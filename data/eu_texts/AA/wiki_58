{"id": "60563", "revid": "56334", "url": "https://eu.wikipedia.org/wiki?curid=60563", "title": "Doha", "text": "Doha (arabieraz \u0627\u0644\u062f\u0648\u062d\u0629 \"ad-Daw\u1e25a\" edo \"ad-D\u014d\u1e25a\", ), Qatarko hiriburua da. 132 kilometro karratuko azalera du eta 339.847 pertsona bizi dira bertan. Arabiar penintsularen ekialdean dago, Pertsiar golkoaren ertzean.\nHistoria.\nBadirudi 1765. urteko mapa batean hiria agertzen dela. 1821. urtean, britainiarrek Vestal itsasontzitik hiria bonbardatu zuten. Ofizialki, 1825. urtean sortu zen hiria, Al-Bida izenarekin. Urte hartan, Qatar eta Bahrain arteko gudan hiriko zenbait auzune suntsitu egin zituzten. 1841ean berriz bonbardatu zuten hiria. Sei urte geroago, Bahrain kontrako guda batean hiria guztiz suntsitua izan zen. Berriz gauza bera gertatu zen, 1867. urtean. 1882ean, hiriko hego-mendebaldean, gotorleku bat eraiki zuten.\nQatarko hiriburua bilakatu zen ,1916. urtean. Hurrengo urtean, hiri erdian dagoen Al-Kout gotorlekua eraiki zen. Arrantzaleak eta perla jazotzaileak izan dira biztanleak XX. mendeko urte gehiengoak. XX. mendeko lehenengo urteetan, 350 perla jasotzeko itsasontzi zeudela uste da. 1930ko hamarkadan japoniarrek perlen kultiboa sortu zutenean hiria eta herrialdea txiro bihurtu zituzten. Hala ere, laster petrolioa aurkitu zuten eta ekonomia suspertu zuen. Bigarren mundu gerran, petrolioaren industria gelditu egin zen.\nDemografia.\nBiztanleriaren hazkundea ikaragarria izan da azkenaldian. Biztanleriaren gehiengoa atzerritarra da. 1980ko hamarkadan 200.000 biztanle zituen. Gero, 2000. urtean, 300.000 biztanle inguru zituen eta gaur egun, 2 miloi inguru.\nBarrutiak.\nHona hemen Dohako barruti nagusiak:\nEkonomia.\nMerkataritza eta arrantza portu garrantzitsua. Petrolio aberastasun handia du."}
{"id": "60565", "revid": "59723", "url": "https://eu.wikipedia.org/wiki?curid=60565", "title": "Zambezi", "text": "Zambezi Afrikako laugarren ibairik luzeena da, eta handiena Indiako ozeanoan ahoa dutenen artean. 1.390.000 km\u00b2-ko arroa da, Nilorenaren erdia, eta haren 2.574 kilometroko ibilbidea Zambian hasten da, gero, behin Angola zeharkatuta, Namibia, Botswana, Zambia eta Zimbabwe arteko muga egiten du, eta, azkenean Mozambiken Indiako ozeanoan itsasoratzen da.\nEzaugarri nagusia Victoria ur-jauziak ditu. Beste ur-jauzi nagusiak Zambia eta Angola arteko Chavuma ur-jauziak eta, Zambiako mendebaldean, Siomaren gertu, Ngonye ur-jauziak dira.\nIbaiadarrak.\nIbilbidea hiru zatitan banatua du:\nHiri nagusiak.\nIbilbidearen gehienean ia ez dago biztanlerik, zenbait hiri aipagarri gorabehera:"}
{"id": "60566", "revid": "1545", "url": "https://eu.wikipedia.org/wiki?curid=60566", "title": "Zambezi ibaia", "text": ""}
{"id": "60567", "revid": "336", "url": "https://eu.wikipedia.org/wiki?curid=60567", "title": "Emirates Office Tower", "text": "Emirates Office Tower etxe orratza, Arabiar Emirerri Batuetako Dubai hiriko eraikinik altuena da. Emirates Towers konplexuko dorreetako bat da. 354,6 metroko altuera eta 54 solairu dituen bulego dorre hau 2000. urtean eraiki zen."}
{"id": "60568", "revid": "512", "url": "https://eu.wikipedia.org/wiki?curid=60568", "title": "Shimao International Plaza", "text": "Shimao International Plaza eraikina Txinako Shanghai hiriko etxe orratza da. 2005. urtean amaitu zuten 60 solairuko bulego dorre hau 333 metroko garaiera dauka. Dorrearen goikaldeko solairuetan hotel bat dago, Le Royal M\u00e9ridien Shanghai delakoa.\nDorrea Ingenhoven, Overdiek und Partner, East China Architecture and Design Institute taldeak diseinatua da."}
{"id": "60569", "revid": "98220", "url": "https://eu.wikipedia.org/wiki?curid=60569", "title": "John Hancock Center", "text": "John Hancock Center etxe orratza, Ameriketako Estatu Batuetako Chicago hiriko eraikin bat da, Michigan etorbideko 875. zenbakian kokatua. Etxeorratza Chicagoko Skidmore, Owings and Merrill arkitekto taldeak diseinatu zuen eta 1969. urtean eraiki zen.\nEraikinak 344 metro eta 100 solairu ditu."}
{"id": "60570", "revid": "336", "url": "https://eu.wikipedia.org/wiki?curid=60570", "title": "Rift Haran Handia", "text": "Rift Haran Handia edo Rift Harana , plaka tektonikoen mugimendu eta banaketa motel eta konstantearen ondorioz, Afrika iparraldetik hegoaldera doan 4.830 kilometroko Rift kontinental izeneko haustura geologiko handia da, Somalia eta inguruko herrialdeak kontinente Afrikarretik banatuko dituena. Nahiz eta normalean haran honen izena Djibutitik Mozambikeraino doan alde afrikarra izendatzeko erabiltzen den, Itsaso Gorria eta Jordan ibaiaren harana ere Rift haranaren zati badira. Hori dela eta, Rift Haran Handia Asian eta Afrikan zehar hedatzen da.\nGaur egun bere hedapena nabaria denez, lurrikara iraunkorren eta laba isurien laguntzaz, handitzen doa, bai zabalean bai luzeran. Hedapen horren ondorioz, hemendik 10 milioi urtetara, Madagaskarren antzera, Afrikako kontinentetik banatuko da, kontinente berri bati hasiera emanez eta gaur egungo harana arro ozeaniko bihurtuz. Kontinente berriaren eraketan gertaturiko plaken mugimenduen ondorio gisa, plaka Afrikarra 2,15 cm mugitzen da iparralderantz eta 650.000 urte barru Espainiako hegoaldeari lotuko zaio, Mediterraneo itsasoa ozeano Atlantikotik banatuz.\nRift Haran Handian kokaturik dauden Kenyako laku sistema, 2011. urtetik aurrera gizon-emakume guztien ondare bezala kalifikatu zuen UNESCOk.\nRift Haran Handiaren Geologia.\nRift-aren sorrera eta eboluzioa.\nRift batek milioika urtetan zehar eraketa fase desberdinak jasan ditzake. Horrela, Rift Haran Handia Miozeno izeneko periodo historikoan zehar sortzen hasi zen, duela 22-25 milioi urte. Hasiera batean, Arabiar penintsula eta Afrika, bat ziren eta biak banatzearen ondorioz, Itsaso Gorria eta Adengo golkoa sortu ziren. Banaketaren ondorioz, Afarreko triangelua izeneko zonaldea sortu zen, zeinak hondo ozeanikoko ezaugarri geologikoak dituen eta gaur egun Rift Haranaren zati osatzen duena, Afrikar Riftaren iparraldean.\nRift Haran Handiaren eraketa eta penintsula Arabikoaren banaketa erlazionaturik daude. Izan ere, Rift Haran Handiaren sorrera Jordan ibaian hasi zen aldaketa tektoniko baten ondorioz. Bertatik, Itsaso Gorrian zehar hedatu zen, Egipto eta Sudaneko kostaldeak plaka Arabiarretik bananduz. Horren ondorio gisa, Itsaso Gorriaren bi aldetara, Miozenoan zehar gertatutako bolkanismo basaltikoaren arrastoak daude, zeinek frogatzen duten Rift Haranaren eraketa Lur planetan izandako gorabehera tektoniko handienetarikoak izan dela.\nRiftaren eraketaren inguruko teoriak.\nHistorian zehar, gertaera geologiko honen eboluzioaren inguruan azaldutako teoria kopurua handia da. 1972. urtean, banaketa honek plaka tektonikoen mugimenduarekin erlaziorik ez zuela adierazten zuen teoria argitaratu zen. Teoria honen arabera, Rift Harana lurrazalak zonaldean izandako dentsitateen arteko desberdintasunen ondorioz sortu zen.\nBaina, mundu mailan onarturiko teoria berriena, 2009. urtean formulatu zen. Honek plaka tektonikoen arteko elkarrekintzari eta zonaldean dagoen magmatismoari atxikitzen dio Riftaren eraketa. Horretaz gain, litosferaren argaltzea zonaldeko aktibitate bolkanikoaren ondorioz geratzen dela dio, bertako prozesu magmatikoak sustatuz. Aurretik adierazitako prozesuek litosfera argaldu egiten dute, dortsal erdiozeaniko bat bezala jokatzea eraginez.\nPlaka Tektonikoen mugimendua.\nOrokorrean, Rift apurketak eta failak agertzen diren lurrazal zonaldeei deritze. Rift Haran Handia, Afrikar plakan ematen ari den aktibitate dibergentearen ondorioz sortzen ari da, dibergentzia horren ondorioz Afrikar plaka bi zati desberdinetan hausten ari delako. Banaketaren ondorioz plaka Afrikarretik abiatuta sortzen ari diren bi plaka berri hauek, mendebaldetik ekialdera hedatzen den plaka Somaliarra eta kontinenteko plaka Nubiarra dira. Aktibitate dibergente honek gaur egun jarraipena du eta urtean 6-7 mm bereizten dira riftaren bi hertzak. Banaketa honek denboran aurrera egin ahala, bi kostalde berriak orduan eta banatuago egongo dira eta lehen esan bezala, hemendik 10 milioi urtetara banaketa totala izango da, ozeanoa Riftean zehar hedatuz eta arro ozeaniko berri bati hasiera emanez.\nPlaken arteko banaketa hau honetan datza (\"eskuineko irudia\"): Kasu honetan, sortu berri den plaka Somaliarra eta plaka Afrikarra banatzen ari dira etengabe. Bi plaka litosferikoen ertz dibergenteak motelki banatzen dira eta behealdean dauden puntu-beroak lurrazalerantz hurbiltzen dira.\nHasiera batean, Rifta litosferaren goialdean sortzen hasten den distentsio linealaren ondorioz sortzen hasten dira. Dibergentzia horren ondorioz, elkarrengandik banaturik dauden arroak sortzen dira, failen ondorioz eraturikoak. Rifta eboluzionatzen eta handitzen doan heinean, aurretik sorturiko failak elkartzen hasten dira, haran eta sakonune handiak eratuz.\nHorrekin batera, lurrazala gero eta meheagoa egiten da eta lurrazalaren eta mantuaren arteko trantsizio zonaldea azaletik hurbilago gelditzen da. Azkenik, hondotik lurrazaleratzen den magmak azala apurtzen du, apurketa eta pitzadura kantitate handia sortuz eta bertatik magma kanporatuz.\nAktibitate geologikoa.\nEkialdeko Afrika ezegonkortasun handiko zonalde tektonikoan kokatzen da, hiru plaka tektonikoren elkarketa puntuan dago eta. Bertan, Arabiako eta Afrikako plaken eta Rift Haranaren eraketaren ondorioz sortzen ari den plaka Somaliarraren arteko elkarrekintza geratzen ari da. Honen ondorioz, Rift Haranaren inguruko zonaldean aktibitate bolkaniko eta sismiko handia dago Riftaren eraketaren ondorioz eta bi zonaldeen banaketarekin batera agertu izan diren puntu bero eta sumendien ondorioz.\nSismologia.\nRift bailara handia sismikoki aktibo dagoen rift sistema handiena da munduan. Bertako lurrikara gehienak Afar Triangeluan suertatzen dira, handienak plaka arteko mugan gertatuz. Azken mendean erregistratutako lurrikara handiena 7 gradukoa izan zen Richteren eskalan. Aktibitate sismikoa Riftari paralelo ematen da eta sakonera txikietan, 12-15 km riftaren ardatzaren azpitik. Ondorioz, lurrazalean ikusten diren ondorioak oso nabariak dira. Baina ardatzetik urrunagoko puntuetan sakonera handiagoetan eman daiteke jarduera geologikoa (30 km).\nBolkanismoa.\nRift haranaren inguruan aktibo eta lotan dauden Afrikar sumendi nagusien gehiengoa dago, azken hauen artean, Kilimanjaro, kontinente Afrikarrean dagoen mendirik altuena, Kenya mendia, Longonot mendia, Menengai kraterra eta Karisimbi mendia aurki daitezke besteak beste. Sumendi hauetako gehienak haranaren eremutik kanpo egon arren riftak berak sortu zituen.\nBestalde, aktibo dauden sumendien artean Erta Ale, DallaFilla eta Ol Doynio Lengai ditugu. Lehenengoa Ezkutu formako sumendi basaltiko bat da, jarraituki aktibo dago, Afar eskualdean kokatua dago Etiopiako ipar-ekialdean. DallaFillak 2008an eztanda egin zuenean Etiopian inoiz antzemandako erupzio bolkaniko altuena izan zen. Ol Doynio Lengai gaur egun aktibo jarraitzen duen natrokarbonatitazko sumendi bakarra da munduan. Sumendi honek jariatzen duen magmak berezitasun bat dauka. Magma gehienak ez bezala honek ez du ia silizerik bere konposizioan, hau potasio eta sodioa duten Gregoryitan eta Nyerereitan dira aberatsak, mineral hauek karbonato eta nitratoen taldekoak dira. Konposizio honek fluidotasun handia ematen dio, biskositate oso baxua izanik. Etiopian bakarrik 50 sumenditan detektatu da aktibitate bolkanikoa Holozenoaz geroztik.\nRift Bailararen Geografia eta Biodibertsitatea.\nRift Haranaren zati ezagunena Afrikakoa izan arren, Afrikan eta Asian zehar hedatu egiten da, ia 5.000 kilometrotan zehar. Zati nagusia eta ezagunena, Afrikan kokatzen da. Rift Haranak Kenya zentralean altuera handiena lortzen du, 1.800 metrotik gora dauden zonaldeak baitaude. Zonalde baxuena aldiz, Afarreko triangelua eta Itsaso Gorria dira, itsas-maila baino 396 metro hondorago dagoena. Riftaren luzera osoan zehar, aurretik adierazita dagoen bezala, sumendi aktiboz eta laku handiz beterik dago. Afrikan, rifta Kenyako meseta zentrala bitan banatzen du, lakuen laguntzaz.\nAsiako rift bailara.\nRift Haran Handiak, Itsaso Hilaren failaren erdiko sekzioan dauka iparralderago dagoen puntua. Faila honek Bekaa bailara sortzen du eta honek Libano eta Antilibano mendilerroak bereizten ditu. Bertan jaiotzen da Jordan ibaia eta hegoalderantz doa Hula ibaitik zehar, azkenik Galilea itsasoan isuririk ditu urak.\nHegoalderago Jordaniako Rift bailaran Itsaso Hila dago eta honek Israel eta Jordaniaren arteko muga sortzen du. Itsaso Hiletik hegoalderantz Arabah Uadiak betetzen du rifta, ondoren Aqabako Itsas golkoak eta azkenik Itsaso Gorriak. Sinai penintsulako hegoaldeeneko puntuan Itsas Hileko failak eta Itsas Gorriko riftak bat egiten dute. Itsas Gorriko riftak, izenak dioen moduan, itsas gorriaren luzeran hedatzen da eta honen hegoaldeeneko puntuan Afar elkarte hirukoitza ematen da, non Asiako rift bailara, Afrikako Ekialdeko rift bailara eta Aden dortsala elkartzen diren. Elkarketa ematen den zonalde honi Afar triangelua deitzen zaio.\nAfrikako Rift bailara.\nAfrikan dagoen Rift bailararen zonaldea Afrika erdialdean bitan banatzen da Ekialdetarra eta Mendebaldarra. Bi haran hauetako riftek berriz bat egiten dute Tanzaniar lurraldean.\nMendebaldeko Afrikar Rifta: Oihana.\nMendebaldeko rift bailarari Rift Albertinoa eredeitzen zaio. Riftaren atal honek Afrikako Mendi handienetakoak ditu inguruan. Rift Haranean ere Afrikako mendirik altuena dago, Kilimanjaro sumendia eta zenbait laku ere, Turkana lakua (6.405 km2, Kenia), Tanganyika lakua (32.000 km2) edo Malawi lakua (30.000 km2) hain zuzen ere. Laku hauek munduko lakurik sakonenetakoak dira. Batzuetan Victoria lakua (, Rift sistemaren barruan ere kokatu izan dute, baina aipatutako bi haranen artean kokatuta dago. Laku guztien artean 800 arrain mota baino gehiago aurkitu dira. Rift Haran honen zati handi bat inguruetako parke nazionaletan dago banatua, haien artean: Virungako Parke Nazionala, Kongoko Errepublika Demokratikoko parke nazionala, Rwenzori parke nazionala eta Elizabeth erregina parke nazionala Ugandan. Haranaren mendilerro nagusiak Etiopiako mendigunea, Mitumba mendiak, Virunga mendiak eta Rwenzori mendilerroa dira. Riftaren alde honetan klima askoz ere hezeagoa da eta bertako ekosistema oihana da non begetazioa oso ugaria den eta bertako animalia gehienak zuhaitzetan bizitzeko prestatuak dauden.\nEkialdeko Afrikar Rifta: Afrikar Sabana.\nRift Haran Handiak egindako Afrikar kontinentearen hausturak kontinentearen ekialdeko klima mendebaldekoa baino lehorragoa izatea eragin zuen. Gainera bertako lakuek itsasoarekin konexiorik ez izateak sakonera gutxi izatea eragiten du, eta horretaz gain uraren lurrunketaren ondorioz mineral kontzentrazio handia dute. Aurretik aipatutako lehortasunarengatik, Afrikako zati honetan sabana agertu zen belardi oso zabala, non klimak bi urtaro dituen; euritsua eta lehorra. Bertako arrasto geologikoek ziurtatzen dutenez, bertako primateak, oraindik zuhaitzen adarretan bizi zirenak, lurrera jaitsi behar izan zuten, gizakiaren lehen aitzindariak izanik.\nRift Haranean gizakiaren eboluzioa.\nHistorian zehar buruturiko ikerketen ondorio gisa, Rif Haranak gizakiaren eboluzioan izan duen garrantzia nagusia da. Ikerketen ondorioz lorturiko emaitzen artean, Rift Haran Handiaren eraketaren ondorioz lehenengo bipedoak sortu zirela, frogapen garrantzitsuenetarikoa da. Rift Harana, Afrikan aurkitu daitezkeen plio-pleistozenoko aztarnategi oparoenetarikoa da. Izan ere, zonaldean gertaturiko aktibitate sismikoen ondorioz, fosilak lurrazalerantz igotzen dira, ikusgai izan arte.\nLehenengo hominido bipedoak, \"Sahelanthropus tchadensis\", \"Ardipithecus\" eta \"Orrorin tugenensis\" espezieetakoak izan zirela uste da. Azken bi espezieen arrastoak, zeinak duela 6-4,5 milioi urte jaio ziren, ekialdeko Afrikan aurkitu ziren lehenbiziko aldiz. Hominido hauen arrasto eta fosilen eskasiaren ondorioz, ezin izan da frogatu guztiz bipedoak zirenik.\nZiurtasunez bipedoak izan ziren lehenengo hominidoak \"Australopithecus\" espezieko hominidoak izan ziren. Haien lehenengo arrastoak duela 4-2,5 milioi urtekoak dira eta Afrikan aurkitu ziren. Haien eskeletoak ia osorik aurkitu direnez, jakin badakigu Afrikako sabanan zehar hedatu zirela, eboluzionatuz eta horren ondorioz \"Australopithecus\" espeziearen barnean bost eboluzio desberdin izan ziren, baina desgertu aurretik lehenengo Homo-ak eratuz eboluzionatu ziren. Haien desagerpena sabanaren desertifikazioaren ondorioz gertatu zen.\nGiza espeziearen eboluzioaren azken fasean hiru espezie desberdin egon ziren denbora luzez elkarrekin bizitzen. Hiru espezieak hauek izan ziren: H\"omo neanderthalensis\", Denisovako hominidoa eta \"Homo sapiens\".\nHorien artean, \"Homo sapiens\"-a izan zen Etiopian (Afrika) bizi zen bakarra. Haren fosil zaharrenak duela 200.000 urtekoak dira eta esan bezala, Etiopian aurkitu ziren.\nSabanan bizi ziren hominidoak zuhaitzetatik lurrera jaitsi behar izan ziren janari bila eta bertako zonaldean zegoen belardi garaiari aurre egiteko eta haren gainetik ikusi ahal izateko, bi hanketan ibiltzen hasi behar izan zute8n. Beraz, esan daiteke Rift Haranaren ondorioz, giza eboluzioaren garairik oparoena gertatu zela."}
{"id": "60571", "revid": "6327", "url": "https://eu.wikipedia.org/wiki?curid=60571", "title": "Empire State Building", "text": ""}
{"id": "60572", "revid": "98220", "url": "https://eu.wikipedia.org/wiki?curid=60572", "title": "Empire State eraikina", "text": "Empire State eraikina (ingelesez \"Empire State Building\") New York hiriko etxe orratz bat da, Art D\u00e9co estilokoa eta Bosgarren Etorbidean kokatuta. Azken solairuko garaiera 380 m da, baina guztira 443,2 m da, antena barne. Bere izena New York Estatuaren ezizenetik dator (\"Empire State\", \u201cInperio Estatua\u201d). izan zen berrogei urtez, 1931n amaitu zenetik 1971ra arte, urte horretan amaitu baitzen World Trade Center multzoko iparraldeko dorrearen eraikuntza. Gaur egun (2019), New Yorkeko zazpigarren eraikin garaiena da, One World Trade Center, Central Park Tower, 111 West 57th Street, One Vanderbilt, 432 Park Avenue eta 30 Hudson Yards eraikinen ondoren.\nEmpire State Building New Yorkeko zerumarrako eraikin bereizgarria da, eta hiriko ikur nagusietakoa Askatasunaren Estatuarekin batera. Gainera, film eta telebistan sarri agertu da, ezagunena ziri asko 1933ko King Kong delarik, non gorila erraldoi bat gailurrera igotzen den jarraitzaile eta hegazkinetatik ihesi. Beste hainbat film eta telebista saio ezagutzen ugaritan agertu da, hala nola \"How I Met Your Mother, Friends, Sex and the City\" eta \"Gossip Girl\".\nHistoria.\nEmpire State Building eraikinak betetzen duen orubea John Thomsonen etxalde bezala garatu zen lehen aldiz XVIII. mendearen amaieran. Garai hartan, errekasto bat zihoan leku osoan zehar, Sunfish Pond tokian itsasoratuz, bertatik etxadi batera. Geroago, Waldorf-Astoria hotelak hartu zuen tokia XIX. mendearen amaieran, eta New Yorkar eliteko \"Laurehun\" delakoek maiz erabili zuten.\nEraikuntza.\nEmpire State eraikina William F. Lamb arkitektoak diseinatu zuen, Shreve, Lamb eta Harmon arkitektura estudioko bazkideak. Eraikinaren marrazkiak bi astetan bakarrik egin zituzten, aurreko proiektu batzuetan oinarritu baitziren, hala nola Reynolds eraikinean (Winston-Salem, Ipar Carolina) eta Carew Dorrean (Cincinnati, Ohio).\nIndusketa lanak 1930eko urtarrilaren 22an hasi ziren, eta eraikina bera sinbolikoki martxoaren 17an hasi (San Patrizio egunean). Proiektuan 3400 langile arte parte hartu zuten aldi berean, gehienak italiar eta irlandar etorkinak, eta burdinan adituak ziren ehunka Mohawk langileak Montrealetik gertu dagoen Kahnawake erreserbakoak.\nZifra ofizialen arabera, bost langile hil ziren eraikuntza lanetan ari zirela.\nProiektuaren aurrekontua guztira, orubea barne, 40.948.900 $ zen, baina 1929ko kraxagatik, amaierako gastua 24.718.000 $ baino ez zen izan, hau da, aurrekonturen erdia baino apur bat gehixea.\nIrekiera.\nEraikina modu berezian inauguratu zen 1931ko maiatzaren 1ean: une hartako Estatu Batuetako Presidenteak (Herbert Hoover-ek) Washingtondik piztu zituen eraikinaren argiak botoi bat sakatuz.\nEraikinaren irekiera Estatu Batuetako Depresio Handiarekin batera gertatu zen, eta ondorioz bere bulegoen zati handi bat ez zen okupatu. Abian jarri zen lehen urtean, behaketa plataformak bi milioi dolar inguru balio izan zuen, bai diruak, bai haren jabeek urte horretako alokairuagatik jaso zuten. Maizter faltagatik, New Yorkeko jendeak eraikuntzari iseka egiten zion eta goitizen gaitzesgarria eman: \"Empty State Building\" (\"Empty\", \"hutsik\"). Eraikina ez zen errentagarria izan 1950 arte.\nAireontzi geltokia.\nEraikinaren jatorrizko ezaugarri bereizgarrietako bat izan zen gailurreko mastan zepelin aireontzientzako amarraleku eta geltokia. Jatorrian, 102. solairua zepelinentzako lurreratze-plataforma gisa diseinatu zen. Igogailu espezifiko bat zegoen 86 eta 102 pisuen artean, bidaiarien garraiorako. Hala ere, ideia ez zen oso praktikoa izan eta are arriskutsua, aireontziekin saiakera batzuk egin ondoren, eraikuntzaren tamainak berak eragindako mugimendu handien ondorioz. Emisio-dorre handi bat gehitu zitzaion orratzaren goialdeari 1953an.\nHegazkin talka.\n1945eko uztailaren 28an, larunbata, B-25 Mitchell bonbaketari batek, laino lo du artean William F. Smith Jr. koronelordeak pilotatua, Empire State eraikinaren ipar aldean jo zuen, 79 eta 80 pisuen artean. Hegazkinaren motorretako batek eraikina zeharkatu zuen talkaren kontrako aldetik irten arte, eta hurrengo etxe-saileko eraikin baten teilatura erori zen, teilatupe bat suntsituz eta sutea eraginez. Beste motorra eta lurreratze trenaren zati bat igogailu baten zulotik erori ziren. Sua 40 minutuan itzali zuten. Hamalau pertsona hil ziren gertakarian.\nEzaugarriak.\nGaur egungo etxe orratz askok ez bezala, Empire State Buildingek nahiko fatxada klasikoa du, eta oso itxura ohikoa, Art D\u00e9co estilo zurrun eta soilean, bihurgunerik gabekoan. 33. eta 34. kaleetan dauden altzairuzko bi hegazpeek atarira daramate, non igogailuak dauden. Atariak, hiru solairuko garaiera du, eta aluminiozko erliebe bat, eraikina antenarik gabe irudikatzen duena (antena orratzari gehitu zitzaion 1952an). Oso modu aberatsean apaindua, batez ere marmolez (Bois Jourdan marmola barne), Empire State Buildingaren ataria Chrysler eraikinarenaren nahiko antzekoa da.\nEmpire State Building 381 m garai da 102 solairuaren mailan, eta mastaren 62 metroak kontuan hartuta 443 metrora iristen da guztira. Aire zabaleko estalkia eta behaketa-plataforma eta oroigarri-denda ditu 86. solairuan.\n100 solairu baino gehiago izan zituen lehen eraikina izan zen. 6.500 leiho eta 73 igogailu ditu, eta kalearen mailatik 102. solairuraino 1.860 harmaila daude. Igogailu bakoitzean minutu bat baino gutxiago behar da 80. solairura iristeko. Oinarriak 8.094 m2 inguru ditu. 1.000 negozio ditu eta bere posta-kodea dauka. 257.211 m2ko azalera du guztira, horietatik 200.500 m2 bulego. 2007tik, gutxi gorabehera 21.000 langilek lan egiten dute bertan egunero, eta, beraz, Ameriketako bigarren bulego-konplexurik handiena da, Pentagonoaren ondoren. 113 km hodi ditu, 760 km kable elektriko eta 9.000 txorrota inguru. Behe-presioko lurrunaren bidez berotzen da, nahiz eta garaiera handia izan, eraikinak 14 eta 21 kPa arteko lurrun-presioa baino ez du behar berokuntzarako. Gutxi gorabehera 370.000 tona pisatzen ditu.\nJatorrian, eraikinak 64 igogailu zituen erdigunean; gaur egun, 73 ditu guztira, zerbitzukoak barne.\nBarnealdea.\nEmpire State Building izan zen 100 pisu baino gehiago izan zituen lehen eraikina. 6514 leiho eta 73 igogailu ditu, eta guztira 257.211 metro karratuko azalera, bere oinarriak 1 hektarea estaliz. Bere jatorrizko igogailuak, 64 guztira, Otis konpainiak eraiki zituen, eraikinaren erdigunean zeudenak, garaiera ezberdinetara iritsiz. Distantziarik luzeena hartzen duena, ataritik 80. solairuraino doa. Jatorrizko eraikuntzaren arabera, 4 igogailu \"express\" zeuden, sarreratik 80. solairuraino zihoazenak, eta tarteko atsedenaldiak zeuden. Beste 60 igogailuek goiko solairuekin lotzen zituzten atsedenaldi horiek. 64 igogailu horietatik, 58 erabilera publikokoak ziren (4 igogailu \"express\"-ak eta 54 tokikoak), eta 8 karga-igogailu gisa erabil zitezkeen, materiala igo eta jaisteko. Igogailuak 366 metro minutuko abiaduran mugitzeko diseinatu ziren. Eraikina eraiki bitartean, abiadura, legez, 213 metro minutukora mugatuta zegoen, muga hori, eraikina ireki eta gutxira ezabatuz. Beste igogailu batzuek, 80. solairua, gainetik zeuden 6ekin lotzen dute. Igogailuek mekanikoki funtzionatzen zuten 2011ra arte, 550 milioi dolarreko kostua izan zuen eraikinaren zaharberritze batean igogailu digitalengatik ordezkatu zirenean. Orain, Empire State eraikinak 73 ditu guztira, zerbitzu igogailuak barne.\nZerbitzuek eraikinaren erdiko zuloa erabiltzen dute. 6 eta 86 mailen arteko solairu bakoitzean, erdiko zuloa 4 aldeetan korridore batez inguratuta dago. Eraikinaren zehaztapenen arabera, bulego guneak inguratzen du korridorea, 8,5 metroko zabalerarekin. Solairu bakoitzak, zeharkatzen duten 210 zutabe ditu, egonkortasuna emanez, solairuetako espazioa asko mugatzen dutenak. Hala ere, eraikinean zeramikazko eta harrizko materialak erlatiboki gutxi erabiltzeak espazioa hobeto erabiltzea ahalbidetzen du, harriaren erabileran 1:200 erlazioarekin, beste eraikin batzuetan erabilitako 1:50 erabilerarekin alderatuta.\nAtaria.\nAtari nagusira Bosgarren Etorbidetik sartzen da, eraikinaren ekialdean, ate bikoitzarekin ate birakari pare baten artean. Sarrera bakoitzaren gainean brontzezko irudi bat dago, eraikina egiteko erabilitako hiru lanbideetako bat irudikatzen duena: elektrizitatea, igeltserotza eta berokuntza. Atariak marmolezko 2 maila ditu, goialdean marmol argiago bat erakusleihoen garaieraraino eta ilunago bat behealderako. Harlauzez osatutako patroi bat dago terrazo motako lurrean, ekialdeko sarreratik aluminiozko erliebera doana mendebaldean. Atariak, hiru garaierako kapera itxura du, 33 eta 34 kaleen paraleloan doana, eta erakusleihoak ditu bai iparraldean, bai hegoaldean. Erakusleiho hauek marko batzuk dituzte, alboak marmol ilunez eginak direlarik, eta gainetik marmolean grabatutako ildaska bat. Egun, atarira sartzean segurtasun-kontrola dago.\nAtariaren mendebaldean, etxe-orratzaren aluminiozko behe-erliebe bat dago, jatorrian eraiki zen bezala (antena gabe), ongietorri bezala eraikia. Eraikinaren inguruan, atzetik datozen aluminiozko eguzki-izpiak daude, eraikin beretik datozen aluminiozko izpiekin nahasten direnak. Atzealdean, New York estatuaren mapa bat dago, eraikinaren kokapena \"medailoi\" batekin markatua hego-ekialdeko zatian. Iparrorratz bat eskuin behealdean dago, eta dorrearen sustatzaile nagusien plaka bat ezkerreko behealdean.\nMaterialak.\nMaterial ugari erabili ziren eraikuntzan. Egitura nagusia altzairuzko habeek osatzen dute, 6.000 tona altzairuz eta hormigoi kopuru handiz osatua. 10 milioi adreilu eta 200.000 tona harri (granitoa eta kareharria) erabili ziren, horietatik 8.485 m3 kareharri fatxadetan. Barruan, Rosa Famosa marmolezko 929 m2 harlauza eta Hauteville-Lompnes marmolezko 27.871 m2 erabili ziren korridore, igogailu eta lehen solairuetan. Aluminioa ere erabili zen, bai barruan eta bai kanpoan.\nArgiztapena.\nHona henen Empire State eraikineko argi nagusiak, egutegiko ekitaldi ezberdinekin lotuta. Taula hau, ordea, ez da osoa, etxe orratzaren argiztapen guztiak ez baititu hartzen. Gainera, taulako kolore bakoitza gertaera garrantzitsuenari lotuta dago, litekeena baita kolore bakar bat ekitaldi askorekin lotuta egotea, adibidez urdinarekin. Argiztapen hauek 1976 eta 2012 artean erabili izan dira, kolore eta efektu aukerak biderkatzen dituen gailu berria instalatu zen arte. Argiztapenen egutegia \"Empire State Building\" webgune ofizialean argitaratzen da."}
{"id": "60573", "revid": "512", "url": "https://eu.wikipedia.org/wiki?curid=60573", "title": "Ryugyong hotela", "text": "Ryugyong hotela (), Ipar Koreako Piongiang hiriko eraikina da. Etxe orratzak 105 solairu eta 330 metroko garaiera du, baina amaitu gabe dago. Ipar Koreako gobernua dirurik gabe geratu zen dorrearen eraikuntza oso aurreratuta zegoela, eta dorrea porlanezko egitura abandonatua izan zen urte askotan, zehazki 1992tik 2008ra arte.\nEraikuntza.\n2008an ustekabean, egituraren eraikuntza amaituko zuen inbertsorea lortu zuten, Orascom Telecom, eta Ipar Koreako gobernuak dorrearen eraikuntzarekin jarraitu zuen, eraikinaren goialdean eraikuntza garabi bat jarri, eta kristalezko fatxada urdina jarriz.\n2009ren hasieran goialdean ere gortina horma jartzen hasi ziren, eta hilabete batzuk beranduago, ekaina hasieran, atzealdeko fatxadan."}
{"id": "60574", "revid": "512", "url": "https://eu.wikipedia.org/wiki?curid=60574", "title": "Incheon", "text": "Incheon (koreeraz: \uc778\ucc9c\uc2dc), izen ofiziala Incheon metropoli hiria (koreeraz: \uc778\ucc9c\uad11\uc5ed\uc2dc) Hego Korea ipar-mendebaldeko portu eta hiria da. 2017an 3.011.138 biztanle zituen. Seulgo metropoli eremuaren parte da.\nGeografia.\nIncheon Hego Koreako ipar-mendebaldean dago, Itsaso Horiaren ertzean, Seuletik 29 kilometro mendebalde hego-mendebaldera. Ipar Koreako muga ere hurbil du.\nBanaketa administratiboa.\nIncheon zortzi barruti (\"gu\" deiturikoak) eta bi konderritan (\"gun\" deiturikoak) banaturik dago:\nHerri eta hiri senidetuak.\nIncheon ondorengo herri eta hiriekin senidetuta dago:"}
{"id": "60575", "revid": "512", "url": "https://eu.wikipedia.org/wiki?curid=60575", "title": "Busan", "text": "Busan (koreeraz: \ubd80\uc0b0 \uad11\uc5ed\uc2dc), Hego Korea hego-ekialdeko metropoli-hiri eta portua da. 768 kilometro koadroko eremua du, eta 2017an 3.513.490 biztanle zituen. Hego Koreako arrantza portu handiena da; base militarra ere da.\nHistoria.\nGizakion lehenengo arrastoa orain dela 20000 urte utzi zuten. Arrantzaleak ziren baina ziuraski joan da etorri ibili ziren. Badirudi ez zutela herririk sortu K. o. II. mendera arte. 757. urtean izena aldatu zuen eta Dongnae izena hartiu zuen. XV. mendean atzerritar batzuk etorri ziren hirira bizitzera.\n1592. urteko maiatzaren 23ko arratsaldean, 7000 soldadu japoniar badiara ailegatu ziren. Bi egunen buruan hiria hartu zuten. Hura izan zen 7 urteko gudaren lehenengo agerraldia. 1598. urtean, japoniarrak joan egin ziren eta Korearrak ez zuten utzi japoniarrik han bizitzen 1607. urtera arte.\n1876. urtean, Busango portua eraiki zen, nazioarteko komertzioa errazteko.\nKoreako Gerra-n, Busan kapitalea bihurtu zen Ipar Koreak Seul hartu zuenean. Busango bataila oso garrantzitsua izan zen, indar komunisten iparraldetik hegoalderako aurrerakuntzean, Busan izan baitzen penintsulan eutsi zuen puntu bakarra, hiriaren inguruan osatu zen Busango perimetroan eutsi baitzioten hegoaldekoi indarrek, Estatu Batuen eta Nazio Batuetako indarrekin.\nBusango perimetroak 240 km2-ko esparru bat osatu zuen 1950eko abuztuaren 4aren eta irailaren 18aren artean. Perimetroko setioa hautsi zen irailaren 15ean, penintsularen beste puntu batean, Incheonen, lehorreratze indartsu bat egin zutelako Nazio Batuen indarrek. Horrek Koreako indarren erretiratzea ekarri zuen.\n1970 eta 1980 urte bitartean, biztanleria bikoiztu egin zen. 21. mendeko film korear ezagun batek, \"Train to Busan\" (2016) delako zonbi filmak, erreferentzia egiten dio Koreako Gerrako Busango perimetroari, Korean zonbien inbasio eta epidemiatik libre geratzen den azken gotorlekua Busan hiria baita.\nGeografia.\nBusan Koreako penintsularen hego-ekialdean dago, Koreako itsasartearen ertzean. Japoniako Tsushima uhartea 49,5 kilometrora du, eta Fukuoka 180 kilometrora.\nKlima.\nKlima subtropikala du, \"Cwa\" K\u00f6ppen klima sailkapenaren arabera."}
{"id": "60579", "revid": "512", "url": "https://eu.wikipedia.org/wiki?curid=60579", "title": "Abanilla", "text": "Abanilla Murtziako Erkidegoko udalerria da. 2006ko erroldaren arabera 6.333 biztanle ditu."}
{"id": "60580", "revid": "512", "url": "https://eu.wikipedia.org/wiki?curid=60580", "title": "Abar\u00e1n", "text": "Abar\u00e1n Murtziako Erkidegoko udalerria da. 2007ko erroldaren arabera, herriak 12.968 biztanle ditu."}
{"id": "60581", "revid": "56334", "url": "https://eu.wikipedia.org/wiki?curid=60581", "title": "\u00c1guilas", "text": "Aguilas (\u00c1guilas gaztelaniaz), Murtziako Erkidegoko udalerria da. 2007ko erroldaren arabera 33.134 biztanle ditu."}
{"id": "60582", "revid": "512", "url": "https://eu.wikipedia.org/wiki?curid=60582", "title": "Albudeite", "text": "Albudeite Murtziako Erkidegoko udalerria da. 2007ko erroldaren arabera 1.413 biztanle ditu.\nMugakideak.\nUdalerriak Mularekin egiten du muga mendebaldean, eta Campos del Riorekin iparralde, hegoalden eta ekialdean."}
{"id": "60583", "revid": "119347", "url": "https://eu.wikipedia.org/wiki?curid=60583", "title": "Alcantarilla", "text": "Alcantarilla Murtziako Erkidegoko udalerria da. 2007ko erroldaren arabera 39.636 biztanle ditu."}
{"id": "60584", "revid": "512", "url": "https://eu.wikipedia.org/wiki?curid=60584", "title": "Los Alc\u00e1zares", "text": "Los Alc\u00e1zares Murtziako Erkidegoko udalerria da. 2007ko erroldaren arabera 14.077 biztanle ditu."}
{"id": "60585", "revid": "512", "url": "https://eu.wikipedia.org/wiki?curid=60585", "title": "Aledo", "text": "Aledo Murtziako Erkidegoko udalerria da. 2007ko erroldaren arabera 1.046 biztanle ditu."}
{"id": "60586", "revid": "512", "url": "https://eu.wikipedia.org/wiki?curid=60586", "title": "Alguazas", "text": "Alguazas Murtziako Erkidegoko udalerria da. 2007ko erroldaren arabera 8.572 biztanle ditu."}
{"id": "60587", "revid": "512", "url": "https://eu.wikipedia.org/wiki?curid=60587", "title": "Alhama de Murcia", "text": "Alhama de Murcia Murtziako Erkidegoko udalerria da. 2007ko erroldaren arabera herriak 18.996 biztanle ditu."}
{"id": "60588", "revid": "512", "url": "https://eu.wikipedia.org/wiki?curid=60588", "title": "Archena", "text": "Archena Murtziako Erkidegoko udalerria da, Ricoteko Haranaren bailara naturalean kokaturik dagoena. 2020ko erroldaren arabera, herriak 19.428 biztanle ditu."}
{"id": "60589", "revid": "512", "url": "https://eu.wikipedia.org/wiki?curid=60589", "title": "Beniel", "text": "Beniel, Murtziako Erkidegoko udalerria da. 2007ko erroldaren arabera, herriak 10.294 biztanle ditu."}
{"id": "60590", "revid": "512", "url": "https://eu.wikipedia.org/wiki?curid=60590", "title": "Blanca", "text": "Blanca Murtziako Erkidegoko udalerria da. 2007ko erroldaren arabera, herriak 6.119 biztanle ditu.\nKanpo estekak.\n "}
{"id": "60591", "revid": "512", "url": "https://eu.wikipedia.org/wiki?curid=60591", "title": "Bullas", "text": "Bullas Murtziako Erkidegoko udalerria da. 2007ko erroldaren arabera, herriak 12.020 biztanle ditu.\nKanpo estekak.\n "}
{"id": "60592", "revid": "512", "url": "https://eu.wikipedia.org/wiki?curid=60592", "title": "Calasparra", "text": "Calasparra Murtziako Erkidegoko udalerria da. 2007ko erroldaren arabera, herriak 10.282 biztanle ditu.\nKanpo estekak.\n "}
{"id": "60593", "revid": "512", "url": "https://eu.wikipedia.org/wiki?curid=60593", "title": "Campos del R\u00edo", "text": "Campos del R\u00edo (Campos del R\u00edo gaztelaniaz), Murtziako Erkidegoko udalerria da. 2007ko erroldaren arabera, herriak 2.182 biztanle ditu."}
{"id": "60594", "revid": "512", "url": "https://eu.wikipedia.org/wiki?curid=60594", "title": "Caravaca de la Cruz", "text": "Caravaca de la Cruz Murtziako Erkidegoko udalerria da. Granada eta Almeriako probintziekin muga egiten du. 2007ko erroldaren arabera, herriak 25.688 biztanle ditu.\nKanpo estekak.\n "}
{"id": "60595", "revid": "512", "url": "https://eu.wikipedia.org/wiki?curid=60595", "title": "Ceheg\u00edn", "text": "Ceheg\u00edn (Ceheg\u00edngaztelaniaz), Murtziako Erkidegoko udalerria da. 2007ko erroldaren arabera, herriak 15.798 biztanle ditu.\nKanpo estekak.\n "}
{"id": "60596", "revid": "119347", "url": "https://eu.wikipedia.org/wiki?curid=60596", "title": "Ceut\u00ed", "text": "Ceut\u00ed (Ceut\u00ed gaztelaniaz), Murtziako Erkidegoko udalerria da. 2007ko erroldaren arabera, herriak 9.185 biztanle ditu."}
{"id": "60597", "revid": "119347", "url": "https://eu.wikipedia.org/wiki?curid=60597", "title": "Cieza (Murtzia)", "text": "Cieza Murtziako Erkidegoko udalerria da. 2007ko erroldaren arabera 34.898 biztanle zituen."}
{"id": "60598", "revid": "1519", "url": "https://eu.wikipedia.org/wiki?curid=60598", "title": "Lorca", "text": "Lorca Murtziako Erkidegoko udalerria da. 2007ko erroldaren arabera 89.606 biztanle ditu.\nGeografia.\nMugakideak.\nLorcak honako udalerri mugakideak ditu: iparraldean Caravaca de la Cruz eta Ceheg\u00edn, ekialdea Mula, Aledo, Totana eta Mazarr\u00f3n, hegoaldean \u00c1guilas eta mendebaldean Puerto Lumbreras, Hu\u00e9rcal-Overa, V\u00e9lez Rubio eta V\u00e9lez Blanco.\nHistoria.\n2011ko maiatzaren 11an 5,1 magnitudeko lurrikara bat izan zen. Epizentroa lurrazaletik kilometro bateko sakonerara izan zen.\nGuztira bederatzi petsona hil eta ehundaka pertsonek euren etxea galdu zuten.\nKanpo estekak.\n "}
{"id": "60599", "revid": "512", "url": "https://eu.wikipedia.org/wiki?curid=60599", "title": "Fortuna", "text": "Fortuna Murtziako Erkidegoko udalerria da. 2007ko erroldaren arabera, herriak 8.939 biztanle ditu."}
{"id": "60600", "revid": "512", "url": "https://eu.wikipedia.org/wiki?curid=60600", "title": "Fuente \u00c1lamo de Murcia", "text": "Fuente \u00c1lamo de Murcia, Murtziako Erkidegoko udalerria da. 2007ko erroldaren arabera, herriak 14.400 biztanle ditu."}
{"id": "60601", "revid": "201", "url": "https://eu.wikipedia.org/wiki?curid=60601", "title": "Estrontzio", "text": "Estrontzioa elementu kimiko bat da, Sr ikurra eta 38 zenbaki atomikoa dituena. Metal lurralkalino hau elementu bigun zuri zilarkara edo horixka da, eta kimikoki oso erreaktiboa da. Hori kolorea hartzen du airearekin kontaktuan. Zelestinan eta estrontzianitan ageri da naturan. Estrontzio-90 (90Sr) isotopoa jalkin erradioaktiboan ageri da eta 28,90 urteko erdibizitza dauka.\nEzaugarri nagusiak.\nAirearekin kontaktuan duen erreaktibotasun handia dela-eta, beste elementu batzuekin konposatuak osatuz soilik agertzen da naturan.\nEstrontzioa askoz erreaktiboagoa da uretan airean baino. Erreakzio honetan ura deskonposatu egiten da, estrontzio hidroxidoa eta hidrogeno gasa sortuz. Airean erretzean estrontzio oxidoa eta estrontzio nitruroa ekoizten ditu; nitrogenoak 380\u00a0\u00b0C azpitik ez duenez erreakzionatzen, oxidoa soilik eratzen da giro-tenperaturan erretzen denean. Hauts bihurtutako estrontzioa berez hartzen du suak. Estrontzio-gatz lurrunkorrek kolore karmin ederra ekoizten dute su hartzean; hori dela-eta, su piroteknikoei eransten zaie. Estrontzio naturala lau isotopo egonkorren nahastea da."}
{"id": "60602", "revid": "52348", "url": "https://eu.wikipedia.org/wiki?curid=60602", "title": "Jumilla", "text": "Jumilla (\"Jumella\" katalanez) Murtziako Erkidegoko udalerria da, El Carche/El Carxe ekualdean kokatua. 2022an erroldaren arabera 26 596 biztanle ditu. Bere ardoagatik ezaguna da.\nHizkuntzak.\nUdalerri honetako hainbat herritan valentzieraren hiztunak bizi dira, El Carche/El Carxe eskualdean kokatzen baita. Yeclarekin batera, Murtziako bi udalerri valentziar hiztunetako bat da, nahiz eta erakundeen aldetik onarpenik ez egon."}
{"id": "60603", "revid": "512", "url": "https://eu.wikipedia.org/wiki?curid=60603", "title": "Librilla", "text": "Librilla Murtziako Erkidegoko udalerria da. 2007ko erroldaren arabera 4.378 biztanle ditu."}
{"id": "60604", "revid": "119347", "url": "https://eu.wikipedia.org/wiki?curid=60604", "title": "Lorqu\u00ed", "text": "Lorqu\u00ed Murtziako Erkidegoko udalerria da."}
{"id": "60605", "revid": "512", "url": "https://eu.wikipedia.org/wiki?curid=60605", "title": "Mazarr\u00f3n", "text": "Mazarron (Mazarr\u00f3n gaztelaniaz), Murtziako Erkidegoko udalerria da. 2007ko erroldaren arabera 36.223 biztanle ditu. Udalerria Behe Guadalentingo eskualdean dago, Murtziako Erkidegoaren hegoaldean, eta erkidegoko hiriburutik 72 kilometrora.\nInguru naturala eta kokapena.\nUdalerria bi gune nagusitan bereizten da, batetik Mazarrongo Hondartza, eta bestetik Mazarrongo herrigunea. Horrez gain, Mazarr\u00f3n honako auzoek osatzen dute: Bolnuevo, Ca\u00f1ada de Gallego, Ca\u00f1adas del Romero, El Garrobo, El Margaj\u00f3n, El Mingrano, El Saladillo, Ga\u00f1uelas, Ifre-Pastrana, La Atalaya, La Majada, Las Balsicas, Las Moreras, Los Rincones eta Leiva.\nMazarronek Cartagena eta Murtziako Fuente Alamorekin egiten du muga ekialdean, Murtziako Alhama eta Totanarekin iparraldean, Lorcarekin mendebaldean, eta Mediterraneo itsasoarekin hegoaldean."}
{"id": "60606", "revid": "119347", "url": "https://eu.wikipedia.org/wiki?curid=60606", "title": "Molina de Segura", "text": "Molina de Segura gaztelaniaz), Murtziako Erkidegoko udalerria da. 2007ko erroldaren arabera, herriak 62.463 biztanle ditu.\nUdalerria Segura Ibarraren erdialdeko ibarreko eskualdean dago, Murtziako Erkidegoaren erdigunean, eta erkidegoko hiriburutik 8 kilometrora.\nAuzoak.\nMolina de Segurak, honako auzoak ditu: El Sif\u00f3n, San Antonio, F\u00e1tima, San Jos\u00e9, Los \u00c1ngeles, San Roque, El Carmen, San Miguel, Santa B\u00e1rbara, Punta del Lugar, Balsa de Lino, Santa Rita, Sagrado Coraz\u00f3n, La ermita."}
{"id": "60607", "revid": "512", "url": "https://eu.wikipedia.org/wiki?curid=60607", "title": "Moratalla", "text": "Moratalla Murtziako Erkidegoko udalerria da. Granada eta Albaceteko probintziekin muga egiten du. 2007ko erroldaren arabera, herriak 8.379 biztanle ditu.\nUdalerria Ipar Mendebaldeko eskualdean dago, Murtziako Erkidegoaren ipar-mendebaldean, eta erkidegoko hiriburutik 83 kilometrora.\nAuzoak.\nUdalerriaren azalera handia dela eta, Moratalla erdigunetik, auzoetara 30-40 kilometro arteko distantzia dago. Udalerria osatzen duten auzoak, honakoak dira: Benizar, Calar de la Santa, Campo de B\u00e9jar, Campo de San Juan, Ca\u00f1ada de la Cruz, El Sabinar, Inazares, La Rogativa, Mazuza eta Otos.\nHerriaren erdigunetik urrutien dauden auzoak, Ca\u00f1ada de la Cruz (57\u00a0km), Inazares (55\u00a0km), La Rogativa (45\u00a0km), eta Mazuza (40\u00a0km) dira."}
{"id": "60608", "revid": "512", "url": "https://eu.wikipedia.org/wiki?curid=60608", "title": "Mula", "text": "Mula Murtziako Erkidegoko udalerria da. 2007ko urtarrilaren 1eko erroldaren arabera, herriak 16.570 biztanle ditu.\nHerria Mula ibaiko eskualdean dago, Murtziako Erkidegoaren erdialdean, eta erkidegoko hiriburutik 34 kilometrora."}
{"id": "60609", "revid": "512", "url": "https://eu.wikipedia.org/wiki?curid=60609", "title": "Pliego", "text": "Pliego Murtziako Erkidegoko udalerria da. 2007ko urtarrilaren 1eko erroldaren arabera, herriak 3.864 biztanle ditu.\nHerria Mula ibaiko eskualdean dago, Murtziako Erkidegoaren erdialdean, eta erkidegoko hiriburutik 42 kilometrora."}
{"id": "60610", "revid": "512", "url": "https://eu.wikipedia.org/wiki?curid=60610", "title": "Puerto Lumbreras", "text": "Puerto Lumbreras Murtziako Erkidegoko udalerria da. 2007ko urtarrilaren 1eko erroldaren arabera, herriak 12.964 biztanle ditu.\nHerria Guadalentin Garaiko eskualdean dago, Murtziako Erkidegoaren hegoaldean, eta erkidegoko hiriburutik 80 kilometrora."}
{"id": "60611", "revid": "119347", "url": "https://eu.wikipedia.org/wiki?curid=60611", "title": "Ricote", "text": "Ricote Murtziako Erkidegoko udalerria da. 2007ko urtarrilaren 1eko erroldaren arabera, herriak 1.531 biztanle ditu.\nHerria Ricote Haraneko eskualdean dago, Murtziako Erkidegoaren erdialdean, eta erkidegoko hiriburutik 36 kilometrora."}
{"id": "60612", "revid": "103793", "url": "https://eu.wikipedia.org/wiki?curid=60612", "title": "San Javier", "text": "San Javier Murtziako Erkidegoko udalerria da. 2007ko urtarrilaren 1eko erroldaren arabera, herriak 16.471 biztanle ditu.\nHerria Itsaso Txikiaren eskualdean dago, Murtziako Erkidegoaren ekialdean, eta erkidegoko hiriburutik 20 kilometrora.\nHerri senidetuak.\nSan Javier ondorengo herriekin senidetuta dago:"}
{"id": "60613", "revid": "119347", "url": "https://eu.wikipedia.org/wiki?curid=60613", "title": "San Pedro del Pinatar", "text": "Sab Pedro del Pinatar Murtziako Erkidegoko udalerria da. 2009ko urtarrilaren 1eko erroldaren arabera, herriak 23.738 biztanle ditu.\nHerria Itsaso Txikiaren eskualdean dago, Murtziako Erkidegoaren ekialdeko muturrean, eta erkidegoko hiriburutik 46 kilometrora."}
{"id": "60614", "revid": "512", "url": "https://eu.wikipedia.org/wiki?curid=60614", "title": "Santomera", "text": "Santomera Murtziako Erkidegoko udalerria da. 2007ko urtarrilaren 1eko erroldaren arabera, herriak 14.323 biztanle ditu.\nHerria Murtziako Ortuko eskualdean dago, Murtziako Erkidegoaren ekialdean, eta erkidegoko hiriburutik 12 kilometrora."}
{"id": "60615", "revid": "512", "url": "https://eu.wikipedia.org/wiki?curid=60615", "title": "Torre Pacheco", "text": "Torre Pacheco Murtziako Erkidegoko udalerria da. 2007ko urtarrilaren 1eko erroldaren arabera, herriak 29.187 biztanle ditu.\nHerria Itsaso Txikiaren eskualdean dago, Murtziako Erkidegoaren ekialdean, eta erkidegoko hiriburutik 10 kilometrora."}
{"id": "60616", "revid": "56334", "url": "https://eu.wikipedia.org/wiki?curid=60616", "title": "Las Torres de Cotillas", "text": "Las Torres de Cotillas Murtziako Erkidegoko udalerria da. 2007ko urtarrilaren 1eko erroldaren arabera, herriak 19.611 biztanle ditu.\nHerria Segura Ibaiko erdialdeko haraneko eskualdean dago, Murtziako Erkidegoaren erdialdean, eta erkidegoko hiriburutik 15 kilometrora."}
{"id": "60617", "revid": "512", "url": "https://eu.wikipedia.org/wiki?curid=60617", "title": "Totana", "text": "Totana Murtziako Erkidegoko udalerria da. 2007ko urtarrilaren 1eko erroldaren arabera, herriak 28.472 biztanle ditu.\nHerria Behe Guadalentingo eskualdean dago, Murtziako Erkidegoaren hegoaldean, eta erkidegoko hiriburutik 40 kilometrora."}
{"id": "60618", "revid": "512", "url": "https://eu.wikipedia.org/wiki?curid=60618", "title": "Ulea", "text": "Ulea Murtziako Erkidegoko udalerria da. 2007ko urtarrilaren 1eko erroldaren arabera, herriak 991 biztanle ditu.\nHerria Ricote Haraneko eskualdean dago, Murtziako Erkidegoaren iparraldean, eta erkidegoko hiriburutik 29 kilometrora."}
{"id": "60619", "revid": "512", "url": "https://eu.wikipedia.org/wiki?curid=60619", "title": "La Uni\u00f3n", "text": "La Union (La Uni\u00f3n gaztelaniaz), Murtziako Erkidegoko udalerria da. 2007ko urtarrilaren 1eko erroldaren arabera, herriak 16.471 biztanle ditu.\nHerria Kartagenako Zelaiko eskualdean dago, Murtziako Erkidegoaren hegoaldean, eta erkidegoko hiriburutik 54 kilometrora."}
{"id": "60620", "revid": "512", "url": "https://eu.wikipedia.org/wiki?curid=60620", "title": "Villanueva del R\u00edo Segura", "text": "Villanueva del R\u00edo Segura, Murtziako Erkidegoko udalerria da. 2007ko erroldaren arabera, herriak 2.042 biztanle ditu."}
{"id": "60621", "revid": "56334", "url": "https://eu.wikipedia.org/wiki?curid=60621", "title": "Yecla", "text": "Yecla Murtziako Erkidegoko (Espainia) ipar-ekialdeko ertzean dagoen udalerria da. 2022an 35.243 biztanle zituen.\nBasa Flora.\nMendian erraz aurki daitezke ezkaia, erromeroa, izpilikua, oliba basatia, mitxolea, mihilua."}
{"id": "60622", "revid": "1545", "url": "https://eu.wikipedia.org/wiki?curid=60622", "title": "Bario", "text": "Barioa elementu kimiko bat da, Ba ikurra eta 56 zenbaki atomikoa dituena. Metal lurralkalino zilarkara da. Naturan ez da inoiz egoera puruan egoten, oso erreaktiboa baita airearekin. Bere oxidoari barital deritzo eta urarekin eta karbono dioxidoarekin erreakzionatzen du. Naturan barioa duten mineralik arruntenak disolbaezina den bario sulfatoa, BaSO4 (barita), eta bario karbonatoa, BaCO3 (witherita), dira. Benitoita izeneko harribitxi arraroak barioa dauka.\nEzaugarri nagusiak.\nBarioaren ezaugarri kimikoak kaltzioarenak bezalakoak dira, baina lehena erreaktiboagoa da. Metal hau oso erraz oxidatzen da airearekin kontaktuan eta oso erreaktiboa da urarekin eta alkoholarekin, hidrogeno gasa ekoiztuz. Airean edo oxigenoan erretzean bario oxidoa eta bario peroxidoa ekoizten ditu. Elementu honen konposatu sinpleek grabitate espezifiko altua daukate. Barioz osatutako mineralik arruntenak, baritak, oso dentsitate altua dauka (4,5 g/cm3)."}
{"id": "60623", "revid": "1659", "url": "https://eu.wikipedia.org/wiki?curid=60623", "title": "ETB 3", "text": "ETB 3 EITB euskal korporazio publikoak 2008ko urriaren 10ean sortu zuen telebista kate bat da. Euskara hutsezko kanala, orokorrean 30 urtetik beherako lagunentzat abiarazia. Musika saioak, filmak, marrazki bizidunak, dokumentalak, erreportaiak, albistegiak eta kirol emanaldiak izan ziren programazioaren ardatza.\nGeroago, ordea, marrazki bizidunak bakarrik emititzea erabaki zuen, euskal haurrek betiko marrazkiak euskaraz ikusteko aukera eskainiz."}
{"id": "60624", "revid": "90204", "url": "https://eu.wikipedia.org/wiki?curid=60624", "title": "ETB 4", "text": "ETB 4 EITB euskal korporazio publikoak Euskal Telebistako laugarren telebista katea da. Azkena sortu zena ETB 3 izan zen, 2008an. ETB 4ren programazioa, euskara eta gaztelaniazko kanal elebiduna izatea proiektatu zen, eta profil tematikokoa izatea.\nKatea sortzeak 7,2 milioi euroko kostua izatea aurrikusi zen, horregatik eta krisi ekonomikoa zela eta, Eusko Jaurlaritzak ETB 4ren proiektua bertan behera utzi zuen. Halere, bere ordez 2011ko irailaren 5ean ETBK Sat kirol kate berriak emititzeari ekin zion. Beranduago, 2015ean katearen emisioak martxan jarri ziren."}
{"id": "60627", "revid": "1519", "url": "https://eu.wikipedia.org/wiki?curid=60627", "title": "Ondarbeltz", "text": "Ondarbeltz Gipuzkoako kostako hondartza bat da, Mutrikuko udalerrian dagoena. Baina, izatez, Deba ibaia itsasoratzen den tokian bertan dagoelarik, ibaiaren ezkerraldean, gertuago dago Deba herriko hirigunetik Mutrikukotik baino.\nHondartza 120 metro luze da, eta batez beste 83 metro zabal. Izenak berak dioenez, hondar iluna du."}
{"id": "60629", "revid": "512", "url": "https://eu.wikipedia.org/wiki?curid=60629", "title": "Antas", "text": "Antas Almeriako udalerria da."}
{"id": "60630", "revid": "512", "url": "https://eu.wikipedia.org/wiki?curid=60630", "title": "Arboleas", "text": "Arboleas Almeriako udalerria da."}
{"id": "60631", "revid": "512", "url": "https://eu.wikipedia.org/wiki?curid=60631", "title": "Armu\u00f1a de Almanzora", "text": "Armu\u00f1a de Almanzora Almeriako udalerria da."}
{"id": "60632", "revid": "512", "url": "https://eu.wikipedia.org/wiki?curid=60632", "title": "Bacares", "text": "Bacares Almeriako udalerria da."}
{"id": "60633", "revid": "512", "url": "https://eu.wikipedia.org/wiki?curid=60633", "title": "Bayarque", "text": "Bayarque Almeriako udalerria da."}
{"id": "60634", "revid": "512", "url": "https://eu.wikipedia.org/wiki?curid=60634", "title": "B\u00e9dar", "text": "B\u00e9dar Almeriako udalerria da."}
{"id": "60635", "revid": "512", "url": "https://eu.wikipedia.org/wiki?curid=60635", "title": "Benitagla", "text": "Benitagla Almeriako udalerria da."}
{"id": "60636", "revid": "512", "url": "https://eu.wikipedia.org/wiki?curid=60636", "title": "Benizal\u00f3n", "text": "Benizal\u00f3n Almeriako udalerria da."}
{"id": "60637", "revid": "512", "url": "https://eu.wikipedia.org/wiki?curid=60637", "title": "Cantoria", "text": "Cantoria Almer\u00edako udalerria da."}
{"id": "60638", "revid": "512", "url": "https://eu.wikipedia.org/wiki?curid=60638", "title": "Castro de Filabres", "text": "Castro de Filabres Almer\u00edako udalerria da. 2007ko urtarrilaren 1eko erroldaren arabera, herriak 166 biztanle ditu. Itsasoaren mailatik 960 metrora dago eta probintziako hiriburutik 48 kilometrora."}
{"id": "60639", "revid": "512", "url": "https://eu.wikipedia.org/wiki?curid=60639", "title": "Chercos", "text": "Chercos Almer\u00edako udalerria da."}
{"id": "60640", "revid": "512", "url": "https://eu.wikipedia.org/wiki?curid=60640", "title": "Chirivel", "text": "Chirivel Almer\u00edako udalerria da."}
{"id": "60641", "revid": "512", "url": "https://eu.wikipedia.org/wiki?curid=60641", "title": "C\u00f3bdar", "text": "C\u00f3dbar Almer\u00edako udalerria da."}
{"id": "60642", "revid": "512", "url": "https://eu.wikipedia.org/wiki?curid=60642", "title": "Fines", "text": "Fines Almer\u00edako udalerria da."}
{"id": "60643", "revid": "512", "url": "https://eu.wikipedia.org/wiki?curid=60643", "title": "Laroya", "text": "Laroya Almeriako udalerria da. 2009ko urtarrilaren 1eko erroldaren arabera herriak 149 biztanle zituen."}
{"id": "60644", "revid": "119347", "url": "https://eu.wikipedia.org/wiki?curid=60644", "title": "L\u00edjar", "text": "L\u00edjar Almeriako udalerria da. 2009ko urtarrilaren 1eko erroldaren arabera herriak 507 biztanle zituen."}
{"id": "60645", "revid": "512", "url": "https://eu.wikipedia.org/wiki?curid=60645", "title": "Lucainena de las Torres", "text": "Lucainena de las Torres Almeriako udalerria da. 2009ko urtarrilaren 1eko erroldaren arabera herriak 690 biztanle zituen."}
{"id": "60646", "revid": "119347", "url": "https://eu.wikipedia.org/wiki?curid=60646", "title": "L\u00facar", "text": "Lucar (L\u00facar gaztelaniaz), Almeriako udalerria da. 2009ko urtarrilaren 1eko erroldaren arabera 872 biztanle zituen."}
{"id": "60647", "revid": "512", "url": "https://eu.wikipedia.org/wiki?curid=60647", "title": "Macael", "text": "Macael Almeriako udalerria da. 2005ean 6091 biztanle zituen. Bere azalera 44\u00a0km\u00b2-koa da eta 138,4 hab/km\u00b2-ko dentsitatea dauka. Bere koordenatuak 37\u00ba 20' I, 2\u00ba 18' M dira. 554 metroko altueran dago kokatuta eta probintziako kapitaletik, Almeriatik, 170\u00a0km-ra.\nGeografia.\nIparraldetik Olula del Rio eta Fines udalerriak ditu, ekialdean Cantoria eta Lijar, mendebaldean Purchena eta Laroya eta hegoaldean Chercos eta Tahal.\nHistoria.\nHastapenak.\nMacael udalerriko historia bere ondasun nagusiari, marmolari, loturik dago, hari zor baitio \"Urre Zuriaren Hiria\" izendapena.\nMacaeleko marmola erabiltzen lehenengo herria feniziarra izan zen, Macaeleko hilobi feniziar batean frogatu ahal denez.\nUdalerriaren hastapenak X. mendean kokatu behar dira, musulmanen okupazio garaian, zeinek hirigunea muino harkaiztsu batean ezarri zuten, geroago marmolaren ustiapenerako erabilia, arrasto arkeologiko gehienen iraupena zaildu duena.\nMairuen garaia.\nSasoi musulmanean, harrobiek ospe izugarria hartu zuten eta askotariko obretarako erauzi zen marmola, hala nola Almeriako Alcazaba-rako, Alhambrako Lehoien Patiorako edota Generalifeko Lorategietarako, azken honen ondoan.\nMacael hiria Errege-erregina Katolikoei makurtu zitzaien, haiek Baza hartu zutenean, 1489an. Ordutik, euren eskubide eta tradizioak mantentzeko baimena eman zitzaien biztanle mairuak Baza Hiriaren menpe egotera pasatu ziren, honen harrobien garrantziagatik.\n1568an altxamendu morisko bat egin zen Aben Humeya buru zela. Macaelen errenditzearen ostean, Levante eta Gaztela partetik etorritako 22 familiarekin birpopulatu zen.\nMarmolari atxikitako hiri baten hazkundea.\nXVII. eta XVIII. mendeetan, Macaelen biztanleen jarraikako hazkundea gertatu zen: 403 biztanle izatetik (1699) 824 izatera (1753).\nEgun, 6000 baino biztanle gehiago ditu, bere ekonomia marmolean zentratzen delarik. Azken urteotan sektore honek jasandako industrializazio eta mekanizazio sakonari esker, erauzketa eta manipulazioa asko hobetu dira, bai obra monumentaletarako eta bai lanabes eta apainketa elementuetarako erabiliz marmola.\nDemografia.\nAzken hamar urteetako biztanle-kopurua:\nJaiak.\nMacael udalerriko jairik ospetsuenak hurrengo hauek dira:\nBeste jai herrikoi batzuk:"}
{"id": "60648", "revid": "119347", "url": "https://eu.wikipedia.org/wiki?curid=60648", "title": "Mar\u00eda (Almer\u00eda)", "text": "Maria (Mar\u00eda gaztelaniaz), Almeriako udalerria da. 2009ko urtarrilaren 1eko erroldaren arabera herriak 1.464 biztanle zituen."}
{"id": "60649", "revid": "119347", "url": "https://eu.wikipedia.org/wiki?curid=60649", "title": "Olula de Castro", "text": "Olula de Castro Almeriako udalerria da. 2008ko urtarrilaren 1eko erroldaren arabera, herriak 215 biztanle zituen eta 34 kilometro koadroko azalera.\nHerria probintziako hiriburutik 54 kilometrora dago, eta itsasoaren mailatik 1.010 metrora."}
{"id": "60650", "revid": "512", "url": "https://eu.wikipedia.org/wiki?curid=60650", "title": "Olula del R\u00edo", "text": "Olula del Rio (Olula del R\u00edo gaztelaniaz), Almeriako udalerria da. 2009ko urtarrilaren 1eko erroldaren arabera herriak 6.699 biztanle zituen."}
{"id": "60651", "revid": "119347", "url": "https://eu.wikipedia.org/wiki?curid=60651", "title": "Oria (Almer\u00eda)", "text": "Oria Almeriako udalerria da. 2009ko urtarrilaren 1eko erroldaren arabera herriak 2.898 biztanle zituen."}
{"id": "60652", "revid": "119347", "url": "https://eu.wikipedia.org/wiki?curid=60652", "title": "Partaloa", "text": "Partaloa Almeriako udalerria da. 2009ko urtarrilaren 1eko erroldaren arabera herriak 872 biztanle zituen."}
{"id": "60653", "revid": "119347", "url": "https://eu.wikipedia.org/wiki?curid=60653", "title": "Sen\u00e9s", "text": "Senes (Sen\u00e9s gaztelaniaz), Almeriako udalerria da. 2009ko urtarrilaren 1eko erroldaren arabera, 354 biztanle bizi dira bertan."}
{"id": "60654", "revid": "512", "url": "https://eu.wikipedia.org/wiki?curid=60654", "title": "Ser\u00f3n", "text": "Seron (gaztelaniaz \"Ser\u00f3n\") Almeriako probintziako (Espainia) udalerria da. 2007an 2.456 biztanle zituen. Granadako probintziarekin muga egiten du."}
{"id": "60655", "revid": "119347", "url": "https://eu.wikipedia.org/wiki?curid=60655", "title": "Sierro", "text": "Sierro Almeriako udalerria da. 2009ko urtarrilaren 1eko erroldaren arabera, 451 biztanle bizi dira bertan."}
{"id": "60656", "revid": "512", "url": "https://eu.wikipedia.org/wiki?curid=60656", "title": "Somont\u00edn", "text": "Somontin (Somont\u00edn gaztelaniaz), Almeriako udalerria da. 2009ko urtarrilaren 1eko erroldaren arabera 529 biztanle bizi dira bertan."}
{"id": "60657", "revid": "119347", "url": "https://eu.wikipedia.org/wiki?curid=60657", "title": "Sufl\u00ed", "text": "Sufli (Sufl\u00ed gaztelaniaz), Almeriako udalerria da. 2009ko urtarrilaren 1eko erroldaren arabera 279 biztanle bizi ziren bertan."}
{"id": "60658", "revid": "512", "url": "https://eu.wikipedia.org/wiki?curid=60658", "title": "Taberno", "text": "Taberno Almeriako udalerria da. 2009ko urtarrilaren 1eko erroldaren arabera 1.131 biztanle bizi ziren bertan."}
{"id": "60659", "revid": "119347", "url": "https://eu.wikipedia.org/wiki?curid=60659", "title": "Tahal", "text": "Tahal Almeriako udalerria da. 2009ko urtarrilaren 1eko erroldaren arabera 446 biztanle bizi dira bertan."}
{"id": "60660", "revid": "512", "url": "https://eu.wikipedia.org/wiki?curid=60660", "title": "T\u00edjola", "text": "Tijola (T\u00edjola gaztelaniaz), Almeriako udalerria da. 2009ko urtarrilaren 1eko erroldaren arabera herriak 3.985 biztanle zituen."}
{"id": "60661", "revid": "512", "url": "https://eu.wikipedia.org/wiki?curid=60661", "title": "Las Tres Villas", "text": "Las Tres Villas Almeriako udalerria da."}
{"id": "60662", "revid": "103793", "url": "https://eu.wikipedia.org/wiki?curid=60662", "title": "Turrillas (Almer\u00eda)", "text": "Turrillas Almeriako udalerria da. 2009ko urtarrilaren 1eko erroldaren arabera 224 pertsona bizi dira bertan."}
{"id": "60663", "revid": "119347", "url": "https://eu.wikipedia.org/wiki?curid=60663", "title": "Uleila del Campo", "text": "Uleila del Campo Almeriako udalerria da. 2009ko urtarrilaren 1eko erroldaren arabera herriak 1.015 biztanle zituen."}
{"id": "60664", "revid": "119347", "url": "https://eu.wikipedia.org/wiki?curid=60664", "title": "Urr\u00e1cal", "text": "Urracal (Urr\u00e1cal gaztelaniaz), Almeriako udalerria da. 2009ko urtarrilaren 1eko erroldaren arabera herriak 354 biztanle zituen."}
{"id": "60665", "revid": "512", "url": "https://eu.wikipedia.org/wiki?curid=60665", "title": "Velefique", "text": "Velefique Almeriako udalerria da. 2009ko urtarrilaren 1eko erroldaren arabera, 300 biztanle zituen."}
{"id": "60666", "revid": "512", "url": "https://eu.wikipedia.org/wiki?curid=60666", "title": "V\u00e9lez-Rubio", "text": "Velez-Rubio (V\u00e9lez-Rubio gaztelaniaz), Almeriako udalerria da. 2009ko urtarrilaren 1eko erroldaren arabera herriak 7.150 biztanle zituen."}
{"id": "60667", "revid": "512", "url": "https://eu.wikipedia.org/wiki?curid=60667", "title": "Zurgena", "text": "Zurgena Almeriako udalerria da. 2009ko urtarrilaren 1eko erroldaren arabera herriak 3.066 biztanle zituen."}
{"id": "60668", "revid": "119347", "url": "https://eu.wikipedia.org/wiki?curid=60668", "title": "Serora", "text": "Serora edo andere serora Euskal Herriko lanbide erlijioso tradizionala da. Horien eginkizuna hilerriak eta elizak zaintzea zen, eta apaizak zituen eskumenetako asko bere gain hartzen zituen. Herriko erlijio bizitzan serorak zuen garrantziak goi hierarkia katolikoari aurka izatea eragin zuen batzuetan.\nAukeraketa.\nSerora, emakumezkoa izateaz gain, alargun edo ezkongabea izaten zen. Gainera, parrokia edo elizetakoa herrikoa izan eta gehienetan herriak aukeratua izaten zen. Gaintzan adibidez, herriak hainbat izen proposatzen zituen, eta ondoren aukeraketa egiten zen, batzuetan borondatez edo diru-truk. Gotzaindegiari komunikatzen zitzaion erabakia eta emakumea bizitza osorako lotzen zen bere zereginetara.\nErmita, ospitale edo santutegietan ere aurki zitezkeen serorak.\nEtxea eta hilobia.\nElizak etxea ere jartzen zion serorari. Horrela, ez da zaila Euskal Herriko hainbat herritan bereziki elizatik gertu \"serorarena\", \"serorategi\" edo antzekoak aurkitzea.\nHilobiari dagokionez ere, eta seroraren pertsonaiaren pisua nabarmenduz, leku probilegiatua izaten zuen eliza barruan. Adibidez, Saran, Axular erretorearen aldamenean aurkitzen da seroraren hilobia, aldarearen aurrean eta jauntxo eta aberatsen aurretik, ondorengo idatziarekin:\n\"Orai den seroraren eta izanen direnen jar lekua eta hobia\"\nFuntzioak.\nGarbitzaile lanez gain, askoz lan garrantzitsuagoak ere egiten zituen serorak elizan, hilerrian, eta herrian:\nHainbat funtzio betetzerako orduan apaizak besteko pisua zeukaten serorek. Adibidez, heriotza baten ondoren gorpua eliz-bidetik zihoala, bidegurutzetan apaizak edo serorak egiten zuen otoitz. Bestetan ere, ur bedeinkatua eraman eta bidegurutzetan botatzen zuen bedeinkatuz, apaizak bezala. Elizan bertan ere, bere pulpitoa zuen (seroraren pulpitoa), otoitz eta deboziozko irakurketak egiteko.\nSerorategiak.\nGaur egun, 30 seroraenea geratzen dira Ipar Euskal Herrian zehar barreiaturik. Batzuk, Arbonako seroretxeakoa moduan, leku kultural bilakatu dira, erakusketak egoten direlarik. Hiriburukoa 1991tik dago kontsideratua monumentu historiko modura. Aitorpen berdina dute Arbonakoek eta Bazkazanekoek"}
{"id": "60669", "revid": "535", "url": "https://eu.wikipedia.org/wiki?curid=60669", "title": "Andere Serora", "text": ""}
{"id": "60670", "revid": "535", "url": "https://eu.wikipedia.org/wiki?curid=60670", "title": "Serorategi", "text": ""}
{"id": "60671", "revid": "880", "url": "https://eu.wikipedia.org/wiki?curid=60671", "title": "Koldobika Jauregi", "text": "Koldobika Jauregi hauetako bat izan daiteke:"}
{"id": "60672", "revid": "28807", "url": "https://eu.wikipedia.org/wiki?curid=60672", "title": "Luis Jauregi", "text": ""}
{"id": "60673", "revid": "105290", "url": "https://eu.wikipedia.org/wiki?curid=60673", "title": "Metaloide", "text": "Metaloide terminoa (grezieraz: \"metallon\" = metal eta \"eidos\"= pareko) kimikan erabiltzen da elementu kimikoak sailkatzen direnean. Propietate fisiko eta kimikoak erabiliz, taula periodikoko ia elementu guztiak sailka daitezke metal edo ez-metal gisa. Hala ere, badaude tarteko propietateak dituzten elementu gutxi batzuk, metaloide izenarekin ezagutzen direnak.\nEz dago terminoaren definizio hertsirik; zenbait ezaugarriren agerpena hartzen da kontuan elementu bat metaloidetzat hartzeko:\n\"Metaloide\" eta \"erdieroale\" kontzeptuak ez dira nahastu behar. Metaloide esatean, zenbait \"elementuk\" taula periodikoaren testuinguruan dituzten propietateak adierazten dira. Erdieroale hitzak zenbait \"materialek\" (aleazioak, konposatuak, etab. barne hartuz) dituzten propietate fisikoak adierazten ditu, eta bien artean ezaugarri komun gutxi batzuk besterik ez daude.\nMetaloideen multzoan, oro har, ondoko elementu hauek sartzen dira:\nElementu hauen alotropoek portaera anitza erakusten dute: batzuk metalen antzekoagoak, beste batzuk metaloideagoak, edo baita ez-metalikoak ere. Esaterako, karbonoaren kasuan, bere alotropoa den diamantea ez-metalikoa da, argi eta garbi; grafitoak, berriz, eroankortasun elektriko txikia erakusten du, metaloideek bezala. Fosforoak, eztainuak, selenioak eta bismutoak ere mugako portaera erakusten duten alotropoak dauzkate.\nTaula periodikoaren itxura estandarrean, metaloideak borotik astatora doan lerro diagonalean ageri dira. Lerro honetako goi eskuinean dauden elementuak, lerrotik gero eta urrutiago, portaera ez-metalikoagoa daukate; behe ezkerreko elementuak, berriz, gero eta metalikoagoak dira. Metal txiroak ezkerrean eta azpian daude, eta ez-metalak eskuinean eta goian. Eskuineko zutabekoak halogenoak dira."}
{"id": "60674", "revid": "448", "url": "https://eu.wikipedia.org/wiki?curid=60674", "title": "Ez-metal", "text": "Ez-metala elementu kimiko bat da, metalen ezaugarriak ez dituena. Bestela esanda, kimikaren arloko termino bat da, elementu kimikoak sailkatzeko erabilia. Taula periodikoko ia elementu guztiak metal edo ez-metal gisa sailka daitezke, dituzten ezaugarri fisiko eta kimikoen arabera. Fisikoki, ez-metalek fusio eta irakite puntu eta dentsitate nahiko baxua izateko joera dute, solidoak badira hauskortasuna erakusten dute eta bero eta elektrizitate eroale kaskarrak dira. Kimikoki, ionizazio-energia, afinitate elektronikoa eta elektronegatibotasun altua izan ohi dute eta elektroiak jaso edo partekatzen dituzte beste elementu edo konposatuekin erreakzionatzerakoan. Orokorrean, hamazazpi elementu sailkatzen dira ez-metal gisa. Gasak dira gehienak (hidrogenoa, helioa, nitrogenoa, oxigenoa, fluorra, neona, kloroa, argona, kriptona, xenona eta radona) dira; likido bat (bromoa) eta batzuk solidoak dira (karbono, fosforo, sufre, selenio eta iodoa). Metaloideak, boroa, silizioa edota germanioa esaterako, batzuetan, ez-metalak bezala sailkatzen dira.\nKonposatu kimikoak osatzeko joera erlatiboan oinarrituz bi ez-metal kategoria daude, ez-metal erreaktiboak eta gas nobleak. Ez-metal erreaktiboak izaera ez-metalikoarekin aldatzen dira. Hauetatik elektronegatibotasun txikiena dutenek, karbono eta sufreak, propietate ez-metalikoak dituzte batez ere eta metalekin konposatu kobalenteak eratzeko joera dute. Elektronegatibotasun altuen dutenek , oxigeno eta fluorrak esaterako, propietate ez-metaliko indartsuagoak dauzkate eta metalekin konposatu ionikoak sortzeko jora dute. Gas nobleak beste elementuekin konposatuak eratzeko joera eskasarengatik bereizten dira.\nHala ere, gaur egun kategorien arteko bereizketa ez da absolutua, bata eta bestearen limiteak gainjarri ohi baitira.\nMetalen kopurua ez-metalena baino bost aldiz handiagoa den arren, ez-metalak diren hidrogeno eta helioa unibertsoaren %99a osatzen dute. Era berean, oxigenoak, lurrazal, ozeano eta atmosferaren ia erdia osatzen du. Organismo bizidunak ia osotasunean ez-metalez osatuta daude, eta ez metalek metalek baino konposatu gehiago sortzen dituzte.\nDefinizioa eta aplikagarriak diren elementuak.\nEz dago ez-metalaren definizio zorrotzik. Orokorrean, propietate metalikoak ez dituen edozein elementu kontsideratzen da ez-metala.\nOrokorrean, ez-metalez sailkatutako elementuek 1. taldeko elementu bat (hidrogenoa); 14. taldeko (karbonoa); 15. taldeko bi (nitrogenoa eta fosforoa); 16. taldeko hiru (oxigenoa, sufrea eta selenioa; 17. taldeko gehienak (fluorra, kloroa, bromoa eta iodoa); eta 18.taldeko guztiak (oganesona izan ezik).\nEz-metalaren definizioan adostasunik ez dagoenez, taula periodikoan metalak eta ez-metalak elkartzen diren gunea arduragabeki dago sailkatuta. Sarritan ez-metal bezala sailkatutako boro (B), silizio (Si), germanio (Ge), artseniko (As), antimonio (Sb), telurio (Te) eta astato (At) elementuak dira metaloideak. Selenio ez-metalikoa (Se) batzuetan metaloide gisa sailkatzen da, bereziki ingurumen-kimikan.\nPropietateak.\n[[File:EN &amp; SEP of nonmetallic elementsF.png|upright=2.5|eskuinera|thumb|\n[[Kategoria:Kimika]]\n[[Kategoria:Serie kimikoak]]\n[[Kategoria:Jakindunen bideoak dituzten artikuluak]]"}
{"id": "60675", "revid": "103793", "url": "https://eu.wikipedia.org/wiki?curid=60675", "title": "Ihalar", "text": "Ihalar Sarako auzoa da, herriko erdigunetik ekialdera kokaturik dagoena."}
{"id": "60676", "revid": "105290", "url": "https://eu.wikipedia.org/wiki?curid=60676", "title": "Olhalde", "text": "Olhalde Sarako auzoa da. Erdigunetik ipar-ekialdera dago kokaturik."}
{"id": "60677", "revid": "105290", "url": "https://eu.wikipedia.org/wiki?curid=60677", "title": "Helbarrun (Sara)", "text": "Helbarrun Sarako auzoa da. Erdigunetik hurbil dago, iparraldean."}
{"id": "60678", "revid": "512", "url": "https://eu.wikipedia.org/wiki?curid=60678", "title": "Fasnia", "text": "Fasnia Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60679", "revid": "512", "url": "https://eu.wikipedia.org/wiki?curid=60679", "title": "Garachico", "text": "Garachico Tenerife uhartean eta Santa Cruz Tenerifeko probintzian kokatzen den udalerri kanariarra da.\nHistoria.\nCrist\u00f3bal de Ponte bankari genoarrak, gaztelarrek Tenerife konkistatu ondoren, Garachico hiria eta bere itsas-portua eraiki zuen 1496an. XVI. eta XVII. mendeen artean Garachicoko itsas-portua Tenerifeko garrantzitsuena izan zen. Bertatik azukrez eta ardoz kargatutako itsasontziak Ameriketara eta Europara abiatzen ziren. Ondorioz, bertako ekonomia hazi zen.\n1646an luizi batek 100 lagun hil eta 40 itsasontzi hondoratu zituen. 1706ko maiatzaren 5ean Trevejoko sumendiaren erupzioa gertatu zen eta labak ia herri osoa azpian harrapatu zuen, itsas-portua guztiz estalita geratuz. Hortaz, merkatariek Puerto de la Cruzko itsas-portua erabiltzen hasi ziren. Handik aurrera, Garachicoko itsas-portua arrantzaleek baino ez zuten erabili."}
{"id": "60680", "revid": "1545", "url": "https://eu.wikipedia.org/wiki?curid=60680", "title": "Granadilla de Abona", "text": "Granadilla de Abona Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60681", "revid": "119347", "url": "https://eu.wikipedia.org/wiki?curid=60681", "title": "La Guancha", "text": "La Guancha Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60682", "revid": "512", "url": "https://eu.wikipedia.org/wiki?curid=60682", "title": "G\u00fc\u00edmar", "text": "G\u00fc\u00edmar Tenerife uhartean eta Santa Cruz Tenerifeko probintzian dagoen udalerri kanariarra da."}
{"id": "60683", "revid": "512", "url": "https://eu.wikipedia.org/wiki?curid=60683", "title": "Icod de los Vinos", "text": "Icod de los Vinos Tenerife uhartean eta Santa Cruz Tenerifeko probintzian kokatzen den udalerri kanariarra da.\nBertan dago drago (\"Dracaena draco\") espezie begetalaren ale erraldoi bat, ustez mila urte baino gehiagokoa, nahiz eta ezin izan duten frogatu. Ale berezi hori Icod de los Vinosko ikurra da, udalerriko armarrian agertzen da eta."}
{"id": "60684", "revid": "119347", "url": "https://eu.wikipedia.org/wiki?curid=60684", "title": "La Matanza de Acentejo", "text": "La Matanza de Acentejo Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60685", "revid": "512", "url": "https://eu.wikipedia.org/wiki?curid=60685", "title": "La Orotava", "text": "La Orotava Tenerife uhartean eta Santa Cruz Tenerifeko probintzian dagoen udalerri kanariarra da."}
{"id": "60686", "revid": "56334", "url": "https://eu.wikipedia.org/wiki?curid=60686", "title": "Hegoaldeko Georgiak", "text": "Hegoaldeko Georgiak britainiar kontrolpean dagoen uhartedi azpiantartiarra da. Auzitan dago uharteen jabetza, Erresuma Batuak bere itsasoz bestaldeko lurraldetzat dituzte \"Hegoaldeko Georgiak eta Hego Sandwich uharteak\". Argentinak, bere aldetik, Hego Atlantikoko Uharteak izeneko barrutiaren zatia direla aldarrikatzen du, Tierra del Fuego, Antartida eta Hego Atlantikoko Uharteak izeneko probintziaren barne.\nBanaketa.\nBere 3.850 km\u00b2 arean zenbait uharte badaude:\nHego-ekialdera bidean 72 kilometrotara dagoen Clerke arrokak ere Hegoaldeko Georgietako eskualdean daude nahiz eta uhartedian egon ez.\nGeografia.\nUharteak 54\u00ba eta 55\u00ba hego paralelo eta 35\u00ba45' eta 38\u00ba23' mendebal meridiano artean daude, Malvinetatik 1.300 km hego-ekialderantz eta Estatuen Lurraldetik 1.700 km ekialdera.\nBere orografia mendiz beteta dago, altuena 2.934 metroko Paget mendia izaki. Urtean zehar, elurraz beteta dagoenez badaude bisustegi asko, handiena \"Nordenskjold\" izenekoa. Ipar kostaldean fjord ugari daudenez, baleazaleek erabili dituzte.\nBiztanle.\n2005eko apririlean ez zegoen biztanleria finkorik uhartedian. Kokaleku nagusia \"British Antarctic Survey\"ren ikerketa postuak \"King Edward Point\" izena du eta gehienez 18 pertsona izan dezake. Antzinako Grytviken norvegiar eta argentinar balezale faktoriaren gertu dago. Badago beste postu bat Pajaro/Bird uharteko Jordan senadian gehienez beste 8 pertsona izan daitekeena.\nHori dela eta, neguan 11 - 12 pertsona izatetik udan 26 izatera pasatu da.\nHistoria.\nNahiz eta badaude batzuk Amerigo Vespucciok XVI. mendean aurkitu zituztela esaten dutenak, lehenengo bisitaria 1675ko apirilean Antony de la Roch\u00e9 ingelesa zen. Lehenengo miaketa dokumentatua 1756an Gregorio Jerezek espainiarrak egin zuen eta \u00abSan Pedro uharteak\u00bb izena jarri zioten.\nJames Cook kapitainak lehenengo lehorreratzea egin zuen , 1775ko urtarrilaren 17an, eta Georgia izena jarri zion, Erresuma Batuko George III.aren omenez eta britainiarren jabetza aldarrikatu zuen.\n1904 eta 1966 artean, argentinarrek bere uretan baleak harrapatu zituzten, Grytviken eta Leith badian faktoriak finkatuz.\n1982ko Malvinetako Gerrak ondorioak ere ekarri zizkien Hegoaldeko Georgiei."}
{"id": "60687", "revid": "105290", "url": "https://eu.wikipedia.org/wiki?curid=60687", "title": "Hego Georgia", "text": "Hego Georgia (gaztelaniaz ere \"Isla de San Pedro\" deitua) Hegoaldeko Georgiak uhartediaren uharte nagusia da. Lehen baleak harrapatzeko postua zen eta orain britaniar ikerketa postua. Grytviken herrixka lurraldearen hiriburutzat hartu daiteke nahiz eta bertoko biztanlerik izan ez.\nPolitika.\nBere jabetza, Malvinak bezala, auzitan dago Erresuma Batua eta Argentina artean.\nErresuma Batuak bere itsasoz bestaldeko lurraldetzat dute Hegoaldeko Georgiak eta Hegoaldeko Sandwichak (\"South Georgia and the South Sandwich Islands\").\nGeografia.\nMalvinetatik 1.390 kilometrotara hego-ekialdera dago; bere 160 kilometroko luzerako eta 30 kilometroko zabalerako lurraldea nahiko menditsua da eta izotzez beterik dago. Mendirik altuena 2.934 metroko Paget mendia da. Klima hotza da oso; kostaldean batez besteko tenperaturak neguan (abuztua) 0\u00ba-koak dira eta udan (urtarrila) 10\u00ba-koak, baina arraroa da -10\u00ba baino gutxiagokoak ikustea."}
{"id": "60688", "revid": "23317", "url": "https://eu.wikipedia.org/wiki?curid=60688", "title": "Mammuthus trogontherii", "text": "Songhua ibaiko mamuta (Mammuthus sungari), Shokako mamuta izenarekin ere ezaguna, bizi izan den mamutik handiena izan zen. Ibaraki Natur Museoan 5,1 metro garaierako espezimen bat begiztatu daiteke. Hamazazpi tona baino astunagoa izan zitekeen, hots, inoiz izan den lur gaineko ugaztunik handienetakoa - Indricotherium mitikoa baino txikixeagoa-.\nTxina iparraldean bizi izan zen duela 100.000-10.000 bat urte. Gobi basamortuan aurkitu dira fosilak.\nErreferentziak.\nAsier Larramendi &amp; Rub\u00e9n (2007): \"Historia aurreko ugaztunen zama kalkulatzen\" Villaseca C. laguntzarekin."}
{"id": "60690", "revid": "59723", "url": "https://eu.wikipedia.org/wiki?curid=60690", "title": "Haranburua", "text": "Haranburua Sarako udalerriko auzoa da, Lehenbizkairen hegoaldean hain zuzen ere."}
{"id": "60692", "revid": "1545", "url": "https://eu.wikipedia.org/wiki?curid=60692", "title": "Puerto de la Cruz", "text": "Puerto de la Cruz Tenerife uhartearen iparraldean eta Santa Cruz Tenerifeko probintzian dagoen udalerri kanariarra da (Espainia).\nGeografia.\nLa Orotavako haranean dago.\nEkonomia.\nTurismoa eta industria (eraikuntzarako gaiak, janari industria) dira ekonomia jarduera nagusiak. Loro Parque izeneko zoologikoa bertan dago."}
{"id": "60693", "revid": "512", "url": "https://eu.wikipedia.org/wiki?curid=60693", "title": "Los Realejos", "text": "Los Realejos Tenerife uhartean eta Santa Cruz Tenerifeko probintzian dagoen udalerri kanariarra da.\nGaztelarrek udalerri honetan eman zioten Tenerifeko konkistari amaiera 1496ko uztailaren 25ean. 1954ra arte bi gunetan banatzen zen, Realejo Alto eta Realejo Bajo izenekoak. Gaur egun auzoak dira."}
{"id": "60695", "revid": "1545", "url": "https://eu.wikipedia.org/wiki?curid=60695", "title": "El Rosario", "text": "El Rosario Tenerife uhartean eta Santa Cruz Tenerifeko probintzian kokatzen den udalerri kanariarra da. Udal-hiriburua La Esperanza da, itsas mailatik 900 metrotara dagoena.\nArrosarioa oso udalerri anitza da ezaugarri fisiografikoei eta giza ezaugarriei dagokienez, La Esperanzako lautadetatik Tabaibako kostalderaino. Udalerria Santa Cruz Tenerifeko metropoli-eremuaren zati da, San Crist\u00f3bal de La Laguna, Tegueste, Tacoronte, El Sauzal eta Santa Cruz Tenerifekoa berarekin batera. Metropoli-eremu horrek 449.472 biztanle baino gehiago ditu.\nHistoria.\nUdalerria kokatuta dagoen zonaldea guantxe herriaren agintaldiaren garaitik bizi da, Guimarreko mentzeierriaren parte izanda. XVI. mendean herria populatu zenetik, La Esperanzari sagaratutako ermita bat egon zen. Ondoren, Coronado familiak hala aginduta, San Joan Ebanjelariari eskaini eraikin berri bat eraiki zuten. Une horretan El Rosario errege-alkate bat izaten hasi zen.\n1813an C\u00e1dizko konstituzioa jarraituz, udalerri bilakatu zen, La Esperanzan hiriburua zuelarik. 1972an, El Rosariok bere lurraldearen eta biztanleriaren zati handi bat Santa Cruz Tenerifekoa hiriburuari utzi zizkion."}
{"id": "60696", "revid": "512", "url": "https://eu.wikipedia.org/wiki?curid=60696", "title": "San Juan de la Rambla", "text": "San Juan de la Rambla Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60697", "revid": "119347", "url": "https://eu.wikipedia.org/wiki?curid=60697", "title": "San Miguel de Abona", "text": "San Miguel de Abona Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60698", "revid": "119347", "url": "https://eu.wikipedia.org/wiki?curid=60698", "title": "Vilaflor de Chasna", "text": "Vilaflor Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60699", "revid": "512", "url": "https://eu.wikipedia.org/wiki?curid=60699", "title": "La Victoria de Acentejo", "text": "La Victoria de Acentejo Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60700", "revid": "512", "url": "https://eu.wikipedia.org/wiki?curid=60700", "title": "El Tanque", "text": "El Tanque Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60701", "revid": "512", "url": "https://eu.wikipedia.org/wiki?curid=60701", "title": "Los Silos", "text": "Los Silos Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60702", "revid": "512", "url": "https://eu.wikipedia.org/wiki?curid=60702", "title": "El Sauzal", "text": "El Sauzal Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60703", "revid": "512", "url": "https://eu.wikipedia.org/wiki?curid=60703", "title": "Santiago del Teide", "text": "Santiago del Teide Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60704", "revid": "119347", "url": "https://eu.wikipedia.org/wiki?curid=60704", "title": "Tacoronte", "text": "Tacoronte Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60705", "revid": "512", "url": "https://eu.wikipedia.org/wiki?curid=60705", "title": "Tegueste", "text": "Tegueste Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60706", "revid": "512", "url": "https://eu.wikipedia.org/wiki?curid=60706", "title": "Gu\u00eda de Isora", "text": "Gu\u00eda de Isora Tenerife uhartean eta Santa Cruz Tenerifeko probintzian kokatzen den udalerri kanariarra da."}
{"id": "60707", "revid": "336", "url": "https://eu.wikipedia.org/wiki?curid=60707", "title": "Karolinak", "text": "Karolinak () Mikronesiako uhartedia da, Ozeano Bareko mendebaldean. 1.194 km\u00b2 area du eta 126.000 biztanle. Ia mila atoloi eta uhartez osatuta dago, batzuk sumendizko lurrak, ekuatorearen iparraldean.\nUhartediaren uharte nagusiak hauek dira:\nLehenengo laurak, ekialdekoak, Mikronesiako Estatu Federatuak sortu dute eta , mendebaldekoa, Palauek errepublika askea sortu du.\nHistoria.\n1526ko abuztuaren 22an, Toribio Alonso de Salazarrek, esploradore espainiarra, San Bartolome edo Taongui uhartea ikusi zuen lehendabiziko europarra zen. 1528ko urtarrilaren 1ean Alonso de Saavedrak Uluti uharteak. Gero espainolek berriro 1542an, 1543an, 1545an eta 1565an Migel Lopez Legazpikoa euskalduna.\nUrte haietan gaztelaniaz \"Islas de las Hermanas\" (Arreben uharteak), \"Hombres Pintados\" (Gizon margotuak) eta \"Los Jardines\" (Lorategiak) izenak zituzten, 1686an Francisco de Lezcanok Yap uhartera heldu eta Karolinak izena jarri uhartediari Espainiako Karlos II.aren omenez: izena Palau, Marshall uharteak eta Gilbert uharteentzako zen.\nHurrengo mendeetan uharteak ez ziren kontutan hartu Europako politikan, 1885ko abuztuan, Alemaniak Yap uhartean postu bat jarri eta Karolinen jabetza aldarrikatu arte. Leon XIII.a aita santuak estatu bien artean bitartekotza egin zuen eta Espainiaren jabetza onartu zen.\n1898an Estatu Batuak Espainia mendean hartu zutenean, Guam Marianetan galdu eta, 1899ko otsailaren 12an gainontzeko Marianak, Karolinak eta Palau Alemaniari saldu zizkion 25 milioi pezetaren truke.\nJaponiak 1914an uhartedia okupatu zuen eta 1920 Nazioen Liga jabetza onartu zuen. Bigarren Mundu Gerran, AEBek uhartedia okupatu zuen eta 1947 eta 1986 artean administratu zuen. 1986an, Mikronesiako Estatu Federatuek bere independentzia aldarrikatu zuten. Palauk ez zuen federazioan sartu eta 1994an independentzia lortu zuen."}
{"id": "60709", "revid": "56334", "url": "https://eu.wikipedia.org/wiki?curid=60709", "title": "Hego Shetlandak", "text": "Hego Shetlandak Hego Ozeanoan dagoen uhartedia da. Penintsula antartikotik 120 kilometrotara dago, Hego Amerikako hegoaldean, Drake pasabidea iparraldean eta Bransfieldeko itsasartea hegoaldean dituenak. 3.687 km\u00b2 area dute. Lekurik altuena Smith uhartean dagoen 2.105 metroko Foster mendia da.\n1818an Juan Pedro de Aguirrek Argentinako gobernuari eskatu zion berak deitutako \"Decepci\u00f3n\" edo Etsipen uhartedian arrantza egitea; 1819an William Smithek uhartedia aurkitu eta gaur egungo izena jarri zion.\nArgentinak 1943tik Argentinar Antartikoaren zati bat direla aldarrikatzen du, Tierra del Fuego, Antartida eta Hego Atlantikoko Uharteak probintzian; Txilek 1940tik Txiletar Antartikoaren zatia direla aldarrikatzen du, Erresuma Batuak 1908tik Britainiar Antartikoan kokatzen du. Galdapen guztiak, ostera, eten daude 1959ko Itun Antartikoa dela eta. Itunaren arabera, uhartediaren jabetza ez da auzitua ezta onartua ere.\nHego Shetland uharteetan hamaika uharte daude:\nLurraldearen %80 glaziarez beteta dago.\nKanpamentu zientifikoak.\nUhartedian 12 herrialdeen 17 kanpamentu zientifikoak daude. Haietatik hamar George erregearen uhartean, Txileko \"Eduardo Frei\" aeroportua hortxe baitago.\nHauek dira kanpamentuak:\nGeorge erregearen uhartea:\nGreenwich uhartea:\nLivingston uhartea:\nDeception uhartea:"}
{"id": "60712", "revid": "105290", "url": "https://eu.wikipedia.org/wiki?curid=60712", "title": "Haut-Sassandra", "text": "Haut-Sassandra Boli Kostako 19 probintzietako bat da. Bere hiriburua Daloa da. 15.200 kilometro koadroko azaleran 1.354.028 biztanle ditu."}
{"id": "60713", "revid": "105290", "url": "https://eu.wikipedia.org/wiki?curid=60713", "title": "Lacs", "text": "Lacs Boli Kostako 19 probintzietako bat da. Bere hiriburua Yamoussoukro da. 8.920 kilometro koadroko azaleran 681.812 biztanle ditu."}
{"id": "60714", "revid": "105290", "url": "https://eu.wikipedia.org/wiki?curid=60714", "title": "Lagunes", "text": "Lagunes Boli Kostako 19 probintzietako bat da. Bere hiriburua Abidjan da, Boli Kostako hiriburua. 13.172 kilometro koadroko azaleran 4.804.106 biztanle ditu."}
{"id": "60716", "revid": "1545", "url": "https://eu.wikipedia.org/wiki?curid=60716", "title": "Alias (telesaila)", "text": "Alias telebistan emateko telesail estatubatuarra da, ABC telebista kateak irailaren 30etik 2006ko maiatzaren 22 arte igorri du.\nSD-6 gaizkile elkarteak telesailaren protagonista,Sydney Bristow (Jennifer Garner), errekrutatuko du CIAko sail sekretu bat dela esanez eta diru beltzetik finantzatuz. Sydney, iruzurraz konturatzean, benetako CIAren egoitzara joan, eta bertan agente bikoitza izateko proposatuko diote, SD-6 elkartea desegiteko. Bertan, bere aita, Jack Bristow (Victor Garber), ere agentziako agente bikoitza zela jakingo du.\nRambaldiren tramankulu eta asmakizunetaz ari da argumentuaren zati handi bat. Arkitektoa, profeta eta zientzia gizona XV. mendean, aparteko abilezia izan zuen eta etorkizunerako hainbat tramankulu eta iragarpen utzitakoa; ondoren nazioarteko gaizkile talde ugarik lortu edo erabili nahi izan dituztenak beraien probetxuan."}
{"id": "60717", "revid": "512", "url": "https://eu.wikipedia.org/wiki?curid=60717", "title": "Santa \u00darsula", "text": "Santa \u00darsula (gaztelaniaz eta ofizialki \"Santa \u00darsula\") Tenerife uhartean eta Santa Cruz Tenerifeko probintzian dagoen udalerri kanariarra da."}
{"id": "60718", "revid": "90799", "url": "https://eu.wikipedia.org/wiki?curid=60718", "title": "Bero", "text": "Fisikan, beroa (\"Q\" ikurraren bidez adierazten dena), gorputz edo sistema batetik beste batera tenperatura-diferentzia baten ondorioz transferitzen den energia da. Termodinamikan, beroaren neurri adierazgarri gisa \"TdS\" kantitatea erabiltzen da, alegia, objektu baten tenperatura absolutua bider sistema baten entropiaren kantitate diferentziala, objektuaren mugan neurtua. Objektu batetik besterako bero-transferentzia, bigarrena tenperatura berean edo altuagoan dagoenean, bero-ponpa baten bidez egin behar da. Tenperatura altuko gorputzak, bero-transferentzia altuagoak eduki dezaketenak, erreakzio kimikoen bidez sor daitezke (esaterako errekuntza erabiliz), erreakzio nuklearren bidez (esaterako, Eguzkian gertatzen den fusio nuklearra), erradiazio elektromagnetikoaren disipazioaren bidez (berogailu elektrikoetan bezala), edo modu mekanikoan (esaterako, marruskaduraz). Bero-transferentzia, berriz, erradiazio termiko bidez, kondukzio bidez edo konbekzio bidez gerta daiteke.\nTenperatura barne-energiaren (entalpiaren) neurri gisa erabiltzen da. Beroa tenperatura ezberdina daukaten bi objekturen (edo objektu beraren bi arearen) artean transferituko da soilik, termodinamikaren zero legeak dioen bezala. Bero-transferentziaren pean dagoen objektu baten tenperatura eta fasea bero sorraren eta bero-ahalmenaren araberakoa da. Badago beroaren inguruko beste kontzeptu bat ere, energia termikoa, hau da, gorputz baten tenperatura igotzean gorputz horrek irabazten duen energia.\nBeroaren teoriaren historia.\nSuaren garrantziari buruzko lehen erreferentzia formala Heraklito-n aurkitzen da (K.a. 540.- K.a. 475), zeinak sua materiaren jatorriaren jatorria zela esan zuen.\nAnaximenes-entzat, beroa eta hotza materiaren egoera arruntak dira. Konprimitu eta kondentsatzen zena hotza zela zioen, eta arraroa eta \"soltea\" zena beroa zela; horregatik, haren ustez, \"errarefakzioak\" (Gorputz gaseoso bat gutxiago trinkotu) gauzak berotzen ziren prozesuaren berri ematen zuen, lurrun bihurtu arte.\nAristoteles (K.a 384.- K.a 322), oinarrizko bi ezaugarri pare gehitu zituen: beroa eta hotza, lehorra eta hezea. Gorputz batek tenperatura jakin bat edukitzearen funtsezko arrazoia bi ezaugarri horiek bertan aurkitzen ziren kantitateek ematen zuten.\nGalenok (129-199) lau bero eta lau hotzez osatutako eskala kualitatibo bat proposatu zuen; irakiten den lau zati ur eta lau izotz zati gehituz puntu neutroa lortzen zuena.\nIdeia horiek 23 mende baino gehiago iraun zuten. Bitxia da aipatzea, aldi horretan, jada aintzat hartu zirela fenomeno fisiko batzuk, hala nola solidoen eta likidoen hedapena eta airearen eta lurrunaren dilatazio termikoa beroaren mendekoak zirela, baina tenperaturei ez zitzaien erreparatzen ez zirelako fisika aristotelikoak aipatzen zituen nolakotasunen parte.\nXVI. mendearen erdialdean hasi ziren Aristotelesen ideiak zalantzan jartzen, materiaren kintaesentzia baten existentzia proposatu zenean, hau da, erreakzio kimiko guztien ardura duen agente unibertsal baten existentzia. Robert Boyle-k (1627-1691) suari edozein gorputz-izaera ukatu, eta materiaren nolabaiteko batasun bat egon behar zuela uste zuen, eta horrek korpuskuluez osatuta egon behar zuela inplikatzen zuen.\nBien bitartean, XVII. mendean eta XVIII. mendearen lehen urteetan, materiaren egiturari buruzko eztabaidak hasi ziren, eta, beroaren historian, beste gertaera garrantzitsu bat gertatu zen: Georg Stahl-ek (1660-1734) flogistoren teoria enuntziatu zuen. Hori ez da su materialarekin nahasi behar, errekuntza gertatzen denean sutan eta beroan ageri dena; baizik eta gorputz erregai guztiek duten elementu eskuraezin bat da.\nXVII. mendean zehar, beroari buruzko bi teoria kontrajartzen dira: flogistorena eta atomista greziarren jarraitzaileek defendatutakoa, zeinak suaren gorpuztasuna onartzen zuten, kontuan hartuz partikula txiki, arin eta sotilez osatuta zegoela eta, aldi berean, izugarrizko mugikortasuna zuen materian (bere egoera ezberdinetan) barneratzeko bere presentziarekin, besterik gabe, funtzionatzeko gai den fluido ezin neurtuzko baten moduan: kalorikoa. 1775 eta 1787 artean, Lavoiserrek gasen teoria bat garatu zuen, eta, bertan, printzipio kalorikoa sartu zuen. Garai horretan, tenperaturaren kontzeptua sortu zen, eta, gauzen hoztasuna neurtzeko, termometroak egiten hasi ziren. Joseph Black-ek (1728-1799) termometro horiek beroa aztertzeko erabili zituen, eta ikusi zuen nola tenperatura desberdinetan zeuden substantzia ezberdinek oreka batera iristeko joera zuten haiekin kontaktuan jartzean.\n1798an, Benjamin Thompson-ek, Rumfordeko kondeak, (Bavaria) ikusi zuen, kanoiak zulatzean lortutako bero kantitatea zulagailuaren egoeraren araberakoa zela, eta ondorioztatu zuen beroa ez zela fluido bat, mugimendu modu bat baizik. Marruskaduraz, bero kopuru mugagabea sortzeko aukera ondorioztatu zuen, sortutako beroa, gutxi gorabehera, egindako lanarekiko proportzionala baitzen, teoria kalorikoarekin erraz eztabaida ezin zen gertaera. 1812an, Humphry Davy-k aurreko suposizioa berretsi zuen. Ideia hori Julio R. von Mayer mediku eta fisikariaren lanekin, 1842an, bukatu zen, eta, geroago eta behin betiko, 1850ean, James Prescott Joule-rekin batera, beroa eta lana energia termikoaren agerpenak baino ez direla ezarri zuten, hau da, ehuneko bat lan bihurtu daitekeena, lana guztiz bero bihur daitekeen bitartean.\nAzkenik egiaztatu zen beroa ezin zela substantzia material gisa ulertu, baizik eta energia forma bat dela. Beroaren baliokide mekanikoaren neurketek teoria kalorikoaren amaiera markatu zuten. Guzti horretatik sortzen da termodinamika, eta, horretatik, bero motorra. Termodinamika hasi zen aldi berean, materiaren teoria molekularra garatzen ari zen, beroaren eta inplikatutako fenomenoen ideia koherente bat eratzeko aukera ematen zuena. Gasen teoria zinetikoak teoria kalorikoaren bidez azaldu ezin ziren fenomeno asko azaldu zituen.\nBero eta tenperaturaren pertzepzioa.\nGorputzen tenperatura neurtzeko termometroa erabiltzen dugu. Gizakiok, azalean sentitzen dugu beroa.\nTermometroa: Gorputzen tenperatura neurtzeko tresna da. Gorputzen artean gertatzen den beroaren transmisioan eta beroak sortzen duen dilatazio-efektuetan oinarrituta dago.\nTermometroak honako osagai hauek ditu:\nTermometroaren funtzionamendua: Gorputzen tenperatura neurtzeko, termometroaren biltegia gorputza ukitzen jarri behar da. Une horretatik aurrera hasten da beroaren transferentzia, gorputzaren eta merkurioaren tenperatura berdindu arte.\nMerkurioa dilatatu egiten da, zilindroa gora edo behera, eta azkenean gorputzaren tenperatura adieraziko digu eskala graduatuan. Orduantxe lortzen da oreka termikoa.\nAzala: Azalari esker, hainbat eta hainbat sentsazio jaso ditzakegu, zenbait estimulu hautematen dituzten errezeptore sentikorrak ditugulako. Azalean bi geruza desberdintzen dira: epidermisa eta dermisa.\nEpidermisean minaren errezeptoreak daude, eta, dermisean, beroarenak, presioarenak eta ukipenarenak. Errezeptoreak suspertu egiten dira ukipenaren edo bero-iturri baten hurbiltasunaren ondorioz, eta jasotako informazio burmuinera igortzen dute bizkarrezur muinaren bitartez.\nAzalean, gainera, barne-tenperatura konstante iraunarazten duten beste elementu batzuk ere baditugu: ileak, gorputzaren beroa gordetzen dutenak; bilgor guruinak; ileari eta azalari elastikotasuna emateko gantz bereziak dutenak; eta izerdi guruinak, gorputzaren tenperatura erregulatzeko izerdia sortu eta jariatzen dutenak.\nBeroaren transmisioa.\nGorputzek xurgaturiko edo emaniko beroa hiru faktoreren menpe dago: substantziaren izaera, masa kantitatea eta tenperatura-aldaketa.\nBeroa puntu batetik bestera lekualdatzen den energia termikoa da, eta materialek hainbat modutan transmititzen dute bero hori: kondukzio, konbekzio eta erradiazio bidez.\nKondukzioa edo Eroapena.\nSolidoetan gertatzen da. Berotu egiten den objektu zatian, handitu egiten da partikulen energia zinetikoa, eta beren higiduraren zati bat transmititzen diete aldameneko partikulei. Horrela, beroa objektu osora hedatzen da.\nTenperatura desberdina duten bi substantzia berdin elkar ukituz jartzean, beroa igaro egiten da substantzia berotik substantzia hotzera, bi substantziek tenperatura berdina lortu arte. Orduan lortuko dugu oreka termikoa. Beroaren trukea orduantxe amaitzen da, eta tenperatura egonkortu egingo da.\nKonbekzioa.\nFluidoetan gertatzen da. Tenperatura igotzean, txikitu egiten da fluidoen dentsitatea, eta gorantz egiten dute; partikulak hozten direnean, aldiz, jaisteko joera dute. Horren ondorioz, higidura zirkularrak sortzen dira, eta higidura horiek fluido guztia berotzen dute. Higidura horiei konbekzio korronte deritze.\nErradiazioa.\nMateriarik behar ez duen energia transmititzeko modu bakarra da. Gorputz guztiek igortzen dute beroa erradiazio bidez beren tenperaturaren arabera: zenbat eta handiagoa tenperatura, orduan eta handiagoa erradiazioa. Eguzkiak beroa hedatzen du espazio hutsean barrena. Hain zuzen, gorputz guztiek igortzen dute erradiazio termikoa, eta erradiazio hori proportzionala da tenperaturarekiko: zenbat eta handiagoa izan tenperatua, orduan eta handiagoa izango da irradiatutako beroa.\nGorputz beroek infragorria deritzon erradiazioa sortzen dute.\nDilatazioa.\nDilatazioa tenperaturaren igoeraren kausaz gorputzen bolumena handitzean datza. Tenperatura igotzean, gorputzen partikulak agitazio termiko handiago izaten dute. Ondorioz, haien arteko talkak handiagoak eta bortitzagoak dira, eta gehiago urruntzen dira bata bestetik. Orduan, gorputzaren tamaina handitu egiten da hiru norabideetan.\nDilatazioa materiaren hiru egoeratan gertatzen da: solidoetan, likidoetan eta gasetan. Material batzuk besteak baino gehiago dilatatzen dira, eta substantzia bakoitzak tenperatura aldaketaren aurrean duen dilatatzeko joera dilatazio koefizienteak adierazten du."}
{"id": "60719", "revid": "2241", "url": "https://eu.wikipedia.org/wiki?curid=60719", "title": "Candelaria", "text": "Candelaria hurrengo gauzak izan daiteke:"}
{"id": "60720", "revid": "1545", "url": "https://eu.wikipedia.org/wiki?curid=60720", "title": "Candelaria (Kanariak)", "text": "Candelaria Tenerife uhartean eta Santa Cruz Tenerifeko probintzian kokatzen den udalerri kanariarra da. Udalerriak 25.140 biztanle ditu, hiri hau ospetsua da Candelaria Ama Birjina zaindariaren irudia zuen Kanariak delako.\nHiri honetan alderdi nagusiak otsailaren 2 eta abuztuak 15, Candelaria Ama Birjina (\"Virgen de la Candelaria\") eguna da. Gaur erromes guztien toki Tenerife eta Kanaria Uharteetan gainerako patroiaren omenezko festa handia ospatzeko datoz. Candelaria Kanariar Uharteetan for erromesaldi gune garrantzitsuena da.\nAma Birjinaren irudia Gure Candelaria baino gehiago 5.000 pertsonentzako lekua duen tenplu handia Andre Mariaren basilika aldarearen gainean."}
{"id": "60721", "revid": "512", "url": "https://eu.wikipedia.org/wiki?curid=60721", "title": "Agulo", "text": "Agulo Gomera uhartean eta Santa Cruz Tenerifeko probintzian kokatzen den udalerri kanariarra da."}
{"id": "60722", "revid": "6327", "url": "https://eu.wikipedia.org/wiki?curid=60722", "title": "San Sebastian de La Gomera", "text": ""}
{"id": "60723", "revid": "512", "url": "https://eu.wikipedia.org/wiki?curid=60723", "title": "Alajer\u00f3", "text": "Alajer\u00f3 (gaztelaniaz eta ofizialki \"Alajer\u00f3\") Gomera uhartean eta Santa Cruz Tenerifeko probintzian kokatzen den udalerri kanariarra da."}
{"id": "60724", "revid": "512", "url": "https://eu.wikipedia.org/wiki?curid=60724", "title": "Hermigua", "text": "Hermigua Gomera uhartean eta Santa Cruz Tenerifeko probintzian kokatzen den udalerri kanariarra da."}
{"id": "60725", "revid": "56334", "url": "https://eu.wikipedia.org/wiki?curid=60725", "title": "Josu Urrutikoetxea", "text": "Jose Antonio Urrutikoetxea Bengoetxea, Josu Ternera ezizenaz ere ezaguna (Ugao, 1950eko abenduaren 24a - ), ETAko kide ohia eta Eusko Legebiltzarkide ohia da. Hainbat aldiz kartzelatu dute, haren kontra kargu berriak aurkeztearen bidez. ETAk armak utzi eta desegitea bideratu zuen erakundearen barne-eragile nagusietako bat izan da.\nEspainiako hedabideei hizpidea jarri dien pertsona mediatikoa da. ETAn goi-mailako ardurak izanagatik eta gaia asko errepikatuagatik, ez du inoiz inplikaziorik edo zigorrik izan hilketaren batean.\nBiografia.\nNerabetan, 1960ko hamarkadaren amaieran sartu zen sasian. 1971an Ipar Euskal Herrira jo zuen eta bertan ETArentzako lehergaiak lapurtzea bezalako ekintzetan parte hartu zuen. 1980an ETAko exekutibako kide bilakatu zen, 1984tik atxilotu zuten arte ETAko azpiburua izan zen, burua Txomin Iturbe Abasolo baitzen. Porrot egin zuten Aljeriako elkarrizketen aurka agertu zuen bere burua.\n1989an Baionan emaztearekin batera atxilotu zuten. Frantzian 1996 urtera arte bete zuen kartzela zigorra, ondoren Espainiaren eskutan geratu zen eta bertan lau epai ireki zizkioten, 2000. urtean aske utzi arte. 2001etik 2003. urtera arte Eusko Legebiltzarreko parlamentarioa izan zen Euskal Herritarroken ordezkari, Euskal Autonomia Erkidegoko Auzitegi Nagusiak legebiltzarkidetza kendu zion arte. Juan Jose Ibarretxek bere Plana aurkeztu zuenean Arnaldo Otegik irakurri zuen gutuna idatzi zuen.\nETA desegin arte, erakundeko politika saileko burua omen zen eta 2006an ETA eta PSOEren arteko solasaldietan egon dela argitaratu zen, elkarrizketaren aldeko jarrerarekin. Urrutikoetxeak jarri zion ahotsa ETAren azken komunikatuari \u20142018ko maiatzaren 3an egin zen publiko\u2014, Marixol Iparragirrerekin batera. 2021eko maiatzaren 25ean Frantziako Nazio Biltzarreko saio batean parte hartu zuen, gatazka politikoen konponbiderako mahai inguru batean. 2021eko abuztuan, sendiak baieztatu zuen Lapurdiko kostaldean bizi zela, eskumuturreko elektronikorik gabe, Pariseko Dei Auzitegiak hala erabakita.\nAtxiloketa.\n2019ko maiatzaren 16ko goizean atxilotu zuten, Frantziako Alpeetan, eta espetxeratu egin zuten arratsaldean. 07:30ak aldera izan zen atxiloketa, Goi Savoiako Sallanches herrian. Frantziako zerbitzu sekretuek gidatu zuten operazioa, eta Guardia Zibilak ere parte hartu zuen, Espainiako Barne Ministerioak jakinarazi duenez. Polizia etxe batera eraman zuten, eta bertan mediku batek arta zezala eskatu zuen. Poliziak ospitalera eraman zuen, eta, proba batzuk egin ondoren, Sallancheseko jendarmeriara eraman zuten berriz.\nHandik, hiri bereko espetxera bidali zuten Urrutikoetxea. Patrice Guigone prokuradoreak kazetariei esan zienez, hamar egun zituen Frantziak jarritako zortzi urteko zigorrari uko egin eta beste epaiketa bat eskatzeko. Azkenean, Josuren abokatuek hori egin zuten, hau da, epaiketa berri bat eskatu. Bonnevilleko kartzelan egun gutxi batzuk eman zituen Pariserako lekualdatzea antolatu arte.\nUrrutikoetxea Sallanches herriko ospitalera bidean zihoala atxilotu zuten, herriko alkate Georges Morandek azaldu zuenez. France Bleu Pays Basque irratiaren arabera, osasun arazoengatik artatzera joana zen. Grande-Marlaskak adierazi zuen ezin zuela informaziorik eman Urrutikoetxearen egoerari buruz, baina azaldu du ospitalera oinez eta bere kabuz iritsi zela. Urrutikoetxearekin batera zihoan lagun bat deklaratzera eraman zutela azaldu zuen Fernando Grande-Marlaska Espainiako jarduneko Barne ministroak. Urrutikoetxearekin zein lotura duen argitu nahi zuen Poliziak.\nOspitalera zihoala argi geratu zen atxiloketa izan eta berehala ospitaleratu behar izan baitzuten.\nEz zen lehenengo aldia Urrutikoetxea Frantziako Alpeetan atxilotzen saiatzen zirena. 2011ko udan, polizia hesi bati iskin egitea lortu zuen, eta menditik egin zuen ihes. Garai hartan, ETA Aieteko bide orria lantzen ari zen, beste eragile batzuekin batera.\nEspainiako Auzitegi Nazionaleko Fiskaltzak jakinarazi zuen Urrutikoetxea Espainiaratzea galdegingo diola Frantziari. Adierazi zuenez, Espainiaratzeko eskatu aurretik aztertu egingo du zein kausa dituen epaitu gabe. Horien artean dago 1987. urtean Guardia Zibilaren Zaragozako kuartelaren aurkako erasoa agindu izanaren akusazioa \u201411 lagun hil zituen ETAk\u2014.\nGrande-Marlaskak azaldu zuen bi kausa dituela zabalik, eta \"inputazio zehatz bat\". Frantzian espetxeratu zuten arren, nabarmendu zuen Espainiaratzeko behin-behineko eskaera egiteko aukera dagoela, \"beste batzuetan egin bezala\", Urrutikoetxearen atxiloketa \"lehentasun gorenekoa\" baitzen Espainiako segurtasun indarrentzako.\nUrrutikoetxearen atxiloketak erreakzio politiko ugari eragin zituen.\nKontrol judizialekin aske eta gutxira kartzelara berriro.\n2019ko ekainak 19an, ordu eta erdiko saioaren ondotik, Josu Urrutikoetxea kontrol judizialpean aske uztea erabaki zuen Parisko Dei Auzitegiko epaimahaiak, baina, presondegitik atera aitzin, DGSI Frantziako Barne Segurtasunerako Zuzendaritza Nagusiko agenteek atxilotu egin zuten Espainiak agindutako euroagindu bat jakinarazteko. Efe berri agentziak auzitegietako iturriak aipatuz zehaztu zuenez, \u00abgehienez 48 orduren buruan\u00bb gauzatuko zuten euroaginduaren jakinarazpena, eta gero Parisko Dei Auzitegitik pasatu beharko du berriz. Bitartean, \u00abatxikita\u00bb izan zuten, DGSIren bulego zentraletan, Paris kanpoaldean.\nUrrutikoetxeari ezarritako behin-behineko espetxealdiari helegitea jarri zioten bere abokatuek, eta hori izan zen atzoko saioko gakoetako bat. Haiek esan zutenez, legez hamabost eguneko epea dute behin-behineko espetxealdiaren helegitea aztertzeko \u2014ekainaren 8an bukatu zen epea\u2014, eta, prozeduraren oker bat argudiatuta, presoa aske uzteko eskatu zuen Laurent Pasquet-Marinacce abokatuak. \u00abEz zarete baldintzapeko askatasun eskaera bat aztertzera deituak; espetxeratze prebentibo bat aztertzera deituak zarete\u00bb, esan zien epaileei.\nUrrutikoetxearen osasun egoera ere hizpide izan zuten, eta kartzelaldiarekin bateragarria ez dela argudiatu zuen Pasquet-Marinaccek. \u00abOspitale batean atxilotua izan zen, bezperan izandako hitzordu baten ondotik, larrialdi handiko ebakuntza egin behar ziotelarik. Ebakuntza ezin izan zioten egin atxiloketaren ondorioz\u00bb. Atxiloaldian aztertu zuen medikuak ebakuntza egitea ezarri zuen baldintza modura, baina, La Sante Parisko presondegian hilabete pasatu ondotik, oraindik ez diote egin, eta ez da programatua ere. Bere dosierra galdu egin dela erran omen diote. Josu Urrutikoetxeak berak ere eman zuen bere egoeraren berri: \u00abOsasuna asko okertu zait azken egunetan. Atxilotu nindutenean, medikuarekin ordua nuen. Atxilotu aurreko astean zortzi kilo galdu nituen. Hilabete bat da La Santeko presondegian naizela; nire eskutitz guziak blokeatuak dira; ez dut bisita eskubiderik, abokatuarena bakarrik\u00bb.\nEstatuaren abokatu nagusiak ukatu egin zuen prozeduran oker bat egon dela, epaiketa berriro egiteko eskatu zenetik bi hilabete daudela argudiatuta \u2014ez zuen behin-behineko espetxealdiaren helegitea aipatu\u2014. Urrutikoetxeak 1970eko hamarkadatik ETAn leku garrantzitsua izan zuela nabarmendu zuen estatuaren abokatuak, eta \u00abtalde terroristak\u00bb eragindako kaltea zerrendatu: \u00ab800 hildako, mila zauritu\u00bb. Espainiako Estatuarekin izandako elkarrizketak ere aipatu zituen, baina, haren arabera, ETAren arma guztiak ez dira itzuli.\n\u00abUrrutikoetxea ez da sekula zigortua edo inplikatua izan hilketa batean. Ez dakit zertaz ari zareten. ETA erakunde beraz ari ote gara?\u00bb, erantzun zion, haserre, Laure Heinich defentsa abokatuak. \u00abLehen aldia da entzuten dudala arma guztiak ez direla itzuliak izan. Denak itzuliak izan dira, eta erakundea desegin da\u00bb. 2021eko maiatzaren 19an, denbora luzearen ondoren Espainiako Auzitegi Nazionalak onartu zuen Urrutikoetxea ez zela ETA (pm)-ko kide izan eta ez zuela zerikusirik izan Luis Hergueta Michelingo zuzendarietako baten kontrako atentatuarekin; hargatik, aurreko batean, Pariseko Deialdi Auzitegiak onartu egin zuen lehen auzialdian Espainiara estraditatzea, kargu horretan oinarrituz. Urte bereko ekainean, Urrutikoetxea 2011 eta 2013 artean \u00abhelburu terroristak\u00bb dituen gaizkile elkarteko kide izatea leporatuta epaitu ondoren, Parisko Zigor Auzitegiko epaileak irailean ebatzi zuen ETA zeneko kide ohia errugabea dela. Defentsako abokatuen argudioak bere egin zituen, eta ebatzi zuen \u00abbakea lortzeko helburuarekin negoziatzea\u00bb ezin dela delitu kontsideratu.\nLouis Joinet, berme gisa.\nAuzi saioa Urrutikoetxearen ibilbidea gogoratzeko parada izan zen defentsako abokatuentzat. Pasquet-Marinaccek \u00abbakearen alde\u00bb hark egindako \u00ab30 urteko borroka\u00bb aipatu zuen. \u00abLeku aktibo eta zentrala izan du 1980ko hamarkada bukaeratik, ETA eta Espainiako Estatuaren arteko gatazkari konponbide baketsu bat aurkitzeko indar eta ekinaldi guztietan parte hartu du\u00bb. Aljerko negoziazioak (1989) eta Genevakoak (2005-2006) aipatu zituen, 2011n Norvegiako autoritate nagusien harrera izan zuela ere esan zuen, baita ETAren desegite adierazpena irakurri zuela ere, 2018ko maiatzaren 3an. \u00abETAren borroka armatuaren bukaera ekarri duen aktore nagusia da preso duzuena\u00bb.\n2019an Frantziako hedabideetan argitaratutako iritzi artikuluak aipatu zituen Heinich abokatuak. Lib\u00e9ration-en nazioarteko 62 pertsona ezagunek Urrutikoetxea askatzeko eskatu zuten, eta, 2019ko ekainean, gatazken konponbidean diharduten hiru adituk \u00abausardiaz\u00bb jokatzeko eskatu zioten Frantziako Gobernuari, Le Monde egunkarian. Epaitegian politika egin nahi izatea ukatu zuen abokatuak, baina bi testuen garrantzia azpimarratu zuen, jasotako sostengua Urrutikoetxeak ihes egingo ez duela segurtatzeko \u00abbermea\u00bb dela adierazita.\nPisuzko beste argumentu bat ere aurkeztu zuen abokatuak: Louis Joinet Frantziako magistratu ezaguna prest agertu zen Urrutikoetxea bere etxean aterpetzeko, Parisen. Beste pertsona ezagun andanak ere gisa bereko engaiamendua hartu dutela baieztatu zuen Heinichek.\nAbokatu nagusiaren argudioei ere aurre egin zien: \u00abKontsideratzen ahal ote da norbait ihesean dela autoritate guztiek dakitelarik non den?\u00bb, galdetu zuen, Osloko negoziazio saioaren aipamena eginez. \u00abHaren hitza kontuan hartua izan da, askoz garai zailagoetan, haren askatasun eskaera baino askoz ere garai zailago eta inportanteetan. Engaiamendu bat hartzen duenean, atxikitzen du. Horregatik hautatua izan da negoziazio horietan parte hartzeko\u00bb.\nDefentsaren argudioei segituz, Urrutikoetxearen aldeko erabakia hartu zuen epaimahaiak. Pozik agertu ziren defentsako abokatuak: \u00abJustiziak irabazi du\u00bb.\nBaina epaileen erabakiaren berri izan bezain pronto hasi ziren mugimenduak Espainiako Estatuan. AVT eta Covite ETAren biktimen elkarteek \u00abharridura\u00bb agertu zuten epaileen erabakiagatik, eta jakinarazi zuten \u00abazalpenak\u00bb eskatu zizkietela \u00abfrantziar autoritateei\u00bb. Espainiako Barne Ministerioak, aldiz, iluntze partean esan zuen Parisen erabakia \u00aberabat judiziala\u00bb zela, eta \u00ablehenago ala beranduago\u00bb Urrutikoetxea epaituko dutela Espainian.\nBarne Ministerioak horiek esan eta gutxira iritsi zen Urrutikoetxearen atxikitzea, familia eta prentsa kartzelatik noiz aterako zain zeudela. Zuzenbideak erabaki zuen Urrutikoetxea aske uztea, ikusteko dago zer arlotako erabakia izan den atxikitzearen oinarrian dagoena.\nJosu Urrutikoetxea askatzea eta atxilotxea Espainiako komunikabide gehienetan agertu zen egun horietan gai nagusienetakoa bihurtuta."}
{"id": "60726", "revid": "336", "url": "https://eu.wikipedia.org/wiki?curid=60726", "title": "Josu Ternera", "text": ""}
{"id": "60727", "revid": "512", "url": "https://eu.wikipedia.org/wiki?curid=60727", "title": "Diamante", "text": "Diamantea (antzinako grezieraz, \u1f00\u03b4\u03ac\u03bc\u03b1\u03c2\u2013ad\u00e1mas\u2013\"apurezina\") karbonoaren alotropo bat da, non karbonoaren atomoak kristal-egitura kubikoaren aldaera batean kokatuta dauden. Aldaera hori \u201cdiamantearen sarea\u201d deritzon aldean zentratuta dago.\nGrafitoaren ondoren, karbonoaren bigarren eiterik egonkorrena da; hala ere, ingurune-baldintzetan, diamantetik grafitora bihurtzeko tasa baztergarria da. Ezagutzen den material naturalik gogorrena da, eta material gogorrenetan hirugarrena, diamantezko nanohagaxka agregatuen eta fullerita ultragogorraren ondoren. Famatua da bere atomoen arteko lotura kobalenteak itzelezko ezaugarriak ematen dizkiolako, are gehiago, diamantea da gizakiak ezagutzen duen gogortasunik, dispertsiorik eta eroankortasun termikorik handiena daukan minerala. Ezaugarri horiek baliatuz mozteko eta leuntzeko tresnak egiteko erabiltzen da diamantea, eta bitxigintzarako ere bai. Gogortasunak eta argiaren dispertsio handiak material egokia bihurtzen dute hainbat aplikazio industrialetarako eta bitxigintzarako.\nDiamantea mineral arraroa da, karbono puruz osatua sistema kubikoan kristalizatua, tetraedroetan, ibaietako metaketetan edota harri-hobietan topatzen da. Bere pisu espezifikoa 3,5ekoa da eta munduan dauden material naturalen artean gogorrena da.\nHarribitxi-kalitatea dutenak oso preziatuak dira distirarengatik eta beren alde poligonalek argia errefraktatzeko duten ahalmenagatik. Diamanteen pisua kilatetan neurtzen da (kilate bat 0,2 g dira).\nHistoria.\nDiamanteak historian.\nNahiz eta diamante greko zaharreko \u201c\u1f00\u03b4\u03ac\u03bc\u03b1\u03c2\u2013ad\u00e1mas\u2013\u201d hitzetik etorri, ezagutzen zaion izenik zaharrena \u201cYiahalom\u201d da, hebraieraz, eta zanpaezina esan nahi du, hau da, menderaezina. Antzina, garaiezina izate horrek egin zuen famatu, eta botere hori zutela uste zutelako janzten zuten pertsonek, garaile-ahalmena bereganatzen zutelakoan; horrez gain, oso harri gutxi zeudenez, bitxiak ziren. Agintariek eta boteredunek baino ezin zituzten eraman, eta horrela, ausardiaren, adorearen, kemenaren, adimenaren eta gizontasunaren ikur bihurtu ziren.\nGarai hartan, zinginarri ziren, eta landu gabe erabiltzen ziren, lehenengo aipamen zehatzak antzinako Indiatik datoz, Sanskrito testuetatik. Kristo aurreko IV. mendeko lan budista horietan, oso ospetsua da harria, eta zehatz deskribatzen bada ere, taillaketari buruzko aipu zehatzik ez dago. Mendetan zehar, Penner, Krishna, eta Godavari ibaietako jalkinetan batu ziren aurrenekoak. \u00b4Indian duela 3.000 urte gutxienez ezagunak ziren diamanteak, baina beste leku batzuetan ezagunak omen ziren duela 6.000 urte .\nPlinio Zaharra erromatarrak ere \u201cadamas\u201di buruz hitz egiten zuen. Ez dago oso argi garai hartan zeri deitzen zioten \u201cadamas\u201d; badirudi, gogortasuna zela-eta, apaingarri gisa, eta boterearen sinbolotzat, erabiltzen ziren harriez ari zirela, hala ere, ematen du korindoiekin, espinelekin eta magnetitekin nahasten zituztela. Pliniok idatzi zuen diamante batek pozoiari iruzur egiten diola, zoramena urrun mantentzen duela eta alferrikako beldurrak lurruntzen dituela.\nBeste kultura batzuetan, Txinan eta Borneon adibidez, bitxi horiek VI. menderako ezagunak ziren.\nFintzeko eta leuntzeko teknikak X. mendean garatu ziren, Indian.\nLiburu zaharren arabera, Frantziako Karlos VII.aren gortean (1403-1461), diamanteak publikoki eraman zituen aurreneko andrea Agn\u00e9s Sorel izan zen. Erdi Aroan, gizonezkoek baino ez zituzten janzten. Bera izan zen sasoiko edertasunaren mitoa, bere apaintzeko moduak sona handia zuen, eta, erregearen begikoa izanik, Frantziako gortetik, Europako beste lekuetako gorteetara hedatu ziren erregearen maitale ederraren ohitura bitxiak; gainera, oso diamante gutxi zegoenez, estatus baten seinale bihurtu ziren. Karlos VII. erregeak garai hartako 20.600 koro ordaindu omen zizkion bitixigileari Agn\u00e8sek adatsean bitxi landu hauek erakuts zitzan.\nEraztunetan erpez lotuta, lehenengoz, XV. mendean agertzen dira, Austriako Maximilianok ezkontzeko hitza emateko diamantezko erantzuna oparitu zionean Borgoinako dukearen Maria alabari.\nBeranduago, eskaintza ikaragarri zabaldu zen, Brasilen, XVIII. mendean hobi berriak topatzean, eta orduan, goi mailako burgesia ere hasi zen bitxi horiek eramaten.\nAzkenik, 1866. urtean, Hegoafrikan, \u201cEureka\u201d harria ( 21.15ct) eta \u201cHegoafrikako Izarra\u201d (83.50ct) aurkitu zituzten. Ordurako, taillaketa nahiko hobetuta zegoen, eta, dirutza irabaz zitekeelakoan, bilatzaile-oldea joan zen Hegoafrikara; euren artean, De Beers anaiak. Hauek \u201cVoorruitzicht\u201d etxaldea erosi zuten eta, urte batzuk igarota, Kimberley eta De Beers meategiak idoro zituzten, eta 1880an, Cecil Rhodesek De Beers Mining Co. Ltd. eratu zuen eta gaur eguneko sistemaren oinarriak ezarri ziren.\nDiamante batzuk hain zaharrak izanik oso zaila da, sarritan, historia eta elezaharren arteko bereizketa egitea; dena den, interesgarria da sona handiko diamante batzuk ezagutzea:\nErregentea (140,64 ct).\nGaur egun, Erregente harribitxia Frantziako estatuarena da, eta Louvreko Apolo galerian ikusgai dago.\n1698. urtean , esklabo batek aurkitu zuen landugabeko gutxi gorabeherako 410-426 kilateko (82g) harria, Kollur meategian (zehazki Indiako Andhra Pradeshn, Guntur distritoan), eta eraman ahal izateko ostendu zuen zaurituta omen zeukan hankan lotuta. Gero, kapitain ingeles bati itsasontziratzeko baimena erosi zion, harriaren prezio erdiaren truke; baina kapitainak hil egin zuen morroia, harribitxia lapurtu eta merkatari bati saldu.\nIndiako Madraseko gobernadoreak, Thomas Pittek (William Pitt famatuaren aitona) erosi zuen 1701ean, horregatik \u201cPitt diamantea\u201d ere deritzo. T. Pittek leuntzera eta fintzera bidali zuen, eta brillante taillako 140 kilateko gema bihurtu zuen.\nT. Pittek Orleanseko dukea zen Phillippe II.ari saldu zion, 1717an, gero, 1772an, Franziako Luis XV.aren koroatzerako erabili zuten, eta azkenik, 1775ean, Luis XVI.aren beste koro berri batean. Maria Antonietak ere apaingarri gisa erabiltzen zuen, klase adierazle gisako apaingarritzat, orduko bere balioa oso handia baitzen (gutxi gorabehera 2015eko 67.532.560,50 \u20ac).\nFrantziako Iraultzan, Erregentea lapurtu zuten, Frantziako koroaren beste bitxi batzuekin batera, 1792-09-17an, eta hamabost hilabetez desagertuta egon zen, Pariseko ganbara batean topatu zuten arte.\nBere balioagatik askotan asegurutzat erabilia izan zen.\nNapoleon Bonapartek ere, 1801ean, bere ezpatan jarri zuen enperadore ikur gisa.\nAustriako Maria Luisa artxidukesak, Luis XVIII.ak, Karles X.ak eta Napoleon III.ak ere jantzi zuten.\nAdolf Hitler Parisen sartu zenean, 1940. urtean, berriro desagertu zen Erregentea, marmolezko tximinia baten igeltsuan gordeta agertu zen kasu honetan.\nGaur egun, Louvre museoan ikusgai dago , greziar motako diadema batean erpaturik, MV 1017 inbentario zenbakiarekin.\nUrrezko Jubilea (545,67 ct).\nUrrezko Jubilea 755,50 kilateko harri marroi batetik moztu zuten, Hegoafrikako Premier meatzeko Blue Ground emankorrean, 1985ean.\nHasieran, \u201cIzenbako marroia\u201d deitu zioten. De Beersen asmoa kolore gabeko D-kolorea lortzea zen, Mendeurrena (Centenary) diamantearekin Gabriel Tolkoskyk egin zuen bezalaxe, X-izpiekin eta teknika berriekin, baina apurtzeko beldur ziren arrakala sakonak eta inklusio asko zituelako, eta horregatik, dardaretatik babestuko zuen lurrazpiko gela berezi batean moztu zuten.\nHarrezkero, ezezaguna zen harria, kuxin-arrosa taillako su koloreko harribitxi ikaragarri polita bihurtu zen. Hala ere, \u201c Izenbako marroia\u201dk bi urte behar izan zituen merezi zuen ospea lortzeko.\n1988an, De Beersek ospatu behar zuen mendeurrenerako ikur gisa aukeratu zuen, eta urte horretan bertan, \u201cThailandiako Diamante Ekoizleen Elkartea\u201dk Laem Chabangen egin zen \u201cThailandiako Inbertsio Sektoreko Erakusketa\u201dn erakutsi zuen. Ondoren, Thailandiako Henry Ho buru zuen taldeak erosi zion De Beersi Urrezko Jubilea, 1995ean, eta izena, Golden Jubile ( Urrezko Urteurrena/Jubilea), Bhumibol Adulyadej erregeak jarri zion bere kororatzearen 50.urteurrenean oparitu ziotenean. Hasieran aginte-makilan erpaturik eramatea pentsatu zuen, baina gero iritziz aldatu eta koroaren zigiluan jarri zuen.\nCullinan I edo Afrikako Izarra (530,40 ct).\nCullinana da inoiz aurkitu den gema-kalitatezko diamanterik handiena, 3.106,75 kilate zituen landu gabe, hau da, 10,5 cm-ko luzerako harria.\n1905eko urtarrileko 26an, Pretoria ondoko Premier meategian, Frederick Wellsek aurkitu zuen.\nFrederick Wells kapitainak errondan ari zela topatu zuen. Wells Premier meatzeko superintendentea zen, eta, eguneroko ikuskapenean, eguzkiak hormaren ardatzean argi disdiratsu bat islatzen zuela ikusi zuen, hurbiltzean, haitzean txertatutako kristal zati erraldoia aurkitu zuen. Langile batek txantxarako jarritako kristal zatia izango zelakoan, sakeleko labana hartuta harria hartzen saiatu zen, baina 600 g-ko harria zela ikusi zuenez, inoiz atzemandako handienaren bikoitza, berehala aztertzera eraman zuen.\nOndoren, Sir Wiiliam Crookesek aztertu zuen diamantea, eta 621,20g zituenez, meategiko jabearen omenez, sir Thomas Cullinanen ohorez, Cullinan izena jarri zion. Sir T. Cullinan, meategian, luzaroan ibili zen diamante bila, itxaropena galdu gabe, eta azkenean, bere pazientziak emaitza ona izan zuen.\nW. Crookesek oso gardena zela esan zuen, baina, zoritxarrez, aldi berean, erdi erdian, orban beltz bat zeukala tentsio handiez ingururaturik; bere ustez, oktaedro handiago baten zatia izan zitekeen eta arrazoi naturalengatik zegoen apurtuta.\nWellsi \u00a33,500 libera eman zizkioten eta Transvaal Colonyk, edo gaur egungo Hegoafrikako Batasuna izeneko eskualdeak, \u00a3150,000 irabazi zuen. Gobernuak asegururako balore hori hamar aldiz zeukala finkatu zuen.\nLouis Botha lehen ministroak Eduardo VII.ari Transvaaleko jendearen leialtasunaren adierazle gisa ematea proposatu zuen, Boersekin eta kolonoekin desadostasunak izan arren.\nErregeari oparia bere urtebetetzean eman zioten, gonbidatu askoren aurrean, besteak beste, Norwegiako Erregina, Espainiako Maria Cristina Erregina, Bendor Westmister eta Lord Revelstoke. Estatuko Idazkaria zen Lord Elginek, iragarri zuen Erregeak onartu egin zuela oparia, eta diamante hori \u201cberarentzat eta bere oinordekoentzat\u201d izango zela, eta gainera, Erresuma Batuko koroaren bitxien parte izango zela.\nNolanahi ere, Amsterdamera bidali zuten moztera eta han Asscher anaiek hiru zati handi egin zituzten lehenbizi, eta ondoren, gema-kalitatezko 9 harri handi eta hainbat diamante txiki lortu zituzten.\nGarai hartako tresnen kalitatea ez zen gaur egunekoa, eta arrisku handia zegoen mozketan, ardura ikaragarria zen. Joseph Asscherrek lehengo kolpea eman ondoren konortea galdu omen zuen, baina orbana zegoen lekutik bi harri eder atera zituen. Handienetik Cullinan I.a (530,40 ct) edo Afrikako Izarra atera zuten, Britainia erresumako gurutzearen aginte-makilan dagoena. Bestetik, Cullinan II.a (317,40 ct) Estatuko Inperioko koroan erpaturik dagoena. Beste txikiago zazpi harri daude, denek dute Cullinan izena.\nLondreseko Dorrean ikusgai daude.\nMogol Handia (280,00 ct).\n1650. urtean, Kollur meategian, Golcondan, Indian, idoro zuten. Jean-Baptiste Tavernierrek zioen erditik moztutako arrautzaren itxura zuen diamante urdina zela.\nJemla Emirrak Shah Jahan enperadore Mogolari oparitu zion senide bien arteko diplomaziaren ikur gisa. Neurriz eta kolorez paregabea zela adierazi zuen.\nVeneziako Ortensio Borgio izendatu zuten moztaile. O. Borgio jaunak inklusio asko zituela adierazi zuen eta, harri txikitan moztu beharrean, komenigarriagoa zela araztasuna lortu arte zikinkeria ehotzea kanpora ateratzeko.\nShah Jahan enperadoreak emaitza ikusi zuenean, ezuste itzela hartu zuen, gainera, diamanteak pisu handia galdu zuen, eta, haserrearen haserrez, Borgioren burua eskatu zuen, baina, azkenean, O. Borgio ezgai hutsa iruditu zitzaionez, errukituta, bizia barkatu zion 10.000 errupiaren truke \u2013zeukan diru guztia\u2013 .\n1665 inguruan, Shahren semeak, Shah Aurangzebek, harria erakutsi zion Tavernier bidaiari eta bitxigile famatuari. Tavernierrek \u201cSei Bidaia\u201d liburuan kontatzen du nola Akel Khanek \u2013Erregearen bitxi zaintzailea\u2013 bere eskuan arrosa tailla zeukan diamante handi bat jarri zuen. Bitxiak alde bat oso pisutsua zeukan, eta beheko ardatzean, arrakala txikitxo batean inklusio bat. Gainera, 280 kilate pisatzen zuela esan zuen.\nBeranduago, Persiako Nadir Shahk India inbaditu zuenean, eta Delhi arpilatu zutenean, Mogol Handia sari berezia bilakatu zen eta Nadir Shah, 1739an, bitxiarekin itzuli zen etxera, Isfahanera, baina Nadir Shahri gutxi iraun zion jabegoak, hamar urte beranduago, 1747an, hil baitzen, eta berarekin batera harria desagertu zen.\nMogol handiaren patuari buruzko kondaira anitz dago, batzuek Koh-i-Noor edo beharbada Darve-ye-Noor diamanteak Mogol handiaren tailla berriak izan litezkeela diote, baina osperik handien duen teoriak gaurko Orlova lehengo Mogola dela dio, kolorea eta eitea antzekoa dutelako.\nAzalpenik ziurrena da lapurtu eta berriro harri txikietan moztu zutela, arrastoa eta jatorria estaltzeko asmoarekin.\nOdolezko diamanteak.\nAfrika erdialdeko eta mendebaldeko zenbait herrialdetan gatazka garrantzitsuak gertatzen ari dira diamanteak tarteko direla, are gehiago, herrialdeen arteko borrokarako armak lortzen dituzte diamanteen truke, batzuetan zuzenean, besteetan dirua baliatuz.\nDiamante horiek \u201cOdolezko diamanteak\u201d dute izena, horrela agertzen baitziren Eduard Zwickek 2006an egindako \u201cBlood Diamond\u201d filmean.\nKontua da harrien jatorria jakitea ez dela erraza izaten, eta diamanteen salmentako korporazioek beti ez daudela salerosketa ilun horietatik salbu.\nIzen ona zaindu nahian, eta iritzi publikoari erantzunez, diamanteen merkataritzako enpresa handiek Kimberley Prozesua abian jarri zuten 2002an, The Kimberley Process Certification Scheme (KPCS) sistema sortuz, agiri horiekin ziurtatu nahi da salerosketarako dauden diamanteak giza eskubideen urraketetatik kanpo dauden harriak direla.\nArazo nagusi bi daude ziurtasunerako: batetik harribitxien kontrabandoa garrantzitsua dela oraindik; eta bestetik, benetako gerran nortzuk dauden jakitea zaila dela. Horregatik sarritan \u201cgarbiak\u201d izan arren ez dago bermerik, mineralak beste nonbaitetik ekarrita batu daitezkeelako liskarrik gabeko herrialdeetan.\nCanadako gobernuak \u201cCanadian Diamond Code\u201d izeneko beste label bat asmatu du, nahiz eta harrien jarraipena egiteko sistema oso zurruna izan, bertako harrien kalitatea bermatzen du, hau da, arazoetatik at daudela eta jatorriz garbi daudela ziurtatzen du.\nIzena duten beste zenbait diamante.\nDresdeko diamante berdea, Hope edo Frantziako Urdina, Mendeurrena, Nizam, Jubilee, Orlov, Burton-Taylor, Izar larrosa, PremierRose diamantea, Grisogonoko espiritua, Portugesa, Nizam, Koh-i-Noor, AkbarShah, Sancy\u2026\nHistoria naturala.\nNaturan, mineral berezi hau eratzeko baldintza zehatz batzuk bete behar dira: presio handia (45-60 kb), baina, aldi berean, ez oso tenperatura altua (900-1.300\u00a0\u00b0C). Baldintza horiek lurraren bi leku berezitan daude: bat, litosferan, egonkortasuna duten plaka tektonikoen azpian eta, bi, meteorito batek jo duen lekuan.\nSorrera Kratoietan.\nDiamanteak sortzeko behar diren tenperatura eta presio baldintzak litosferako mantuan nahiko sakon gertatzen dira, gehienetan 140-190 km bitartean, inoiz 300 kilometroko sakoneran eratzen badira ere. Lurrean barneratzean, sakonera handitu ahala, tenperaturaren igoeraren ratioa oso desberdina izan daiteke lurreko leku desberdinetan.\nTenperatura eta presioaren arteko konbinazio egokia bakarrik aurki daiteke plaka kontinental zahar eta egonkor mehetan, hau da, kratoi izena duten litosferako leku jakin batzuetan; gainera, litosferako kratoietan luzaroan egoteak kristal handiagoak eratu ahal izatea dakar.\nKarbonoaren isotopoekin egindako ikerketa zorrotzek (karbono bidezko datazioen antzeko metodologiarekin, baina C-12 eta C-13 isotopo egonkorrekin) erakusten dute diamanteetan agertzen den karbonoa iturri inorganiko zein organikoetatik datorrela. Karbonoaren iturri desberdin bi horietan C-12 eta C-13 isotopoak neur daitezke.\nLurrazalera heltzen diren harribitxiak nahiko zaharrak izan ohi dira, alegia, 1.000 milioi eta 3.300 milioi urte artekoak, eta hori lurraren adinaren % 22-% 73 da.\nDiamanteak azaleratzen dira magmaren hondoko erupzioen bitartez, \u201cpipe\u201d izeneko sumendietako tximinia batzuetan. Oso sakoneko magma izan daiteke irteten dena, eta igotzean hozten joaten da, horrela, kimberlita eta lamproita izeneko arroka igneoak sortzen ditu. Diamanteak horiekin batera agertu ohi dira.\nAskotan, harriak maklatan agertzen dira, hau da, euhedral edo oktaedro bikoitzetan, zein anitzetan. Diamantearen kristalaren estruktura kubikoa da, baina ager daiteke oktaedriko, rombikosidodekaedriko, tetrakishexaedriko edo exaquisoktaedriko egiturekin ere. Eite eta habitu kristalino desberdinak kanpo-baldintzen aldaeren ondorio dira.\nEman dezake munduan agertzen diren diamante guztiak lurrean sortuak direla, ez da horrela ordea, espazioan eratutakoak ere etortzen baitira izarrarteko ingurutik, zenbait asteroideren bitartez. Eta hala ikusi da Hegoafrikan eta Hego Amerikan agertu diren karbonatatuak izeneko mineraletan batez ere, eta baliteke, gainera, duela 3.000 milioi urte eratuak izatea.\nHarvard-Smithsonianeko Astrofisikako Zentroan, deskribatu dute 4.000 km-ko zabalera duen diamantezko izar-nukleoa, Lucy izenaz ezaguna, Beatlesen \"Lucy in the Sky With Diamonds\" kantaren omenez, beraz, ziurta daiteke izarrartean diamanteak badaudela.\nMeteoritoak lurreratzean ere nanodiamanteak sor daitezke, eta horiexek dira erabiltzen direnak aspaldiko talkak antzemateko. Adibidez, \u201cPopigai\u201d kraterra, Errusian, munduko metarik handiena dela uste da, bilioi bat kilatekoa \u20131.000.000 milioi\u2013, eta meteorito baten talkaren ondorioz eratu omen zen.\nGaur egun, pentsaezina dela ematen duen arren, gizakiak ere, naturako baldintzak laborategietan irudikatuz, diamante sintetikoak egiteko gaitasuna du; prozesu desberdinak daude gaur egun, eta duela 50 urte baino gehiago egiten dira.\nEzaugarriak.\nGogortasuna.\nDiamantea da ezagutzen den material naturalik gogorrena, 10 Mohs eskalan, eta antzinatik da ezaguna ezaugarri hori dela-eta; izena ere hortik datorkio.\nDiamanterik gogorrenak Australiako Hegoaldeko Gales Berriko Copetonen inguruan daude, Ingalaterra Berrian. Anbereseko moztaileek \u201ccannifare\u201d izena jarri zieten, 1870ean heltzen hasi zirenean (\u201ccan\u201d ingelesez, \u201cni\u201d italieraz eta frantsesez \u201cfaire\u201d), hau da, alferrikakoa dela ezer egiten saiatzea. Horregatik harri horiek beste diamante batzuk leuntzeko erabiltzen dira, nahiko oktaedro perfektuak izaten direlako, eta gainera txikiak, oso erabilgarriak.\nHain gogorrak dira kristala hazteko eragatik, behin baino ez dutelako egiten, eta horrek ematen dio zailtasuna eta distira iraunkor bikain hori.\nHonako substantziek marratzen dituzte diamanteak:\nEroankortasun elektrikoa.\nDiamante gehienak isolatzaileak izan arren, diamante urdin batzuk erdieroale elektriko gisa erabiltzen hasi dira. Boroari zor diote eroankortasun elektriko hori(eta urdintasuna); boroak, zenbaitetan, sarean, karbono-atomoen lekua hartzen du, eta balentzia-bandari uzten dio libre lekua.\nSarritan, nolabaiteko eroankortasuna ikusten da lurrun-kutsadura kimikoan hazi diren dopatu bako diamanteetan, azalean xurgatutako hidrogenoagatik izan ohi da eta zenbait tratamendurekin ken daiteke, adibidez, berregosita.\nKolorea.\nGrisak, zuriak, horiak, urdinak, laranjak, gorriak, berdeak, moreak, marroiak eta beltzak izan daitezke, baina izatez koloregabekoak izan behar lukete, izan ere, margoa akats kristalografikoei edota ezpurutasunei zor diete. Narrioak karantzan duen eraginaren arabera, talde bitan banatzen dira:\nI mota.\nNitrogenoa dute % 0,1 konzentrazioan. Espektroan 320nm inguruan agertzen dira eta fluoreszentzia dute.\nII mota.\nPuruak dira edo ia guztiz aratzak. Espektro elektromagnetikoan, 225eko marraren azpitik egoten dira, beraz, ikusezina den aldean.\nHidrogeno gehiegi edukitzeak urdintasuna eman dezake, baina harri horiek ez lirateke IIb taldekoak.\nKolorea modu artifizialean ere sor daiteke, eta tonu desberdinak lortzen dira, hala nola, urdinak, berdeak, horiak, nabarrak, gorriak eta beltzak. Gehienetan, irradiazioz egiten da, ziklotroietan deuterioz eta protoiz bonbardatuz; neutroien bonbardaketak erreaktore nuklearretan egiten dira, eta elektroi-bonbardaketak Van de Graaff generadoreetan. Energia handiko partikula horiek karbono-atomoak lekutik mugitzen dituzte, eta egitura kristalinoa eraldatzean sortzen dituzte karantzak. Kolorea erradiazioaren energia-kopuruaren eta denboraren araberakoa izango da, izan ere, batzuk erradioaktiboak dira.\nDena den, irradiazioa naturala ere izan daiteke, adibidez, Dresdeneko diamantearena.\nBestalde, diamante beltzak ez dira beltz kolorekoak izaten, ezpurutasunek karantza iluna sortzen diete eta deitu egiten zaie beltz.\nZalantzarik gabe, kolorerik bitxiena gorria da, eta jakina, diamanterik garestienak izaten dira.\n2008. urtean, Espainiako koroarena omen zen Wittelsbach diamante urdina (35,56 kilate) 24 milioiUS$ean saldu zuten Christie'sen.\n2009an, diamante urdin bat saldu zen inoizko preziorik altuenean, 6,97 milioi \u20ac, 7,03 kilate zeukala (1, 41 g).\nEgonkortasun kimikoa.\nDiamanteak ez dira oso erreaktiboak, ingurumen-balditzetan ez dute erreakzionatzen, ez azidoekin ez baseekin; azalera baino ezin daiteke oxidatu, eta, gainera, oso tenperatura altuetan.\nAzaleraren ezaugarriak.\nDiamanteak lipofilikoak eta hidrofobikoak dira, hau da, gantza erraz hartzen dute, eta, aldi berean, ura gorroto dute. Beste era batean esanda, urak laban egiten die, eta koipea itsatsita geratzen zaie.\nZailtasuna.\nTalka batean osorik irauteko gaitasuna da. Diamante naturalak 2,0 MP zailtasuna du, eta 3,4 MNko tentsio-muga kritikoa. Nahiz eta zenbaki horiek altuak iruditu, ingeniaritzarako beste material batzuekin alderatuta txikiak dira.\nHaustura planotik ederto apurtzen da. Moztaileek, aldeak leundu baino lehen, egitura aztertzen dute eta mozketa-lana nondik hasi pentsatzen dute; ardura handiko erabakia da ondorio itzulezinak dituelako.\nIndustria eta merkataritza.\nDiamanteen nolakotasuna kontuan izanik, antzematen direnetik erabili arte egiten duten ibilbidea oso desberdina izan daiteke: batzuk harribitxiak izango dira, eta gainontzekoak industriarako erabiliko dira.\nHarribitxien merkataritza.\nHarribitxien merkataritza ez da lehengaien merkataritza, askok hala uste izan arren. Moztuta eta leunduta daudenez, landutako harriak dira, eta landutako edozein produkturen antzeko legeak eta banaketa-sistemak erabiltzen dituzte.\nGema-kalitatezko diamanteen merkataritza ondo antolatuta egon da orain arte, eskaria eta eskaintza kontrolpean eduki da merkatuan (biltegi erraldoiak daude behar den salneurrian atera ahal izateko). Mozketa eta banaketa oso leku jakinetan egiten da; fabrikazioaren % 92 Indian, Gujarateko Suraten edo, bestela, Amberesen, Londresen, New Yorken, Tel Aviven eta Amsterdamen.\nDuela gutxi arte konpainia handi bat saiatu da kontrolatzen merkatuaren zati esanguratsu bat, De Beers alegia, nagusiki Johannesburgon eta Londresen. Gaur egun, Errusia eta Asiaren eragina mundu zabalean oraindik ondo kuantifikatu gabe dago, eta merkatua bizkor aldatzen ari da, beraz, ez dago argi nork duen nagusitasuna.\nEkoizpena eta banaketa oso esku gutxiren artean dago. Anberesek munduko landugabeko harrien % 80, landutakoen % 50, eta industriarako % 50 maneiatzen ditu, hala ere, salmentaren % 80 New Yorken egiten da.\nHein handi batean, De Beers korporazioa da munduko instalazioak eta harrigintza kontrolatzen duena. Adibidez, De Beersen Bostwanako Jwaneng meategia oso emankorra da; kimberlitaz betetako pipe handi bat du, urtean 12,5 edo 15 milioi kilate ateratzen du, eta horrela izan da 1888an CecilRhodesek eratu zuenetik.\nGarai batean, De Beersek munduko diamantegintzaren % 80 kontrolatzen zuen, Diamond Trading Companyko (DTC) zatia baitzen. Orain, aldiz, diamantegintzaren % 40 baino ez duela kontrolatzen uste da. Errusian, Brasilen, Australian (Argyle 1986), eta Angolan korporazio berriak dauzkate, eta DTC Txinako korporazioetan ere agertzen da De Beers, baina meategi erraldoi askoren kontrola ez da eurena.\nGainera, lur alubialetako diamanteak biltzea zailagoa izan ohi da, hainbat kilometrotan sakabanaturik egon daitezkeelako. Brasilen, adibidez, oso jardule desberdinek hartzen dute parte horrelako harrobietan, eta horren merkatu-eragina zaila da neurtzen.\nAEBetako beste hiri handi batzuk, Ekialde Hurbila eta Asia lekua hartzen ari dira diamante-gemen merkatuan.\nIndustriarako merkataritza.\nGogortasuna eta eroankortaun termikoa dira industriarako kontuan hartzen diren ezaugarriak. Beste ezaugarriek ez dute axola, horregatik harrigintzaren % 80a industriara bideratzen da, 100 miloi kilate edo 20.000 kg.\n1950ean, diamante sintetikoak lortzeko teknikak garatu ondoren, industrian erabiltzen hasi ziren; gaur egun, 3.000 milioi kilate edo 600 t urtean ekoizten omen dira. Esaterako, lixak egiteko erabiltzen diren material urragarrien % 90 sintetikoa da.\nIndustrian, zulatzeko, lixatzeko, leuntzeko eta mozteko baliatzen dira; horrelako teknologietarako ez dira harri handiak behar.\nGehienetan, zulagailuen puntetan, zerretan, lixatzeko tresnetan eta leuntzekoetan ikusten ditugu batez ere, baina errendimendu handiko errodamenduetan eta espezializatutako leihoetan ere bai.\nDiamantea etorkizuneko aplikazioetatik inoiz baino hurbilago dagoen minerala da, mikrotxipetan erdieroale gisa edo elektronikan bero-disipadoretzat erabiltzeko itxaropen handia dago.\nDiamante-gemen eta industriarako egokiak diren diamanteen arteko muga nahiko lausoa da. Sarritan, merkatu-balioak erabakitzen du norabidea, zeren eta mineral eskasak tratamenduekin hobetzen baitira, eta, bestalde, puntako teknologian ona izateak garrantzia baitu.\nDena den, industrian gehien erabiltzen direnak kalitatez eskasagokoak dira, opakuak izaten dira eta \u201cbort\u201d dute izena, harri arruntaren itxura dutelako.\nMeategiak eta ekoizpena.\nHornidura globalaren % 90 50 meategi handienek ematen dute.\n1870ean, Hegoafrikako zelaiak aurkitu ondoren hasi zen sorrerako biltegietako erauzketa (kimberlitatik eta lanproitatik). Harrezkero, ekoizpena biderkatu egin da. Azkeneko bost urteetan, bederatzi hobi zabaldu dira eta lau irekitzeko daude, gehienak Errusian badaude ere, Kanadan, Zimbabwen eta Angolan ere bai.\nBestalde, mineral guztia ez dator meatzetatik, eta ez da komeni ahaztea badaudela harrobi alubialak, non harriak lurrek, urek eta eguraldiak higatuta sakabanaturik agertzen diren. Kristo aurreko IX.mendetik XVIII.mendeko erdialdera arte, India izan zen horrelako harrobi bakarra, Brasilek eklipsatu zuen arte.\nState Parkeko Diamonds Craterra ere alubiala da, Arkansaseko estatu-parkean dago, bisitariek urtean 600 harribitxi baino gehiago topatzen dituzte bertan barreiaturik, eta gainera, daukaten balioa kontuan hartu gabe beregana ditzakete.\n2004an, Montanan eta Coloradon ere diamanteak topatu zituzten.\nHistorian zehar, meatoki asko zarratu izan dira aire zabaleko mea-zulotik jarraitzea garestiegia zelako, produkzioa, ordurako, errentagarria ez zelako, edo beste meatze batzuk onuragarriagoak zirelako.\nMunduko dirua mugitzen duten korporazio desberdinen interes handiak kontuan hartuta, oraingo diamante-hobiek (ez-alubialak) ikaragarrizko ekoizpena dute. Horrek merkatuaren erregulazioa zaildu egiten du eta, ondorioz, korporazio handiek ez dute kontrola.\nIkus ditzagun neurtutako gordekin lorgarrien araberako 10 diamante-meatzerik handienak:\nYubileyny, Yakutia, Errusia..\nMunduko hobirik handienean 1986. urtean hasi ziren lanean bertan, eta 2013an, \u201cJoint Ore Reserves Commitee\u201den (JORC) iritziz, 153 milioi kilateko (Mct) edukina zeukan, gehi 51 Mct aurreikusitako gordekinean.\nAlrosa Errusiako konpainia estatalak ustiatzen du.\n200 metroko zeru zabaleko meazuloa da.\nUdachny, Yakutia, Errusia..\n1955ean aurkitua. Alrosa da jabea, eta kimberlitazko Udachinaya izeneko pipea dauka. 152 MctJORCen arabera, eta aurreikusitako gordekina 120 Mct-koa da; beraz, Yubilenyk baino gehiago, orotara.\n2011. urtean, 10 Mct atera zuten hobitik. 2014an itxi zuten aire zabaleko meazuloa, eta lur azpian martxa horretan beste 30 urtetan esplotatzen jarraituko dute.\nMirny, Yakutia, Errusia..\n1955ean hasi zen ustiaketa. Daukan errendimendua, 3,29 kilate tonako. 2012an, 497.000 t atera ziren, eta 2014an, 1 milioi. 141 Mctko edena dauka eta Alrosak kudeatzen du. Kalkulatzen diren gordekinak: 29,5 Mct (JORC). 2009. urtetik zorupean dago.\nArgyle, Kimberley, mendebaldeko Australia..\n1983tik dago lanean, eta jabea Rio Tinto konpainia da. JORCen arabera 140 Mct-ko edukia du, eta gehien ekoiztu dutenean 20 Mct/urtean atera dute. Daukan errendimendua: 2,1 ct/t.\nUste da 2020. urtera arte egongo dela erabilgarri, edo beranduago arte.\nCatoca, Saurimo, Angola..\nKudeaketa partekatua du: % 32,8 estatuko Endiama konpainiak, % 32,8 Alrosak, % 18 ChinaSonagolek, eta % 16,4 Brasileko Oderrek.\n2012an, 6,5 Mct ekoiztu zuen.\nZeru zabaleko 200 metroko meazuloa da.\n30 urteko onuragarritasuna du.\nVenetia, Limpopo, Hegoafrika..\n102 Mct. Zeru zabalean 32,8 Mct (JORC). 2021. urtera arte.\nGrib, Arkhangelsk, Errusia..\n2014an lanean hasita, urtean 4 Mct emango duela pentsatzen da. 16 urtez zeru zabalean arituko dira eta, ondoren, lurpera.\nJwaneng, Garobone,Bostwana..\nBalioa kontuan hartuta, munduko garrantzitsuena, egun. 88,3 Mct (JORC), errendimendua 1,26 ct/t-koa, 325 metroko zeru zabaleko meategia, eta, 2017an, 650 metrora heltzea espero da. Errentagarria izango da 2027a baino beranduago arte.\nOrapa, Francistown, Bostwana..\n85,7 Mct, 1971tik Debswanak baliatzen du.\nBotuobinskaya, Yakutia, Errusia..\n2015ean hasiko da lanean. 70,9 Mct (JORC).Alrosaren Nyurbak kudeatzen du. 40 urteko biziraupena omen du.\n== Bereizketa, sintetikoak, arekin nahastea, hori silikatoa baita (ZrSiO4). Merkea, iraunkorra eta itxura batean antzekoa denez, 1976tik da imitaziorik arruntena.\nMoissanita diamantea imitatzeko erabiltzen den beste gema bat da, silizio-karburoa da, naturalak oso arraroak eta garestiak izaten dira, horregatik, sintetikoa izan ohi da erabiliena.\nHobekuntzak.\nHobekuntzak diamanteek kalitate handiagoa lortzeko egiten diren tratamenduak dira; hala nola, inklusioak garbitzeko laserrez egindako zulaketak, arrakalak ixteko estaldurak, edota kolore-tonua hobetzeko irradiazioak eta beste teknika batzuk. Tratamendu horiek harri naturaletan zein sintetikoetan egin ohi dira, harriaren beharrizanen arabera.\nCVD diamante sintetiko marroiak, berregosi-prozesu baten bitartez, koloregabe bihurtzen omen dira; dena den, dagoeneko ez dago frogatuta ezin direla desberdindu diamante naturaletatik. Mesedegarria da horrelako baieztapenak behar bezala dokumentatzea, zeren eta edozein imitazio ala sintetiko berri kaleratzen den bakoitzean horrelakoak esatea ohikoa baita.\nAipamen berezia merezi du diamantearen moduko karbonoa deritzon tratamenduak. Gehienetan beste material batzuk estaltzeko erabiltzen da; adibidez, altzairuari jartzen zaio higadura urragarritik babesteko, eta oso eraginkorra da. Raman-espektropia moduko teknikek atzeman dezakete.\nBibliografia.\n\u2022 J.M. Bosch y L.Mones (1979).Diamantes: G\u00e9nesis, talla, clasificaci\u00f3n y s\u00edntesis. Madril. Entasa.\n\u2022 Chaim Evevn-Zohar (2007). From Mine to Mistress: Corporate Strategies and Government Policies in the International Diamond Industry. Erresuma Batua. Mining Communications Ltd. ISBN 10: 0954689321\n\u2022 M. O'Donoghue (2006). Gems. Elsevier. .\n\u2022 G. Davies (1994). Properties and growth of diamond. Michigan. INSPEC. \n\u2022 M. O'Donoghue, M (2006). Gems. Elsevier. .\n\u2022 O'Donoghue, Michael, and Joyner, Louise (2003). Identification of gemstones. Erresuma Batua. Butterworth-Heinemann. .\n\u2022 A. Feldman and L. H. Robins (1991). Applications of Diamond Films and Related Materials. Elsevier Sci.\n\u2022 J.E. Field (1979). The Properties of Diamond. Londres. Academic Press.\n\u2022 J.E. Field (1992). The Properties of Natural and Synthetic Diamond. Londres. Academic Press.\n\u2022 W. Hershey (1940). The Book of Diamonds. New York. Hearthside Press.\n\u2022 S. Koizumi, C. E. Nebel and M. Nesladek (2008). Physics and Applications of CVD Diamond. Wiley VCH. \n\u2022 L.S. Pan and D.R. Kania (1995). Diamond: Electronic Properties and Applications. Kluwer Academic Publishers.\n\u2022 Pagel - Theisen, Verena (2001). Diamond Grading ABC: the Manual Rubin &amp; Son. Amberes, Belgika. \n\u2022 Radovic, Ljubisa R.; Walker, Philip M.; Thrower, Peter A. (1965). Chemistry and physics of carbon: a series of advances. New York. Marcel Dekker. \n\u2022 Tolkowsky, Marcel (1919). Diamond Design: A Study of the Reflection and Refractionof Light in a Diamond. London: E. &amp; F.N. Spon, Ltd. (Web edizioa Jasper Paulsenek egin zuen, Seattle, 2001)\n\u2022 Wise, Richard W. \"Secrets Of The Gem Trade, The Connoisseur's Guide To Precious Gemstones\"(2003). Brunswick House Press. Websiteof book: Secrets of the Gem Trade\n\u2022 A. M. Zaitsev (2001).Optical Properties of Diamond : A Data Handbook. Springer.\nIkus, gainera.\n\u2022 Diamanteen zerrenda\n\u2022 Mineralen zerrenda"}
{"id": "60728", "revid": "512", "url": "https://eu.wikipedia.org/wiki?curid=60728", "title": "Valle Gran Rey", "text": "Valle Gran Rey Gomera uhartean eta Santa Cruz Tenerifeko probintzian kokatzen den udalerri kanariarra da."}
{"id": "60731", "revid": "58701", "url": "https://eu.wikipedia.org/wiki?curid=60731", "title": "Vallehermoso", "text": "Vallehermoso Gomera uhartean eta Santa Cruz Tenerifeko probintzian kokatzen den udalerri kanariarra da."}
{"id": "60732", "revid": "2241", "url": "https://eu.wikipedia.org/wiki?curid=60732", "title": "Vallehermoso (argipena)", "text": "Vallehermoso hitzarekin hurrengo artikuluak topa ahal dituzu:"}
{"id": "60736", "revid": "336", "url": "https://eu.wikipedia.org/wiki?curid=60736", "title": "Joseba Sarrionaindia", "text": ""}
{"id": "60739", "revid": "1687", "url": "https://eu.wikipedia.org/wiki?curid=60739", "title": "Gonzalo Nardiz", "text": "Gonzalo Nardiz Bengoetxea (Bermeo, 1905eko azaroaren 25a - Bilbo, 2003ko urriaren 25a) euskal herritar politikaria zen, Bigarren Errepublikan Eusko Jaurlaritzako nekazaritza sailburua izandakoa.\nBiografia.\nEAE-ANVko militantea izan zen sortu zenetik, eta gaztetandik hasi zen politikan, atzerrian frantsesa eta ingelesa ikasi ondoren. Bermeoko zinegotzi izan zen monarkiaren aurkako blokeak aukeratua.\nEspainiako II. Errepublikaren urteetan Estatutuaren plebiszitua antolatu zuen taldean parte hartu zuen Bizkaiko Foru Aldundian.\nEspainiako Gerra Zibila hasi zenean Bizkaiko Defentsa Batzordean kargu bat izan zuen, eta handik Jose Antonio Agirrek pertsonalki aukeratu zuen 1936ko urriaren 7an sortu zen Eusko Jaurlaritzako nekazaritza sailburu izateko. EAEko partaide bakarra gobernu hartan. Gerrak Euskal Herrian iraun zuen bitartean armamentu eta tropen horniketa komisarioa ere izan zen. Jaurlaritza hartan sektore abertzalearen eta ezkertiarraren arteko zubi-lan politikoa egin zuen.\nErbesteko Eusko Jaurlaritzaren sailburua izan zen 40 urtez, eta denbora horretan Parisen, Mexikon eta Baionan bizi izan zen, 1979an Eusko Jaurlaritza berriari agintea pasatu zion arte.\n1962an Municheko elkar hartze makurrean parte Hego Euskal Herritik parte hartu zutenen zerrenda guztietan agertzen da Gonzalo Nardiz, baita Espainiako Zerbitzu Sekretuek zigortzeko asmoz egin zuten zerrendan ere.\nErbestetik 1979ko maiatzean itzuli zen Nardiz. Harrezkero, Bilbon bizi izan zen, 2003an hil zen arte. Nardizen itzuleraren unean, haustura gertatu zen bere alderdian, Eusko Abertzale Ekintzak ez baitzuen onartu Gonzalo Nardizen jokaera une politiko hartantxe Eusko Jaurlaritza berriari agintea emateko, alderdiak hauteskundeak eskatzen zituelako Legebiltzarra eta Euskal Jaurlaritza berriak osatzeko.\nAlderdikideek Nardizi bere dimisioa eskatu zioten, baina berak ez zuen onartu kargua uztea, eta desadostasun hauen ondorioz, Nardiz EAE-ANVtik egotzia izan zen. Leizaola lehendakariak gainera ez zuen onartu, Eusko Abertzale Ekintzaren eskaerari muzin eginez, Nardiz bere postutik kentzea, eta beste ekintzale bat Sailburua izendatzea. Nardizen jokaera honek istiluak ekarri zituen EAJ eta EAE-ANV alderdien artean.\nGeroztik Nardizek, EAE-ANVko zenbait kideekin batera, Eusko Abertzale Ekintza Historikoa alderdia sortu zuen, baina alderdi berriaren ibilbidea eta presentzia politikoa hutsa izan zen. Militantzia ekintzaleak EAE-ANVrekin jarraitu zuen, eta sigla berriak soilik EAJ alderdiaren babesa jaso zuen.\n2003an, hil ondoren, Eusko Jaurlaritzak \"Gonzalo Nardiz Bengoetxea Saria\" sortu zuen, nekazaritzako eta arrantzako sektoreetan ibilbide profesionalak saritzeko urtero."}
{"id": "60740", "revid": "105290", "url": "https://eu.wikipedia.org/wiki?curid=60740", "title": "Txingudi Telebista", "text": "Txingudi Telebista Irundik emititzen duten telebista katea, gaztelaniaz eta euskaraz egindakoa."}
{"id": "60742", "revid": "512", "url": "https://eu.wikipedia.org/wiki?curid=60742", "title": "Barlovento", "text": "Barlovento ondorengo lekuetako bat izan daiteke:"}
{"id": "60743", "revid": "119347", "url": "https://eu.wikipedia.org/wiki?curid=60743", "title": "Barlovento (La Palma)", "text": "Barlovento La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60744", "revid": "512", "url": "https://eu.wikipedia.org/wiki?curid=60744", "title": "Bre\u00f1a Alta", "text": "Bre\u00f1a Alta La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60747", "revid": "512", "url": "https://eu.wikipedia.org/wiki?curid=60747", "title": "Bre\u00f1a Baja", "text": "Bre\u00f1a Baja La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60748", "revid": "1491", "url": "https://eu.wikipedia.org/wiki?curid=60748", "title": "Bat-hiru", "text": "\"Bat-hiru\" Mikel Laboak 1974an kaleratutako disko bikoitza da. Jatorriz hiru disko ziren baina garaiko zentsurak oso bat zentsuratu zuen; hortik dator lanaren izenburua, falta zen zenbakia zentsuratua izan zela adierazteko. Disko honek euskal musikari bide berriak ireki zizkion. Une hartako musika panoraman kanten planteamendua berritzailea zen erabat nahiz eta kasu askotan tradizioko abestiak izan. Horregatik, polemikoa gertatu zen jende askok ulertu ez zuelako."}
{"id": "60749", "revid": "1491", "url": "https://eu.wikipedia.org/wiki?curid=60749", "title": "Lau-bost", "text": "\"Lau-bost\" Mikel Laboak 1980an plazaratutako diskoa da."}
{"id": "60750", "revid": "512", "url": "https://eu.wikipedia.org/wiki?curid=60750", "title": "Fuencaliente de La Palma", "text": "Fuencaliente de La Palma La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60751", "revid": "1491", "url": "https://eu.wikipedia.org/wiki?curid=60751", "title": "Sei (Mikel Laboa)", "text": "\"Sei\" Mikel Laboak 1985ean kaleratutako diskoa da."}
{"id": "60752", "revid": "1491", "url": "https://eu.wikipedia.org/wiki?curid=60752", "title": "Lekeitioak", "text": "Lekeitioak Mikel Laboaren diskoa da, 1988an kaleratua. Onomatopeiaz eta ohiuz eginiko abestiak (lekeitioak) biltzen ditu.\n2007an berrargitaratu zuten CD formatoan."}
{"id": "60753", "revid": "119347", "url": "https://eu.wikipedia.org/wiki?curid=60753", "title": "Garaf\u00eda", "text": "Garaf\u00eda La Palma uhartean eta Santa Cruz Tenerifeko probintzian kokatzen den udalerri kanariarra da. Roque de los Muchachosko Behatokia bertan dago."}
{"id": "60754", "revid": "1491", "url": "https://eu.wikipedia.org/wiki?curid=60754", "title": "Hamabi (Mikel Laboa)", "text": "\"Hamabi\" Mikel Laboak 1989an kaleratutako diskoa da."}
{"id": "60755", "revid": "1491", "url": "https://eu.wikipedia.org/wiki?curid=60755", "title": "Hamalau (Mikel Laboa)", "text": "\"Hamalau\" Mikel Laboak 1994an kaleratutako diskoa da."}
{"id": "60756", "revid": "1491", "url": "https://eu.wikipedia.org/wiki?curid=60756", "title": "Mikel Laboa Zuzenean", "text": "\"Mikel Laboa Zuzenean\" abeslari pasaitarrak 1997an kaleratutako diskoa da, kontzertuan grabatutakoa."}
{"id": "60757", "revid": "336", "url": "https://eu.wikipedia.org/wiki?curid=60757", "title": "Los Llanos de Aridane", "text": "Los Llanos de Aridane La Palma uhartean eta Santa Cruz Tenerifeko probintzian dagoen udalerri kanariarra da. Nuestra Se\u00f1ora Reina de Las Nieves y los Remedios de Los Llanos de Aridane da bere antzinako izena. Bere 20.760 biztanleei esker, uharteko udalerririk jendetsuena da, Santa Cruz de La Palma hiriburua den arren."}
{"id": "60758", "revid": "1491", "url": "https://eu.wikipedia.org/wiki?curid=60758", "title": "Zuzenean II - Gernika", "text": "\"Zuzenean II- Gernika\" Mikel Laboak 2000. urtean kaleratutako diskoa da, Donostiako Orfeoiarekin batera kontzertuan grabatutakoa."}
{"id": "60759", "revid": "1491", "url": "https://eu.wikipedia.org/wiki?curid=60759", "title": "Xoriek - 17", "text": "\"Xoriek- 17\" Mikel Laboak 2005ean kaleratutako diskoa da."}
{"id": "60760", "revid": "42539", "url": "https://eu.wikipedia.org/wiki?curid=60760", "title": "El Paso", "text": "El Paso ondorengo lekuetako bat izan daiteke:"}
{"id": "60761", "revid": "512", "url": "https://eu.wikipedia.org/wiki?curid=60761", "title": "El Paso (La Palma)", "text": "El Paso La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60764", "revid": "119347", "url": "https://eu.wikipedia.org/wiki?curid=60764", "title": "Puntagorda", "text": "Puntagorda La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60765", "revid": "1105", "url": "https://eu.wikipedia.org/wiki?curid=60765", "title": "Txema Olazabal", "text": ""}
{"id": "60766", "revid": "512", "url": "https://eu.wikipedia.org/wiki?curid=60766", "title": "Puntallana", "text": "Puntallana La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60768", "revid": "105290", "url": "https://eu.wikipedia.org/wiki?curid=60768", "title": "Emak Bakia (1926ko filma)", "text": "Emak Bakia (euskaraz jatorrizkoan) Man Ray zinemagileak 1926an egin zuen film esperimentala da. Rayografoak, esposizio bikoitzak eta fokuratze teknikak erabili zituen. Lapurdiko kostaldeko etxe bat da Emak Bakia, eta filmaren plano batzuetan agertzen da. Oskar Alegria zinemagile nafarrak dokumentala egin zuen 2012an (\"Emak Bakia baita\"), etxea eta Rayren filma elkarlotuz.\nSinopsia.\n\"Emak Bakiak\" fluidoen mekanikako elementuak erakusten ditu, biraka dabiltza objektua eta eguneroko objektuek izan ditzaketen erabilera hutsalak agertzen ditu. Alice Prin (Montparnasseko Kiki) aktoreak kotxe bat eramaten du hirian zehar. Filmaren erdialdean Jaques Rigaut emakume jantziekin agertzen da. Ondoren filmean \"La raison de cette extravagance\" jartzen du (\"nabarmenkeri honen arrazoia\"). Ondoren kotxe bat iristen da eta pertsona bat jaisten da maleta batekin eraikin batean sartuz. Maletan krabatak daramatza eta erditik mozten ditu. Ondoren hauen esposizio bikoitzak agertzen dira.\nOharrak.\nFilmean Pablo Picassoren eskulturak agertzen dira eta Man Rayren beraren objektu matematikoak. Filma estreinatu zenean buruko mina ematen ziola zioen ikusle baten eta isiltzeko eskatu zion beste baten artean borrokaldia izan zen."}
{"id": "60770", "revid": "6327", "url": "https://eu.wikipedia.org/wiki?curid=60770", "title": "Emak-Bakia", "text": ""}
{"id": "60771", "revid": "336", "url": "https://eu.wikipedia.org/wiki?curid=60771", "title": "Alice Prin", "text": "Alice Ernestine Prin (Chatillon-sur-Seine, Borgoina, Frantzia, 1901eko urriaren 2a - Sanary-sur-Mer 1953ko martxoaren 23a) frantziar modelo, gaueko-klubeko abeslari, aktore eta margolaria izan zen. Normalki \"Kiki\" izena erabiltzen zuen baina batzuetan \"Reine de la Montparnasse\" eta \"Montparnasseko Kiki\" moduan ere ezaguna zen. 1920ko hamarkadan Parisko kulturaren askatasunean lagundu zuen. 1996n Billy Kluver eta Julie Martinek eginiko biografia batean \"mende hasierako emakume independenteetan lehenengoetarikoa izan zela\" esaten dute.\nEgindako lanak.\nKiki Montparnassen artista eta modelo ezaguna bilakatu zen, Chaim Soutine, Tsuguharu Foujita, Francis Picabia, Jean Cocteau, Alexander Calder, Per Krohg, Hermine David, Pablo Gargallo, Mayo, eta To\u00f1o Salazarrentzat lan egin zuen. Moise Kislingek bere erretratu oso famatua egin zuen.\nMan Ray, bere bikotea izan zen 1920ko hamarkadan zehar ehundaka erretratu egin zizkion. Bere filma batzuetan ere agertzen da.\n1929an Ernest Hemingway eta Tsuguharu Foujitak bere autobiografiaren hitzaurrea idatzio zioten, baina liburua debekatua izan zen zuen edukia dela eta."}
{"id": "60772", "revid": "336", "url": "https://eu.wikipedia.org/wiki?curid=60772", "title": "Montparnasseko Kiki", "text": ""}
{"id": "60774", "revid": "58701", "url": "https://eu.wikipedia.org/wiki?curid=60774", "title": "Eskandio", "text": "Eskandioa, izenak dioen bezala, Eskandinavian aurkitutako elementu kimiko bat da. Honek Sc ikurra du eta bere zenbaki atomikoa 21 da. Zuri-zilar kolorezko trantsizio-metal hau lur arraro bezala sailkatua izan da itrioa eta lantanoideekin batera haien antzekotasunengatik. Gaur egungo eskandio gehienak Eskandinaviako mineraletan du jatorria, nahiz eta orain duela gutxi eskandio kantitate handia aurkitu den Madagaskarreko mineraletan.\nEzaugarri/Erabilpen nagusiak.\nEskandioa metal biguin bat da, eta hau airearekin kontaktuan jartzen denean eta oxidatzen denean, arrosa edo hori kolorezko geruza batek inguratzen du. Elementu hau biguina eta arina denez eta urtze-puntua hain altua duenez, espazio-ontziak egiteko material egokia da. Gainera, teorikoki, eskandioa gai izango litzateke aluminio edo magnesio aleazioak ordezkatzeko, baina, zoritxarrez, honen prezioa hain altua denez, beste materialez egindako aleazioei eskandio kantitate txikiak gehitzen zaizkie hauek indartzeko. Horrez gain, eskandioak igorritako argia eta eguzki-argia oso antzekoak dira, eta hori aprobetxatuz, intentsitate handiko lanparak eta merkurio-lurrunezko lanparak egiten dira,\nHistoria.\n1871ean, Dmitri Mendeleiev kimikari errusiarrak bere 21 zenbaki atomikoa izango zuen elementuaren predikzioa egin zuen, gainerako elementuen ezaugarrietan eta haien arteko diferentzietan erreparatuz; ekaboro izena eman zion elementu honi. 8 urte beranduago, 1879an, Lars Fredrik Nilson kimikari Suediarrak eskandioa aurkitu zuen Uppsalan, Suedian, lur arraroei buruz ikerketak egiten ari zela."}
{"id": "60775", "revid": "59723", "url": "https://eu.wikipedia.org/wiki?curid=60775", "title": "Marianak", "text": "Marianak edo Mariana uharteak Ozeano Bareko 15 sumendien tontorrean sortutako uharte multzoa da.\nGuametik ia Japoniaraino doan 2.519 kilometroko mendilerro-itotako ekialdeko zatia dira. Mikronesiako iparraldean dauden uharteak dira. 1.026 km\u00b2 area dute eta Filipinetako ekialdean eta Japoniako hegoaldean daude.\nPolitikoki, Guam (hegoaldean dagoen uhartea) Estatu Batuekin bategite politikoa ez duen mankomunitatea da, bestea Iparraldeko Mariana Uharteak (\"Northern Mariana Islands\"), Estatu Batuekin sinatutako Itunari esker Estatu aske elkartua da.\nHistoria.\nUhartedia ikusi zuen lehendabiziko europarra Fernao de Magalhaes zen 1521ean: Guamen lehorreratu zena eta uhartediari \"Lapurren uharteak\" deitu zion.\n1667an Espainiak jabetza eskatu zuen eta Austriako Marianaren, Espainiako Felipe IV.aren emaztearen izena jarri zien. 1898an Estatu Batuekin izandako gerra galdu eta gero, Espainiak Guam, uhartediko hegoaldeko aldea AEBei eman eta 1899an bestea Alemaniari saldu zion. Lehenengo Mundu Gerran Japoniak, Nazioen Ligaren mandatu bati esker, uharte alemaniarrak bere kontrolpean izan zituen.\n1944an, Bigarren Mundu Gerran zehar, uhartedian zenbait bataila izan zuten Estatu Batuetako eta Japoniako armadek."}
{"id": "60776", "revid": "1545", "url": "https://eu.wikipedia.org/wiki?curid=60776", "title": "Mariana uharteak", "text": ""}
{"id": "60779", "revid": "119247", "url": "https://eu.wikipedia.org/wiki?curid=60779", "title": "DES Hirukoitza", "text": "Kriptografian, 3DES edo DES Hirukoitza deritzo DES zifraketa hiru aldiz aplikatzen duen algoritmoari. IBM enpresak garatutako algoritmoa da, 1978an.\nAlgoritmoa.\nDES hirukoitzak ez du zifraketa anizkoitza jarraitzen, bere azpiklase guztiak ez direlako independenteak. DES algoritmoak multzoa ez izatearen ezaugarria dauka, hortaz bloke bera bi alditan zifratzen bada bi gako desberdinekin, gakoaren tamaina eraginkorra handiagotzen da.\nDES hirukoitzaren aldaerarik sinpleenak honako funtzionamendua du:\nformula_1\nNon formula_2 zifratu behar den mezua den eta formula_3, formula_4 eta formula_5 dagozkion DES gakoak.\nSegurtasuna.\n56 biteko gako baten bidezko zifraketa indar gorriko eraso baten bidez apurtu zitekeela ezagutu zenean, DES Hirukoitza hautatua izan zen gakoaren tamaina handitzeko metodotzat, zifraketa algoritmoa aldatu barik.\nZifraketa metodo honek bide erdiko erasoekiko inmunitatea dauka, gakoaren luzera eraginkorra bikoiztu egiten duelako, hala ere zifraketa eragiketak hirukoiztea beharrezkoa da, metodo hau DES algoritmoa baino askoz seguruagoa delarik.\nErabilerak.\nDES Hirukoitza pixkanaka desagertzen ari da, askotan AES algoritmoak ordezkatzen duelarik. Hala ere, kreditu txartel gehienek adibidez estandartzat dute DES Hirukoitza (aurretik DES erabiltzen zuten).\nDiseinu kontuengatik, DES eta hortaz DES Hirukoitza ere algoritmo motelak dira. AES ordea sei aldiz azkarragoa izatera irits daiteke eta oraingoz ez zaio ahultasunik aurkitu."}
{"id": "60782", "revid": "1557", "url": "https://eu.wikipedia.org/wiki?curid=60782", "title": "3DES", "text": ""}
{"id": "60786", "revid": "119347", "url": "https://eu.wikipedia.org/wiki?curid=60786", "title": "Zotin", "text": "Zotina edo txopina diafragmak borondatearen kontra sortzen duen espasmoari deritzo. Normalean zenbait alditan ematen da minutuko. Biriketara sartzen den itsumustuko aire-jarioak glotisa itxiarazten du.\nMunduko errekorra.\nZotinka denbora gehien eman duen pertsona Charles Osborne (1894-\u20201991) da, 1922tik 1990ra iraun zuen eta."}
{"id": "60788", "revid": "611737", "url": "https://eu.wikipedia.org/wiki?curid=60788", "title": "Txopin", "text": ""}
{"id": "60790", "revid": "512", "url": "https://eu.wikipedia.org/wiki?curid=60790", "title": "Alija Izetbegovi\u0107", "text": "Alija Izetbegovi\u0107 (Bosanski \u0160amac, Bosnia, 1925eko abuztuaren 8a \u2013 Sarajevo, 2003ko urriaren 19a) idazle, abokatu eta politikari bosniarra izan zen. Bosnia-Herzegovinako lehen presidentea izan zen, 1992ko martxoaren 3tik 1996ko martxoaren 14a arte. Bere alderdi politikoa \"Stranka Demokratske Akcije\" (\"Ekintza Demokratikoaren Alderdia\") izan zen.\nBizitza.\nEuropako ekialdean komunismoak gainbehera egin eta Jugoslaviar Federazioko errepubliketako alderdi politiko ez komunistak legeztatu zirelarik Ekintza Demokratikoaren Alderdia (PAD) sortu zuen Izetbegovi\u0107-ek 1990ean, alderdi bosniar musulman abertzale eta laikoa. PADek gehiengoa atera zuen 1990eko hauteskundeetan, eta Izetbegovi\u0107-ek zazpi kidek osatutako gobernu kolegiatua eratu zuen; bertan, musulmanek, serbiarrek eta kroaziarrek bina ordezkari zituzten eta gainerako guztiek ordezkari bana. Izetbegovi\u0107, errepublikaren lehendakari gisa, Jugoslavia suntsitu berritik independente zen errepublika etnia-anitz gisa mantentzen saiatu zen Bosnia-Herzegovina. Hala ere talde etniko batzuen eta besteen arteko istiluek eta serbiar-bosniarrek Bosnia-Herzegovinan Jugoslaviako federazioan jarraituko zuen serbiar errepublika bat egin nahiak gerra zibila piztu zuten 1992an, atzerrian Bosnia-Herzegovinaren independentzia onartu zenean. 1994an Nazio Batuak eta Europar Batasuna gerra gelditzen ahalegindu ziren, alferrik ordea.\n1995ean bake hitzarmena izenpetu zuen Izetbegovi\u0107-ek Daytonen (Estatu Batuetan) Kroaziako eta Serbiako lehendakariekin. Hitzarmen horretan aurreikusi ziren Bosniako hauteskundeak irabazi zituen 1996an. Bosnia-Herzegovinan lehendakaritza hirukoitza da (lehendakari bat Bosniakoa da, beste bat kroaziarra eta beste bat serbiarra), eta Izetbegovi\u0107 izan zen Bosniako lehendakaria, 2000ko urrian, adina zela-eta, dimisioa eman zuen arte"}
{"id": "60791", "revid": "219", "url": "https://eu.wikipedia.org/wiki?curid=60791", "title": "Saudiarabiar", "text": ""}
{"id": "60792", "revid": "512", "url": "https://eu.wikipedia.org/wiki?curid=60792", "title": "Andre Maria Zuriaren plaza", "text": "Gasteizko Andre Maria Zuriaren plaza edo Plaza Zaharra (Mentir\u00f3n plaza eta Merkatuaren plaza ere deitu izan zaio) hiriaren elkargune nagusienetako bat da. Bertan, Alde Zaharreko eta Zabalguneko kale esanguratsu askok bat egiten dute. Plaza begiratoki zuridun etxeek inguratzen dute, eta Gasteizko gudua (1813) gogoratzen duen monumentuak plazaren erdiko puntua seinalatzen du.\nPlaza honetan egiten dira hiriko ospakizun handienetako batzuk: Zeledonen jaitsiera eta igoera, eta Baskoniaren zein Alavesen kirol arrakasten ospakizunak, besteak beste.\nXVII. mendean eraikia izan zen. 2007an plazaren eraberritzeari ekin zion Udalak, besteak beste plazako gune berdeak kenduz.\nPlazaren goialdeko muturrean San Migel eliza dago. Plaza Berriaren alboan dago.\n2012an eskultura berdea jarri zuten.\nHistoria.\nGasteizko Udalak 1897eko abuztuaren 25ean onartu zuen plazaren egungo izena. Aurretik, beste izen asko izan zituen: Plaza Zaharra, Errege plaza, Merkatuaren plaza, Mentir\u00f3n plaza eta Plaza Nagusia, besteak beste."}
{"id": "60793", "revid": "96586", "url": "https://eu.wikipedia.org/wiki?curid=60793", "title": "Slobodan Milo\u0161evi\u0107", "text": "Slobodan Milo\u0161evi\u0107, , ahoskera (Po\u017earevac, Serbia, 1941eko abuztuaren 20a - Haga, Herbehereak, 2006ko martxoaren 11) politikari serbiarra izan zen. 1989tik 1997ra Serbiako presidente eta 1997tik 2000ra Jugoslaviako presidente izan zen. Jugoslaviaren desegiteak eta gerrek markatu zuten bere agintaldia. 1999an \"Jugoslavia ohirako Nazioarteko Zigor Auzitegiak\" (ICTY) Kroazia, Bosnia eta Kosovoko gerretan gizadiaren kontrako krimenak eta gerra krimenak egiteaz akusatu zuen. 1991n atxilotu eta Hagara eraman zuten. 2006ko martxoaren 11n espetxean hilik agertu zen .\nBiografia.\nZuzenbide-ikasketak egin zituen Belgraden. Ikasketak bukatuta, banketxe batean lan egin zuen Estatu Batuetan. Ivan Stambolic buruzagi komunistaren eta gerora Serbiako lehendakari izan zenaren bultzadaz, Belgradeko Bankuaren zuzendaritza lortu zuen, eta 1986an, Serbiako Liga Komunistaren lehendakaritza. Kargua eskuratu orduko, Stambolic politikatik baztertu, eta 1987ko urrian Serbiako lehendakaritza lortu zuen. Nagusikeriaz jokatu zuen, serbiarren alde beti, eta Kosovoko independentziaren kontra. 1981etik aurrera, Kosovon borrokak eta manifestazioak hasi zirenean, Milosevicek Kosovoko zenbait buruzagi albaniar karguak uztera behartu zituen. 1989ko martxoan, bere onespena eman zion konstituzioaren erreformari, Titok 1974an Kosovori emandako autonomia zabala murrizteko. 1989ko apirilean, aho batez, Serbiako Errepublikako lehendakari hautatu zuten.\n1992ko apiriletik aurrera, Jugoslaviako gerra hasi zenetik, bilera asko egin zituen nazioarteko bitartekariekin eta Jugoslaviako buruzagiekin. 1993ko martxoan Bakearen Nazioarteko Konferentziako lehendakariekin elkartu zen Cyrus Vance eta David Owen, Bosnia-Herzegovina 10 probintziatan banatzeko: hiru probintzia serbo-bosniarrentzat, hiru Bosniako musulmanentzat, bi kroaziarrentzat, eta beste bi misto. Nolanahi dela ere, planak ez zuen aurrera egin. Uztailaren 17an, Parisen, Franjo Tudjman Kroaziako lehendakaria, David Owen eta Cyrus Vanceren ordezko Trovard Stoltenbergekin elkartu zen, Bosnia hiru errepublika autonomotan banatzeko: % 52 serbiarrentzat, % 31 musulmanentzat eta % 17 kroaziarrentzat. Hala ere, plan horrek, Milosevic-en, Bosniako lehendakari Alija Izetbegovicen eta, erabatekoa ez bazen ere, Franjo Tudjmanen onespena jasoagatik, ez zuen Radovan Karadzicen serbiarrenik jaso.\n1994ko uztailean, hirugarren bake-plana prestatu zen, baina ez zen inolako akordiorik lortu. 1995ean, Milosevicek bere Jugoslaviako errepublika federala eta Montenegro Jugoslavia Sozialista Federalaren ondorengotzat onar zitzatela eskatu zuen. Azaroaren hasieran, Daytonen (Ohio), Bosniako bake-negoziazioak hasi ziren. Hilaren 21ean, Bosnia estatu batutzat onartu zen, egungo mugen barruan, baina bi lurraldetan banatuta: Federazio kroaziar-musulmana, batetik, eta serbo-bosniarren Serbiako Errepublika bestetik. 2000ko urriko hauteskundeetan, Milosevic hasieran irabazle gisa azaldu bazen ere, iruzur egin zuela frogatu zen eta, herriaren presioz, lehendakaritza utzi zuen, Vojislav Kostunicaren mesedetan.\nJugoslavia desegitea ekarri zuten gerretan, populazio zibilaren aurkako erasoen arduradun nagusietako bat izatea leporatu zioten, eta \"Balkanetako harakina\" deitu izan zioten. 2001ean Hagako Nazioarteko Auzitegiaren aginduz, atxilotu egin zuten, eta Hagara eraman zuten epaitzera. Epaiketak, 2002an hasi bazen ere, luze jo zuen, eten askorekin, eta 2006ko martxoaren 11n Milosevic hilik aurkitu zuten bere ziegan, bihotzekoak jota."}
{"id": "60795", "revid": "6327", "url": "https://eu.wikipedia.org/wiki?curid=60795", "title": "Euskaly", "text": ""}
{"id": "60796", "revid": "12788", "url": "https://eu.wikipedia.org/wiki?curid=60796", "title": "Guam", "text": "Guam (, ; ) Ozeano Bareko mendebaldeko uharte bat da, Estatu Batuetako lurralde \"ez elkartua\". Marianetako uharteetatik handiena eta hegoaldekoena da. Hiriburua Hag\u00e5t\u00f1a du.\nHistoria.\n1521eko martxoaren 6an, Fernando Magallaes izan zen uhartea bisitatu zuen lehendabiziko europarra, munduari buelta ematen ari zela. Espainiako erregearentzat uhartearen jabetza aldarrikatu zuen, beste Marianekin batera. Migel Lopez Legazpikoa euskaldunak berretsi zuen aldarrikapena 1565ean, baina espainolen kolonizazioa ez zen hasi 1668an aita Diego Luis de San Vitores etorri eta lehenengo mandatu katolikoa sortu arte. 1898 arte izen ofiziala Guaj\u00e1n izan zen (jatorrizko txamorrozko izena, gaztelaniazko grafiarekin).\n1898an, Espainia-Estatu Batuak Gerran Estatu Batuek Espainia mendean hartu zutenean, uhartea garailearen eskuetara igaro zen, eta \"Guam\" izena erabiltzen hasi zen.\n1941ean, Japoniak uhartea konkistatu zuen, eta 1944an estatubatuarrek berreskuratu zuten. Guamgo guduak 1944ko uztailaren 21etik abuztuaren 10era iraun zuen.\nEstatu Batuek 1950ean uharteari barne autonomia eman zioten, eta Guamgo biztanleei estatubatuar nazionalitatea eman zieten.\nOzeano Barean kokapen estrategikoa duela eta, Ameriketako Estatu Batuetako Armadak uharte hartan ditu ozeano hartako base handienetakoak. Izan ere, Armadak hartuak ditu uharteko lurren ia herena (%\u00a029).\nGeografia.\nGuam 13.5\u00b0 N 144.5\u00b0 E koordenatuetan kokatuta dago, eta bai Marianetako bai Mikronesiako uharterik handiena da. Uharte lerro hau Pazifikoko plakak eta Filipinetako plakak elkar jo zutenean sortua da. Itsas mailatik behera 10.911 metrora iristen den Marianetako itsas hobia, Lurreko lekurik sakonena, Guamgo hego-mendebaldean dago. Bestetik, Guamgo lekurik altuena Lamlam mendia da, 406 metro garai baita. Guam uhartea 48 kilometro luze da, eta 6 - 12 kilometro zabal; horrenbestez, 544 kilometro koadro ditu.\nNoizbehinka, uhartean lurrikarak izaten dira, Pazifikoko plakak eta Filipinetakoak elkar jotzen dutenean. Beste Marianak ez bezala, Guamen ez dago sumendirik. Hala ere, gertuko Anatahan sumendiaren aktibitatea Guamera ere heldu da.\nUharteko iparraldea koralezko uharrietan jatorria duen kareharrizko lautada da; hegoaldekoa, berriz, baso eta larrez betetako gailurrak dira. Uhartearen inguruan koralezko uharri asko daude, Ozeano Barean eta Filipinetako itsasoan ahoa duten ibaien badietan izan ezik. Giza biztanle gehienak erdialdeko eta iparraldeko eskualdeetan bizi dira.\nBanaketa administratiboa.\nGuam uhartean hemeretzi herri daude, eta zenbait AEBetako armadaren kanpamentu. Hemeretzi herrietatik, Dededo da biztanle gehien dituena.\nHau da zerrenda:\nDemografia.\n2000ko AEBetako erroldan, Guamek 154.805 biztanle zituen. 2007rako kalkulatutako biztanleria 173.456koa da.\nGuamgo talde etniko nagusia bertako txamorroak dira: biztanleen %\u00a057. Badaude beste talde batzuk ere: filipinarrak %\u00a025,5, kaukasoarrak %\u00a010, txinatarrak, japoniarrak, korearrak, eta beste. Hizkuntza austronesiarra da txamorroera baina gaztelaniaren mailegu asko jaso zituen. \nGaur egun, Erromatar Eliza Katolikoa da hedatuena, biztanleen %\u00a085 baitira katolikoak. Uharteko hizkuntza ofizialak ingelesa eta txamorroa dira.\nPolitika.\nGuam gaur egun herri-bozkaren bidez hautatutako gobernatzaileak zuzenduta dago, eta 15 kideko ganbera legegilea du. Guamek Kongresu Federalerako bozkatzeko eskubiderik ez duen ordezkari bat hautatzen du. Estatu Batuetako presidentetzarako hauteskundeetan, Guamgo biztanleek ere bozkatzen dute, baina haien bozak ez dira kontuan hartzen hauteskunde orokorretan.\n1980ko hamarkadan eta 1990eko hamarkadaren hasieran, Guamen Estatu Batuetako mankomunitatearen (\"Commonwealth\") lurralde bat izateko mugimendu handia zegoen, Puerto Ricoren edo Iparraldeko Marianen antzeko estatusarekin. Hala ere, AEBetako Gobernu Federalak ez zion erantzun Guamen eskaerari, eta Guamgo buruzagiek proposamena baztertu zuten. Bada beste proposamenik: adibidez, beste Marianekin batera mankomunitate askea sortzearena, baina ideiak ez du aurrera egin, AEBak kontra direlako, Guamek finantza-egonkortasunik ez duen aitzakiarekin.\nHiri senidetuak.\nGuam ondorengo hiriekin senidetuta dago:"}
{"id": "60799", "revid": "119347", "url": "https://eu.wikipedia.org/wiki?curid=60799", "title": "Enonteki\u00f6", "text": "Eanodat edo Enonteki\u00f6 (inarieraz, \"I\u00e4nud\u00e2h\"; suedieraz, \"Enontekis\") Finlandia iparraldeko Lappi eskualdean dagoen udalerria da; zehazki, Finlandia, Norvegia eta Suedia herrialdeen arteko muga hirukoitzean dago, mendien ugaritasunagatik Tunturi Lappi deitzen den lurraldean. Utsjoki eta Inari ondoren, Europar Batasunean iparren dagoen udalerria da eta, hauekin eta Sodankyl\u00e4 udalerriarekin batera, Finlandiako Samien Lurraldea osatzen du. Enonteki\u00f6k 1.900 bizilagun inguru ditu 8.391,35 km\u00b2-ko azaleran, eta horregatik, biztanle dentsitate txikiena duen herrialdeko bigarren udalerria da. Azken urteotan, gainera, biztanleria gutxinaka jaisten ari da, batik bat Rovaniemi hirira lan bila doazen herritarrek bultzatuta. Bestetik, nabarmentzekoa da azalera guztiaren %80 baino gehiago babestutako eremuek osatzen dutela; hauen artean, aipatzekoak dira K\u00e4sivarsiko Eremu Basatia, Mallako Natura Erreserba Hertsia eta, batez ere, Pallas-Yll\u00e4stunturiko Parke Nazionala.\nHizkuntza ofizialak finlandiera eta ipar samiera dira eta herritar gehienak elebidunak badira ere, hizkuntza nagusia lehenengoa da, ipar samiera jatorrizko hizkuntza duten herritarrak ez baitira berrehunera ere iristen (%10). Bestalde, sami etniako biztanleen ehunekoa herrialdeko altuenetarikoa da, %30ekoa, eta S\u00e1pmi lurraldea osatzen duten udalerrietako bat ere bada.\nHerrialdeak irudimenaren laguntzaz emakumezko itxura duenez, Enonteki\u00f6 Finlandian \"K\u00e4sivarsi\" (besoa) ezizenaz ezagunagoa da, udalerria emakumezko pertsonifikazio horren eskuineko besoaren lekuan dagoelako. \"Eanodat\" edo \"Enonteki\u00f6\" izena, aldiz, udalerria osatzen duten herriek 1877. urteko baterakuntzari eman zioten izena da; beraz, ez dago izen hau jasotzen duen herrigunerik.\nIngurunea.\nFinlandiaren ipar-mendebaldeko muturrean dago udalerria, eta Eskandinaviako hirukoitzean Norvegia eta Suediarekin egiten du muga. Bizilagunak Inari ekialdean, Kittil\u00e4 eta Muonio hegoaldean, K\u00e5fjord, Kautokeino, Nordreisa eta Storfjord norvegiar udalerriak iparraldean, eta mendebaldeko Kiruna suediarra dira. Enonteki\u00f6 Tunturi Lappiko azpieskualdean dago, herrialdeko inguru menditsu bakarrean (ikus, \"Tunturi\"), eta, guztira, 8.391,35 km\u00b2-ko azalera du; hala, Finlandiako hirugarren udalerri zabalena da. Klima mota desberdinek baldintzatuta, hazten diren landare-motak anitzak dira; hegoaldeko muga izeien esku dago, baina iparrerantz jotzen den heinean, pinudiak agertzen hasten dira. Hetta herriaren inguruan, urki zilarkara zuhaitz nazionalak bihurtzen dira nagusi eta P\u00f6yrisj\u00e4rvi aintziraren bazterreko dunak, aldiz, landare ezohikoen bizileku dira. Ipar-mendebaldeko lurretan eta 600 metro goitiko ingurunetan, bestalde, Finlandiako zuhaitzik gabeko tundra eremu bakanak daude. Azkenik, aipatzekoak dira landare-espezie desberdinak dauden inguru zingiratsu eta paduratsuak, herrialde osoko ospetsuenetakoak.\nUdalerria zirkulu polar artiko paraleloaren gainean dago, 200-350 bat km iparrera; horrenbestez, gauerdiko eguzki, gau zuri eta gau polar fenomenoak urtero izaten dira. Lehenengo bietan eguzkia edo eguzkiaren argitasuna udalerriko zeruaren jabe izaten da maiatzaren 25etik uztailaren 18ra; gau polarraren garaia edota iluntasuna nagusitzen den garaia, aldiz, abenduaren 6tik urtarrilaren 6ra izaten da. Enonteki\u00f6ko klima nagusia azpiartikoa da eta, ondorioz, tenperatura epelak izaten dira udan, baina neguak hotzak eta luzeak izan ohi dira. Hala ere, neguak ez dira Lappi erdialdean bezain izozgarriak, Ozeano Artikora iristen den ur-korronte beroak neguak leuntzen dituelako. Orokorrean, elurrak udalerriko lurzorua estaltzen du urri amaieratik maiatza bitartean, gutxi gorabehera, 185 bat egunez; eta izotzak ere aintzira eta ibaien gaina hartzen du beste horrenbeste egunetan. Bestetik, Kilpisj\u00e4rvi herri inguruko eremuetan eta 600 metro goitiko mendietan klima polarra nagusitzen da. Samiek antzinean eta gaur egun oraindik ere erabiltzen duten egutegiaren arabera, Lappiko eta udalerriko klima ulertzeko lagungarri diren zortzi garai bereizten dira: Gi\u0111\u0111ad\u00e1lvi (\"udaberri-negua\"), Gi\u0111\u0111a (\"udaberria\"), Gi\u0111\u0111ageassi (\"udaberri-uda\"), Geassi (\"uda\"), \u010cak\u010dageassi (\"udazken-uda\"), \u010cak\u010da (\"udazkena\"), \u010cak\u010dad\u00e1lvi (\"udazken-negua\") eta D\u00e1lvi (\"negua\"). Ipar argiak, azkenik, nahiko ohikoak izaten dira neguko gau ilun eta oskarbietan; irail eta martxo bitartean lau gautatik hirutan izaten den fenomenoa da, urrian eta martxoan bereziki.\nHerrialdeko udalerri garaiena da, bertan baitaude Finlandiako hogeita hamahiru gailur garaienak; hauen artean aipagarrienak dira Ailakkavaara, Halti, Kovddoskaisi, Ridnit\u0161ohkka, bisitari gehien jasotzen dituen Saana, eta Saivaara. Udalerriko eta herrialde osoko sabaia, lehen aipaturiko Halti edo Haldi mendia da. Norvegia eta Finlandia artean dagoen mendi mugakide honek, guztira, 1.365 metro ditu eta sami kulturan garrantzi handia izan duen lekua da. Mendi hauek guztiak Eskandinaviako mendietako ekialdeko muturrean daude eta hauetariko batean, Stuorrahanoaivin zehazki, Struve zientzialaria munduaren tamaina zehazten saiatu zen XIX. mendearen hasieran. Stuorrahanoaivi Struveren Geodesia-Arkua izeneko Gizateriaren Ondare kulturalaren parte da gaur egun.\nGuztira, 3.109 aintzira daude udalerrian eta ur-eremua bere azalera guztiaren %5 inguru da, 438,44 km\u00b2. Enonteki\u00f6ko aintzira ezagun eta nagusienak, hain zuzen ere, Ounasj\u00e4rvi, P\u00f6yrisj\u00e4rvi eta izen bereko herriaren ondoan dagoen Kilpisj\u00e4rvi aintzirak dira; ibai luzeenak, berriz, Lappi eta Suediaren arteko muga marrazten duten K\u00f6nk\u00e4m\u00e4eno eta Muonio, eta L\u00e4t\u00e4seno ibaiak dira. Mendi garaienez eta Utsjokiko Fielluz gain, herrialdeko ur-jauzi handienak ere udalerrian daude, Kitsiputous eta 17 metroko garaiera duen Pitsusk\u00f6ng\u00e4s ur-jauziak, esate baterako. Ur-eremu honetan, urtero milaka arrantzale erakartzen dituzten arrainak bizi dira, amuarrain marroiak, izokinak eta laponiako amuarrainak besteak beste.\nLurraren %83 jabetza nazionala da, eta hau parke nazional eta natura erreserba hertsi banak, eta lau eremu basatik osatzen dute; gainontzekoa baso txiki eta jabetza pribatuak dira. Aipagarria da baso-eremua %19koa baino ez dela (Finlandiaren batez bestekoa %72,9 da) eta gainontzeko azalera, lehen aipatutako ur-eremuak, zelai zabalek, inguru zingiratsu eta paduratsuek, eta tundra eremuek osatzen dutela.\nOndorengoak dira Enonteki\u00f6ko babestutako eremuak:\nFaunari dagokienez, animalia artiko espezie gutxi batzuk eta uda partean iristen diren hegaztiez gain, ez dago animalia mota asko klima hotza dela-eta. Hain zuzen, uda partean iritsi eta zingiretako intsektuei esker bizirautea lortzen duten hegazti-motek osatzen dute talde ugariena; hala nola, aliota txikiak, arrano beltza eta belatz txikia motako harrapariak, luma dotoreko borrokalariak, elur-berdantzak, hontz gabiraiak, ipar-berdantzak, ipurzuri arruntak, istingor arruntak, kuliska pikartak, kurlinta bekaindunak, larre-buztanikarak, marikoi isatsluzeak, mendebal-txori mokomeheak, mirotz zuriak, mokoker arrunt eta papagaiak, negu-txirtak, negu-txontak, papourdinak, pinu-gailupak, siberiar eskinosoak, txirri hankalaburrak, txirritxo handiak, txoka txikiak, urre-txirri arruntak, zapelatz galtzadunak, zingira-hontzak eta zozo paparzuriak. Gainera, hamazazpi ur-hegazti espezie desberdin aurki daitezke aintziretan, haien artean, ahatebeltz arrunt eta hegazuriak, beltxarga oihulariak, izotz-ahateak, murgilari handiak, zerra txikiak, eta antzara hankagorriztak, hankahoriak, muturzuriak eta nanoak. Elur-berdantzak, elur-hontzak, eper zuriak, eskandinaviako lagopodoak, ipar-kaskabeltzak, laponiako kaskabeltzak, okil hiruhatzak, pinu-gailupak, txirri lepokodunak eta zapelatz galtzadunak, aldiz, bertako negu latzetan bizirautea lortu duten hegazti bakarrak dira, alegia, urte osoan zehar ikus daitezkeenak udalerrian.\nUgaztunen taldea, azkenik, altzeek, amerikar bisoiek, azeri gorri eta zuriek, erbinude arrunt eta zuriek, jatunek, hartz arreek, igarabek edo urtxakurrek, ipar-katamotzek, lemingek, otsoek, satitsu txikiek, tundrako otsoek, ur-ipurtatsek, ur-satitsuek, eta elur-orein etxekotu eta basatiek (basoko elur-oreinak) osatzen dute batik bat.\nHistoria.\nInguru honetara iritsi zen lehen gizarte antolatua Izotz Aroaren ondoren heldu zela uste da, iparraldeko klima leuntzen eta glaziarra urtzen hasi zen garaian; Ounasj\u00e4rvi aintziran aurkitu diren aztarnek ere hipotesi hau baieztatzen dute, finlandiar arkeologo eta historialariek 8.000 urte inguruko adina dutela defendatzen baitute. Mendeetan eratu zen kulturari Komsa edo Gorrav\u00e1rri izena ematen zaio eta Ozeano Artikoaren kostaldean ezarri zirenez batik bat, Ipar Itsasoko lehen Fonsa kulturako tribuekin harreman estua izan zutela uste da. Nahiz eta oraindik lurralde honen berezko biztanleen, samien jatorria ezezaguna izaten jarraitzen duen, badirudi tribu hauen eta beranduago (k.a. 3. milurtekoan, Harri Aroan) Eskandinaviara ekialdetik sartu ziren herri uraldarren nahasketaren emaitza direla. Hasiera batean, hauen lurraldea Ozeano Artikoan hasi eta Finlandia, Norvegia eta Suedia erdialdean bukatzen zen eta muturreko egoera klimatikoei aurre egiteko baliabideak garatu zituzten. Sami aitzindari hauek ehizatik, fruitu-bilketatik eta arrantzatik bizi ziren eta guztiz nomadak zirela pentsatzen da; horrela, ehizakiaren atzetik ibiltzen zirenez, sasoiaren arabera bizilekuz aldatuko zuten etengabe. Ounasj\u00e4rvi, Muotkaj\u00e4rvi, Peril\u00e4j\u00e4rvi eta P\u00f6yrisj\u00e4rvi aintziren inguruetan garai honetako bizi-aztarnak aurkitu dira, hauen artean, ehiza-tresnak, harribitxi apaingarriak, oinarrizko margolanak eta hainbat hilobi.\nErdi Aro Klasikoan suediarren eragina nabarmentzen hasi zen eta Erresumak eginiko lurralde banaketan, eskualdea antzinako Laponia probintzian ezarri zuten. Iparraldeko samiek zergak ordaindu behar izaten zituzten arren, eskualde hau ez zen oso oparoa, eta ondorioz, uste da bertako biztanleek jatorrizko bizimodu eta kulturari eutsi ziotela arazo handirik gabe. Kristautasuna ere suediarren eskutik hedatzen hasi zen XVI. mende inguruan eta orduan, lehen elizak eraikitzen hasi ziren. Lurraldearen zabalera eta orografia dela-eta, hainbat eliza eraiki behar izan zituzten eskualdean erlijioa egonkortzeko; guztietan lehena Markkina herrixkakoa izan zen, 1611. urtean eraiki zutena. Kristautasunarekin batera, samiek xamanismoa alde batera uzten eta iristen hasi berri ziren finlandiarren ohiturak bereganatzen hasi ziren. XVII. mende amaieran, egonkortasun egoera honi esker, samien elur-orein zaintzaren kultura hasi zela uste dute adituek. Kultura honek, hala ere, aurreko kutsu nomada izaten jarraitu zuen, sasoiaren arabera, abeltzainek elur-oreinak hegoalde eta iparraldeko Ozeano Artikoaren artean edukitzen baitzituzten. S\u00e1pmi iparrean bizi ziren (eta diren) samiek, haien artean enonteki\u00f6arrek, bizimodu berezi horrengatik ipar sami deitura jasotzen dute.\nXVII. mende bukaeran ere Izotz Aro Txikia izan zen eta samiek hildako asko eragin zituen gosete garai luzea pairatu zuten. XVIII. mendearekin batera, aldiz, egonkortasun politikoko garai luzea eten zen eta Finlandiaren kontrola izateko Suediar eta Errusiar inperioen arteko guduak hasi ziren. Azkenik, ia ehun urteko gatazken bukaera Finlandiar Gerra izan zen eta Errusiar Inperioak herrialdea bere osotasunean bereganatzea lortu zuen finn nazionalismo jaioberriaren laguntzaz. Aldaketa hau eman zenean, hainbat arazo bizi izan zuten abeltzaintzatik bizi ziren samiek. Izan ere, hotzaren eraginez, prozesu biologiko guztiak oso geldoak dira, hildako landare zein animaliek denbora asko behar izaten dute deskonposatzeko, eta hori dela-eta, mantenugai gutxi izan ohi du lurzoruak. Horregatik, samiek Ozeano Artikoaren kostaldera -Norvegiara- eraman behar izaten zituzten elur-oreinak neguan. Baina, Finlandia Inperio barneko Dukerri Handi bihurtu zenean, Suedia eta Norvegiako mugak itxi egin zituzten -1889an eta 1852an hurrenez hurren-; hala, bertako samiak iparralderantz jo ezinik gelditu ziren. Gainera, Muonio eta Torne ibaietako muga berriak ezarri zirenean, Kaaresuvanto eta Kuttanen moduko herriak, ibaiek zeharkatzen dituzten herriak hain zuzen ere, alde suediarraren eta finlandiarraren artean banaturik gelditu ziren.\nMugen itxiera eta beraien bizimoduaren aldaketa ozenago salatzeko, 1877. urtean, gaur egun udala osatzen duten herriak batu eta udalerri berri bat sortu zuten. Baterakuntza horri \"Eanodat\" edo \"Enonteki\u00f6\" izena eman zion batzarrak, udalerriak gaur egunera arte mantendu duen izena.\nErrusiaren menpe ehun urte egon ondoren, Finlandiak 1917ko Gerra Zibilean independentzia lortu zuen. Estatus aldaketa hau oraindik errotu eta egonkortu gabe zegoenean, Bigarren Mundu Gerrak eztanda egin zuen kontinente zaharrean. Herrialdeak bere independiente estatusa mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak udalerriko herrixketan egokitu ziren eta Ozeano Artikoaren defentsa antolatzeari ekin zioten; Enonteki\u00f6n, esaterako, aireportua eta gaur egun museo bat den Sturmbock gotorlekua eraiki zituzten. Finlandia astindu zuten Neguko Gerra eta Jarraipenaren Gerraren ondoren, herrialdeak SESBekin Moskuko armistizioa izeneko bake-akordioa sinatu behar izan zuen; akordio hau gauzatzeko, finlandiarrek sobietarren baldintza nagusia onartu behar izan zuten, alegia, alemaniarrak finlandiar lurretatik botatzea. Horrela, gutxira arte soldadu nazien kide izandako finlandiarrak hauek jazartzeari ekin zioten eta bizilagun den Norvegiara, Hirugarren Reicharen herrialde satelitera, alde egitea galarazteko, soldaduak Enonteki\u00f6 eta gainontzeko mugako udalerrietan kokatu ziren. Laponiako Gerra hasi zen. Ondorio garratzak pairatu zituen udalerriak, alemaniarrek herrixka gehienak erre eta suntsitu baitzituzten -haien artean, Hetta eta Kilpisj\u00e4rvi-, baina finlandiarren garaipenak, behintzat, hauen berreraikitzea arindu zuen.\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Gerra osteko herrialde pobre bat izateari utzi, Gerra Hotzean neutral aldarrikatu, NBEk ezarritako isuna ordaindu eta 40 urtetan, teknologikoki munduko estatu garatu eta jakintsuena bihurtu zen, merkatuko izugarrizko botere ekonomikoarekin eta bizi maila altuarekin. Hala ere, hazkunde guzti hau ez zen hain oparoa izan udalerriarentzat; izan ere, industriak ez zituen bere sustraiak errotu Lappin (Kemi, Kemij\u00e4rvi eta Tornio hirietan izan ezik) eta biztanle askok ihes egin behar izan zuen Finlandiako beste hiri nagusiago batzuetara euren bizimodua hobetu nahian. Nahiz eta gaur egun gero eta egitura garatuagoak iristen diren turismoari esker, eskualdeak elur-orein zaintzan murgilduta jarraitzen du eta, horregatik, lan esparru zabalagoa bilatzen duten biztanleek urtero-urtero bertatik alde egiten dute.\nXXI. mendean bi talde etniko nagusi dauden arren, finlandiarrak eta samiak guztiz bateratuak daude egunerokoan, eta kultura aberastuz, bi gizarte-taldeak inolako desberdintasunik gabe bizi dira. Samien ohiturak, hizkuntza eta lurrak babesten dituen Finlandiako Sami Lurraldea sortu zuen Enonteki\u00f6k 1973. urtean Inari, Sodankyl\u00e4 eta Utsjoki udalerriekin batera.\nAdministrazioa.\nBanaketa.\nNahiz eta beti bateraturik aurkezten diren, udalerria hainbat herritan dago antolatua; hala, ez dago \"Eanodat\" edo \"Enonteki\u00f6\" izeneko biztanle-gunerik. XVIII. mendean Errusiar Inperioak Finlandia bereganatu zuenean eta Suediako eta Norvegiako mugak itxi egin zituztenean -1889an eta 1852an, hurrenez hurren-, elur-orein zaintzatik bizi ziren bertako herritarrak iparralderantz jo ezinik gelditu ziren. Muonio eta Torne ibaietako muga berriak ezarri zirenean, gainera, Kaaresuvanto eta Kuttanen bezalako herriak alde suediarrean eta finlandiarrean banaturik gelditu ziren. Mugen itxiera eta beraien bizimoduaren aldaketa ozenago salatzeko, 1877. urtean, gaur egun Eanodat/Enonteki\u00f6 osatzen duten herriak batu eta udalerri berri bat sortu zuten.\nHerri gehienak hego-mendebaldean daude, K\u00f6nk\u00e4m\u00e4eno eta Muonio ibaien ertzean, Suediako mugan; hauen artean, aipatzekoak dira turista gehien jasotzen dituen eta herrialdearen ipar-mendebaldeko muturrean dagoen Kilpisj\u00e4rvi edo Gilbbesj\u00e1vri, bostehuna biztanle dituzten eta bi herrialderen artean banaturik dauden Kaaresuvanto/G\u00e1rasavvon eta Kuttanen/Cuhtt\u00e1s, N\u00e4kk\u00e4l\u00e4/Neah\u010dil sami herria, eta historian garrantzi handia izan duen Markkina edo M\u00e1rkan. Hala ere, herri nagusia, 800 bat biztanle dituen Hetta/Heahtt\u00e1 herrigunea da. Bertan daude eliza, denda, bulego eta azpiegitura nagusiak, eta udalerriari kohesioa ematen dion erdigunea da.\nHauek dira Enonteki\u00f6ko herrigune nagusiak:\nGarraio azpiegiturak.\nEnonteki\u00f6 hain handia eta soila izanik, ez da erraza bertatik mugitzea autoz ez bada; ez dago iparralderaino doan trenik eta tren-geltoki hurbilena Kolarin dago (150 bat km hegoaldera). Aireportua da Helsinkitik bertara iristeko modu errazena, baina Rovaniemi Lappiko hiriburutik edota inguruko beste udalerrietatik iristeko autoa edo busa hartu beharra dago.\nOndorengoak dira udalerria zeharkatzen duten errepide eta autobide nagusiak:\n Valtatie 21: Tornio - Kilpisj\u00e4rvi \n Kantatie 93: Palojoensuu - Kivilompolo \n Seututie 956: Sirkka (Kittil\u00e4) - Hetta \n Seututie 957: S\u00e4rkij\u00e4rvi (Muonio) - Peltovuoma \n Seututie 959: Kaaresuvanto - Karesuando (Kiruna) \nBotniako golkoan hasten den Valtatie 21 autobideak udalerria zeharkatzen du hegoaldetik iparraldera eta Tornio hiritik muga hirukoitzerainoko bidea egiten du Torne, Muonio eta K\u00f6nk\u00e4m\u00e4eno ibaien ertzetik; guztira, 459 km ditu eta Tornio, Ylitornio, Pello, Kolari, Muonio eta Enonteki\u00f6 udalerriak zeharkatzen ditu. Bestalde, herrixkak elkarren artean batzen dituzten bigarren mailako errepideak ere badaude, haien artean, Kantatie 93 errepidea, Palojoensuutik Hettara eta bertatik Kivilompolo Norvegiako muga-kontroladorera doana. Errepide bidez iristea ezinezkoa den herrixka bakarra, abeltzain samiak baino bizi ez diren iparreko Raittij\u00e4rvi da, K\u00e4sivarsiko Eremu Basatiaren erdian dagoen herria. Mugako herrialdeetara igarotzeko, aldiz, errepidezko lau muga nagusi daude: Kaaresuvantotik eta Saivomuotkatik Suediara, eta lehen aipatutako Kivilompolotik eta Kilpisj\u00e4rvi herritik Norvegiara.\nBestetik, Hetta eta Muotkaj\u00e4rvi herrien artean, alemaniarrek Jarraipenaren Gerran eraiki zuten eta Enonteki\u00f6ko azpiegitura nagusia den aireportua dago, Enonteki\u00f6 aireportua. Udaberrian larunbatero, eta martxotik maiatzera egunero, Helsinki hiriburuko aireportuarekin lotura duten hegaldiak daude; beste hainbat aireporturekin ere hegaldiak antolatu ohi dira sasoiaren arabera, besteak beste, Londresko Gatwick, Birmingham eta Glasgow aireportuekin. Enonteki\u00f6 aireportua Lappi eskualde osoko aireportu txikiena da eta 2016. urtean 22.273 bidaiari baino ez ziren igaro bertatik (aurreko urtean baino %4,4 gehiago). Aireportuaz gain, Kilpisj\u00e4rvin heliportu txiki bat ere badago, larrialdietarako eta hegaldi berezienetarako baino erabiltzen ez dena.\nHezkuntza eta ikerkuntza.\nHerrialdeko hezkuntza sistemaren arabera, sei urtera arteko ikaskuntza \"peruskoulu\" izena duten eskolatan ematen da. Udalerrian, eskola ofizial bakarra dago Hetta herrian, Hetan peruskoulu. Dena den, udalak tokian tokiko hezkuntzaren alde egiten du, eta udalerri zabala denez, Kaaresuvanton, Kilpisj\u00e4rvin eta Peltovuoman ere adin tarte jakineko haurrentzat eskolak badaude. Batetik, Kaaresuvanton eta Peltovuoman 6. maila arteko ikasleak hartzen dituzte; Kilpisj\u00e4rvin, aldiz, 9. maila artekoak. Bestalde, Derrigorrezko Hezkuntza 7 urtetatik 16ra izaten da Finlandian. Zortzi urteko ikasbidea ikastetxe berean jasotzen dute ikasleek, lukio izeneko institutuetan, eta udalerrikoa Hetta hiriburuan dago baita ere, Enonteki\u00f6n er\u00e4lukio izenekoa.\n2015. urteko maiatzaren 3an, Kilpisj\u00e4rviko eskola kiskalita gelditu zen, ondoan aparkatuta zegoen autokarabana batek su hartu ondoren. Berreraikitze lanek bi urte hartu zituzten, baina 2017-18ko ikasturterako ikasleek eskola berria estreinatu ahal izan zuten.\nUdalerria inguru elebidunean dagoenez, bertan bizi diren samiek haien hizkuntzan ikasteko eskubidea dute eta gainontzeko biztanleek ere ipar samiera ikasi behar izaten dute.\nAzkenik, ikerkuntzara bideratutako bi azpiegitura daude Enonteki\u00f6n:\nOsasuna.\nUdalerria Lappi Ospitale Barrutian dago eta bertako ospitale bakarra Rovaniemiko Lappiko Ospitalea da, Enonteki\u00f6 herrigunetik 400 bat km hegoaldera. Ondorioz, Muonio bizilagunarekin batera, programa berezi bat antolatu du Udalak osasunaz arduratzeko. Nahiz eta larrialdietako erietxe nagusia Muonion dagoen, eritasun arinak sendatzeko bi eskualde-erietxe daude Hetta eta Kaaresuvanto herrietan.\nHiri senidetuak.\nSenidetasun hitzarmenik ez dagoen arren, mugaz gaindiko Kautokeino, Kiruna eta Storfjord udalerriek eta Enonteki\u00f6k elkar-laguntza eta kooperazio akordioak adostu dituzte azken urteotan.\nUdala.\nEnonteki\u00f6ko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2017ko apirilaren 9an ospatu ziren udal hauteskundeetan eratu zen.\nUdalbatza 17 ordezkarik osatzen dute eta egungo talde politiko nagusia Zentroko Alderdia da. Hain zuzen, 2017ko udal hauteskundeetan, Finlandiako landa giroko udalerri gehienen antzera eta Lappi osoan bezala, Zentroko Alderdia izan zen garaile. Guztira bederatzi ordezkari lortu zituen, hala, aurreko legealdiko udalbatzako eserlekuak mantentzea lortu zuen. Jasotako 516 botoek, gainera, erabateko gehiengoa eman zioten, eta beste lau urtez udalerriaren gobernua osatzeko aukera eman zioten. Alderdi Nazionalak, bestalde, gorakada nabarmena izan zuen eta botoen %19,3ri esker bi zinegotzi gehiago eskuratu zituen. Hirugarren indarra \"Johtti S\u00e1pmela\" edo \"Johtti S\u00e1pmelaccat rs:n\" samien taldea izan zen, hauen kultura gobernuan parte hartzearren eratua; guztira, bi eserleku eskuratu zituen. Azkenik, aipatu beharra daude Liga Berdea eta Alderdi Kristau-Demokrata alderdiak, bana ordezkari lortu zutenak; hurrenez hurren, botoen %8,8 eta %7,1 izan zen jasotako babesa.\nUdal hauteskunde hauen ostean, eratu berria zen udalbatzak gehiengo osoz Mauri Koskela alkate izendatu zuen eta ordura arte kargu-lanetan ibili zen Mikko K\u00e4rn\u00e4 gaztea ordezkatu zuen. Gobernu berriak, aldiz, udalbatzaren presidentea eta Udalaren bozeramailea izendatu zuen, Zentroko Alderdiaren kidea den Seppo Alat\u00f6rm\u00e4nen. Hurrengo udal hauteskundeak 2021. urtean ospatuko dira, herrialdeko gainontzeko udalerrietan bezala.\nBiztanleria.\nBi mila biztanlera iristen ez den udalerri hau biztanle gutxien duen Lappiko laugarren udalerria da, eta bere azalera handiak Finlandia osoko biztanle dentsitate txikiena duen udalerrien artean sartzen du. 90eko hamarkadaz geroztik, urtez urte biztanleria jaisten joan da, Finlandiako ekonomia krisialdiaren ondorioz batik bat; izan ere, industriak bertan sustraiak errotu ez zituenez, banku krisialdiak gogor astindu zuen lehen sektoreko udalerria eta herritar askok lan bila kanpora jo behar izan zuen -batez ere, Helsinki eta Rovaniemi hirietara-. Gaur egun biztanle ihes horrek jarraitzen du, lan esparru zabalago baten bila bertatik ateratzen diren herritarrak asko baitira. Hala ere, azkenaldian herrialdeko ekonomia egonkortu denez, biztanleen ogibide nagusiak, elur-orein zaintzak, bere horretan jarraitzen du.\nLehen esan bezala, ez dago ez \"Enonteki\u00f6\", ezta \"Eanodat\" izeneko biztanle gunerik ere, eta udalerria herri txiki ugarik osatzen dute. Hauen artean biztanle gehien dituena Hetta edo Heahtt\u00e1 da, 800 bat inguru; ondoren, Muonio ibaiak Finlandia eta Suediaren artean banatzen dituen Kaaresuvanto eta Kuttanen herriak daude, bostehunen bat biztanle dituztenak; azkenik, Kilpisj\u00e4rvi, Lepp\u00e4j\u00e4rvi, Nunnanen, Palojoensuu, Peltovuoma eta Vuontisj\u00e4rvi herriak dira aipagarrienak, 200-100 biztanle artean dituztenak.\nEuropar Batasuneko herrialdeekin eta Finlandiako gainontzeko udalerriekin alderatuta, Enonteki\u00f6n, 15 urte baino gutxiagoko biztanleriaren ehunekoa oso baxua da, %12,3koa, eta 64 urte baino gehiago dituztenena, aldiz, altua, %25,3koa. Erlijioari dagokionez, gehienak sinesgabeak edo luteranoak dira, bereziki laestadianismo mugimendu kontserbadorekoak, eta sinestunen kopuru handiena samiek osatzen dute. Laestadianismoa Lars L\u00e6stadius suediarrak sortu zuen, eta hain zuzen, elizgizon hau Muonionjokik bi herrialdetan banatzen duen Kaaresuvanto herriko parrokian bikario ibili zen.\nUdalerrian, bestalde, bi hizkuntza ofizial daude: finlandiera eta ipar samiera. Herritar gehienak elebidunak edo elebidun hartzaileak dira, baina lehenengo hizkuntza da nagusi, enonteki\u00f6arren %86,7ren jatorrizko hizkuntza delako; ipar samiera, berriz, herritarren %10ena baino ez da. Udalerriaren izen ofizialak \"Eanodat\" eta \"Enonteki\u00f6\" dira, ipar samieraz eta finlandieraz hurrenez hurren. Herrialdeak irudimenaren laguntzaz emakumezko itxura daukanez, eta udalerria Finlandiaren emakumezko pertsonifikazio horren eskuineko besoaren lekuan dagoenez, herrialdean bertako herritarrek k\u00e4sivarsiarrak (\"besotarrak\") ezizena jasotzen dute.\nEnonteki\u00f6ar ezagunen artean, aipatzekoa da Nils-Aslak Valkeap\u00e4\u00e4 sami artista; finlandieratik ipar samierara hainbat obra itzuli zituen, baina musika arloan eginiko lanengatik da ezaguna. 1968. urtean \"Meharguneen Gidaria\" (\"Ofela\u0161\" edo \"Veiviseren\") norvegiar filmeko doinua sortzeagatik Soinu onenaren Oscar Saria irabazteko izendatua izan zen. Beste musikari osptesu bat Wimme Saari joik-abeslari samia da, sami kulturaren iraultzaren eragiletako nagusia izan dena azken urteotan.\nSami kulturaz gain, XIX. mendean bizitako Juhani Raattamaa apaiza ere aipatu beharra dago, Lars L\u00e6stadiusen lagun mina eta munduko lehen apaiz laestadianiarra izan zena. Azkenik, Heikki Autto politikari gaztea ere enonteki\u00f6arra da, Koalizio Nazionala alderdiaren ordezkari dena Eduskuntan (Finlandiar Parlamentua).\nSamiak.\nUdalerria samien jatorrizko eta berezko lurraldearen barnean dago, S\u00e1pmi deituriko lurraldean. Samiak, euskaldunekin batera, Europako gutxiengo indigena bakarrak dira eta hauen jatorria ezezaguna izaten jarraitzen du egun; kultura eta hizkuntzagatik, badirudi antzinaroko Komsa edo Gorrav\u00e1rri tribuen eta beranduago (k.a. 3. milurtekoan) Eskandinaviara ekialdetik sartu ziren herri uraldarren nahasketaren emaitza direla. XVI-XVII. mendera arte, herri nomada izan zen samiena eta garai hartan elur-orein zaintzaren kultura hasi zela uste da; bizimodu berri horrek, hala ere, aurreko kutsu nomada izaten jarraitu zuen, sasoiaren arabera, abeltzainek elur-oreinak hegoalde eta iparraldeko Ozeano Artikoaren artean eduki behar izaten baitzituzten. Bereizgarri horrek eta hizkuntzak (ipar samiera) Enonteki\u00f6ko eta inguruko samiak gainontzeko tribu eta herrietatik bereizi izan ditu eta, ondorioz, giza-multzo honek \"ipar sami\" deitura jaso izan du, gaurdaino gorde den deitura. Izan ere, oraindik, abeltzaintzak ipar samien jarduera nagusia izaten jarraitzen du.\n1973. urtean, Enonteki\u00f6k, Inari, Sodankyl\u00e4 eta Utsjokirekin batera, Finlandiako Sami Lurraldea sortu zuen, samien ohiturak, hizkuntza eta lurrak babesteko asmoz. Gaur egun, Enonteki\u00f6ko biztanleriaren %30 da talde etniko honetakoa (Sami Lurraldea kudeatzen duten arduradunen irizpideen arabera) eta Sami Parlamenturako hauteskundeetan parte har dezake; 2008tik Klemetti N\u00e4kk\u00e4l\u00e4j\u00e4rvi enonteki\u00f6arra da Sami Parlamentuko ordezkari nagusia. Utsjoki eta Inari ondoren, sami etniako biztanle gehien bizi den Finlandiako udalerria da eta \"Eanodat\" eta \"I\u00e4nud\u00e2h\" izenak jasotzen ditu ipar samieraz eta inariko samieraz, hurrenez hurren (lehenengoa baino ez da ofiziala). Azken urteotan, udalerria bi kultura ezberdinen artean eratzea lortu da, finlandiarren eta samien arteko ezberdintasunik gabeko bizimodua, oreka eta bizikidetza direla oinarri.\nAzkenik, aipatzekoa da herritar gehienak elebidunak edo elebidun hartzaileak direla (finlandiera eta ipar samiera), baina ipar samiera, azken urteotan asko zabaldu den arren, samien %34ren jatorrizko hizkuntza baino ez dela.\nKultura.\nArmarria.\nArmarria udalerria sortu ondoren onartu zuen udalbatzak, 1961eko urtarrilaren 17an (Barne Ministerioak apirilaren 21ean). Olof Eriksson margolari helsinkiarrak sortu zuen eta antzinako kulturak eta ohiturak Enonteki\u00f6n duten eragina irudikatu nahi izan zuen. Atzealde urdinaren gainean, zilarrezko eskandinaviar lagopodo bat dago, eskualde honetan oso ohikoa den eta antzinako gosete garaian enonteki\u00f6arrentzat oso lagungarria izan zen hegaztia. Izan ere, negua bertan igarotzen duen hegazti bakarrenetakoa denez, Izotz Aro Txikian herritarren jaki nagusia bilakatu zen, eta, horregatik, \"Bizitzaren hegaztia\" moduan da ezagunagoa enonteki\u00f6arren artean.\nMuseoak eta Ondasun nabarmenak.\nEnonteki\u00f6ko ondasun nabarmenen artean, historiarekin zerikusia duten bi museo daude: Enonteki\u00f6ko Herri Museoa eta Finlandiako Basoen Bulegoa. Lehena 1991. urtean ireki zen Hettan eta, hala nola, Ylikyr\u00f6ko XVIII. mendeko biltegi bat, 20ko hamarkadako gela arrunt bat, XIX. mendeko etxalde bat eta XX. mende hasierako Muotkaj\u00e4rviko sauna bat daude erakusgai. Bestean, alegia, Finlandiako Basoen Bulegoan, Finlandiako Tunturi Lappi azpieskualdean babestutako eremuak kudeatzen dituen Mets\u00e4hallitus enpresa nazionalaren bulegoa dago; hau ere Hetta herrian dago eta bertan, samien elur-orein kulturari eta udalerriko babestutako eremuei buruzko informazioa jaso daiteke.\nBertako eraikinen aspaldiko egiturei esker, Kultima, N\u00e4kk\u00e4l\u00e4, Nunnanen, Peltovuoma, P\u00f6yrisj\u00e4rvi eta Raittij\u00e4rvi herrixkak monumentu izendatuak izan ziren 1993. urtean; hauekin batera, Laponiako Gerran zutik iraun zuen harrizko zubi bakarra ere, Ahdaskuru izenekoa.\nDenen artean, hauek dira udalerriko eraikin eta oroitarri ezagunenak:\nAipatzekoa da, azkenik, Valtatie 21 autobidetik gertu dagoen Muotkatakka mendian, Laponiako Gerrako oroitarri bat dagoela; oroitarri hau 1945. urtean gerra amaitu zen tokian bertan eraiki zuten finlandiarrek.\nOspakizun bereziak.\nUdaberria hasi baino lehen, hainbat festa ospatzen da Hetta herrigunean:\nMartxo hasieran, esaterako, Hettako Mariaren Egunak ospatzen dira (finlandieraz, \"Hetan Marianp\u00e4iv\u00e4t\"; ipar samieraz, \"Heaht\u00e1 M\u00e1rjj\u00e1beaivvit\"). Sami-egutegian izen bereziko ospakizuna da, eta elizara joateaz gain, sami kulturarekin zerikusia duten ekitaldiak antolatzen dira; hala nola, musika kontzertuak, arte erakustaldiak eta elur-oreinen inguruko trebezia lehiaketak. XVI. menderako ospatzen zen. Udaberri hasieran ere Hettako Musikaren Egunak ospatzen dira. Egun hauetan, urtero ehunka musika-zaletu erakartzen duen musikaldi garrantzitsu bat antolatzen da.\nBestetik, ipar muturreko Kilpisj\u00e4rvi herrian ere zenbait ospakizun izaten da; besteak beste, apiriletik uda bukaeraraino arrantza txapelketak antolatzen dira, izotz nahiz ur gainean, eta herrialdeko orientazio lehiaketa ospetsuenetakoak ere herri inguruko aintzira eta mendietan ospatzen dira.\nAzkenik, kirol proba aipagarrien artean, OunasTriathlon triatloia eta 2010ean lehenbiziko aldiz ospatu zen Sami Eski Lasterketa (ofizialki \"Saami Ski Race\") daude. Azken lehiaketa hau apirilean ospatzen da eta 90 km-ko lasterketan eskiatzaileek Hettatik Kautokeino udalerri norvegiarreraino joan behar izaten dute. Nahiz eta helmuga Kautokeinon dagoen, 30 eta 60 km-ko ibilbideak ere egiteko aukera dute partehartzaileek, bidean dagoen N\u00e4kk\u00e4l\u00e4 sami herriraino. Ekitaldia sami kultura ezagutarazteko helburuarekin sortua izan zen eta, gutxi gorabehera, 200 bat eskiatzailek parte hartu ohi du. Proba garrantzitsuenetako aurtengo irabazleak Daniel Strand, Thor Eirik Skaret Monsen eta Thomas Sandberg Suhr norvegiar eskiatzaileak izan ziren, hurrenez hurren, 90, 60 eta 30 km-ko lasterketetan; nesketan, aldiz, garaileak Emilie Kristoffersen, Mija Nivala eta Marit Klevstad Jakobsen izan ziren. \nEkonomia.\nEnonteki\u00f6ko egitura ekonomikoaren arabera, biztanleria langilearen %76k zerbitzu sektorean egiten du lan (bai zerbitzu publikoetan, bai baso-zaintzan, bai turismoan); gainontzekoak, aldiz, basogintzan, nekazaritzan -egoera klimatikoak baldintzatuta- eta elur-orein zaintzan egiten du lan gehienbat. Hain zuzen, abeltzaintza iparraldeko samien ogibide nagusia da XVII. mendetik gutxienez. Lappi iparraldean industria ia garatu gabe dagoenez, langabetuen kopurua ia Finlandiako udalerri guztietako altuena da: %17,7 (2016). Udal zerga, aldiz, %21,25ekoa da.\n90eko hamarkadaz geroztik, urtez urte udalerriko biztanleria jaisten doa. Garai hartan, Finlandiako banku krisialdiak gogor astindu zuen lehen sektoreko udalerria eta, ondorioz, herritar askok lan bila kanpora jo behar izan zuen -batez ere, Helsinki eta Rovaniemi hirietara-. Hala ere, gaur egun herrialdeko ekonomia egonkor dago, eta abeltzaintza esparrua orekan mantentzen da. Enonteki\u00f6 lan eremu zabalagoaren bila kanpora joaten diren herritarrek husten dute.\nTurismoa, bestalde, hazten ari den jarduera da; herria bisitatzen duten turistak norvegiarrak, suediarrak, finlandiarrak eta alemaniarrak dira batik bat. Lehenengoek muga igarotzen dute erosketa merkeagoak egiteko aburuarekin eta udalerrian uzten duten dirua oso mesedegarria da bertako ekonomiarentzat. Nahiz eta Lappiko beste udalerri batzuk baino turista gutxiago erakarri, hauen kopurua haziz doa urtetik urtera eta berebiziko sektore bilakatu da. Normalean, arrantza egiteko, naturaz gozatzeko, eskiatzeko, ibiltaritza egiteko, eta ipar argiak eta udako gauerdiko eguzkia Kilpisj\u00e4rvi herriko Saana mendiaren tontorretik ikusteko iristen dira bertara. Aipatzekoa da Pallas-Yll\u00e4stunturiko Parke Nazionalak 2016. urtean jaso zuen bisitari kopurua, guztira, 538.800 naturazale; hain zuzen, bisita gehien jaso zuen herrialde osoko natura parkea izan zen. Enonteki\u00f6-Kilpisj\u00e4rvi ardatz turistikoak gainera, webgune berri bat estreinatu zuen ez asko, \"Tosi Lappi\" izenekoa (euskaraz, \"Benetako Laponia\")."}
{"id": "60800", "revid": "499", "url": "https://eu.wikipedia.org/wiki?curid=60800", "title": "Eanodat", "text": ""}
{"id": "60801", "revid": "512", "url": "https://eu.wikipedia.org/wiki?curid=60801", "title": "Niobio", "text": "Niobioa (edo kolunbioa) elementu kimiko bat da, Nb ikurra eta 41 zenbaki atomikoa dituena. Trantsizio-metala da, harikorra, grisa, biguna eta ez oso arrunta. Niobita mineralean ageri da eta aleazioetan erabiltzen da. Normalean altzairuak egiteko erabiltzen da, erresistentzia handiagoa izan dezaten.\nHistoria.\nNiobioa Charles Hatchett kimikari ingelesak identifikatu zuen 1801ean. Elementu berri bat aurkitu zuen Connecticutetik Ingalaterrara bidalitako mineral batean. 1734 urtean bidali zuen John Winthropek (John Winthrop Youngeren biloba) eta Charlesek mineralari \"columbite\" izena eta elementuari \"columbium\" izena jarri zion, Ameriketako Estatu Batuetako izen poetiko Columbiaren omenez. Hatchettek aurkitutako kolonbioa ziurrenik elementu berriaren eta tantaloaren arteko nahasketa bat zen.\nHori dela eta, nahasketa handia izan zen columbium (niobioa) eta erlazioa handia duen tantalioaren artean. 1809an William Hyde Wollaston kimikari ingelesak kolonbio-kolonbita eta tantalio-tantalitatik deribatutako oxidoen dentsitateak alderatu zituen. Lehenak 5.918 g/cm3-ko dentsitatea zuen eta bigarrenak, 8 g/cm3-koa. Nahiz eta dentsitateen artean horrelako ezberdintasuna egon, bi oxidoak berdin-berdinak zirela ondorioztatu zuen eta beraz tantalio izena mantendu zuen bientzat. 1846. urtean Heinrich Rose kimikari alemaniarrak ondorio honen aurka eztabaidatu zuen. Bere argudio nagusia tantalitaren laginean bi elementu ezberdin zeudela zen eta hori dela eta, Tantaloren haurren izenak erabiliz izendatu zituen: niobioa (Niobetik) eta pelopioa (Pelopetik). Tantalo eta niobioaren artean behatu ziren desberdintasun minimoek sortu zuten nahasmen hau. \"Pelopium\", \"ilmenium\", eta \"dianium\" ustezko elementu berriak, azkenean, niobioaren edo niobio eta tantaloaren nahasketen berdinak zirela frogatu ziren.\nTantalo eta niobioaren arteko ezberdintasunak 1864an Christian Wilhelm Blomstrand eta Henri Etienne Sainte-Claire Devillek, baita Louis J. Troostek 1865ean, frogatu zituzten definitiboki. Hainbat konposatuen formulak zehaztu zituen azken honek. Azkenik, 1866an, Jean Charles Galissard de Marignac kimikari suediarrak azkeneko ebidentziak aurkitu zituen. Lau kimikari hauen lanek bi elementu bakarrik zeudela frogatu zuten. Hala ere, \"ilmenium\" elementua aipatzen zuten artikuluak 1871 urtera arte jarraitu ziren ateratzen.\nDe Marignac izan zen metala prestatu zuen lehenengoa 1864 urtean. Horretarako, niobio kloruroa erreduzitu zuen hidrogenoa zuen atmosfera batean berotuz. Nahiz eta de Marignac 1866. urterako tantalio gabeko niobioa eskala handian ekoizteko gai baldin bazen ere, XX. mendearen hasierara arte niobioa ez zen komertzialki erabili. Komertzialki izan zuen lehen aplikazioa bonbillen filamentuetan izan zen. Erabilera hori azkar ordezkatua izan zen, tungstenoa erabiltzen hasi baitzen niobioaren ordez. Izan ere, tungstenoak urtze-puntu handiagoa du. Niobioak altzairuaren gogortasuna hobetzen duela 1920ko hamarkadan aurkitu zen lehenengo aldiz, eta aplikazio honek niobioaren erabilera nagusia izaten jarraitzen du gaur egun ere. 1961. urtean, Eugene Kunzler fisikari estatubatuarrak eta Bell Laborategietako bere lankideek aurkitu zuten niobio-eztainu aleazioak supereroankortasuna erakusten jarraitzen duela korronte elektriko eta eremu magnetiko indartsuak dauden egoeretan. Propietate honek bere erabilera zabaldu zuen: lehen materiala zen indar handiko iman eta elektrizitatea sortzeko tresnek behar dituzten korronte eta eremu altuak jasateko gai zena. Aurkikuntza honek, bi hamarkada beranduago, bobinetan bildutako hainbat haritako kable luzeen produkzioa ahalbidetu zuen. Era honetan, elektroiman indartsuak sortu ahal ziren, makina birakarietan, partikula azeleragailuetan eta partikula detektagailuetan erabiltzeko.\nIzendatzea.\nColumbium (Cb ikurra \"Cb\") izan zen Hatchettek eman zion izena 1801. urtean metala aurkitu zuenean. Izenak islatzen zuen elementua aurkitu zuen mea motaren alea Amerikatik (Columbia) zetorrela. Izen hori Amerikako aldizkarietan erabiltzen jarraitu zen. Izenburuan Columbium izena erabiltzen zuen azken ikerketa 1953an argitaratu zuen Amerikako Kimikako Elkartea. Niobio izena berriz, Europan erabiltzen zen. Nahasmenarekin amaitzeko, niobio izena aukeratu zen 41. elementua izendatzeko 1949an Amsterdamen ospatu zen Kimikaren Batasunaren XV. Biltzarrean. Urtebete beranduago, izen hori Kimika Puru eta Aplikatuaren Nazioarteko Batasunak (IUPAC) ofizialki onartu zuen. Era honetan amaiera eman zitzaion 100 urte irauten zuen polemikari. Erakunde honek niobio izena aukeratu zuen, nahiz eta columbium izena kronologikoki lehena izan zen erabiltzen elementu hau izendatzeko. Baliteke aukera hau alde guztiak pozik uzteko egin izana, izan ere IUPACek 74. elementua izendatzeko tungsteno izen ipar-amerikarra aukeratu zuen Europan erabiliagoa zen wolfram izenaren ordez, eta ondoren, Europan gehiago erabiltzen zen niobio izena columbiumaren ordez. Estatu Batuetako kimikako sozietate eta gobernu erakunde askok normalean IUPAC erakundeak jarritako izen ofiziala erabiltzen duten arren, metalurgiako kide eta metalaren inguruko elkarte batzuek jatorrizko izen amerikarra erabiltzen dute oraindik, \"columbium\".\nEzaugarriak.\nEzaugarri fisikoak.\nNiobioa metal distiratsu, gris, harikor eta paramagnetiko bat da, taula periodikoaren 5. taldekoa. Hala ere, kanpoaldeko geruzetan duen elektroien konfigurazioa atipikoa da 5. talde honetarako.\nUste zabalduenen arabera, bere egitura kristal kubikoez osatua dago (zehazki, gorputzean zentratutako kuboez) zero absolututik bere urtze punturaino. Ala ere, azken aldian egin diren erresoluzio handiko neurketen arabera, hiru ardatz kristalografikoen artean dagoen hedadura termalak anisotropiak erakusten ditu, eta datu hauek ez lirateke bateragarriak estruktura kubiko batekin. Hori dela eta, ikerketa eta aurkikuntza gehiago espero dira arlo honetan.\nNiobioa supereroale bihurtzen da tenperatura kriogenikoetan. Presio atmosferikoan, oinarrizko supereroaleen artean tenperatura kritiko altuena du: 9.2 K. Niobioak, elementu guztien artean, penetrazio magnetiko sakonena dauka. Gainera, oinarrizko II motako supereroalea da. Mota honetako hiru elementu daude bakarrik: niobioa, banadioa eta teknezioa. Propietate supereroale hauek oso lotuak daude niobio metalaren purutasunarekin.\nOso purua denean, konparatiboki biguna eta harikorra da, baina ezpurutasunek gogorragoa egiten dute. Metalak neutroi termikoetarako harrapaketa txikia du, eta hori dela eta neutroien gardentasun egiturak nahi dituzten industrietan nuklearretan erabiltzen dira.\nKimika.\nMetalak urdin kolore bat hartzen du airearekin kontaktuan badago giro-tenperaturan denbora luze batean zehar. Nahiz eta bere oinarrizko forman urtze puntu altua (2.468 \u00b0 C) duen arren, beste metal errefraktore batzuek baino dentsitate txikiagoa du. Gainera, korrosioarekiko erresistentea da, supereroaleen propietateak erakusten ditu eta oxido dielektriko geruzak sortzen ditu.\nTaula periodikoan aurrean duen elementuarekin, zirkonioarekin, alderatuta, niobioak elektropositibotasun apur bat txikiagoa du eta trinkoagoa da. Astunagoak diren tantalo atomoekin alderatuta berriz, birtualki tamaina berdinekoa da, lantanoen kontrakzioaren ondorioz. Ondorioz, niobioaren propietate kimikoak tantaloaren oso antzekoak dira, taula periodikoan justu niobioaren azpian dagoen elementua. Nahiz eta korrosioarekiko erresistentzia ez den tantaloarena bezain altua, niobioaren prezio baxuagoak eta erabilgarritasun handiagoak erakargarria bihurtzen dute hain eskaera handiak ez dituzten aplikazioetarako. Adibidez, instalazio kimikoetako ontzien estalduretan erabiltzen da.\nIsotopoak.\nLurraren lurrazalean niobioaren isotopo egonkor bat dago, 93Nb. 2003. urterako, gutxienez 32 isotopo erradiaktibo sintetizatu dira, 81 eta 113 bitarteko masa atomikoa dutenak. Horien artean egonkorrena 92Nb da eta 34,7 milioi urteko semi-desintegrazio periodoa dauka. Egonkortasun txikiena duenetako bat 113Nb da, 30 milisegundoko semi-desintegrazio periodoa duela kalkulatzen dena. Egonkorra den 93Nb isotopoa baino arinagoak direnak, \u03b2+ desintegrazioan desintegratu ohi dira, eta astunagoak direnak berriz, \u03b2-desintegrazioa jasaten dute desintegratzen direnean. Hala ere, badaude salbuespen batzuk: 81Nb, 82Nb eta 84Nb isotopoek atzeratutako \u03b2 + protoi emisio desintegrazioa dute, 91Nb isotopoaren desintegrazioa elektroi harrapaketa eta positroi emisio bidez gertatzen da, eta 92Nb isotopoak \u03b2 + eta \u03b2- desintegrazioak jasaten ditu.\nGutxienez 25 isomero nuklear deskribatu dira, 84 eta 104 bitarteko masa atomikoak dituztenak. Sorta horretan, soilik 96Nb, 101Nb eta 103Nb isotopoek ez dute isomerorik. Niobioaren isomero egonkorrena 93mNb da eta 16,13 urteko semi-desintegrazio periodoa du. Niobioaren isomero guztiak isomero trantsizioaren edo beta desintegrazioaren eraginez desintegratzen dira, 92m1Nb izan ezik. Honek elektroi harrapaketa jasaten du."}
{"id": "60802", "revid": "535", "url": "https://eu.wikipedia.org/wiki?curid=60802", "title": "Vestaren birjinak", "text": ""}
{"id": "60804", "revid": "56334", "url": "https://eu.wikipedia.org/wiki?curid=60804", "title": "Migel Gallastegi", "text": "Migel Gallastegi Ariznabarreta (Eibar, Gipuzkoa, 1918ko otsailaren 25a - Donostia, 2019ko urtarrilaren 4a) esku huskako pilotari profesionala izan zen. Atzelari jokatzen zuen. 1936ko ekainaren 29an, hamazazpi urte zituela, Eibarko Astelena pilotalekuan debutatu zuen. Buruz buruko txapelduna izan zen 1948, 1950 eta 1951. urteetan.\nBizitza.\nEibarko Asola-Igartza ( Asoliartza) baserrian jaio zen, Ama\u00f1a auzoan. Bere garaiko umerik gehienak bezala, txiki-txikitatik hasi zen pilotan jokatzen, baina berehala ikusi zen profesional izateko gaitasun apartak zituela. 14-15 urte zituela, Isasi kaleko Kiputxanekua pilotalekuan hasi zen jokatzen eta entrenatzen; berehala, Astelenan ere hasi zen entrenatzen. Hemezortzi urte zituela debutatu zuen 1936. urtean, baina gerrak harrapatu zuen. Gerra amaituta eta sasoi betean, 1940ko eta 1950eko hamarkadetan nagusi izan zen Euskal Herri osoan. Buruz buruko hiru txapelketa nagusi irabazi zituen (1948, 1950 eta 1951) eta dozenaka partida jokatu (eta irabazi) zituen bikoteen eta hirukoteen aurka.\nBuruz buruko finalak.\n Jokatzeari uko egin zion."}
{"id": "60805", "revid": "336", "url": "https://eu.wikipedia.org/wiki?curid=60805", "title": "Paladio", "text": "Paladioa elementu kimiko bat da, Pd ikurra eta 46 zenbaki atomikoa dituena. Platinoaren antzeko egitura kimikoa daukan trantsizio-metal zuri zilarkara arraroa da. Platino-meetan aurkitu zen 1803an, eta izena Pallas asteroidearen omenez eman zitzaion izena.\nNormalean metal aske gisa ageri da, beste metal batzuekin aleazioak eratuz. Merkataritza-erabilerarako, kobrez eta nikelez osatutako meetatik erauzten da. Hidrogenoarekiko afinitate handia dauka: bere bolumena baino 900 aldiz hidrogeno gehiago xurga dezake. Paladio-konplexuak katalisietan erabiltzen dira (esaterako, autoen katalizatzaileetan). metal bitxi gisa, bitxigintzan erabiltzen da batzuetan. Berriki, metal honek hainbat inbertsio erakarri ditu; 2007an, zenbait ETFk (exchange-traded fund) paladio fisikoa erabili zuten berme gisa."}
{"id": "60806", "revid": "336", "url": "https://eu.wikipedia.org/wiki?curid=60806", "title": "Radon", "text": "Radona elementu kimiko bat da, Rn ikurra eta 86 zenbaki atomikoa dituena. Gas noble erradioaktiboa da, radioaren desintegrazioaren ondorioz sortzen dena. Gasik astunenetakoa da eta osasunerako arriskutsua da. Bere isotoporik egonkorrenak, 222Rn, 3,8 eguneko erdibizitza dauka eta erradioterapian erabiltzen da. Radonak etxe barruetako aire-kalitatean eragina duen kutsatzaile nabarmena da. Jatorri naturaleko gas hau etxeetan meta daiteke, eta birikako minbizi askoren eragile da.\nErnest Rutherford eta Robert Bowie Owensek aurkitu zuten 1899. urtean.\nEzaugarri nagusiak.\nTenperatura eta presio estandarretan, radona gas kolorgea da, baina izozte-puntutik behera hozten denean, fosforeszentzia distiratsua erakusten du, eta tenperatura jaitsi ahala hori kolorea hartzen du. Airea likidotzen den tenperaturatik behera, kolore laranja gorrixka dauka."}
{"id": "60807", "revid": "201", "url": "https://eu.wikipedia.org/wiki?curid=60807", "title": "Atat\u00fcrk", "text": ""}
{"id": "60808", "revid": "448", "url": "https://eu.wikipedia.org/wiki?curid=60808", "title": "Mustafa Kemal Atat\u00fcrk", "text": ""}
{"id": "60809", "revid": "512", "url": "https://eu.wikipedia.org/wiki?curid=60809", "title": "Turkiaren banaketa administratiboa", "text": "Turkiako banaketa administratiboa 81 probintziaz osatua dago, \"iller\" izenekoak (singularrean \"il\"). Probintziaren izena hiriburuaren berbera da, salbuespen hauekin: Hatay (hiriburua Antakya), Kocaeli (hiriburua \u0130zmit) eta Sakarya (hiriburua Adapazar\u0131). Probintziak gobernadore baten agindupean daude, \"vali\" izenekoa, Gobernu zentralak izendatua. Probintziak barrutitan banatzen dira (\"il\u00e7eler\", singularrean \"il\u00e7e\").\n&lt;br clear=all&gt;\nEskualdeak.\nGeografikoki, Turkia 7 eskualdetan (\"b\u00f6lge\") banatzen da: Itsaso Beltza, Marmara itsasoa, Egeoko Kosta, Mediterraneoko Kosta, Mendebaldeko Anatolia, Erdialdeko Anatolia, Hego-ekialdeko Anatolia eta Ekialdeko Anatolia.\nEskualdeak ez dira banaketa administratiboa, estatistika balio hutsa baino ez dute."}
{"id": "60811", "revid": "1545", "url": "https://eu.wikipedia.org/wiki?curid=60811", "title": "Egeoko Kosta eskualdea", "text": "Egeoko Kosta eskualdea () Turkiako 7 zentsu eskualdetako bat da. Bere balioa administratiboa baino estadistikoa baino ez da. Herrialdearen mendebaldean dago.\nEskualde honetan 2000. urtean 8.938.781 biztanle bizi ziren, hau da, 113 biztanle kilometro koadroko. Horietatik %61,5 hirietan bizi ziren eta %38,5a herrietan.\nMugakideak.\nBere mugakideak Egeo Itsasoa mendebaldean, Marmara eskualdea iparraldean, Meditarraneo Itsasoko eskualdea hegoaldea eta hego mendebaldean eta Erdialdeko Anatolia ekialdean dira.\nProbintziak.\nEskualde honetan honako probintziak daude:"}
{"id": "60812", "revid": "119347", "url": "https://eu.wikipedia.org/wiki?curid=60812", "title": "Suomi-neito", "text": "Suomi-neito (euskaraz: \"Finlandiar Birjina\") Finlandiaren emakumezko pertsonifikazioa eta irudi nazionala da. XVIII. mendean agertu zen lehen aldiz, herrialdea Suediar Inperioaren barnean zegoen aldian, eta Aura izena eman zitzaion Aurajoki ibaiarengatik. Garai hartako poetek, Suediako Svearen (Suediako emakumezko pertsonifikazioa) alabatzat jo zuten eta urteen poderioz garrantzitsuagoa bihurtzen joan zen.\nXIX. mendeko Errusiar Inperioaren aurkako independentzia gerran, Finlandiar nazionalismo hasiberriaren artean izena eta itxura hartu zuen; izan ere, hainbat urte ahaztuta egon ostean berpiztu egin zen, oraingoan bateratuagoa agertzen zen herrialde berri batean egonkortzeko asmoz .\nMargolanetan, XVIII. mendeko ohiko Finlandiar emakume gazte bat aurkezten digute: ilehoria, begi urdinekoa eta herrialdeko jantzi tradizionalak soinean dituela. Margolan ugari egin dira pertsonaia Errusiako arranotik babesten, nazionalismoaren inspirazio.\nIrudimenaren laguntzaz gainera, emakume baten irudia antzeman daiteke Finlandia begiratua. Inari eta Utsjoki udalerriek burua osatuko lukete, Enonteki\u00f6k eta antzinako Petsamo lurraldeak besoak eta Turku eta hegoaldeko udalerriek, aldiz, soinekoa."}
{"id": "60813", "revid": "105290", "url": "https://eu.wikipedia.org/wiki?curid=60813", "title": "Afyonkarahisar probintzia", "text": "Afyonkarahisar probintzia Turkiako 81 probintzietako bat da. Bere hiruburua Afyonkarahisar da. 14.230 km\u00b2ko azalera du eta bertan 828.210 biztanle bizi dira.\nBarrutiak.\nProbintziaren barnean 18 barruti daude:"}
{"id": "60814", "revid": "95142", "url": "https://eu.wikipedia.org/wiki?curid=60814", "title": "Zesio", "text": "Zesioa elementu kimiko bat da, Cs ikurra eta 55 zenbaki atomikoa dituena. Robert Bunsenek eta Gustav Kirchhoffek aurkitu zuten 1860. urtean. Metal alkalino urre-zilarkara biguna da. Bere urtze-puntua 28\u00a0\u00b0C-etan dago eta, beraz, giro-tenperaturatik hurbil likido den metaletako bat da, rubidio, frantzio, merkurio eta galioarekin batera. Elementu honen erabilera nabarmenena ordulari atomikoetan da.\nEzaugarri nagusiak.\nZesioaren igorpen-espektroak bi lerro distiratsu dauzka espektroaren urdin aldean, eta beste hainbat lerro gorrian, horian eta berdean. Elementu kimiko guztien artean bigarren elektropositiboena eta alkalinoena da eta bigarren ionizazio-potentzialik baxuena dauka frantzioaren ondoren. Metal alkalino ez-erradiaktiboen artean arraroena da. Frantzioa bakanagoa da, baina oso erradiaktiboa da.\nZesioa lehertu egiten da ur hotzarekin kontaktuan, eta -116\u00a0\u00b0C-etik gorako izotzarekin ere erreakzionatzen du. Zesio hidroxidoa, CsOH, base oso sendoa da eta biziki erasotzen dio beiraren gainazalari. Sarritan konposatu hau \"baserik sendoena\" dela esan ohi da, baina izatez beste hainbat konposatu (hala nola, n-butilitioa edo sodio amida) sendoagoak dira."}
{"id": "60821", "revid": "512", "url": "https://eu.wikipedia.org/wiki?curid=60821", "title": "Bayat (Afyonkarahisar)", "text": "Bayat Afyonkarahisar probintziako barrutietako bat da. 475 km\u00b2ko azalera du eta 4.717 biztanle ditu."}
{"id": "60822", "revid": "512", "url": "https://eu.wikipedia.org/wiki?curid=60822", "title": "Bayat", "text": "Bayat hainbat adiera ezberdin ditu:"}
{"id": "60824", "revid": "105290", "url": "https://eu.wikipedia.org/wiki?curid=60824", "title": "Basmakzi", "text": "Ba\u015fmak\u00e7\u0131 Afyonkarahisar probintziako barrutietako bat da. 369 km\u00b2ko azalera du eta 15.772 biztanle ditu.\nHistoria.\nHititen garaian sortu zen, K.a. 1750-1200 urteen inguruan. Geroago Frigiarren kolonia bilakatu zen eta geroago Lidiarrek, Persiarrek, Makedoniarrek eta Seleuzidek kolonizatu zuten. Horren ondoren Pergamoko erregeek, Erromatarrek eta Bizantinoek okupatu zuten.\nTurkiar tribuak Anatoliara 1071ean iritsi ziren, horietako, batzuk Basmakciarrak, Azerbaijanetik etorri ziren. Otomanoen garaian ere garrantzia eduki zuen. 1892ean lurrikara batek nahikoa suntsitu zuen baina ez zen inor hil."}
{"id": "60825", "revid": "336", "url": "https://eu.wikipedia.org/wiki?curid=60825", "title": "Ba\u015fmak\u00e7\u0131", "text": ""}
{"id": "60826", "revid": "133016", "url": "https://eu.wikipedia.org/wiki?curid=60826", "title": "British Museum", "text": "British Museum () Londres eta Erresuma Batuko museorik handiena da, bai eta munduko ospetsuenetarikoa ere. 1759ko urtarrilaren 15ean ateak ireki zituenez planetako museorik zaharrena da. Ordutik zabalkuntza prozesu asko izan ditu eta ia 7 milioi bisitari izatera heldu da. Munduko laugarren museorik bisitatuena da eta Erresuma Batuko lehena.\nKontinente guztietatik jasotako zortzi milioi objektu baino gehiago ditu. Horietariko asko eta asko ez dira erakusten, birgaitze edo berrikuntza prozesuetan baitaude. Horrez gain, Liburutegi Britainiarreko irakurketa gelarik handiena ere badu museoak, 1997arte hor egon baitzen kokatua aipatutako liburutegia. Gaur egun, liburutegi honek badu bere egoitza propioa. Gauza bera aipatu beharra dago Londresko Historia Naturalaren Museoari buruz, 1963tik beste eraikin baten baitago.\nMunduko bildumarik aipagarrienetakoa du. Arte egiptoarrari buruzko bilduma munduko nabarmenena da, Kairoko Museo Egiptoarraren ostean, beti ere. Museoko sarrera doan da, baita bestelako zerbitzuak ere.\nKokapena.\nLondres erdialdean kokaturik dago, Camden udalerriko Bloomsbury auzoan.\nHistoria.\nSorrera.\nIrlandan jaiotako Hans Sloane (1660-1753) fisiko eta naturalista britainiarrak bizitzan zehar bitxikeria ugari eskuratu zituen eta bera hil ondoren bilduma zatituko zenaren beldur zenez Jurgi II.a erregeari 20.000 liberatan saldu zizkion. Ordurako mota guztietako 71.000 objektu bazituen Sloanek, tartean 40.000 liburu, 7.000 eskuizkribu, landare lehortuen 337 album eta antzinako erresumetako altxor ugari.\nSloane hil zenean Jurgi II.ak parlamentuaren oniritziz British Museum eratu zuen. Sloanek utzitakoari bi liburu bilduma gehitu zizkion, Robert Cottonena (Cottondar Liburutegia), eta Oxfordeko Earlena (Harleiar Liburutegia). 1757an liburutegi biek bat egin zuten, Errege Liburutegia eratzeko. British Museum munduko lehena izan zen Elizarena edo erregerena ez zena; publikoarentzako doan ezarri zen, beraz.\nBilduma berriak.\nHurrengo urteetan objektuen kopurua handitzeari ekin zion. Horretan lagundu zuten James Cookek hegoaldeko itsasoetako bidaietatik ekarritako elementu bitxiek, Clayton Mordaunt Cracheroderen marrazkiek eta bereziki William Hamilton Erresuma Batuak Napolesen zuen enbaxadoreak ekarritako erromatar eta greziarren objektu bildumak.\n1801ean britainiarrek frantsesak Niloko borrokan garaitu zituztenean Egiptoko eskultura ugari ekarri zituzten eta denen artean modu berezian aurkeztu ziren Rosetta harria (1802an) eta Ramses II.aren soingaina (1818an). Ondoren etorriko ziren Asia txikiko hilobi eta mausoleoak (1840an) eta Asiriako eskulturak (1857an).\nOrdura arte urruneko lurraldeetan zentratu zen baina 1851ean Augustus Wollaston Franksek Ingalaterra eta Europako historiaurreko eta Erdi Aroko objektuak eskuratu zituen museoarentzako.\nEraikina.\nHasierako museoa Montagu jauregian ezarri zen baina txiki gelditu zen eta 1852an eraikin berria altxatu zen Robert Smirkek estilo neoklasikoan diseinatu zuena. 1857an bukatu ziren lanak erdiko gela zirkularra amaitzean. Sarrerako frontoian Richard Westmacott eskultore britainiarraren eskultura multzoa ezarri zen. Dena den hainbeste ziren museoak eskuraturiko erakusgaiak tokirik gabe gelditu zirela eta 1887an pieza naturalak Historia Naturalaren Museora eramatea erabaki zuten. 1895ean museoaren inguruko 69 etxe eskuratu zituzten eraitsi eta museoaren gehigarriak altxatzeko.\n2000 urtean Elisabet II.aren Atrio handia eraiki zuen Norman Fosterrek, Europako enparantza estali handiena da. Atrioaren erdian Liburutegi Britainiarra dago.\nMintegiak.\nHamar mintegik osatzen dute museoa:"}
{"id": "60827", "revid": "105290", "url": "https://eu.wikipedia.org/wiki?curid=60827", "title": "Bolvadin", "text": "Bolvadin Afyonkarahisar probintziako barrutietako bat da. 1.108 km\u00b2ko azalera du eta 52.398 biztanle ditu. Afyonkarahisarren ondoren bigarren hiririk handiena da.\nHistoria.\nHiria aspaldi sortu zen. Antzinako Erromaren garaian \"Polybotum\" izenarekin ezaguna zen eta gaztelu bat zegoen inguruan. Seljuk Turkiarren eskuetan geratu zen geroago eta ondoren Otomanoen esku. Turkiako Independentzia Gerran greziarrek okupatu zuten 1922ko irailerarte."}
{"id": "60828", "revid": "512", "url": "https://eu.wikipedia.org/wiki?curid=60828", "title": "\u00c7ay", "text": "\u00c7ay Afyonkarahisar probintziako barrutietako bat da. 790 km\u00b2ko azalera du eta 45.635 biztanle ditu."}
{"id": "60830", "revid": "105290", "url": "https://eu.wikipedia.org/wiki?curid=60830", "title": "Txobanlar", "text": "\u00c7obanlar (ahozkera /txobanlar/) Afyonkarahisar probintziako barrutietako bat da. 442 km\u00b2ko azalera du eta 13.283 biztanle ditu."}
{"id": "60831", "revid": "336", "url": "https://eu.wikipedia.org/wiki?curid=60831", "title": "\u00c7obanlar", "text": ""}
{"id": "60832", "revid": "105290", "url": "https://eu.wikipedia.org/wiki?curid=60832", "title": "Dazkere", "text": "Dazk\u0131r\u0131 Afyonkarahisar probintziako barrutietako bat da. 15.620 biztanle ditu.\nBarruti honetan Acigol lakua dago, munduko bigarren laku alkalinorik handiena."}
{"id": "60833", "revid": "336", "url": "https://eu.wikipedia.org/wiki?curid=60833", "title": "Dazk\u0131r\u0131", "text": ""}
{"id": "60834", "revid": "336", "url": "https://eu.wikipedia.org/wiki?curid=60834", "title": "Dazkiri", "text": ""}
{"id": "60835", "revid": "10891", "url": "https://eu.wikipedia.org/wiki?curid=60835", "title": "Afyonkarahisar", "text": "Afyonkarahisar Afyonkarahisar probintziako barrutietako bat da eta era berean hiriburua. 128.516 biztanle ditu. Izena 2004an aldatu zioten, lehen Afyon bakarrik deitzen baitzen, hau da \"opio\"."}
{"id": "60836", "revid": "336", "url": "https://eu.wikipedia.org/wiki?curid=60836", "title": "Afyon", "text": ""}
{"id": "60837", "revid": "499", "url": "https://eu.wikipedia.org/wiki?curid=60837", "title": "Jose Mar\u00eda Aznar", "text": ""}
{"id": "60839", "revid": "512", "url": "https://eu.wikipedia.org/wiki?curid=60839", "title": "Aydin probintzia", "text": "Aydin probintzia Turkiako 81 probintzietako bat da. Bere hiruburua Ayd\u0131n da. 8.007 km\u00b2ko azalera du eta bertan 950.757 biztanle bizi dira.\nBarrutiak.\nProbintziaren barnean 17 barruti daude:"}
{"id": "60841", "revid": "336", "url": "https://eu.wikipedia.org/wiki?curid=60841", "title": "Ayd\u0131n probintzia", "text": ""}
{"id": "60843", "revid": "886", "url": "https://eu.wikipedia.org/wiki?curid=60843", "title": "Halti Mendia", "text": ""}
{"id": "60850", "revid": "6327", "url": "https://eu.wikipedia.org/wiki?curid=60850", "title": "Konkama Ibaia", "text": ""}
{"id": "60852", "revid": "336", "url": "https://eu.wikipedia.org/wiki?curid=60852", "title": "K\u00f6nk\u00e4m\u00e4eno", "text": "K\u00f6nk\u00e4m\u00e4eno ibaia (finlandieraz: \"K\u00f6nk\u00e4m\u00e4eno\"; suedieraz: \"K\u00f6nk\u00e4m\u00e4\u00e4lven\"), Lappi finlandiarreko eta Lappland suediarreko ibaia da. Finlandia eta Norvegiako Eskandinaviar mendien mugan sortu ondoren, gorputza hartzen hasten da Enonteki\u00f6ko Kilpisj\u00e4rvi aintziran. 1809. urtetik, Finlandia Errusiako Inperioaren barne izatera igaro zenetik, Finlandia eta Suediako arteko 90 km-ko muga bilakatu zen ibaia.\nL\u00e4t\u00e4seno ibaiarekin batu egiten da Markkina herrixka inguruan eta Muonionjoki izena hartzen du. Hainbat kilometro egin ondoren, Muonio eta Tornio ibaiek, bat egiten dute, Tornio udalerrian Bothniako Golkoan isurtzeko.\nIbaia, izokin-arrantzagatik da ezaguna Europa mailan."}
{"id": "60854", "revid": "886", "url": "https://eu.wikipedia.org/wiki?curid=60854", "title": "Muonio Ibaia", "text": ""}
{"id": "60855", "revid": "535", "url": "https://eu.wikipedia.org/wiki?curid=60855", "title": "Xiitar", "text": ""}
{"id": "60860", "revid": "2241", "url": "https://eu.wikipedia.org/wiki?curid=60860", "title": "Suni", "text": "Suni hauetako bat izan daiteke:"}
{"id": "60867", "revid": "886", "url": "https://eu.wikipedia.org/wiki?curid=60867", "title": "Haltitunturi", "text": ""}
{"id": "60869", "revid": "612541", "url": "https://eu.wikipedia.org/wiki?curid=60869", "title": "Laponia finlandiarra", "text": ""}
{"id": "60870", "revid": "119347", "url": "https://eu.wikipedia.org/wiki?curid=60870", "title": "Lappi", "text": "Lappi, Finlandiar Laponia edo Laponia soilik, (finlandieraz, \"Lappi\" edo \"Lapin maakunta\"; ipar samieraz, \"Lappi\" edo \"Lappi eanangoddi\"; suedieraz \"Lappland\" edo \"Lapplands landskap\") Finlandia iparraldean dagoen eskualde bat da, herrialdeko zabalena. Iparraldeeneko eskualdea da eta Errusia, Norvegia eta Suedia herrialdeak eta Ipar Ostrobotnia ditu mugakide. Mundu osoko herrialde askoren umeen ustetan lurralde hau da Bizar Zuriren (finlandieraz: \"Joulupukki\") etxea eta bertan, Zirkulu Polar Artikoko paraleloa igarotzen den lekuan, herri tematiko bat dago antolatua.\nHistoria.\nBazter honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi zirenean iritsi zela uste da, k.a. VII. mende inguruan. Mendeetan eratu zen kulturari \"Komsa\" edo \"Gorrav\u00e1rri\" izena ematen zaio eta Ozeano Artikoko kostaldean ezarri zirenez gehienbat, Ipar Itsasoko lehen Fonsa kulturako tribuekin harreman estuak izan zituzten. Nahiz eta oraindik lurralde honen jatorrizko biztanleen, samitarren jatorria ezezaguna den, badirudi tribu hauen eta beranduago (Harri Aroan) Eskandinaviara immigratu zuten eta eurekin samiera hizkuntza eraman zuten herri uraldarren nahasketaren ondorioa direla. Hasiera batean, euren lurraldea Ozeano Artikotik Finlandia, Norvegia eta Suedia erdialderaino zihoan, eta lehen bizi-aztarnak, ehiza-tresnak, harri bitxiko apaingarriak, margolanak eta hainbat hilobi dira. Hasierako biztanleak, gehienbat ehizatik, fruitu-bilketatik eta arrantzatik bizi ziren; hau da, ehizakiaren atzetik ibiltzen ziren, nomadak ziren.\nAntzinako Finlandia finn herriak hegoaldean, kareliarrak ekialdean, sami herriak ipar-erdialdean eta tavastiarrak erdi-mendebaldean osatzen zuten. Finlandiarrek eta tavastiarrek bat egin zuten eta lurraldea irabazi nahian, iparralderantz jo zuten. IX. mendean dagoeneko, Rovaniemira iritsiak ziren, samitar asko beraien kultura eta hizkuntza bereganatu zituztelako; nekazaritza eta abeltzaintza esaterako.\nXII. mendean, Laponia, samitarren eta hegoaldean eta Tornio Beherean (\"Alatornio\"n) baino ez zeuden finlandiarren artean banatua zegoen; samitarrak era berean, hiru tribu desberdinetan banatuak zeuden: ipar-mendebaldean zeuden eta elur-orein abeltzaintzatik bizi ziren ipar samitarrak, Kemijoki ibaiaren ertzean bizi ziren kemi samitarrak edo basoko samitarrak, eta ipar-ekialdean (Inari inguruan) bizi ziren eta arrantzatik bizi ziren inari samitarrak.\nErdi Aro Klasikoan suediarren eragina nabarmentzen hasi zen; Suediar Erresumak Novgorodeko Errepublikak zituen ekialdeko lurrak konkistatu ondoren, Lappi hiru probintzietan banatu zuten: iparraldean Laponia, hegoaldean Ostrobotnia eta Torne ibarrean Vestrobotnia. Eragin hau, Kemijoki eta Tornionjoki ibaien arroan eman zen batez ere, gaur egungo Kemi-Tornio deitzen dugun ardatzean. Ibai hauek merkataritzarako garrantzitsuak zirela ohartzean, Suediar Erresumako erregeek hiriak eraikitzen saiatu ziren; hala ere, erregeek arazoak izan zituzten, suediarrek lurralde haietan zituzten tavastiar aliatuak, birkarle deituak, Erresumaren aurka altxatu zirelako. Lehen aurre-hiri eta elizak garai haietakoak dira, haien artean Kemi eta 1521. urtean eraikitako Kemiko eliza zaharra .\n1621. urtean azkenik, merkataritzaren erdigunea bilakatuko zen Torne\u00e5 hiria sortu zuten suediarrek Tornionjoki ibaiko Suensaari uhartean; gaur egungo Tornio hiriaren sorrera izan zen. Laponiaren kolonizazioa bizkortu nahian bestalde, antzinako probintziara zihoazen kolonizatzaileek zerga gabeko hamabost urte zeuzkaten, beste abantaila batzuen artean. XVII. mende bukaeran Izotz Aro Txikia izan zen eta lappitarrek (eta finlandiarrek orokorrean) gosete garai luzea izan zuten eta biztanle asko hil egin ziren.\nSamitar herria beti batua baina mugen bidez zatitua egon da. Iparrraldeko bizilagun hauek ez zuten historian ia parte hartu II. Mundu Gerra arte, Finlandia herrialdea borrokan sartu zen arte. Finlandia bere independentzia eutsi nahian gerran sartu zen eta bai SESB eta ondoren Alemania naziaren aurka jardun izan behar izan zuen. Hauen aurkako hainbat gerra Lappiko lurretan eman ziren Laponiako Gerra eta Rovaniemiko Bataila bezalakoak. Bertan hainbat herri suntsitu eta hildako asko suertatu ziren.\nGerra amaitu ostean Lappi probintzia eta eskualdea sortu zen. Bertan gehiengoa samitarrak ziren, baina gaur egun finlandiar exodo handia mugitu da iparraldeko lurraldeetara, eta nahiz eta samitarrak guztiz babesten dituen gobernu finlandiarrak geroz eta ehuneko gutxiagoa osatzen dute Laponian. Gaur egun 6.000 samitar baino gutxiago daude (biztanleriaren %4 baino ez), honenbestez nahiz eta probintziaren historia samitarrekin batera joan gaur egun Finlandiako historiaren barnean koka dezakegu eskualdea.\nAdministrazioa.\nBanaketa.\nLaponia, Finlandiako probintzia eta eskualde bat da aldi berean, eta 21 udalerriz osatua dago.\nEskualdea 6 barrutik osatzen dute: Ekialdeko eta Iparraldeko Laponiakoa, Kemi-Torniokoa, Rovaniemikoa, Tornio bailarakoa eta Tunturikoa. Nahiz eta banaketa hauek ez duten esannahi gehiegi laguntza ekonomikorako balio izan ohi dute.\nHiri garrantzitsuenak Kemi, Rovaniemi (hiriburua) eta Tornio dira.\nOsasuna.\nLappi bi ospitale barrutitan banatua dago. Alde batetik, Kemi-Tornio Ardatzak eta Ylitornio udalerriak osatzen duten L\u00e4nsi-Pohja Ospitale Barrutia dago; eta, bestetik, Rovaniemi hiriburua eta eskualdeko gainontzeko udalerriak dauden Lappi Ospitale Barrutia.\nFamiliako edo etxeko mendikuek garrantzi handia dute eskualdeko eta herrialde osoko osasun sisteman, eta hauek udalerrian bertan dauden osasun-etxe eta eskualde-erietxetan egiten dute lan. Osasun zentro hauek ospitale txiki modukoak dira; laborategiak, kontsulta- eta ebakuntza-gelak, x izpi makinak dituzte eta zenbait mediku espezializatuk ere egiten du lan bertan. Askotan bizpahiru udalerriren artean akordioak adosten diren arren, udalerri txikienenek ere zentro hauek izaten dituzte eta, ondorioz, ospitale handiak hiri nagusienetako eskakizunak betetzeko baino ez daude.\nBiztanleria.\nFinlandiako biztanle gutxieneko eta azalera gehieneko probintzia da, biztanle-dentsitate gutxienekoa. 185.000 lagun baino ez daude eta samitarrak %4a baino ez dira. Hizkuntza nagusia finlandiera da, baina samiera ere babestua udago.\nSamiak.\n5.143 (2009) sami, Finlandian bizi diren 9.350 %55a\nKultura.\nArmarria.\nPerlazko koroaren azpian, eta atzealde gorriaren gainean, gerripeko berde eta erramu koroa duen basagizon bizarduna dago. Armarri hau, Suediako Laponia antzinako probintziak zuen armarriaren ondorengo zuzena da. Izan ere, basagizona, 1607. urtean bihurtu zen Laponiako ikurra, Karlos IX.a Suediar Erresumako errege izendatu zutenean; hasiera batean, armarri aitzindari honetako basagizona beltza zen, hala ere, Laponia probintziaren banaketa eman zenean, Lappland suediarrekoa gorria bihurtu zen eta Olof Eriksson margolariak diseinatutako Lappikoa aldiz, zilarrezkoa .\nAipatu beharra dago, gaur egun Lappi eskualdearen eremua, aspaldian hiru probintzia desberdinek osatzen zutela: lehen aipatutako Laponiak, Ostrobotniak eta Vestrobotniak. Horregatik, 2010. urtean desagertu zen Lappi probintziako armarria bitan zatitua zegoen; alde batean, Laponiako armarria zegoen, eta bestean aldiz, armarri ostrobotniarreko hiru erbinude zuriak zelai urdinaren gainean .\nKirola.\nHauek dira talde ezagunenak:"}
{"id": "60873", "revid": "6327", "url": "https://eu.wikipedia.org/wiki?curid=60873", "title": "Sunitar", "text": ""}
{"id": "60876", "revid": "886", "url": "https://eu.wikipedia.org/wiki?curid=60876", "title": "Saana Mendia", "text": ""}
{"id": "60877", "revid": "137486", "url": "https://eu.wikipedia.org/wiki?curid=60877", "title": "Kilpisj\u00e4rvi aintzira", "text": "Kilpisj\u00e4rvi aintzira (iparraldeko samieraz: Gilbbesj\u00e1vri), Finlandia eta Suedia herrialdeen artean dagoen aintzira da; Enonteki\u00f6 eta Kiruna udalerrien artean kokatzen da hain zuzen, Finlandia, Norvegia eta Suedia herrialdeek osatzen duten Eskandinaviako muga hirukoitzetik gertu. Finlandian, Saana mendixkaren eta Kilpisj\u00e4rvi izeneko herrixkaren magalean dago, Malla Erreserba Naturalaren erdi-erdian. Bertan, natura basatiaren eztanda antzeman daiteke.\nLappi lurralde osoko hegazti-espezie ugarienak aurki daitezke bertan; aliotak, antzarak, elur-hontzak, kaskabeltz handiak, marikoi buztanluzeak eta txontak dira esaterako, aintzira inguruan aurki daitezkeen hegazti-espezie batzuk . Inguruko baldintza latzei probetxu ateratzea lortu duten animalia ugari dago; hala nola, azeri artikoak, elur-orein basatiak, eper zuriak, erbinude zuriak, ipar-katamotzak, jatunak, lemingak, lursagu txikiak eta tundrako satorrak .\nUda partean iristen diren beste ohiko biztanle batzuk hartz arreak eta laponiako otsoak dira.\nAintzira, oso ezaguna da arrantzaren munduan; izan ere, bertan, laponiako amuarrain artiko eta amuarrain marroi handienak arrantzatzera uda partean etorri ohi diren arrantzaleen kopurua izugarria da. Bertako urak, Suedia iparraldeko Eskandinaviako mendietan sortzen diren Kummaeno eta Njearrejohka bezalako ibaietatik datoz. Bertatik, K\u00f6nk\u00e4m\u00e4eno ibaia sortzen da, Finlandia eta Suedia herrialdeen arteko muga marrazten duena Bothniako Golkora iristen den arte Tornion.\nEkialdean, lehen aipaturiko Saana mendixka dago, Enonteki\u00f6 udalerriko mendixka ospetsuena; ondorioz, Eskandinaviako mendien artean dago bete-betean aintzira. Baldintza klimatiko gogorrak direla eta, gutxi gorabehera 223 egun egin ohi ditu izoztuta urtean; hala nola, iazko azaroaren 7tik ekainaren 19ra .\nBi zatitan dago banatuta aintzira, hegoaldean dagoen Kilpisj\u00e4rvi (iparraldeko samieraz: \"Bajit Gilbbesj\u00e1vri\") eta iparralderago kokatzen den Alaj\u00e4rvi (iparraldeko samieraz: \"Vuolit Gilbbesj\u00e1vri\"). Nahiz eta bakarrak izena jaso, Kutusaari, gutxi gorabehera 23 uharte handi dauzka Kilpisj\u00e4rvik.\nAilakkaj\u00e4rvi (5,5 km ekialdera) edo Goldaj\u00e4rvi (Eskandinaviako muga hirukoitza dagoen aintzira) bezalako aintzira txikiak daude inguruan, K\u00e4sivarsi Eremu Basatitik hurbil aurkitzen direnak ."}
{"id": "60885", "revid": "10891", "url": "https://eu.wikipedia.org/wiki?curid=60885", "title": "Melanie Walsh", "text": "Melanie Walsh (Watford, Ingalaterra, 1980ko uztailaren 8a) modelo eta aktore ingelesa da.\nBertako modelo lehiaketa bat irabazi ondoren, 2000. urtean \"The Sun\" egunkarirako posatu zuen. Ondoren, \"FHM\", \"GQ\", \"Loaded\", \"Fast Car\" eta beste hainbeste aldizkarietarako posatu zuen.\n2005ean Rob Schneider aktorearekin atera zen \"Deuce Bigalow: European Gigolo\" komediazko filman."}
{"id": "60886", "revid": "105290", "url": "https://eu.wikipedia.org/wiki?curid=60886", "title": "Hag\u00e5t\u00f1a", "text": "Hag\u00e5t\u00f1a (gaztelaniaz \"Aga\u00f1a\", ingelesez \"Agana\") Guamgo hiriburua da, Estatu Batuekin lotura duen lurraldean eta Marianetako hegoaldeko aldean. Hiriak 1.100 biztanle ditu. Hag\u00e5t\u00f1a izena txamorroa da, ahoskatua, eta \"odola\" esan nahi du, 1998 arte izena ingelesezko \"Agana\" zen, gaztelaniazko \"Aga\u00f1a\"tik etorrita.\nHag\u00e5t\u00f1an Antonio B. Won Pat jeneralaren aireportu nazioartekoa dago, Guamgo nagusiena. Uhartearen hiriburua denez, hantxe dago Legebiltzarra eta Gobernatzailearen bulegoa, (). Nahiz eta lehen gertuko Asan-Maina hirian egon, bulegoak Hag\u00e5t\u00f1a anexionatu zitzaizkien.\nEraikin nagusienen artean, \"Sweet Name of Mary\" (Mariaren izen gozoa) katedrala dago, 1965ko urriaren 14tik Hag\u00e5t\u00f1ako elizbarrutiaren burua eta ko maiatzaren 20tik artxidiozesiaren burua.\nHiri senidetuak.\nHag\u00e5t\u00f1a ondorengo hiriarekin senidetuta dago:"}
{"id": "60887", "revid": "1357", "url": "https://eu.wikipedia.org/wiki?curid=60887", "title": "Xiita", "text": ""}
{"id": "60889", "revid": "96586", "url": "https://eu.wikipedia.org/wiki?curid=60889", "title": "Agurne Anasagasti", "text": "Agurne Anasagasti Undabarrena (Bermeo, 1978ko maiatzaren 11) telebista aurkezle bizkaitarra da.\n2003an \"Sorginen Laratza\" telesaioan hasi zen eta ondoren \"Jaiak 2004\" aritu zen. Ostean, \"Ze Kosmopolitan\" eta \"Ibiliz\" telesaioetan aritu zen. 2007az geroztik Cuatro telebista kateko \"Noche Hachen\" dago erreportari.\n2007ko abenduaren 3an, Gasteizko Printzipal Antzokian, Euskararen Nazioarteko Egunean estreinatu zen Patxi Zubizarretak idatzitako eta zuzenduriko \"Mundua lo dagoen bitartean\" izeneko antzerkian parte hartu zuen. 2008ko urriaren 13tik aurrera Andoni Aizpuruk gidatutako \"Horrelakoa da Bizitza\" telesaioan kazetaria izango da."}
{"id": "60890", "revid": "201", "url": "https://eu.wikipedia.org/wiki?curid=60890", "title": "Gaztelu", "text": "Gaztelua harresiz, murru gotorrez, dorrez eta abarrez babestu eta sendotutako eraikuntza edo eraikuntza multzoa da. Jauregitik ezberdina da, jauregia ez baitago gotortua, eta gotorlekutik ere ezberdina da, gotorlekuan ez baita errege edo jauntxorik bizi. Erdi Aroan, Europako gizarte feudalean ugari ziren gazteluak; erregearen edo jauntxoaren bizileku izaten ziren eta gehienetan goragune irisgaitzetan egon ohi ziren. Gazteluak harresi bat edo gehiago izaten zituen inguruan, babeserako zenbait dorre, ate nagusia, sarrerara heltzeko zubi altxagarria, patioa erdian eta barrundegiak patioaren inguruan, eta jabearen bizileku izaten zen egoitza edo dorre nagusia. Baoak gezileihoak izaten ziren maiz, argi gutxi sartzen uzten zutenak baina babeserako aproposak zirenak.\nHitza.\n\"Gaztelu\" hitza \"gotorleku\" esan nahi duen latineko \"castellum\"-etik eratorria da (era berean, \"castellum\" hitza \"castrum\"en \u2014\"plaza gotortu\"\u2014 txikigarria da).\nGainera, \"gaztelu\" hitza erruz erabili izan da toponimian Euskal Herrian, antzinako gaztelu edo antzeko erabilera baten erakusgarri. Leku izen horien artean daude Gaztelu (Gipuzkoako udalerria), Gaztelu) (Gasteizko herria), Gaztelu (Donamariako herria), Gaztelu (Larrabetzuko auzoa), Gaztelua (Abadi\u00f1oko auzoa), Gaztelu (Aralar mendilerroko gailurra), Gaztelu (III) (Andia mendilerroko gailurra), Gaztelugatxe (Bermeoko uhartea) eta Gazteluberri (Erronkariko herria) besteak beste.\nHistoria.\nAurrekariak.\nOndasunak, baliabideak eta elikagaiak metatzen hastean, babes-egituren beharra areagotu zen. Lehen gotorlekuak Ilgora Emankorrean, Indus Haranean, Antzinako Egipton eta Txinan sortu ziren, non kokaguneak horma sendoz babesten zituzten. Neolitotik (K.a. 8500 eta K.a. 2500 artean), biztanleek, bere burua defendatzeko kastroak eta gotorlekuak eraiki zituzten muinoetan. Europako asko buztin-hormaz egina zeuden, beste lekuetako harrizkoak ez bezala, eta gaur arte iritsi dira, bertan oholesiak eta babes erretenak erabili izanaz ziur. Europan, K.a. II. mendetik aurrera \"oppidum\" izeneko bizigune gotortuak ugaritzen hasi ziren, aurretiko muino gotortuetatik eratorriak . Primitiboak ziren arren, eraginkorrak ziren eta armak eta beste setio teknika batzuk erabiltzea eskatzen zuten defentsak gainditzeko, adibidez, Alesiako guduan.\nErromatar gotorlekuak, \"castrum\" delakoak, behin behineko eraikuntzak soilak izan zitezkeen, kanpainan ari ziren armadek lurrean eraikiak, baina baita ere harrizko eraikuntza iraunkorrak, esaterako Hadrianoren Harresia Ingalaterran edo \"Limes\"ak Alemanian. Erromatar gotorlekuak oinplano angeluzuzenekoak ziren, eta erpin biribileko dorreak zituzten. Vitruvio arkitekto erromatarra izan zen dorre biribilen abantaila hirukoitza adierazten lehena: harriaren erabilera eraginkorragoa, ahari-buruen aurkako babes hobea (harresia konpresioan lan egiten baitu) eta tiro eremu hobea.\nErdi Aroa.\nLehen gazteluak IX. mendekoak diren arren, euren jatorria zaharragoa da eta aurrekariak dituzte Grezia klasikoko arkitektura militarrean. Goi Erdi Aroan, oholesi soilak erabiltzen ziren babes-lerro bezala, baina armen eta teknika militarren bilakaerak sistema hau baliaezin bihurtu zuen. Gerago, harrizko eraikuntzan oinarritu zen babesa, honek sendotasuna eta garaiera ahalbidetzen baititu.\nGaztelu feudalak Erdi Aroan ugaritu ziren arren, ez zituen soilik funtzio militarrak betetzen, jauntxo eta erregeen bizileku ere baziren, denborarekin benetako jauregi gotortu izatera iritsiz. Herriguneetan egon zitezkeen arren, ohikoena toki estrategikoetan kokatuak egoten ziren, normalean gune garaietan eta hornikuntzarako ur-ibilgu batetik gertu, bertatik beraien babesa eta mende zuten lurraldeen defentsa antolatu ahal izateko.\n\"Incastellamento\" delakoa Pierre Toubert historiagileak sortutako termino bat da . Termino honek Europan, X. mendean zehar, egondako paisaiaren aldaketari egiten dio erreferentzia, non nekazal herrixken morfologian eta konfigurazioan gertatu zen: herrixkak \"castrum\", edo gaztelu, baten inguruan bildu ziren, horrela nekazarien etxeak sakabanaturik egotetik bata-bestearen ondora izatera pasaz. Arreko mendeetan sakabanaturik zeuden nekazal-zentroak zentralizatuak egotera pasa ziren, eta gaztelua herrixkaren erdigune bihurtu. Gaztelu hau harrizkoa zen .\nEtxebizitzen konpaktazio hau garrantzi militar eta sozial batekin egin zen. \"Castrum\" hauetako asko, aurretik biztanle gabeko goraguneetan ezarri ziren, mendixkak edo beste elementu geografikoetan, eskualdeki kontrola emanez. Hala ere askotan aurretik zeuden zurezko kanpamendua erabiltzen ziren. Gazteluaren buruak, noble batek, botere militarraren kontrola zeukan. Gazteluari beste egitura militarrak gehitu zaizkien, aipagarriena harresiak izanik. Aldaketa hauek herri harresituak sortu zituzten\nAlde sozialetik, fenomeno hau dago guztiz lotuta feudalismoaren hedapen eta sorkuntzarekin. Feudalismoren hedapenarekin lekuko noblezia kontrola izaten hasiko da. Botereak fenomeno hau bultzatuko du. Horrela bertako botereak inguruko biztanleria kontrolatuagoa izateko leku baten ingurua. Honekin lurraldeak zatituak izaten hasiko dira. Honek bi ondorio ekarriko ditu. Lehena nekazal-hirigintza baten sorkuntza izango da. Hau erlazionatuta egongo da ere hazkunde demografikoarekin. Jaunek hau erabiliko dute bere aldera ere. Fenomeno hauek bultzatu zutenak ez zuten bakarrik hiriaren kontrola baita inguruko lurrena. Ondorioz zentro hauen inguruko lurrak beste modu batean zatituko dira. Zatiketa hau ordena feudalren baldintzetara moldatuko da . \nFenomeno honek guztiz aldatu zuen paisaia. Gaztelu bakoitzak inguru zehatz bat kontrolatzen zuen. XI. mendean lurralde guztiak zatituak zeuden. Lurralde guztiak gaztelu baten kontrolpean zeuden. Honek eraldatu zuen guztiz paisaia. Ez da bakarrik biztanleriaren kontrola egiten, leku zehatz batean izanik, paisaiaren kontrola egiten da ere. Botere feudalek produkzioaren eta biztanleriaren kontrola eskuratu eta berrantolatu zuten .\nAipatu behar da fenomeno hau ez zela bakarrik nobleziarekin gertatu. Botere erlijiosoak ere, parte hartu zuen fenomeno honetan. Kasuak daude non herriaren zentroa ez zen noble baten gaztelua, monasterio edo eliza bat baizik. Inguruko biztanleria monasterioaren buruaren kontrolpean zeuden.\nAro Modernoa.\nXVI. mendetik aurrera, feudalismoaren gainbeherarekin eta monarkia absolutuen sendotzearekin, gazteluen jabe zen nobleziak bertan behera utzi zituen gorteko jauregien mesedetan. Arrazoi honegatik, eta bere funtzio militarrean zaharkituta geratu zirelako, gazteluek interesa galdu zuten, horietako asko hondatuz.\nGaztelu berrien eraikuntza XVI. mendearen amaieran gelditu zen arren, ez ziren nahitaez guztiak erabilera gabe gelditu. Batzuk tokiko administrazio eta kulturan erabilera mantendu zuten eta eraikin publiko bihurtu ziren, beste batzuk, oraindik, familia aristokratikoen bizileku izaten jarraitzen dute, eraldaketa sakonak jasan ondoren. Honen adibide nabarmen bat Ingalaterrako Windsor gaztelua da, XI. mendean sortua eta Erresuma Batuko errege-erreginen bizilekua dena. Dorretxeak, gazteluekin lotura estua duten eraikin motak, XIV. eta XVII. mendeen artean eraikitako egoitza iraunkorrak izan ziren babes dorreak.\nEuskal Herrian, XVI. mendean gaztelu eta dorretxe ugari berariaz eraitsi ziren. Gaztela-Aragoik Nafarroa konkistatu ondoren, babes-aparatua berrantolatzeko programa bat egin zuten agintari berriek. Horren ondorioz, Erdi Aroko gazteluak eta harresiak eraitsarazi zituzten agintari berriek. Inbasioaren ondorengo uneetan suntsiketa emeki hasi baten ere, 1516an Cisneros kardinalaren erregealdian irmoki jarraitu zuen, eta 1521ean Nafarroaren azken erasoaldiak porrot egin ondoren, areagotu\nXIX eta XX. mendeak.\nErromantizismoa agertu zenean, Erdi Aroari buruzko zaletasuna handitu zen, eta hortaz gazteluekikoa. Arkitektura neogotikoaren garapenarekin, gaztelu zaharrak berritu egin ziren, eta hare gaztelu itxurako eraikuntza berriak eraiki. Gaztelu hauen adibideak dira, besteak beste, Neuschwanstein (1869) Alemanian. Euskal Herrian aipatzekoak dira Abadia jauregia Hendaian (1860-1880), Butroeko gaztelua Gatikan eta Erriberriko gaztelua. Eliza eta katedral neogotikoak Erdi Aroko adibideak zintzoki imitatzen zituzten bitartean, gaztelu itxurako eraikuntza berriak jatorrizkoen desberdinak ziren oso, Erdi Aroko etxe hotz eta ilunak gaur egungo estandarrekin ez baitatoz bat.\nEuropatik at.\nEuropatik urruti dauden eremuetan, antzeko egiturek partekatzen dituzte gazteluen ezaugarri ugari, nahiz eta garai eta egoera ezberdinetan sortu diren eta bilakaera eta eragin ezberdinak jasan dituzten.\nJaponiako \"shiroak\" (\u57ce) adibidez, garapen prozesu erabat ezberdina izan zuen, modu guztiz ezberdinean eraikiak eta eraso ezberdinei aurre egiteko diseinatuak. XII-XIII. mendetik aurrera eraikitako europar gazteluak, oro har, harrizkoak ziren bitartean, \"shiroak\", nagusiki, zurez eginak zeuden XVI. mendera arte. Oinplano laukizuzeneko gorputz bakarreko eraikin erraldoiak dira, harrizko oinarri garaiekoak . Shiroa bertikalki garatzen da, pagoda itxurarekin, zenbait solairu garatuz.\nIndiari dagokionez, bertako biztanleak Mendebaldearekin harremanetan egon ziren zenbait garaitan, eta Erdi Aroa hasi eta mende batzuetara Asia Hegoaldean ere gazteluak eraiki zituzten jaun feudalek. Shiroak bezala, indiar gotorlekuak ere (\"durga\" edo \"durg\" sanskritoz) Europako gazteluen ezaugarri komunak partekatzen zituzten: jauna bizitzeko gelekin dorre eta harresiekin, eta garnizoi izaerarekin.\nFuntzioa.\nGazteluak hainbat funtzio betetzen dituzte. Funtzio nagusi bat militarra izango litzateke. Honela, jarduera militarretarako eraikin bat da, gaztelua. Lurraldea kontrolatzeko erabiltzen zen bezala, bertan, jaun feudalak edo erregeak kokatzen ziren. Funtzio praktikoari dagokionez, lurraldeak kontrolatzeko edota defentsa estrategikoa egiteko balio zuen, bertatik etsaien lurraldeari erasotzeko edo konkista ezberdinak sendotzeko .\nGutxi izanda ere, defentsa gisa, biztanleriari babesa emateko ere balio zuen, horrek babesleku funtzio bat beteko zuen. Esan behar da, X. mendean zehar, egoera berriak bizitzen hasi zirela, eraikuntza berean defentsaren eta biztanleriarentzat bizilekuaren beharrak konbinazioa emanez. Gaztelua, harresiz inguraturik zegoen, eta barrualdean dorre nagusia, arma-gizonentzako babesak, ukuiluak, siloak eta defentsarako beste egitura batzuez osatuta zegoen. Hala ere, egitura hori beste urrats bat da, gazteluaren eboluzio prozesuari dagokiona, erromatarren garaian sortu eta XIX. mendera arte eraldatuz joan zena . Gazteluan, bestetik, zelatari funtzioa zegoen, hau da, leku bat zaintzen zuen pertsona zen hau eta normalean gazteluaren goiko zatian dagoen puntu egoki batetik zaintzen zuen gaztelua eta bere ingurua, arriskurik edo mehatxurik izanez gero abisatu ahal izateko.\nNahiz eta gazteluak, funtzio ezberdinak dituzten eraikin mota ezberdinez osatuta egon, gazteluaren egitura gehienak funtzio defentsiborako elementuak izango ditu, hala nola, harresi bat, lubaki bat, zubi altxagarri bat, dorre nagusi bat edo hesi batzuk. Aipatu behar da, IX. mendera arte, gazteluetan erabilitako materialak zura eta buztina zirela oraindik, eta horrela eraikitako esparru hauek, batez ere, babesleku funtzioa betetzen zutela. \nGazteluak bestelako funtzioak betetzen zituen defentsatik kanpo. Honela, Europa osoan zehar, batzuen ustez, boterearen eta aberastasunaren adibideak ziren. Honela gazteluaren beste funtzio bat, aginte gune eta administrazioaren erdigunea izango litzateke, hau da, politikan aritzeko eta gizartea kontrolatzeko gunea zen. Bertan aristokrazia, noble eta jauntxoen boterea maila elkartzen zen. Funtzio politikoari dagokionez, nobleziak gazteluen kontrola izaten hasiko dute, horrela, beraien menpean zeuden biztanleriak kontrolatuagoa izateko. Kontu sozialaren aldetik, nobleek biztanleriarengan duten kontrol horretan ikusi ahal dugu, nola beraien menpe egon nahi duten lurralde oso bat kontrolatzeko.\nHonetaz gain, gazteluan, lan administratiboak eta ekonomikoak egiten zituzten. Funtzio ekonomikoen barruan, biztanleriaren zergak jaso, nekazaritza eta abeltzaintzaren kudeaketa edota bere lurraldeetan zegoen merkataritza ezberdina kontrolatzea. Penintsularen kasuan, gainera, konkisten aurrerabideari dagokionez Atzeguardian geratzen ziren gazteluek logistika gune gisa funtzio nabarmena zuten. Hauekin batera, funtzio soziala eta politikoa ere nabarmentzen ziren, bakoitzak bere funtzio ezberdina izanez. Horrela bada, egiaztatu daiteke gazteluen funtzioak askotarikoak zirela bizitzaren esparru guztietara hedatuz, defentsarako egiturak baino askoz gehiago izanik .\nEzaugarriak.\nGazteluak mota askotakoak izan daitezke. Gazteluen egiturari begira, badira ezaugarri batzuk amankomunean izango dituztela eta beste batzuk berriz ezberdinak izango dira. Dauden gazteluak hartuta, azkenean izan dituen aldaketa guztiak kontuan izanda, honen bitartez, elementu bakoitzaren ezaugarriak ikusi daitezke. \nGaztelua eta bere harresia tamaina eta oinplano ezberdinetakoak izan daitezke. Honen eragile nagusiak hiru dira. Hasteko, gazteluaren funtzioaren arabera, hots, soilik defentsiboa edo jendea bizitzeko tokia. Ondoren, populazioaren arabera, hots, bertan bizi den pertsonen arabera handiagoa edo txikiagoa izango da. Azkenik, orografiaren arabera, gaztelua nun dagoen kontuan hartuta, adibidez, haran batekoa edo mendi magalean dagoena forma ezberdinekoak izango dira. \nGaztelu guztiek badituzte hainbat elementu berdin. Hala, hasieratik sortu ziren bi elementu, denek izango dute. Elementu hauek dorrea eta harresia izango dira. Hasieran, tokiaren arabera, bi elementu hauek harriz edo egurrez eginda zeuden. Mediterraneo inguruko lurraldeetan, hots, Bizantziar Inperioa, Musulmanen lurraldetan eta Hispanian harriz eginda zeuden eta gainontzeko tokietan, egurrez. Dena den, urteak aurrera joan ala, denak harriz egiten hasiko dira, hauek iraunkorrago eta puskatzeko zailago izateko .\nBestetik, gerra egiteko modua aldatzen joan zenez, harresiei defentsarako hainbat elementu sartu zitzaizkien, beste dorre gehiagoz aparte, baita ere, almenak, matakanak, etab, ezarri zitzaien harresiei. Beste elementu defentsibo bat, lubanarroak izango dira, eta harresiaren barrura sartu ahal izateko zubi altxagarri baten bitartez pasa beharko da. Honi ere, lotuko zaizkio zubi altxagarria defendatzeko beste dorre batzuk . \nDorreei dagokionez, funtzio eta oinplano ezberdinekoak aurkitu daitezke Erdi Aroan. Badira, dorretxeak, soilik dorrea aurkitzen den tokia, badira dorreak harresiez inguratua eta baita ere, dorrea hiri batekin eta harresiz inguratua. Oinplanoari dagokionez, mota askotakoak aurkitu daitezke, adibide ugarienak, oinplano zirkularra, karratua edo laukizuzenak dira . \nGaztelua ez da bakarrik harresia eta dorrea. Honen barruan, badira baita ere beste funtzio ezberdin dituzten eraikuntza batzuk. Dorreak, funtzioz defentsiboa izateaz gain, noblearen edo jaunaren etxea zen, honetan bere bizitzarako egiturak eta gelak aurkituko dira. Kontuan izanda administrazio gune bat zela baita ere, lan honetarako gela bat egon behar zen ere bai. Beraz, gaztelu edo dorrearen gune garrantzitsuena aretoa edo gela handia zen. Honetan, bertako nobleak kanpoko jendeari harrera egiten zien eta oturuntzak egiten zituzten. Gela honen alboan, sukalde handia zegoen, handiak izan behar ziren bertan oturuntza handietarako janaria prestatu behar zutelako. Bestetik, noblearen egongela aurkitzen zen, bertan baita ere, berarentzat eta bere familiarentzako egongelak aurkitzen ziren. Honetaz gain, askotan eliza edo kapera txiki bat zuen apaiz pribatuekin, meza jasotzeko. Amaitzeko gazteluen sotoan, gehienetan espetxea aurkitzen zen . \nDorrearen kanpoaldean ere, beste hainbat elementu aurkitu ditzakegu. Harresiaren barruan eta dorrearen magalean, patioaren inguruan zehazki, bertan lan egiten zutenen etxe bizitzak zeuden, hala nola, zerbitzari, sukaldari, soldaduenak. Baita ere artisauen lantegiak, biltegiak, zaldiak gordetzeko tokia, landa eremu txiki bat, etab .\nGazteluen arkitekturan honako osagai bereizgarri eta funtsezko hauek aipa daitezke:\nMota.\nMota bat gailur lau bat duen lur-tontor bat da. Maiz artifiziala zen, nahiz eta batzuetan goragune natural bati gehitzen zitzaion. Donostiako Motako gazteluaren izenak zerikusia du, muino baten gainalde goratuan eraikita baitago.\nMotak goraguneari bakarrik erreferentzia egiten dio, baina maiz egitura gotortu batek koroatzen zuen, adibidez dorre batek, eta gainalde laua oholesiz inguratua egoten zen. Ohikoa zen lubanarro batez inguratua egotea eta zubi altxagarri batek berau zeharkatzea, Bayeuxko tapizan Dinango gaztelua deskribatzen duen bezala.\nHarresia.\nEsparru osoa harresi garai eta lodi batez inguratuta dago, eta gainaldean oro har ingurabidean ibili daiteke. Luzera osoan zehar, kuboak edo dorreak tartekatzen dira, tiro-angeluak ugaritzeko eta hormak hobeto babesteko. Horma guztiak almenaz amaituta egoten dira, defendatzaileak babesteko. Ohikoa da, halaber, matakanak eta garita hegaldatuak edukitzea, erasotzaileen aurkako tiro-baldintzak hobetzeko. Harresiaren oinean eta kanpoaldetik inguratuz, batzuetan, babes erreten bat irekitzen da, etsaia hurbiltzea eragozteko; zubi altxagarriekin igarotzen dira. Babes-uztai bat baino gehiago egon daiteke harresituta, egitura kontzentrikoa eratuz.\nDorre nagusia.\nDorre nagusia jauntxoaren bizileku da eta gazteluaren funtzio nagusiak betetzen ditu, gela nagusiak eta, batzuetan, janari-biltegiak hartuz. Kokapen babesenean dago, kanpoko eraso bati aurre egin ahal izateko eta, beraz, gainerako defentsak eroriko balira, dorre honek azken babeslekua izango litzateke.\nOro har, multzoko beste eraikuntzak baino garaiagoa da, eta 40 metro izatera irits daitezke.\nArma plaza.\nArma plaza harresi edo oholesi barnean dagoen esparru ireki eta laua da. Kasu batzuetan, monasterioetako kalostrak gogorarazten dute, nahiz eta erabilera guztiz ezberdina izan. Arma plaza edo patioaren inguruan gela edo eraikuntzak daude, hala nola kapera (halakorik dagoenean), harrera-gela, soldaduen kuartelak, armategia eta abar. Gaztelurako sarrera arma plazatik egiten da; bertatik gainerako geletara sartzen da, baita leotzetara ere, edota ihesbide sekretuetara ere, jauntxoarentzat erreserbatuta egon ohi direna. Halaber, esparru zabal hau garnizoiaren instrukzio militarrerako erabiltzen da.\nGortinak.\nGortina horma sendo eta garaia da, bi dorre edo baluarteren artean kokatua. Hasieran, eskalaezinak izan behar zuten, are eskailera luzez baliatuz. XV. mendetik aurrera, setio-makinen bonbardaketa jasateko, bolbora lodiko artilleria erabiltzen baitzen. Gortina horma batek 3 metro lodi eta 12 metro garai izan daiteke, nahiz eta gazteluek askotariko tamainak izan. Batzuetan, erortzetik babesteko, oinarrian harrizko ezponda batekin indartzen ziren. Gortina hormen goialdeko ingurabideari esker, defendatzaileek etsaiei jaurtigaiak bota zitzazketen, almenek babesten zituzten bitartean. Hormetako gezileihoak ez ziren ohiko bihurtu Europan XIII. mendera arte, lehenago hormaren sendotasuna arriskuan jar zezaketela beldur baitziren.\nLubanarroa.\nLubanarroa edo babes erretena gaztelua inguratzen edo banatzen duen lubakia da, eta lehorra edo urez betea egon daiteke. Helburu nagusia babesa areagotzea da (setio-dorreak hormetara iristen saihestea, horma azpiko tunelak industea eta abar) baina apaingarria ere izan zitekeen. Urezko lubanarroak eremu lau eta beheretan eraiki ziren batez ere, eta, oro har, zubi altxagarri batek gurutzatu zituen, nahiz eta askotan harrizko zubiek ordezkatu dituzten.\nBeste batzuk.\nBarbakanak.\nBarbakana babes gehigarriko gotorgune aurreratua da, batez ere sarbideak, poternak, zubi-buruak edo puntu ahuleko beste edozein leku babesten dituena. Eraikuntza nagusiari lotuta daude eta maiz ilargierdi itxura dute.\nAlmenak.\nAlmena harresi edo dorreen gainaldean eginiko irtenune bertikala da, erasoa bada defendatzaileak bertan gordetzeko. Gazteluaren perimetroko hormak koroatzen ditu tarte erregularretan eta itxura askotakoak daude, nahiz eta ohikoenak laukizuzenak izan. Gazteluen eta Erdi Aroko bestelako arkitekturako ezaugarri nagusietako bat dira.\nMatakanak.\nMatakanak egitura irten bat osatzen duen galeria bat da, bai hormari atxikia bai koroatze gisa (dorre, gortina-horma, harresi eta abarretan), zeinaren zorua zulatua dagoen. Bertatik jaurtigaiak botatzen ziren (geziak, harriak, ura irakiten edo hondar beroa) hormaren oinarria erasotzaileengandik babesteko. Matakanetako zulo horiei esker, soldaduek aginduak transmititu edo, ateari su emanez gero, garrak itzali ahal zituzten.\nUraska.\nUraska edo putzua ura gordetzeko biltegia da, maiz ura ekarriz lortzen dena, nahiz eta askotan euri-ura ere biltegiratzeko aukera ematen zuen. Orokorrean lur azpian eraikia zegoen.\nGizartea.\nJauna gazteluan bizi zenez, honen mendeko lur eta jabegoen administrazio lekua zen. Jaunak bere azpitik zeuden pertsonen laguntza zuen, bere maizter boteretsuenen laguntzarik gabe jaun batek bere boterea ahultzen baitzuen.\nJaun arrakastatsuak aldian-aldian gortean elkartzen ziren azpiko gizarte-mailan zeudenekin, baina ez zetozenak eragina ahultzea espero izaten zuten. Jaurerri batzuk oso luze-zabalak izan zitezkeen eta ez zen praktikoa jaun bakar batek bere ondasun guztiak erregulartasunez bisitatzea. Horretarako, ordezkariak izendatzen zituzten administrazio lanak egiteko bertan, bereziki errege-erreginen kasuan, batzuetan herrialde ezberdinetan lurrak baitzituzten.\nJaunak zerbitzari talde bat izaten zuen, janaria prestatzeko eta bizitokiak atontzeko. Zerbitzariak zuzentzeko ganberazain bat izan ohi zuen, diruzaina lurren eskriturez arduratzen zen bitartean. Errege-erreginen gazteluak funtsean berdintsu funtzionatzen zuten, eskala askoz handiagoarekin eta ospe handiagoko posizioekin bazen ere.\nEuskal Herriko gazteluak.\nErdi Aroko gaztelu asko Nafarroako Erresumaren defentsa egiturak dira, euskal erresuma horrek egungo Euskal Herri ia osoan eta gehiagoan hedatzen zenekoa; tenentzia eskualdeen buru izaten ziren eta, bertan, nafar erregeorde edo tenentea bizi zen. XIII. mendetik aurrera, beste gaztelu batzuk hasi ziren ugaltzen: dorretxeak, jaun feudalen egoitza. Gaztelu horien gehiengoak higadura, hausturak eta txikizioak jasan zituzten, suteak ez zirenean. Horregatik, geroztik hainbat aldaketa eta eranskin egin izan zaizkie Aro Moderno eta Garaikidean batzuetan, jatorrizko forma ezkutatzeraino."}
{"id": "60891", "revid": "90204", "url": "https://eu.wikipedia.org/wiki?curid=60891", "title": "Molibdeno", "text": "Molibdenoa (grezieratik: \u039c\u03cc\u03bb\u03c5\u03b2\u03b4\u03bf\u03c2 \"molybdos\", \"beruna\") elementu kimiko bat da, Mo ikurra eta 42 zenbaki atomikoa dituena. Trantsizio elementuen taldeko metala da, forma metaliko puruan kolore zuri zilarkara, osozilar kolorekoa, gogorra eta xaflakorra dituena. Bere urtze-puntua 2.623\u00a0\u00b0C-koa da, alegia, soilik tantaloa, osmioa, renioa eta wolframioa baino baxuagoa. Molibdenoa 600\u00a0\u00b0C-tik gora erretzen da. Elementu guztien artean seigarren urtze-punturik altuena daukanez, sendotasun handiko altzairu-aleazioak egiteko eta katalizatzaileetan erabiltzen da. Carl Wilhelm Scheele-k aurkitu zuen 1778an eta Peter jacob Hjelm-ek isolatu zuen 1781an. Ez du erreakzionatzen oxigenoarekin giro-tenperaturan, baina tenperatura altuetan molibdeno trioxidoa eratzen du.\nMolibdenoa aztarna-elementu gisa ageri da animalia eta landareetan, nahiz eta gehiegizko molibdeno kantitateak toxikoak izan daitezkeen hainbat animaliatan. Molibdenoak nitrogenoaren finkapenean paper garrantzitsua hartzen du, baita kofaktore moduan nitratoa erreduzitzen duten entzimetan ere. Kobre, zink eta selenioarekin batera prozesu biokimiko askotan parte hartzen du. \nOrokorrean, naturan ez da aske aurkitzen, molibdeno sulfuro eran dago. \u00a0Animalietan eta landareetan dago bereziki, zeinetan bere presentzia lurreko pH-aren menpe dagoen. Ingurunea alkalinoa edo neutroa bada molibdeno edukia altua izango da. Aldiz, lurreko pH-a azidoa bada, edukia baxua izango da. \u00a0Itsasoko uretan kantitate handitan dago, molibdato eran (MoO42-).\nMolibdenoa gure organismoarentzat mikronutriente esentziala da, hau da, ezinbesteko nutrientea da baino kantitate txikietan hartu beharrekoa.\nAzken aldian asko igo da metal honek duen merkataritza-balioa. Tonako 10.000 $ inguru balio izan zuen 1997tik 2002ra, baina 2005eko ekainean 103.000 $ balio izatera igaro zen. 2007an 65.000 $ balio zuen.\nErabilera nutritiboak.\nOdoleko molibdeno kontzentrazioa hartutakoaren menpe dago, baina normalean 5 ng/ml bitartekoa izaten da. Mineral hau ehun eta gorputzeko ingurune likidoetan kontzentrazio txikietan dago. Plasman proteina garraiatzailea molidbato eran batzen zaie. Molidbatoaren forma biologiko aktiboa molibdenoaren kofaktore bezala ezagutzen da, CoMo izenarekin ere ezagutzen da. CoMo bost entzima garrantzitsuren kofaktorea da; hala nola, oxidasa, xantina deshidrogenasa, sulfito oxidasa, aldehido oxidasa eta nitrato reductasa. \nXurgapena.\nMolibdenoa difusio pasiboaren bidez xurgatzen da. Molidbato (MoO42-) forman xurgatzen da hartutakoaren %50-70 bitartean. Xurgapenean eragiten duen faktoreetako bat tungstato sodikoa da, izan ere, hori, molibdenoaren inhibitzaile konpetitibo bat da, beraz, ehunetako molibdeno kontzentrazioa gutxitzea eragingo du .Hartutako molibdenoaren % 50-70-a hestean eta urdailean xurgatzen da, eta ondoren, gibelera, hezurretara, giltzurrunetara, giltzurrun gaineko guruinetara eta odol hodietara sakabanatzen da. Plasman proteina garraiatzaileei molibdato eran lotzen zaie gero soberakina gorozkietatik eta gernuaren bidez erraztasunez iraizteko. \nMetaketa.\nForputzean dagoen molibdeno totalaren %83-97 proteinei lotuta dago eritrozitoetan. Gorputzak molibdenoa denbora mugatu batez metatu dezake etorkizuneko erabilerarako, plasman duen erdibizitza biologikoa zortzi ordukoa da gutxi gora-behera, baina hartutako kantitate handiena gernuaren bitartez kanporatzen da. \nIraizketa.\nGibelak molibdenoaren erregulazio homeostatikoa burutzen du. Iraizketa gernuaren bidez egiten da eta dietaren bidez hartutako kantitatearekin erlazio zuzena du. Molibdeno ingesta txikia bada, hartutakoaren %60a gernuaren bidez kanporatzen da. Ingesta handia bada, %90a baino gehiago kanporatzen da. Molibdenoa era errezean iraizten da molibdato eran.\nFuntzioak.\nMolibdenoak organismoan hainbat funtzio betetzen ditu. Horien artean:\nGomendioak.\nEguneko dosi gomendatua helduetan 45\u00b5g-koa da. Gomendio hori aldatzen da adinarekin hurrengo taulan agertzen den moduan: \nIturriak.\nOrokorrean, esneki, haragi eta lekaleetan dago kantitate esanguratsuetan.Gibela, ilarrak, arrautza, eguzkilore haziak, gari irina, dilistak eta zereal haziak ere molibdeno iturri onak dira. \nErlazionatutako gaixotasunak.\nEz da behatu molibdeno gutxiegitasunik pertsona osasuntsuetan. \nMolibdenoaren toxizitatea gizakietan nahiko baxua da, soilik molibdenoa tratatzen den fabriketako langileetan eman dira intoxikazio kasuak. "}
{"id": "60892", "revid": "5834", "url": "https://eu.wikipedia.org/wiki?curid=60892", "title": "Garroko jauregia", "text": "Garroko gaztelua, Lekornen (Lapurdi) kokaturik dagoen gaztelua da. Egun publikoari itxita dago, baina kanpoaldean Euskal Herria Zuzenean musika jaialdia eta \"Asunak\" azoka ekologikoa ospatzen dira urtero."}
{"id": "60893", "revid": "58701", "url": "https://eu.wikipedia.org/wiki?curid=60893", "title": "Amaiurko gaztelua", "text": "Amaiurko gaztelua antzina Baztan udalerriko (Nafarroa Garaia) Amaiur herrian zegoen gaztelua zen. Gaur egun, Aranzadi Zientzia Elkartearen eskutik, eta amaiurtarren laguntza estimagarriaz, 2006etik gaur arteko indusketa-aldi arkeologiko sistematikoei esker aztarnak agertu dira. Ez da ziurra noiz eraiki zen, baina jakina da 1191. urterako jada bazuela gazteluzaina.\nErdi Aroan, haren zeregin nagusia Iru\u00f1etik Baionara zihoazen merkatariei zerga kobratzea zen. Dena dela, nafarrek Gaztelako Erresumaren aurrean eginiko azken erresistentziagatik datorkio garrantzia, lau mende geroago Lauaxeta olerkariak bere \"Amayur gaztelu baltza\" olerkian bildu zuena.\nHistoria.\n1512an gaztelar-aragoitarrek gaztelua okupatu zuten nafarrengandik. Hurrengo hamarkadan, hainbat aldaketa egin zizkioten gazteluari, areago gotortuz, Errenazimentuko gerra tekniketara egokitzeko. Harresi gehigarri bat eraiki zuten posizioa sendotzeko. 1521eko urriaren 12an, bertan gotortutako gaztelarrek amore eman zuten nafar legitimisten aurrean. Hala ere, Karlos V.aren indar inperialen kontraerasoaren aurrean, nafar indar gehiago metatu ziren bertan: 1522ko uztailaren 15ean, Iru\u00f1etik abiatutako 7.000 gerlariko espedizio espainiarrak setioa jarri zion gazteluari.\nBake garaian, posizioak hamazortzi gerlariko garnizioa izaten zuen, baina ordurako, 200 nafar gerlari inguru elkartu ziren Amaiurren posizioa babesteko. Setioak astebete iraun zuen, baina erresistentzia alferrikakoa zen, indarren arteko aldea militarki handiegia baitzen. Nafarrak 1522ko uztailaren 19an errenditu ziren, Mirandako kondearen aurrean. Abuztu hasieran, indar okupatzaileek gaztelua zartarazi zuten nafar legitimistek berriz erabil ez zezaten. Bertako hondarrak, harri eta material gehienak, berrerabili egin ziren beste eraikin batzuetan. Harrezkero, aztarnak baizik ez dira geratu.\nAmaiurko monumentu edo monolitoa.\n1922ko ekainaren 30ean Amaiurko gaztelua zegoen tokian monolito bat inauguratu zen. Egilea Serapio Esparza arkitektoa izan zen, Amaiurko gazteluaren setioan defendatu zuten nafarren omenez. Egungo monolitoa 1982koa da. Inskripzioak bi hizkuntzatan ditu, euskaraz eta gaztelaniaz.\nErresistentziako kide ezezagunari monumentua.\nGaztelua mendiaren ondoan, gotorlekua zegoen tokian, 2007ko uztailaren 21ean Pello Iraizozek eginiko \"Erresistentziako kide ezezagunari monumentua\" inauguratu zuten. Baztango harri gorriz eginda, inskripzio hau du: \"Pro libertate patria, gens libera state\", hau da, Nafarroako Infantzoien lema eta goialdean, aurrena Antso VII.a Azkarrak eta gero iloba Tibalt I.ak ikur gisan erabilitako sinboloa. Behealdean, Nafarroako erregeen irudiak daude, numismatikatik hartuak.\nIndusketa lanak.\nIndusketa-lanak 2006ko abuztuaren 1ean hasi ziren Juantxo Agirre Mauleon arkeologoa, Aranzadi Zientzia Elkarteko idazkari nagusiaren zuzendaritzapean. Urtero abuztuaren lehen hamabostaldian egiten dira. Horiei esker, alde batetik, Amaiurko monolito edo oroitharriaren azpian gaztelua bera eta bere egitura eta osagaiak ezagutu ahal izan dira. Horietako zenbait azaleratu dira dagoeneko. Bestetik, material ugari topatu da: ezpatak, geziak, kanoi bolak, platerak... \nHonen guztiaren ondorioz, erakusketak antolatu dira eta Amaiurko gaztelua irudikatzen duten maketa eta erreplikak egin ditu 1512-2012 Nafarroa Bizirik ekimenak.\n2022rako lan guztiak bukatzeko asmoa dago data horrek bat egiten baitu 500 urte gaztelarrek Amaiurko Gaztelua konkistatu zutenetik eta 100 urte lehenbiziko oroitharria jarri zutenetik.\n2021eko abuztuan arkeologia zentroa-museoa ireki zen, bertan daude indusketetan aurkitutako zenbait pieza eta Amaiurko Gazteluaren historiaren laburpena.\nLiteratura eta musika.\n1930eko hamarkadan, Lauaxeta poetak gertakari horri buruzko \"Amayur gaztelu baltza\" olerkia idatzi zuen eta 1978an, Antton Valverde musikariak poema hori abesti bilakatu.\nBertaratzea.\nGaztelura bertaratzeko ohiko bidea Amaiurko herriguneko Kale Nagusia igaro eta Pilareko Amaren baseliza dagoen kokalekuan hasten den bidezidorrean muinoan goruntz abiatzen da."}
{"id": "60894", "revid": "535", "url": "https://eu.wikipedia.org/wiki?curid=60894", "title": "Amaiurgo gaztelua", "text": ""}
{"id": "60895", "revid": "1028", "url": "https://eu.wikipedia.org/wiki?curid=60895", "title": "Polonio", "text": "Polonioa elementu kimiko bat da, Po ikurra eta 84 zenbaki atomikoa dituena. Metaloide arraro eta oso erradioaktiboa da. Kimikoki telurioaren eta bismutoaren antzekoa da, eta uranio-meetan ageri da. Espaziontzien berokuntzarako erabil daitekeen ikertu da. Ezegonkorra da; haren isotopo guztiak erradioaktiboak dira.\nEzaugarriak.\nPolonioaren 50 isotopoak ez dira egonkorrak, guztiak dira erradioaktiboak. Bestalde, elementu hau oso pozoitsua eta erradiazio maila handiak ditu. Polonioa uranio mineraletan eta tabakoaren kean aurkitu da, besteak beste. Elementu hau taula periodikoko 16. taldean aurkitzen da eta bere zenbaki atomikoa 84 da.Polonioaren bereizgarri nabaria zera da, bere erradio atomikoa taula periodikoaren joeraren kontra doala. Izan ere, polonioaren erradio atomikoa berunarena edo bismutoarena baino askoz handiagoa da. Desberdintasun hau gertatzen da elementuen azpigeruzagatik.\nSubshell-a 6p Pb eta Bi erdi beteta daudenean, momentu paramagnetikoa handia denean, konfigurazioak 3 elektroi desberdinak aldatzen joaten dira orbitako subatomikoetan, 6P-x,6P-y eta 6P-z.Honek eragiten duena da, berun eta bismutoaren 6p balentzia azpigeruzen erradioak gutxitzea.\nPb = [Xe] 4f 14 \u00a05d 10 \u00a06s 1 \u00a06p 3 (Px 1, Py 1 Pz 1)\nBi = [Xe] 4f 14 \u00a05d 10 \u00a06s 2 \u00a0p 3 (Px 1, Py 1, Pz 1)\nEmaten duen emaitza da, berunaren eta bismutoarekin erradio atomikoa 154pm izatea eta polonioa 167pm erradioa handiagoa izatea.Polonioa momentu txiki batean magnetiko da, zeren eta,bere menpeko geruza 6p gehiena beteta dago.\nPo = [Xe] 4f 14 \u00a05d 10 \u00a06s 2 \u00a0p 4 (Px 2, Py 1, Pz 1).\nSolidotze forma.\nPolonioa elementu erradiaktiboa da,eta bi motatako metal alotropia dauzka.Alfa forma da ezagunena, bere kristalezko kubiko sinple daukan estrukturagatik.Beta forma kristal sistema hexagonala da.Polonioaren estruktura ezagutzen da X izipien difrakzio bezala.\nPo (polonioa taula periodikoan), erraztasun handia dauka airean altxatzeko. Lagin batek airean berotzen bada 55\u00ba C-ra %50 lurruntzen da 45 ordu igarotzean eta Po diatomikoa molekuletan bihurtzen da.\nKimika.\nPolonioaren kimika oso antzekoa da telurioarekin, ordea badauka zenbait ezaugarri bismutoak daukana,bere metalezko hurbiltasunagatik.Polonioa erraztasun handiarekin disolbatzen da azido diluzioekin. Polonioaren disoluzioak hasieran kolore arrosa hartzen du baina geroago kolore horizka hartzen du erradiazio alfagatik.\nPolonioak ere, alfa partikulak ematen dituenez desintegratzen denean,horregatik prozesuan burbuila eta berotasuna gehitzen zaizkio, hartu dituen alfa partikuleen ondorioz.\nKonposaketa.\nPolonioak ez dauka konposizio komuna, polonioak dauzkan konposizioak sintektikoaren bitartez sortzen da.50 konposizio ezagutzen dira.Hobekien joaten diren polonioaren konposaketan polonidoak dira,bi elementuen erreakzio zuzenekoa prestatzen dute.\nHistoria.\nPolonioa Marie eta Pierre Curie aurkitu zuten 1893an, eta Marie Curie-n herriaren izena hartu zuen Polonia. Momentu hartan Polonia herrialdea Errusiaren, Alemaniarren eta Austrohungriarren menpe zegoen. Marie Curie uste zuen bere herrialdeko izena jarriz independentzia lortuko zuela Poloniak.Polonioa izan zen lehenengo aldiz elementu baten izena eztabaida politikoa sortu zuela.\nElementu hau, Curie bikoatearen lehenengoa aurkikuntza izan zen, Uraninitaren erradiazioa ikasten zeuden bitartean.Uraninita, Uranioaren eta Torioaren elementuen erradiaktiboak kenduta, ohartu ziren erradiaktiboagoa zela Torio eta Uranioa arteko osaketa. Horri esker, Curie bikoateak beste elementu erradiaktiboak bilatzera ekin zioten.\n1902an Willy Marckwald alemaniar zientzialaria, 3 miligramo polonioena bakartu zituen 1902, berak momentu horretan elementu berri bat zela uste zuen eta \"erradio-telurio\" izena jarri zion, baina 1905 -era arte ez zen egiaztatu Polonio elementua zela.\nEstatu Batuetan, Polonioa Manhattan Projects Dayton Project-ean erabili zen Bigarren Mundu Gerran erabiltzeko. Polonioa eta Berilioa izan ziren bonbaren erdialdean zeuden osagaiak.\nPolonioaren fisika, giltzapetu egin zen gerra amaitu zenean. 1960ra arte ez zen berriro atera.\nEnergia Atomikoaren Komisioa eta Manhattan Proiektua, Polonio elementua gizakiekin esperimentuak egiteko finantzaketa egin zuten. Pertsona horiei 9 eta 22 Poloniazko mikrocurie sartu zizkieten,beraien iraizketak ikasteko.\nEzarpenak.\nPolonioaren alfa partikulen iturria Sobietar Batasunean erabili ziren.Iturri horiek industrial estalduraren lodiera neurtzeko izan ziren, alfa erradiazioarekin batera.\nAlfa erradiazio maila handiengatik,210 Po gramo batekin 500\u00a0\u00b0C berotuko da, 140ko potentziarekin. Horregatik, 210 Po erabiltzen da bero iturri bezala eta Radioisotopo termoelektrikoen generadoreak elikatzen du.Adibidez bero 210 Po-en bero iturriak erabili ziren Lunojod espazio-ontzietan.\nPolonioak ematen dituen alfa partikulak neutroi bihur daitezke oxido edo berilioa erabiltzean.Beraz, Po-BeO konposaketak neutroi iturri bezala erabiltzen da,besteak beste, arma nuklearren neutroien abiarazleetan, petroliozko putzuak aztertzeko.\nPolonioa baita agertzen zen herramienta eta eskuiletan, hauek karga estatikoa ezabatzen zuten fotografiako plaketan, zuntz fabriketan eta plastikozko xafletan.Polonioaren alfa partikulak aireko molekulak ionizatzen dutenean,hurbil dauzkan karga handiako azalera ezabatzen du.Eskuil antiestatikoak 500 mikrocurie dauzkate (20Mbq) 210 Po. Estatu Batuetan 210 Po 500formula_1Ci (19Mbq) dauzkaten gailuak eros daiteke, hori bai lizentzia batekin.Horrek esan nahi du eroslea ez dela erregistroan agertu behar. Gailu hauetan dagoen Polonioa, urtero aldatu behar dira, oso gutxi irauntzen dutelako.Oso erradiaktiboak dira eta aldatzean Beta partikulen ordez aldatu dute, arrisku txikikoak baitirelako.\nNormalean 210 Po kantitate txikiak erabiltzen dira laborategietan, 4-40kBq (0,11-1,08formula_1Ci) polonioa substratu batean edo polimetrikako matriz batean, NRC lizentziatik libre daude, ez delako arriskutzat hartzen.Kantitate gutxiko 210 Po saltzen dira Estatu Batuetan \"orratz-iturri\" moduan.Polonioa estaldura kapa batekin estaltzen da batik bat urrezko materialekin, horrek eragiten du alfa erradiazioa.\nFirestone-k poloniazko buxia komertzializatu zuen 1940 eta 1953 artean.Buxien erradiaziaren kantitatea oso txikia zenez, ez zen arriskutsua kontsumitzalearentzako.Baina Buxien onurak oso azkar gutxitu zen, Polonioaren bizi maila gutxi zuela medio.\nBiologia eta Toxikotasuna.\nPolonioa oso arriskutsua da eta ez dauka funtzio biologikorik. Masa aldetik, polonio-210aren toxikotasuna 250,000 aldiz handiagoa azido zianhidrikoarena baino. Oso arriskutsua da, erradiazio maila handia duelako (alfa uhin ugari emititzen ditu). Nahiz eta Polonioaren microcurie kantitate txikia erabiliz, oso arriskutsua da, eta material espezifikoa behar da ez kutsatzeko.Polonioak sortzen dituen Alfa partikulak erraztasun handiarekin organo ehuna mindu dezake, jaten bada.Kimikazko eskularruak derrigorrezkoa da substantzia hau erabiltzeko. Horrela azal hedapena saihets daiteke.Azido nitrikoan Polonioan sartzen bada,oso erraz hedatu daiteke eskularru akastunak erabiltzen badira.\nPolonioak ez dauka toxikotasun ezaugarri kimikoak.\nToxikotasun kasuak.\nXX.mendea.\n1943-1947 artean polonioa gizakiei sartzen zieten esperimentuak egiteko, ospitalean zeuden lau pertsonari xiringa bidez eman zieten eta bosgarren bati aho bidez. Horrelako esperimentuak Manhattan proiektuak finantzatu zituen. Ideia zen gizakien iraizketak aztertzea eta arratoiekin egindako esperimentuak korrelazioan jartzea. Esperimentuan parte hartu zuten pertsonak aukeratuak izan ziren. Denek zeuzkaten gaixotasun sendaezinak. Iraizketak aztertzeko, autopsia egin zitzaien, jakiteko zenbateraino zabaldu zen polonioa gorputzaren barruan. Esperimentuan parte hartu zuten bost pertsonak 30-40 urte artekoak ziren.\nEsan daiteke Irene-Jolliot Curie polonioaren erradiazioagatik hil zen lehenengo pertsona izan zela, polonioaren eraginpean egon baitzen, ustekabean, 1946. urtean. 1956an hil zen leuzemiaz gaixotuta.\nXIX.mendea.\nAlexander Litvinenkoren hilketa esan daiteke polonioaz pozoituta izan zela 2006an. Nick Priest Middlesexeko unibertsitateko toxikologo anbientalak esan zuen Sky Newsen.Litvinenko polonioaren erradiazioagatik hildako lehenengoa izan zela.\nZenbait polonio arrasto aurkitu ziren 2012an Yasser Arafat Palestinako liderraren jantzietan. 2004an hil zen, erretzaile omen zelako, baina haren heriotzak galdera asko airean utzi zituen. Institut de Radiophysique de Lausana Suitzan elementu horiek aztertu zituzten eta esan zuten ezin dela egiaztatu palestinar liderra Polonioaz pozoitu zela. 2012ko azaroaren 27an,Arafaten gorputza lurpetik atera zuten eta Frantziako, Suitzako eta Errusiako adituak bakarka analisiak hartu zituzten.2013ko urriaren 12an The Lancet kaleratu zuen aditu taldea, elementuaren maila handiak aurkitu zituzten bere odolean eta arropan zegoen txistua.Beranduago, Errusiako Medikuntzako Agentzi Federala ondorioztatu zuen Arafat kausa naturalez hil egin zen.\u00e7\nTratamendua.\nEsan dute dimercaprol gizakiak polonioaren erradiazioaz deskontagiatu daitezke. Esperimentu batean, arratoien dosi gogor bat jarri zizkieten 1,45MBq/kg. Arratoiak ez zirenak tratatu 44 egun iraun zuten, baina HOEtTTC ezarri zitzaizkien arratoien %90a 5 hilabete iraun zuten.\nGizakietan eta biosferan.\nPolonio-210 oso zabalduta dago biosferan,baita gizakien ehunetan,hau gertatzen da deskonposizio katean uranio 238 posizioa duelako.Uranio-238 naturala, lurzoruan hainbat zatitan banatzen da, solido erradiaktiboetan zehazki,gehitzen radio 226,baita Radon 222 erradiaktibo gasa ere. Elementu hauek 3.8 egun irauten dute eta atmosferara joaten dira. Hor deskonposatzen dira,eta Polonio-210-ra hurbiltzen dira, honek 138 egun irauten duena, Lurreko lurzorura bueltatzen da eta biosferan sartu baino lehen, Plomo 206-tik deskonposatzen da.\nTabakoa.\nPolonio 210 tabakoan, birikien minbizien erruduna da.Polonioaren zati handi bat, Plomo 210-an deribatzen da atmosferako tabako orrietan ezarriz.Plomo 210 Radon gas 222 produktua da. Zati handi bat esan daiteke, Radio 226aren deskonposizioa dela.\nPolonioaren presentzia tabakoan hautsean jakiten da 1960ko hamarkadaren hasieratik.Mundu mailan zeuden tabako enpresa garrantzitsuenak ahalegintzen ari ziren Polonio 210 kentzen, baina ez zuten lortu."}
{"id": "60896", "revid": "119347", "url": "https://eu.wikipedia.org/wiki?curid=60896", "title": "Ibon Uzkudun", "text": "Ibon Uzkudun Gurrutxaga (Eibar, Gipuzkoa, 1973ko urriaren 23a) gipuzkoar aktore eta telebista aurkezlea da. Maisutasun industriala ikasi zuen Armeria Eskolan, eta ondoren, 1996ra arte irrati-telebista ikasi zuen Bilbon."}
{"id": "60898", "revid": "688", "url": "https://eu.wikipedia.org/wiki?curid=60898", "title": "Hetta", "text": "Heahtt\u00e1 edo Hetta Enonteki\u00f6 udalerriko herri handiena, garrantzitsuena eta erdigune administratiboa da. Herri oso zabala da eta Ounasj\u00e4rvi aintzira ertzetik Pallas-Yll\u00e4stunturi parke nazionaleraino doa. Gutxi gorabehera 800 biztanle bizi dira bertan; nahiz eta antzinean samitarrak bizi ziren, gaur egun gehienak finlandiarrak dira.\nHerrixkan, Enonteki\u00f6ko eskola eta institutua, liburutegia, eliza, eskualde-erietxea, Enonteki\u00f6ko Herri Museoa, Finlandiako Basoen Bulegoa eta zerbitzu garrantzitsuenak aurki ditzazkegu; hala nola, 2009. urtean 17.683 bidaiari igaro ziren aireportua. Honela, biztanle gehienek, zerbitzuetan, bai turismoan, bai herri zerbitzuan, eta elur-orein abeltzaintzan egiten dute lan.\nHerritik Palojoensuutik Norvegiaraino doan Kantatie 93 errepidea igarotzen da. Bertatik, Valtatie 21 errepidera joan daiteke, Enonteki\u00f6 herrialdearekin lotzen duen errepidera .\nHistoria laburra.\nHarri Aroko bizi-aztarnak aurkitu dira herrian, haien artean, ehiza-tresnak, harribitxizko apaingarriak, margolanak eta hainbat hilobi. Aurreneko gizaki hauek, ehizatik, fruitu-bilketatik eta arrantzatik bizi ziren samitar nomadak ziren .\nLehen idatzizko aipamena aldiz, XVII. mende ingurukoa da, baina izena ez da XVIII. mendera arte azaltzen; izan ere, lehenengo bizi aztarna egonkorrak 1700. urte ingurukoak dira. Biztanle hauek, Ylitornioko Hietaniemi herrixkako Heikki Heikinpoikarekin etorri zirela uste da, 1694. urte inguruan. Usteak uste, XIX. mende bukaera arte, Palojoensuuko eliza bertara igarotzea pentsatu zen arte, herrixka soil bat baino ez zen izan Hetta, baina elizarekin batera, garapena iristen hasi zen 1864. urtean. Honela, lehenengo galtzadak eta zerbitzuak iristen hasi ziren; 1888. urtean eraiki zen eskola, esaterako.\n1877. urtean, Enonteki\u00f6 udalerriaren osaketan parte hartu zuen beste hainbat herrixkekin batera eta udalerri berriaren buruzagitza postua lortu zuen.\nII. Mundu Gerra latza igaro zuen herriak, 1944. urteko Laponiako Gerran bertan bizi izandako alemaniarrek herria suntsitu egin baitzuten finlandiarrak euren aurka hasi zirenean; hala ere, finlandiarren garaipenak, Hettaren eraberritzea bizkortu zuen eta azpiegitura nagusiak iristen hasi ziren heinean, Enonteki\u00f6ren erdigune bihurtzea lortu zuen. Hala nola, eliza berria, Enonteki\u00f6ko eraikin nagusiena, 1958. urtean eraiki zuten, Laponiako Gerran Enonteki\u00f6ko eliza guztiak suntsituak izan zirenean .\nBerezitasunak.\nAntzinako bizimoduarekin lotuta, udalerriaren ondoan dagoen Jyppyr\u00e4 muinoaren gailurrean, seita izeneko harri sakratu batzuk daude. Kristautasuna paraje hauetara iritsi baino lehen, samitarrek ehiza eta arrantza onak eskatzeko sakrifizioak egiten zituzten harri hauetan. Kristautasuna iristerakoan ordea, harriak, Ounasj\u00e4rvi aintziraren hondoan bukatu zuten; hala ere, bertako biztanleek berreskuratu eta Jyppyr\u00e4 muinoan berripintzea lortu zuten.\nOspakizun bereziak.\nUdaberria hasi baino lehen, hainbat festa ospatzen dira bertan. Martxo hasieran esaterako, Hettako Mariaren Egunak ospatzen dira, finlandieraz \"Hetan Marianp\u00e4iv\u00e4t\" eta ipar samieraz \"Heaht\u00e1 M\u00e1rjj\u00e1beaivvit\". Sami-egutegian izen bereziko ospakizuna da eta elizara joateaz gain, sami kulturarekin zerikusia duten ekitaldiak antolatzen dira; hala nola, musika kontzertuak, arte erakustaldiak eta elur-oreinen inguruko trebezia lehiaketak. Udaberri hasieran ere, Hettako Musikaren Egunak ospatzen dira, finlandieraz \"Hetan musiikkip\u00e4iv\u00e4t\". Egun hauetan, urtero ehunka musika-zaletu erakartzen duen musikaldi garrantzitsu bat antolatzen da .\nAzkenik, aipatu beharra dago aurten lehenbiziko aldiz ospatuko den Sami Eski Lasterketa; ofizialki \"Saami Ski Race\". Lasterketa apirilaren 11ean hasiko da eta 90 km-ko lasterketan eskiatzaileek Hettatik Kautokeino udalerri norvegiarreraino joan beharko dute. Nahiz eta helmuga Kautokeinon dagoen, 60 km-ko ibilbidea egiteko aukera dute partehartzaileek, N\u00e4kk\u00e4l\u00e4 herrixka samitarreraino. Lehiaketa hau, sami kultura ezagutarazteko helburuarekin sortua izan zen ."}
{"id": "60900", "revid": "535", "url": "https://eu.wikipedia.org/wiki?curid=60900", "title": "Garroko gaztelua", "text": ""}
{"id": "60901", "revid": "56334", "url": "https://eu.wikipedia.org/wiki?curid=60901", "title": "Ma\u0142gorzata Foremniak", "text": "Ma\u0142gorzata Irena Foremniak-J\u0119druszczak (Radom, Polonia, 1967ko urtarrilaren 8a) aktore poloniarra da. \"Avalon\" film poloniar-japoniarreko protagonista izateagatik ezaguna da.\n2002an Eagle sarirako nominatua izan zen emakumezko aktore sekundario onenaren kategorian, \"Zmru\u017c oczy\" filmagatik."}
{"id": "60903", "revid": "6327", "url": "https://eu.wikipedia.org/wiki?curid=60903", "title": "Karesuvando", "text": ""}
{"id": "60904", "revid": "448", "url": "https://eu.wikipedia.org/wiki?curid=60904", "title": "Galeako gotorlekua", "text": "Galeako gotorlekua edo Printzearen gaztelua Galea lurmuturrean kokaturik dagoen gaztelua da, Nerbioi ibaiaren itsasadarraren sarreran, Getxon (Bizkaia). 1947tik ez du inolako funtzio militarrik. Euskal Herri osoko XVIII. mendeko eraikin militarrik ondoen kontserbatuenetarikoa da; eta, Bizkaian, kontserbazio egoera onena duena.\nGalea lurmuturreko itsaslabar ikusgarrietatik, Bizkaiko eta Kantabriako kostaldeko lurralde zabalak kontrolatzen ditu. Horregatik, txoko hori berehala toki estrategiko bihurtuko zen historian, Abrako golkoaren zelatari gisa. Bere talaietatik, arretaz zelatatzen zituzten itsasontzi etsaien belak eta kostaldera hurbiltzen ziren baleen arnasotsa aditzen zuten.\nHistoria.\nFortea XVIII. mendeko eraikin militarra da eta XVI. mendean aurretik existitzen zen atalaia baten lekua hartu zuen.\nJaime Sycre koronelak diseinatu zuen eta inguruko herritarrek hartu zuten parte eraikuntzan (beharturik), Juan Pagoeta, Lorenzo Oruaga eta Francisco Do\u00f1abeitiaren agindupean lan egin zutelarik. Eraikitze lanak 1742an hasi ziren eta urtebetez iraun zuten. Bere kostu osoa azkenean, 130.000 errealetik gorakoa izan zen.\n1782an, Bilboko kontsulatuak, Igeldo mendian zegoenarenaren eredua hartuz, faro bat eraikitzea agindu zuen. Faro hau, eraikin zirkular bat zen, zeinetan olio bidez elikatua zen sua pizten zen. XIX. mendearen erdi aldera, 1925erarte iraun zuen beste faro bategatik aldatu zen. 1925. urtetik aurrera ordea, gaur egun dagoen faroa hasi zen lanean.\nPrintzearen gazteluaren eraikinak, Abrako defentsa biribiltzen zuen, ezkerraldean, Zierbenan kokaturiko bateriekin batera.\nHarresi lodiz dago osatuta eta 14 tronera ditu kainoientzako (hasieran 18 zituen) eta foso batez dago inguraturik. Barruan, eraikin desberdinetan zeuden kokaturik biltegi edota bolborategi desberdinak, tropen instalazioekin batera.\nKonbentzio gerran, frantsesek okupatu egin zuten gaztelua 1795ean eta 1827an ingelesek eraitsi zuten. Ondoren, berreraiki egin zen (orduan kendu zitzaizkion 4 tronera horiek) eta Lehen Gerra Karlistan suntsitua izan zen, karlistek erabil ez zezaten.\n1947an Espainiako defentsa ministerioak eman egin zion Getxoko udalari fortearen jabetza. Bertan, aisialdirako gune bat jarri zen, pic-nic mahai batzurekin, 1975ean itxi zelarik. Gaur egun, ez du inolako erabilpenik, baina, ostalaritza zentro bat irekitzeko proiektua abian da."}
{"id": "60905", "revid": "6327", "url": "https://eu.wikipedia.org/wiki?curid=60905", "title": "Printzearen gaztelua", "text": ""}
{"id": "60908", "revid": "512", "url": "https://eu.wikipedia.org/wiki?curid=60908", "title": "Saito Musashibo Benkei", "text": "Saito Musashibo Benkei (japonieraz \u897f\u5854\u6b66\u8535\u574a\u5f01\u6176) (1155 \u2013 1189), Benkei (\u5f01\u6176) bezala ezagunagoa, Japoniako \"S\u014dhei\"a (fraide gerlaria) izan zen, Minamoto no Yoshitsuneren zerbitzura aritzen zena. Indar eta zintzotasun handiko gizon gisa ezaguna zen eta, zentzu honetan, Japoniako folklorearen pertsonaia ezagunenetakoa da. Horrela, bere bizitza Kabuki nahiz Noh antzerkietan landu dute, eta baita distortsionatu ere. Benkeiren bizitza eta horren legenda banatzea zaila da, beraz.\nBenkeiren jaiotza kontatzen duten istorio desberdinak badaude. Baten arabera, Benkeiren aita tenplu bateko nagusia zen, eta Benkeiren ama bortxatu zuen. Ama, berriz, errementari baten alaba zen. Beste istorio baten arabera, Benkei tenpluko jainko baten semea zen. Halaber, Benkei deabru gisa errepresentatu izan dute, eta bere gaztaroan Oniwaka (\u9b3c\u82e5) (deabrua edo haur ogroa) deitu izan zuten.\nHaur zela oraindik, klaustro batekin bat egin eta Japoniako tenplu askotan zehar ibili izan zen. Garaiotan, tenplu budistak administrazioaren eta kulturaren gune garrantzitsuak ziren, baita arlo militarrean ere."}
{"id": "60909", "revid": "880", "url": "https://eu.wikipedia.org/wiki?curid=60909", "title": "Benkei", "text": ""}
{"id": "60910", "revid": "119347", "url": "https://eu.wikipedia.org/wiki?curid=60910", "title": "Gilbert Keith Chesterton", "text": "Gilbert Keith Chesterton (Londres, 1874ko maiatzaren 29a - \u2020 Beaconsfield, 1936ko ekainaren 14a) idazle ingelesa izan zen, narrazioa, saiakera, biografia, poesia, kazetaritza eta bidaia-liburuak landu zituena.\nBizitza.\nLondresen jaio zen, Kensington auzoan. Gurasoek higiezinen agentzia bat zuten ogibide, nahiz eta aita Edwardek artea eta literatura kezka eta zaletasun handi zituen. Eskola amaituta Gilbert arte eskola batean ibili zen marrazkigintzan trebatu nahian; aldi berean literatura eskolak ere jaso zituen Londresko University College-n, baina inongo titulariorik lortu barik. 1896an Londresko argitaletxe batean lanean hasi eta bertan jardungo du 1902ra arte. Arte eta literatura kritikak ere osatuko ditu aldian-aldian, eta 1902an asteroko iritzi-zutabea izenpetuko du Londresko \"Daily News\" egunkarian; 1905ean hasi eta bederatzi urte jarraian \"The Illustrated London News\"-eko zutabegilea da. 1901ean Frances Blogg hartu zuen emazte.\nOkultismoak eta halako kontuek garai batean erakargarri eta kezka iturri izan bazituen ere, kristautasun ortodoxorako bidea egina du 1922an.\nLuzea zen Chesterton (1.93\u00a0cm) eta pisu ederrekoa (134\u00a0kg.). Halako gorpuzkerak pasadizo sonatu baterako aukera sortu zuen behin. Lehen Mundu Gerra zen eta andra batek galdetu ei zion Chestertoni ea zer zela eta ez zen gerrako frontean. Hona zer erantzun zion idazleak: \"honako ene albo honetara gerturatzen bazara banaizela ikusi ahalko duzu\" Beste behin lagun zuen George Bernard Shaw idazleari horrela esan zion (argala zen oso Shaw): \"Zu ikustean edozeinek esango luke goseak Ingalaterra hartuta duela\". Eta Shawen erantzuna: \"Eta zu ikustean ondo asko jakingo dugu zerk eragin duen gose hori\".\nEztabaida zalea zen Chesterton eta ezagunak dira bere garaiko pentsalari eta idazle zenbaitekin izandako halako jendaurreko ika-mikak, beti ere giro lagunkoi eta sosegatuan: George Bernard Shaw, H. G. Wells, Bertrand Russell edo Clarence Darrow Chestertonen mintzakide izan ziren.\nChesterton 1936ko ekainaren 14an hil egin zen. Idazlearen heredentzia 28,389ko liberakoa zen (gaur egunean 2.6 milioi dolar lirateke).\nIdazlea.\nChestertonek 80 liburu inguru idatzi zituen, ehundaka poema, berrehun istorio labur edo, lau mila saiakera, eta hainbat antzezlan. Ekarpen handi horrek bere literatur kritika, historia, eleberrigintza, poesia, teologia... lanetara garamatza. Zenbait egunkaritan jarduteaz ostean, ezagunak dira Encyclopedia Britannica egitasmorako idatzitako artikuluak.\nChestertonen pertsonaia ezagunena bere abade-ikertzailea dugu, Aita Brown, istorio laburretan baino agertuko ez dena. Eta bere eleberri preziatuena baliteke \"Ostegun izan zen gizona\" izatea .\nChestertonen poesia-lanak ez dira akaso hain ezagunak. Nabarmentzekoak dira\"Lepanto\", \"The Rolling English Road\", \"The Secret People\" eta \"A Ballade of Suicide\". Hona Bernardo Atxagak zer dioen Chestertonen poema bat itzuli zuenekoaz: \"Chesterton-en olerki batean lehenengo bi ahapaldiak eder-ederrak iruditzen zitzaizkidan, baina hirugarrena, aldiz, eta Chesterton gure artean ikusten ez dudanez esango dut, izugarria zen; alegia, lehenengo biak umoretsuak ziren eta hirugarrena erlijiozale amorratuentzat baino ez zen egokia. Hortaz, artaziak hartu eta hirugarren ahapaldia ebaki nuen. Xedezko gizartea baita niri axola zaidana. Jendeak ondo pasa dezala nahi dut. Chestertoni tradizio eginda? Bai, inondik ere, baina oraindik ez zait Chesterton-zalerik etorri protesta egitera, eta seguru asko Chesterton gizajoak gero hartuko dizkit kontuak, beste bizitzan. Baina bitartean olerkiak ondo korritzen du nik egin diodan ebaki horrekin.\"."}
{"id": "60913", "revid": "119347", "url": "https://eu.wikipedia.org/wiki?curid=60913", "title": "Kilpisj\u00e4rvi", "text": "Gilbbesj\u00e1vri edo Kilpisj\u00e4rvi Finlandiako ipar-mendebaldeko muturrean dagoen Enonteki\u00f6 udalerriko herri bat da. Pare bat kilometrora, Norvegia eta Suediarekin muga egiten duen eta hain ospetsua den Eskandinaviako muga hirukoitza dago. Ozeano Artikotik 50 km-tara baino ez dago, itsas-mailatik 500 metrotara eta Zirkulu Polar Artikotik 400 bat km iparrera. 100 bat biztanle dauzka .\nBatez ere, turismotik bizi dira biztanleak. Sasoi guztietan, eskiatzeko, arrantza egiteko edota natura soilaz gozatzeko asmoarekin datozen alemaniarrak eta norvegiarrak baitaude. Norvegiarrak noizbehinka muga igaro ohi dute, bertako merkatuan produktu merkeagoak erosteko, herrixkako ekonomiarako onuragarria dena. Bestalde, samitar batzuk elur-orein azienda handiak dituzte eta abeltzaintzatik bizi dira, hau, kontuan hartu beharreko beste sektore bat bihurtuz.\nHistoria laburra.\nHerrixka txikia denez, bere historia ere gaztea da. Gelditzeko asmoz iritsi ziren lehen biztanleak 1915. urtekoak baino ez dira eta gainera, ez da aztarna horietaz ezer gelditzen, denak alemaniarrek suntsitu baitzituzten Laponiako Gerra ospetsuan.\nBerreraikuntzan, 1964. urtean, Helsinkiko Biologia Unibertsitateak ikerkuntza zentroak ireki zituen eta Finlandiako gobernuak, aldiz, eskola publikoa bezalako azpiegiturak eraiki zituen biztanleria erakartzeko asmoarekin. Honela, hegoaldetik Ozeano Artikorako bideko ezinbesteko geltoki bihurtu da.\nBerezitasunak.\nKilpisj\u00e4rvi izena, herrixka eta ondoan dagoen aintzirarena da eta bertan, Kilpisj\u00e4rvi aintziratik irteten direla ematen duten Saana eta Halti bezalako Finlandiako mendixka altuenak daude. Herriak, gutxi gorabehera, 300 bat biztanle baino ez ditu; hala ere, Enonteki\u00f6ko udalerri osoko herrixka bisitatuena da, bertan, Lappiko paraje natural ikusgarrienak baitaude.\nFinlandiako ur-jauzi handienak ere inguruan daude; Kitsiputous ur-jauzia, esaterako, herrialde osoko handienetarikoa. Iparraldean, bi mendixka txikiren artean, Finlandiako natura erreserba zaharrena dago, flora eta fauna bereziko Malla Natura Erreserba.\n1916. urtean aurkitua izan zen independentzia gerra ondoren. 30 km\u00b2 azalera dauka eta hainbat ur-jauzi daude bertan; hala nola, lehen aipaturiko Kitsiputous ur-jauzia. Herrixkako paraje babestu ikusgarriena da, K\u00e4sivarsi Eremu Basatiarekin batera."}
{"id": "60917", "revid": "512", "url": "https://eu.wikipedia.org/wiki?curid=60917", "title": "Jozef Abasq", "text": "Jozef Abasq, Didrouz goitizenez ere ezaguna, (Gwipro\u00f1vel, Bretainia, 1923 \u2013 2006ko abenduaren 20) idazle bretainiarra zen. Ingelerazko eta bretainierazko irakaslea izan zen Nantesen.\n1990ean Langlais literatura-saria irabazi zuen \"Truez va Doue\" liburuagatik."}
{"id": "60922", "revid": "612875", "url": "https://eu.wikipedia.org/wiki?curid=60922", "title": "Josef Abasq", "text": ""}
{"id": "60923", "revid": "612876", "url": "https://eu.wikipedia.org/wiki?curid=60923", "title": "Jozeph Abasq", "text": ""}
{"id": "60924", "revid": "90523", "url": "https://eu.wikipedia.org/wiki?curid=60924", "title": "Abkhazia", "text": "Abkhazia (, \"Apsny\"; , \"Apkhazeti\"; , \"Abkhazia\") \"de facto\" burujabea den baina munduko estatu gehienek Georgiako errepublika autonomotzat jotzen duten herrialdea da. Kaukaso mendilerroko hego-mendebaldeko isurialdea eta Itsaso Beltzaren artean dago. Herrialdeko hiriburua Aqwa-Sukhum da.\nAbkhaziaren independentzia Errusiak baino ez du onartzen, eta nazioartean Georgiaren errepublika autonomo gisa onartzen da. Lurraldea \"de facto\" kontrolpean duen gobernuak Ordezkapenik Gabeko Nazio eta Herrien Erakundean (UNPO) ordezkapena du. 2008ko abuztuaren 26an Errusiak Hego Osetiaren independentzia onartu zuen NBEko lehenengo estatua izan zen. Irailaren 4an Nikaragua izan zen gatazkan zeuden estatuetatik kanpo independentzia onartu zuen lehena.\nGeografia.\nAbkhaziak 8.600 kilometro koadroko azalera du, eta Itsaso Beltza eta Kaukaso mendien artean dago. Ibai nagusiak Psou (iparraldean), Bzip eta Ingur (hegoaldean) dira. Mugakideak Errusia eta Georgia (Svanetia eta Mingreliako probintziak). Lurraldearen % 74 menditsua da.\nHiriak.\nAbkhaziako hiri nagusia Aqwa-Sukhum da, hiriburua, 100.000 bat biztanlerekin. Bigarrena Tkuartxal industria gunea da. Kostaldean hiru hiri garrantzitsu daude, gatazka baino lehen turismo guneak zirenak: Gagra, Gudauta eta Otxamtxira. Halaber, nekazaritza gune nagusi bi ere badaude: Pitsunda eta Athos Berria. Oro har, herrialdeak 575 udalerri ditu.\nDemografia.\nBanaketa etnikoa.\nAbkhaziako biztanleria osoaren zati txiki bat baino ez da jatorri abkhaziarrekoa: 100.000 bat lagun. Abkhaz ugari herrialdetik at bizi dira, Turkian, Mendebaldeko Europan, AEBetan eta Errusian. Biztanleria abkhaziar hau jatorri kaukasiarrekoa da, eta hizkuntza ere (abkhaziera) jatorri kaukasiarrekoa da. Abkhazak abazekin (Txerkesiako Errepublikan), zirkasiarrekin, adigiarrekin eta kabardiniarrekin hartu-eman estua dute, zeinen hizkuntzak abkhazen hizkuntza familia berekoak diren.\nBanaketa administratiboa.\nAbkhaziako estatu burua Errepublikako Presidenteak betetzen du. Egun, presidentea Sergei Bagapx da, 1994 eta 2004 arteko presidente Vladislav Ardzinba ordezkatu zuena. Gobernu burua Lehen Ministroa da, 2005eko otsailetik Aleksander Ankvabek betetzen duen kargua.\nBotere legegilea Herriaren Biltzarrak betetzen du. Hau 35 kidek osatzen dute, 35 hauteskunde eremu bakoitzetik bat aukeratuz.\nAbkhazia zazpi distritutan eta Aqwa-Sukhum hiria banaturik dago:\n2006ko irailaren 27ra arte, Tbilisin Abkhaziako erbesteko gobernua izan zen. Data horretatik aurrera, gobernu hori Abkhazia Garaira trasladatu zen, behin Georgiako armadak Abkhaziako inguru hori kontrolpean hartu eta gero. Georgiaren aldeko gobernu abkhaza Malkhaz Akixbaiak gidatzen du, Ministro Kontseiluko Presidentea.\nEkonomia.\nNekazaritza nagusi da: tabakoa, laboreak, fruitu garratzak.\nHistoria.\n1810ean, Abkhazia, otomandarren mendean egona ordu arte, Errusiaren mendean geratu zen, Abkhaziako printze George Xabxbaren baimenaz. Urteetan tsarraren eta sultanaren arteko borrokaleku izan zen. 1878an, abkhazen erdia baino gehiago Turkiara eraman zituzten indarrez, eta armeniarrek, megrelek eta errusiarrek kolonizatu zuten lurraldea.\n1921ean, Abkhaziako Sobiet Errepublika Sozialista eratu zen, baina lurraldea Georgiaren barruan geratu zen berehala, probintzia autonomo gisa. Hurrengo urteetan, georgiarrek kolonizatu zuten, eta lurraldeko etnia nagusia izatea lortu zuten. 1980ko hamarraldiaren bukaeran, Abkhaziako georgiarrek Sobietar Batasunetik bereiztea eskatu zuten, gainerako biztanleen gogoz kontra.\nGatazka.\nAbkhaziako gatazkaren oinarria Sobiet Batasunaren erorketaren ondorengoan dago. Abkhaza eta georgiar etnien arteko harreman gatazkatsuak azaleratu ziren orduan. Afera 1992ko uztailaren 23an lehertu zen. Urte hartan, Abkhaziako gobernuak independentzia aldarrikatu zuen. 1992 eta 1993 artean, Abkhaziako gobernu sezesionistaren eta Georgiaren artean gatazka armatu odoltsua eman zen, zeina Georgiak galdu baitzuen. Ondorioz, Abkhaziako georgiar gehienek herrialdetik alde egin behar izan zuten.\n1994an bi aldeen arteko su-etena gauzatu zen. Horren arabera, Nazio Batuen eta Estatu Independienteen Komunitatearen tropek herrialdea kontrolpean hartu zuten. Abkhaziako sezesionistek Errusiaren laguntza dutela salatzen du Georgiak.\nEgun, Abkhaziako lurraldeko % 83 Sukhumin hiriburuko gobernu sezesionistak kontrolatzen du (Errusiako tropak bertan daude); eta gainontzekoa Abkhaziako Errepublika Autonomoko Gobernuak kontrolpean du, hots, Georgiak gorde duenak. Azken horrek Abkhaziaren legezko ordezkapena du, \"de iure\" Abkhaziako gobernuaz. Horrek hiriburua Kodor Haranean du, Abkhazia Garaia eskualdean.\n1992ko abuztuan, Georgiak bere gudarostea bidali zuen eskualdea baketzera, baina hurrengo urteko urrirako, azpiratua izan zen, eta bertan bizi ziren georgiar gehienak iheslari bihurtu ziren. 1994ko ekainean, 24 kilometroko mugalde bat eratu zen, Errusiako bake indarren kontrolpean. Urte hartan, Abkhaziak konstituzio bat onartu zuen eta errepublika burujabe demokratiko bihurtu zen. 1997an, abkhazek legebiltzar berria hautatu zuten, baina Georgiak legez kontrako jo zituen bai konstituzioa bai legebiltzarra.\n1999an aldarrikatu zuen Georgiarekiko independentzia, eta 2008an jaso zuen ofizialki Errusiaren aitorpena \u2014Georgiaren aurkako gerraren ostetik heldu zen Moskuren adierazpena\u2014. Gerora gauza bera egin zuten Nikaraguak, Venezuelak eta Nauruk. Mendebaldeko gobernu nagusiek, ordea, ez zieten baliorik aitortzen hauteskunde haiei.\n2014.\nEkainean, Aleksandr Ankvabek dimititu zuen, haren aurkako protestek eraginda. Kritikoek kudeaketa txarra eta ustelkeria egozten zizkioten, eta maiatzaren 29an parlamentuaren konfiantzazko botoa galdu zuen. Diputatuek ez ezik, oposizioak kalean ere eskatu zion kargua uzteko, eta manifestazio jendetsuak antolatu zituen egun haietan.\nProtesta gogorrak izan ostean, ekainean utzi zuen Aleksndr Ankvabek Abkhaziako presidentetza, eta abuztuaren 24ko bozak haren ordezkoa aukeratzeko izan ziren. Hautagai guztiek zuten zerikusia armadarekin, segurtasun indarrekin edota zerbitzu sekretuekin. Raul Khajimba luzaz oposizioko lider izandakoa, esaterako, KGBkoa izandakoa zen. Azken inkestak haren aldekoak ziren.\nAbuztuaren 25ean, Raul Khajimba izango zela Abkhaziako presidente berria zabaldu zen. Orain arte oposizioko buru izandakoak alde handiarekin irabazi zituen aurreko asteburuko hauteskundeak: behin-behineko emaitzen arabera, botoen % 50,57 lortu zituen, Aslan Bzhania segurtasun zerbitzuetako buruak baino hamalau puntu gehiago. Parte hartzeak gainditu zuen Hauteskunde Batzordeak ezarritako gutxieneko maila: bozketa baliozkoa izateko, erroldatuen erdiek eman behar zuten botoa, eta, azkenean, % 70ek baino gehiagok hartu zuten parte. Hautagai guztiek agindu zuten Errusiarekiko harremanaren alde lan egingo zutela. Moskuk base militar bat ere bazeukan Abkhazian."}
{"id": "60925", "revid": "612878", "url": "https://eu.wikipedia.org/wiki?curid=60925", "title": "Didrouz", "text": ""}
{"id": "60926", "revid": "96586", "url": "https://eu.wikipedia.org/wiki?curid=60926", "title": "Xavier de Langlais saria", "text": "Xavier de Langlais saria edota Zavier Langleiz saria (bretainieraz: \"Priz Langleiz\") bretainierazko liburu onenari ematen zaion literatura-saria da. Xavier de Langlais idazlearen alargunak sortu zuen 1976an."}
{"id": "60930", "revid": "42829", "url": "https://eu.wikipedia.org/wiki?curid=60930", "title": "Euskal presoen sakabanaketa", "text": "Euskal presoen sakabanaketa edo urrunketa Espainiak (1988tik 2023ra arte) eta Frantziak (2019ra arte) ETAko eta euskal gatazkarekin lotutako preso guztiekin erabilitako politika penitentziarioa izan zen. Politika honen helburua\npresoen bakartzea zen, ETAk haiengan omen zuen eragina txikiagoa izan zezan. 2008ko abenduan, Espainiako Barne Arazoetarako ministro Rubalcabak (eta beranduago PPko beste politikari batzuk) adierazi zuten espetxe politika ETAren aurka Espainiako Estatuak zerabilen estrategia zela, eta presoak baliatzen zituztela ekinbide horretan. 2009ko irailean, EAEko Barne sailburu Rodolfo Aresek berretsi zuen espetxe politika borroka antiterroristarako tresna bat zela. Espetxe politika horren ondorioz EPPKko kide diren presoetako gehienak Euskal Herritik kanpo zeuden kartzelatuta. Sakabanatze politikaren aurka ekimen ugari egin dira, horietako bat Euskal Presoak Euskal Herrira dinamika.\nNahiz eta hasieran presoen sakabanaketa soilik etakideen aurka erabili, beranduago Dena da ETAren preso guztien aurka erabiltzen zen politika bat bihurtu zen. Adibidez Segi edo Haikako partaidea izateagatik kondenatuta izan zirenak edo eta ETAren aldeko apologia egin zutenekin.\nEtxerat presoen senideen elkartearen esanetan, 2007ko irailean guztira ziren ETAko eta Euskal Nazio Askapenerako Mugimenduko 608 presoetatik, Espainiako 51 kartzelatan zeuden 450; eta gainerako 153ak, Frantzian, 32 espetxetan. Euskal Herrian, 16 baino ez zeuden.\nEtxerat presoen senideen elkartearen esanetan, 2017ko azaroan guztira ziren ETAko eta Euskal Nazio Askapenerako Mugimenduko 312 presoetatik, Espainiako kartzeletan sakabanatuta 238 zeuden; eta 64, Frantziako gartzeletan sakabanatuta, Portugalen, Alemanian eta Brasilen denetara 4 preso zeuden. Euskal Herrian, 6 baino ez zeuden.\n2018ko abuztuan, Fernando Grande-Marlaska Espainiako Barne ministroaren hitzen arabera, Espainiako gartzeletan zeuden presoen artean, 203 euskal preso lehen graduan zeuden, 28 bigarren graduan eta bi hirugarrenenean \u2014Sanz eta Moreno\u2014. Horietatik 205 gizonak ziren eta 28 emakumeak. Txosten horretan, ez zuen argitzen Dena da ETAko presoak, (Alfredo Remirez edo Altsasuko gazteak adibidez) datu hauen barnean zeuden hala ez .\n2022ko hasieratik sakabanaketa hasi eta 30 urte baino beranduago, lehenengo aldiz Hego Euskal Herriko kartzeletan preso gehiago zeuden kanpoko kartzeletan baino. Hurrengo urteko martxoaren 24an, Espainiako Espetxeetako Idazkaritza Nagusiak iragarri zuen Euskal Herriaz kanpoko azken presoak bertara lekualdatu zituela, era horretan 34 urteko sakabanaketari amaiera emanez.\n2018, urrunketaren amaieraren hasiera.\nFrantzian.\n2018ko otsailean lehenengo aldiz Frantziak euskal presoak hurbiltzen hasi zen. 2017ko abenduan eman zuen horren berri eta Zigor Garro eta Julen Mendizabal izan ziren gerturatutako aurreneko bi presoak, otsail amaieran Sant Maurretik eta Osnytik Mont-de-Marsanera mugituta. Ondoren lekualdatu zituzten Josu Urbieta, Raul Aduna eta Jon Salaberria, martxoan; Urbieta eta Aduna Poitiers-Vivonnen zeuden, 550 kilometro ingurura, eta Salaberria Alen\u00e7onen, 830 kilometrora. Jon Gurutze Maiza eta Alberto Ilundain izan ziren hurrengoak; martxoan eraman zituzten Saint Maurretik Lannemezanera.\nBeranduago, Arkaitz Agirregabiria eta Iurgi Garitagoitia hurbildu zituzten: Garitagoitia Poissyn zegoen, eta Fresnesen Agirregabiria; biak, ia mila kilometrora.\nHasiera batean, hildakoak eragin ez zituzten Etakideak eta Dena da ETAren partaideak hurbildu zituen Gobernu frantsesak.\n2018ko azarorako Frantziako gartzeletan zeuden ETAko presoen erdia baino gehiago Ipar Euskal Herrian edo Euskal Herriko presondegi hurbilenetan zeuden.\n2018ko abenduan, Frantziak falta ziren gainerako ETAko presoak gerturatuko ez zituela adierazi zuen. Preso hauek buruzagiak edo eta odol delituak zituztenak omen ziren. Gainera, Ipar Euskal Herrian emakumeen gartzelarik ez egotean, emakumeen hurbilketa ere arazo omen zen, betiere Frantziako gobernuaren arabera. Presoak urrun mantentzearen arrazoiak, Frantziako Gobernuaren arabera bi ziren\u02d0 ETAren biktimen erakundeek jazan ahal zuten sumina eta Espainiako Gobernuak ez lukeela ondo ikusiko.\nIpar Euskal Herriko eta euskal presoen hurbilketaren aldeko erakundeen iritziz ordea, Frantziak ez zituen gainerako presoak hurbildu Espainiak PSOEko gobernu berria zuenetik, gobernu berriarekin egindako politika negoziazioaren ondorioz egindako hitzarmenen ondorioz.\n2019. Ia preso guztien hurbilketa egina.\n2019ko urrirako, euskal presoen urrunketarekin ia amaitu zuten. 2019ko urrian I\u00f1aki Reta euskal presoa Fresnesetik Mont-de-Marsanera hurbildu zuten Azkeneko gerturatzearen ondorioz, Frantzian ziren euskal preso gizonezkoen artean lau geratzen dira bi kartzela horietatik kanpo: Josu Urrutikoetxea Parisen daukate, La Santen (ia 900 kilometrora), Joseba Fernandez eta Ion Kepa Parot Mureten (385era) eta Jakes Esnal Saint Martin de Ren (500era). Euskal ordezkaritzak esan izan duenez, Parisek eta biek adostu gabeko lekualdatzea egin zuten Fernandezekin. Urrutikoetxea, berriz, behin-behineko presoa da, eta, halako egoeretan, Frantziak ez du hurbilketarik egin izan.\nZortzi euskal preso emakumezko ere badaude Frantziako Estatuan (2019an), guztiak Euskal Herritik 700 kilometrora baino gehiagora. Akitaniako espetxeetan emakumeentzako modulurik ez dagoenez, Ipar Euskal Herriko ordezkaritzak eta Frantziak emakumezko presoak Roazhongo espetxean batzea proposatu dute.\n2021. Emakume presoak urrunduta.\n2021. urtean emakume presoak ez zituzten hurbildu ez daudelako emakumeentzako presondegiak Euskal Herritik hurbil baina horrez gain, nahiz eta elkarrekin egoteko proposamenak egon sakabanatuta jarraitzen zuten Roazhon (Rennes, Bretainia), Reau eta Roanneko espetxeetan.\nEspainian.\n2018ko abuztuan, Espainiako gobernuak euskal preso politikoak hurbiltzen hasi zen. Lehenengo biak, Bizkaia Komandoko laguntzaileak izan ziren. Lehenengo biak Olga Sanz Martin eta Xabier Moreno Ramajo, Villabonako espetxetik (Asturias, Espainia) Basaurira (Bizkaia) lekualdatu zituzten. Sanz eta Moreno Sopelakoak dira (Bizkaia), eta Bilbon atxilotu zituzten 1998an. Hortaz, hogei urte inguru eman zituzten espetxean. Hasieran ETAren Bizkaia komandoko kide izatea egotzi zieten: Morenori 74 urteko espetxe zigorra ezarri zioten, eta Sanzi, berriz, 71 urtekoa.\nAzkenean Olga eta Xabier ETAren Bizkaia Komandoaren laguntzaileak izateagatik zigortu zituzten.\nHirugarrena gerturatzen Alfredo Remirez txiolari eta ekintzailea izan zen. Sasoi hartan bakarrik Berria eta Gara egunkarian eman zuten honen berri. Gaztea Zaragozako gartzelan zegoen eta hurbildu zuten hirugarren preso politikoa izan zen.\nEspainiak Frantziaren bidetik jarraituko zuela esan zuen eta hasieran behintzat odolezko deliturik ez zituztenak eta preso gaixoak bakarrik hurbiltzeko intentzioa zuela adierazi zuen Espainiako gobernuak.\nLaugarrenak gerturatzen, 2018ko abuztuaren amaieran eman ziren. Hilabete horretan Altsasu auziko gazteak gerturatzen hasi ziren. Dena da ETAren auzi esanguratsu honen Jon Ander Cob eta Julen Goikoetxea Altsasuko gazteak Soto del Realgo espetxetik (Madril) Euskal Herriko Zaballara hurbildu zituzten.\n2018ko irailean bi preso hurbildu zituzten. Nahiz eta Hego Euskal Herriko gartzeletan lekua egon hurbildutako presoak Logro\u00f1o eta Zaragozara hurbildu zituzten.\nGauzak horrela, Espainiako Gobernuaren politika 2018. urtean, orokorrean, ez zen izan presoak Euskal Herrira hurbiltzea, baizik eta nahiko era mailakatu eta geldoan Euskal Herriko hurbileko probintzietara (Zaragoza, Kantabria...) gerturatzea. Gainera hurbildutako presoak Grande Marlaskaren esanetan, \"ondo pentsatutako erabaki puntualak izango dira, orokorrean odol deliturik ez dituztenak eta kondenako ia urte gehienak beteta dituztenean\".\nJoseba Azkarraga Sare euskal preso, iheslari eta deportatuen eskubideen aldeko sare herritarraren bozeramailearen ustez, presoak Zuerako (Zaragoza) eta Logro\u00f1oko espetxeetara lekualdatzea ez zen dispertsio politikarekin amaitzea, Pedro Sanchezen Gobernuak agindu zuen bezala.\nSareren bozeramaileak Pedro Sanchezen Gobernuaren \"konpromiso falta\" salatu zuen, Espainiako presidente berriak kargua hartu zuenean \"egungo espetxe politikarekin amaitzeko asmoa\" zuela adierazi baitzuen. Azkarragaren hitzetan, Sanchezek \"ez du bere hitza bete\", eta horrek \"frustrazio handia\" sortzen zuen presoen eta senide eta lagunen artean.\nGaixotasun larriak zituzten ETAko presoak espetxeetatik etxera eramateko eskatu zuen berriro Azkarragak, eta ETAko gainerako presoak Euskal Herriko espetxeetara aldatzeko eskatu zuen, baina ez, Zuera bezala, \"250 kilometrora daudenetara\".\nHala ere, Azkarragaren ustez, senideentzat presoak Logro\u00f1on edo Zaragozan egotea Algecirasen edo Puerto de Santa Marian egotea baino \"askoz ere garrantzitsuagoa\" zen.\n2018ko azaroan EPKK sei kide bakarrik gerturatu zituen, betiere Hego Euskal Herriko kanpoko gartzeletara. Teoria batzuen arabera Pedro Sanchezek zuen opozizioa izan zen aldaketa mugatu eta geldo hauen arrazoi nagusiena. Hau da, Espainiako orduko gobernuko hauteskundeak aurreratzearen mehatxua eta PP, Herritarron Alderdia eta ETAren aurkako biktimen taldeen presioek euskal presoen alorrean aldaketa askorik ez egotea eragin zutela ziurtatu zuten batzuek.\nUrrunketa indarrean egoteko arrazoia, Espainiako Gobernuaren ordezkariaren iritzian.\n2018an Jesus Lozak Espainiako Gobernuaren EAEko ordezkariak horrela arrazoitu zuen ETA desagertu eta sei hilabeteetara oraindik euskal presoen urrunketaren politika indarrean egotea. Elkarrizketa honetan, bitxikeri moduan Alfredo Remirez txio batengatik preso dagoela esaten du eta baita ere Kepa Arronategiren gaisotasuna larria dela. Hala eta guztiz, \"Espetxeetako Zuzendaritzaren osasun txostenak badio larri dagoela gaixo, baldintzapean aske\", eta ez du gai honi buruz gehiago esaten.\n- Kazetaria\u02d0 Urrunketa kasik blokean eta oso denbora gutxian egin zuen Madrilek. Zergatik ez blokean eta azkar gerturatu edo Euskal Herriratu?\n- Jesus Loza\u02d0Kontuan hartu behar ditugulako sentsibilitate asko. Batez ere, ETAren biktimena. Baina Espainiako gizartearena ere. (...)\n- Kazetaria\u02d0 Orain arte urrats gutxi egin dira.\n- J.L.\u02d0 Bi preso Basaurira ekarri ditugu, txio bategatik preso dagoen bat ere Euskadira ekarri dugu, Altsasuko auziko zazpiak Zaballan [Araba] eta Iru\u00f1eko espetxeetan daude dagoeneko, eta beste bi preso gerturatu egin ditugu.\n- Kazetaria\u02d0 Ez al zaizu iruditzen urrunketagatik trafiko istripuen arriskua handiagoa dela? Eta adineko askok ezin dituzte etxekoak bisitatu.\n- J.L.\u02d0 Saiatuko gara pausoak ahal den azkarren ematen, baina sentsibilitate denak kontuan hartuta. Asko sufritu da azkeneko 50 urteotan.\n- Kazetaria\u02d0 Zergatik hitz egiten duzue gerturatzeaz eta ez Euskal Herriratzeaz? Espainiako legediak dio presoak etxetik gertueneko kartzelan egon behar duela.\n- J.L.\u02d0 Gizarteratzea da helburua, eta prozesu bat egingo da. Presoak lehenik Zuerara [Aragoi] eta Villabonara [Asturias] eramatea aurreikusten dugu. Langraiz bidean berdintsu egin zen; laborategi moduan hartu zen, presoaren gogoeta sakontzeko, eta ondoren ekarri zituzten Euskadira. Ondo atera zen. Antzekoa egingo dugu.\n- Kazetaria\u02d0 Kepa Arronategi preso eria Almeriatik Zuerara gerturatu dute. Zergatik ez Euskal Herrira?\n- J.L.\u02d0 Hark daukan gaixotasunari buruzko espetxe unitaterik onena Zaragozan [Aragoi] dagoelako.\n- Kazetaria\u02d0 Batetik, \u00abbereziki arriskutsuak\u00bb izateagatik ezartzen diete presoei lehen gradua. ETA desagertu da. Bestetik, ustez erregimen arruntera (bigarren gradua) eta irekira (hirugarrena) egokitzen ez direlako ere ezartzen diete. Estatuan preso sozialen %2 daude lehen graduan. Euskal presoek haien aldean hain portaera desberdina al daukate espetxean?\n- J.L.\u02d0 ETAk diziplina jakin bat ezartzen zien presoei: batere ez kontuan hartzea espetxeko legedia. Preso sozialek ez dute hori egiten. Baina gauzak aldatzen ari dira, ETA desagertu baita. Presoek nahikoa dute kartzelan jarrera ona izatea.\n2019, 2020, 2021, 2022an, Espainian Euskal presoak, auzi politikoa.\n2019ko urrian Espainian 218 euskal preso; %96, EPPKkoak. Badaude kalkuluak aterata: egungo martxan, azkeneko euskal presoa 2057an irtengo da kartzelatik. Gainera, oraindik epaiketen mehatxupean daude Marixol Iparragirre eta Josu Urrutikoetxea behin-behineko presoak; iaz ETAren desegite adierazpenari ahotsa jarri zioten biak.\n2019rarte PSOEren gobernuak eta epaileek zera egin zuten euskal presoen aferan\u02d0 Publikoki esan zutenez, 30 euskal preso pasatu zituzten lehen gradutik bigarrenera, eta, bigarrenetik hirugarrenera, bost; egun batzuetarako bost irteera baimen eman zituzten; beste hiru kasutan, baldintzapeko askatasuna; 29 gerturatu zituzten Euskal Herrira \u2014dena dela, haietako asko 300en bat kilometrora zituzten\u2014; lau ekarri zituzten Euskal Herriko kartzeletara; eta gaixotasun larria zuten bi lagun kaleratu zituzten, eta beste bat etxean ezarri zuten preso.\nKartzela politika berrian, Euskal Herriratutakoak, hirugarren graduaren baimena izan zutenak, irteera baimenak eta baldintzapeko askatasunen onuradunak Langraiz bidekoak, berriki EPPK utzitakoak, Segirekin lotutakoak, txiolari bat, pintaketa egile bat, herri harresietako bat eta gaixorik larri dauden presoak izan dira.\nHalaber, PSOEren gobernuak espetxe mugimendu gehien Kongresuak aurtengo aurrekontu egitasmoa atzera bota artean egin zuen; joan den otsail erdian Sanchezek apirileko hauteskundeak iragarri zituenetik, Madrilek jaitsi egin zuen erritmoa: alderdi sozialistaren agintaldiaren lehen zortzi hilabeteetan mugimenduen bi heren egin zituzten, eta azkeneko zazpietan, beste herena. PSOEk hauteskunde, inbestidura eta gobernu zentratu baten interesak izan dituenean, euskal presoekiko lehengo tantakako bilakaera gehiago moteldu du.\nEtxeratek ekainean zioen 2017ko udazkenetik ordura arte Espainiako Estatuan EPPK-ko kideen %66k (142k) ekin ziotela ibilbide juridikoari, baina orduan lehen graduan zeuzkaten kolektiboko %80 \u2014eta AEM inguruko bostak\u2014, eta, beraz, eragotzi egiten zieten legedia jarraitzea. Horrez gain, bigarren graduan zeudenei epaileek etengabe ezeztatzen zizkieten irteera baimen eskaerak, eta ezin zuten hirugarrenerako bide legala jorratu; ondorioz, ez zieten kalerako atea barrundatzen uzten ere. Gainera, EPPKkoen erdiak eta AEM inguruko guztiak Euskal Herritik 600-1.100 kilometrora zeuzkaten.\n2019ko urriaren 30an Dena da ETAko (eta urte horretan egin zen) azken epaiketan Jon Enparantza Zaballako (Gasteiz) kartzelan \u201411/13 auziko epaiko zigorra betetzeko\u2014; martxoaren 1erako zuen irteera eguna ezarria, baina Espainiako Espetxeetako Erakundeak gartzekala sartu eta bereala Zaballatik atera zuen, beste zentro batera eramateko, haren familiari deus esan gabe, presoari etxera telefono deirik egiten uzteke, eta jendaurrean esan gabe nora zeramaten. Bost egun beranduago amaitu zen Enparantzaren lekualdatzea, Estremerako (Madril) espetxera iritsita. Handik deitu zion familiari. Zaballatik atera zutenetik, Burgosen, Valladoliden, Topasen (Salamanca), Palentzian eta Valdemoron (Madril) izan dute. Urruntzearen bidez, Madrilek \u00absalbuespen politikari\u00bb eustea deitoratu zuen Inaxio Oiartzabal Sareko bozeramaileak. \u00abTortura hutsa\u00bb izan dela salatu zuen sendiak.\nHortik gutxira (2019ko azaroaren 10an) Jon Enparanzarekin batera kondetatutako Arantxa Zulueta euskal preso eta abokatua Zaballako kartzelatikn (irailaren 30tik zegoen bertan) Picassenteko Valentziako espetxera urrundu zuten.\n2018ko ekainetik, 46 euskal preso gerturatu eta hamahiru Euskal Herriratu zituzten; 2020ko ekainaren 20tik hogei ziren hurbildutako presoak. Kontutan hartu behar da \"hurbildu\" hitzak garai hartan Zaragoza, Soria edo eta Madril bezelako espetxeetara hurbiltzea esan nahi zuela.\nELA, LAB, UGT, ESK, Steilas, LKN, CNT, EHNE, Hiru eta Etxalde sindikatuek 2020ko irailean berrekin zioten bestelako espetxe politika baten alde hilean behin egin ohi zuten mobilizazio dinamikari. Bilboko Plaza Eliptikoan elkartu ziren, \"Konponbide garaia da. Orain presoak\" lelopean. Bertan izan ziren, besteak beste, Mitxel Lakuntza, Garbi\u00f1e Aranburu eta Raul Arza, hurrenez hurren ELAko, LABeko eta UGTko idazkari nagusiak, eta Espainiako Gobernuari eskatu zioten \u00absalbuespeneko\u00bb espetxe politika amaitzeko.\n2021, hurbilketak baina zehatzak.\nEspainiako 2019ko azaroko hauteskundeek eta pandemiak etena ekarri zuten: 2019ko abendutik 2020ko ekainera ez zuten preso bat bera ere hurbilduko zutenik iragarri.\n2020ko ekainetik hona, ordea, biderkatu egin dira Euskal Herriratze eta hurbiltze iragarpenak: Euskal Herri inguruko kartzeletara 75 mugimendu iragarpen egin dituzte, eta Euskal Herrira 25. Azken hilabeteotan astero bospasei hurbilduko dituztela iragarri dute Espainiako Espetxe Erakundeek; abenduaren 25ean ez zuten iragarpenik egin, eta abenduaren 31n hamar gerturatuko zituztela jakinarazi\nZenbat hurbildu dituzte?\nETAren mugimenduak mugimendu, 2010etik aurrera handituz joan zen Euskal Herritik 300 km eta 900 km artean edo urrunago zeuden presoen kopurua, % 60 baino gutxiago izatetik 2015ean ia % 70 izateraino. Urte horretatik 2018ra, artean, presoen % 60tik gora zeuden 300 km edo urrunago. Gaur-gaurkoz (2021ko urtarrila), 2018ko ekainetik 128 euskal preso hurbilduko dituztela iragarri dute Espainiako Espetxe Erakundeek \u2014mugimendu horietako batzuk ez dituzte oraindik gauzatu, baina mapa interaktibo honen akaberan guztiak batu ditu BERRIAk, lekualdatzeak eginak baleude bezala\u2014.\nEgindako iragarpenak, guztira, gehiago dira, ordea: 132. Nolatan aldea? Bada, euskal preso batzuk bi jauzitan mugitu dituztelako: lehenik hurbildu, eta ondoren Euskal Herriratu \u2014hamalau euskal presoren kasua da\u2014.\nNora eramaten ari dira?\nEuskal Herriko kartzelak aparte utzita, Euskal Herritik 250-300 kilometroko tartean dauden espetxe hauetara ari dira mugitzen presoak, nagusiki: Zuerara (245 kilometro), Logro\u00f1ora (170 kilometro), Soriara (260 kilometro), Burgosera (215 kilometro), Due\u00f1asera (310 kilometro) eta El Duesora (170 kilometro).\nBeste preso batzuk, berriz, Darocara (345 kilometro), Villabonara (285 kilometro) eta Mansillara (370 kilometro) ari dira mugitzen, baita Madril aldera ere \u2014BERRIAk ez ditu azken horiek hurbiltze gisa zenbatzen, baina mapan ageri dira mugimendu horiek ere\u2014.\nOrain arteko iragarpenak gauzatzen direnean, beraz, preso kopuru esanguratsua egonen da Euskal Herriaren inguruko kartzela horietan.\nHurbildutako edota Euskal Herrira ekarritako preso horietako batzuk libre gelditu dira, bestalde: izan ere, zigorren zati handiena betea dutenak hurbiltzen dituzte maiz \u2014ez beti\u2014. Kopurua jaisten ari da, edozein moduz. 2018 amaieran, euskal presoak 309 ziren (300 EPPK-koak); 2019 amaieran, 275 (260 EPPK-koak); 2020 amaieran, 230 (218 EPPK-koak) \u2014mapan guztiak ageri dira\u2014.\nZenbat kilometrotara daude?\nEtxerat elkarteak 2020. urte bukaeran emandako datuen arabera, Euskal Herrian 25 euskal preso zeuden \u2014horietatik zazpi etxean ari ziren zigorra betetzen\u2014. Espainiako administraziopean zeuden presoen erdiak zeuden 400 kilometro baino urrunago. Frantziaren administraziopean zeudenen %77 daude gertuko kartzeletan, eta gainerakoak, laurden bat, 600 eta 1.100 kilometro artean.\nEspainiako Espetxe Erakundeak bigarren graduak ematen hasi ziren hurbiltzen dituzten preso batzuei: abendu erdialdeko iragarpenean, erraterako, bortzi. 2020ko bukaeran, Etxerat-en arabera, 107 preso zeuden lehen graduarekin, 71 bigarren graduarekin, eta bederatzi hirugarren graduarekin.\nBertzelako aldaketak ere baziren: bakartze moduluetatik atera zituzten presoak Huelvan, Kordoban, Estremeran eta Sevillan.\nZer espetxe ari dira husten?\nFrantziako Estatuan gertatu bezala, pixkanaka bada ere, espetxe batzuk euskal presorik gabe gelditu ziren Espainiako Estatuan ere, hamarkada askoren ondoren: Algeciras, Oca\u00f1a eta Badajozko espetxeak adibidez. 2020ko amaieran euskal preso bakan batzuk gelditzen badiren ere, hurbilduko zituztela iragarria zuten jada.\nHerrera de la Manchan, Foncalenten (Alacant, Herrialde Katalanak) eta Curtisen (Galizia), berriz, iragarritako mugimenduak egin eta gero euskal preso bakarra gelditu zen kartzela bakoitzean.\n2018ko urtarrilean, euskal preso gehien zituzten Espainiako kartzelak hauek ziren: Valentzia (14), Granada (13), Villena (12), Puerto III (12), Algeciras (11), Puerto I (10), Sevilla (10), Curtis (10), Huelva (10), Kordoba (10) eta Murtzia II (12). 2020 bukaeran, iragarritako mugimenduekin, euskal preso gehien dituzten Espainiako espetxeak hauek dira: Zuera (15), Logro\u00f1o (14), Due\u00f1as (12), Puerto III (11), Dueso (11) eta Burgos (10).\nBertze espetxe batzuetan, ordea, mugimendu guti sumatzen da: Puerto III kartzelatik, adibidez, ez zuten presorik hurbildu. Bai ordea Puerto Ietik.\nNon daude bide itsuak?\nHurbilduta ere dena ez da urre, ordea. Izan ere, badira Euskal Herri inguruan egonda ere gradu progresiorako oztopo diren espetxeak: Zuerakoa da horietako bat. Foro Sozialak abendu hasieran salatu zuenez, kartzela horretan lehen graduan dauden presoei ez diete aukerarik ematen bigarrenera igarotzeko, eta bigarren graduan daudenek, berriz, ez dute irteera baimenik eskuratzen.\nForo Sozialak, bestalde, 2021ko urtarrilaren 4an salatu du Euskal Herriko kartzeletan badagoela leku aski euskal preso gehienak edo guztiak hartzeko, eta bertara eraman ordez inguruko kartzeletara ari zirela eramaten.\n2022, presoen erdia baino gehiago Euskal Herrian.\n2022ko urtarrilean Espetxeetako Idazkaritza Nagusiak eta Lakuako Gobernuak iragarritako lekualdaketa batzuen berri eman zuen. Gauzatu zirenean, EPPK-ko presoen erdia Euskal Herriko espetxeetan zeuden.\n2022ko hasieran 101 preso zeuden Martutene, Basauri, Iru\u00f1ea eta Zaballan (edo etxean espetxealdi arinduan), eta 71 oraindik kanpoko kartzeletan, Estatu espainolari dagokionez.\n2023, azken preso sakabanatuak Euskal Herrira.\n2023an, Espetxeetako Idazkaritza Nagusiak iragarri zuen amaitu egin zuela azken preso sakabanatuak euskal herriratzen, Euskal Herriko kartzeletara Irantzu Gallastegi (ordu arte Estremeran, Madrid), Faustino Marcos (Darocan, Zaragoza), Asier Borrero (El Dueson, Kantabria), Garikoitz Etxeberria eta Gregorio Eskudero (Due\u00f1asen, Palentzia) lekualdatuz. Artean, Jaione Jauregi Madrilgo Alcalan zen une horretan, prebentzioko kartzelaldian epaiketaren zain.\nOndorioak.\nTrafiko istripuetan jendea hil edo zauritzea.\nSakabanaketa dela eta, hainbat senide eta adiskide hil dira errepideetan, presoren bat bisitatzera zihoazela.\nHildako pertsonez gain, 2010erarte senide eta hurkoen 268 trafiko istripu zenbatu ziren bi estatuetako errepideetan, eta ondorioz ehundik gora lagun zauritu ziren.\nHona hemen hildako senide eta adiskideen zerrenda:\nKostu ekonomikoak.\nHain urrun egotea, kostu ekonomiko handiak ditu begibistakoa denez.\nLehenago agerian geratu denez, elkarrizketatuetako batzuek beharrizan bereziak dauzkaten senideekin bidaiatzen dute. Etengabeko zainketa behar duen semea duen laguntzaile horren kasuan, nahitaez espetxetik hurbilen dagoen hotel batean hartu behar dute ostatua, gaztearen ongizatea ziurtatzeko.\nJoan-etorriek dakartzaten etengabeko gastuak are garestiagoak izan daitezke osasunarengatik, ikasketengatik edo bestelakoengatik ezinbestekoak diren beste gastu batzuk gehitzen baditugu, halakoek familientzat galera ekonomiko handi samarra ekarri ahal baitute.\nUrruntze-politikaren eraginpeko presoren bat duten familien kasuan, senide bat zigor bat betetzen edukitzeak dakartzan gastu arruntei (gorago aipatutako pekulioaren kasua, adibidez), joan-etorrien, ostatuaren eta mantenuaren hileko aparteko gastuak gehitzen zaizkie, eta horiek aztertzen dira atal honetan. Horrek guztiak kopuru handi samarra ematen du, honako testigantza honetan ikus daitekeenez.\nNekearen ondorioak.\nSenide presoak hain urrun egoteak eragin oso txarra dauka batez ere nagusienentzat.\nHaur motxiladunak.\nHaur motxiladun deitu zaien haurrak preso dagoen senide bat ikusteko urruneko kartzeletara joan behar izaten duen haurra da. Astero ehunka kilometrora bidaiatu behar dute beren senideak ikusteko eta honen ondorioz asteburuetan ume gehienek egiten dituzten gauzak ezin dituzte egin senideak bisitatzera joateko behar dituzten ordu luzeen ondorioz.\nSakabanatuta daudenen edo egon direnen adibide batzuk.\nEsan bezala, ETA edo Espainiako legedian eta interpretazioan ETArekin harremana zuten guztiak sistematikoki sakabanatu eta urrundu zituzten. Hona hemen etakideak izan ez arren, politika hau jaso zuten adibide batzuk:\nHau da, laburbilduz,\nSakabanaketaren aurka eta alde.\nSakabanaketaren aurka.\nSakabanaketaren aurka euskal gizarte gehiena dago, euskal sindikatu guztiak (ELA, LAB, CC.OO., UGT, Steilas, ESK, EHNE, HIRU, Etxalde eta CGT), Eusko Legebiltzarraren gehiengoa eta Nafarroako Legebiltzarraren gehiengoa.\nSakabanaketaren alde.\nEuskal Herrian Alderdi Popularra, Ciudadanos, VOX eta UPN dira sakabanaketaren alde dauden alderdi politiko bakarrak.\nBitxikeriak.\nGiza Eskubideen Europako Auzitegia euskal presoen urrunketaren alde.\n2017an ETAko hiru presok gerturatzeko egindako eskaera baztertu zuen Estrasburgok. Alex Zobaran, Urko Labaka eta Ione Lozano presoek Frantziaren kontrako auzia Estrasburgoko Giza Eskubideen Auzitegira eraman zuten. Giza Eskubideen Europako Auzitegiak ez du tramitera onartu hiru euskal presok urruntzearen kontra aurkeztutako helegitea. 2013an jo zuten Estrasburgoko Auzitegira eta garai hartan Frantziako Lyon-Corbas espetxean zeuden, bizilekutik 800 kilometrora.\nAlex Zobaran Arriola, Urko Labaka Larrea eta Ione Lozano Miranda presoek Frantziako Estatua auzitegietara eraman zuten. Labaka eta Lozano 2016an eta 2015ean espainiaratu zituzten, Frantzian zigorra bete ondoren. Hala ere, Estrasburgoko Auzitegiak orain aztertu du horien eskaera.\nHiru presoak 2011ko martxoan atxilotu zituzten Frantzian, eta Paris inguruko hainbat espetxetatik igaro ostean, Lyongo kartzelara eraman zituzten. Zobarani 8 urteko kartzela zigorra ezarri zioten, 6 urtekoa Labakari eta 5 urtekoa, berriz, Lozanori. 2013an jo zuten Estrasburgoko Auzitegira, bakarka.\nFrantziako Gobernuaren arabera, bertako espetxeetan egon ziren bitartean 343 eta 453 bisita artean jaso zituzten eta telefonoz 426 eta 1.283 komunikazio artean izan zituzten.\nEstrasburgoko Auzitegiak eskariaren funtsean sartu gabe argudiatu duenez, presoek bisita eta telefono bidezko elkarrizketa ugari izan dituzte beren hurbilekoekin. Epaileek ebatzi dute ezerk ez duela frogatzen presoen hurbilekoek bisitan joateko \"arazo oso zailak edo gaindiezinak\" izan zituztenik. Auzitegiak gaineratu zuenez, hiru presoek ez zioten argi eskatu beren familietatik gertuago egotea 2012an instrukzio epaileari bidalitako gutunean. Are gehiago, gerturatze eskaera bat egin ahal zutela uste du.\n2019an Estrasburgok atzera bota zuen Gorka Fraile Etakideak sakabanaketaren aurka jarritako helegitea. Giza Eskubideen Europako Auzitegiaren iritzian, legeak babestu egiten du sakabanaketa politika. Beraz, Espainiako Justiziak ez zituen Fraile presoaren eskubideak urratu. Badajozko kartzelan preso jarraitzeko erabakia hartu zuen Espainiako Gobernuak, Fraileren eskariari muzin eginda. Azken horrek helegite bidez eskatu zuen Euskal Herrira gerturatzea, familia hurbilago izan nahi zuelako. Alabaina, Estrasburgoren iritzian, legeak babestu egiten du sakabanaketa politika, eta Espainiak ez ditu preso durangarraren eskubideak urratu.\n\u201cAgintari espainiarren helburua zen espetxeetako diziplina egokia bermatzea eta ETAko presoei dagokien politika aplikatzea\u201d, astearte honetan emandako epaiaren arabera. Horrenbestez, kasu honetan, sakabanaketak \"errespetatu\" egiten ditu oinarrizko eskubideak, Europako Auzitegiko magistratuen aburuz.\n2016an, espetxe aldaketa eskatu zuen, senideek Badajozera joateko arazoak zituztela argudiatuta.\nAuzitegi Nazionalak atzera bota zuen Fraileren eskaera, eta Auzitegi Konstituzionalak erabakia berretsi zuen gero, \u201currun egoteak ez dituelako oinarrizko eskubideak urratzen\u201d. Hori dela eta, Estrasburgora eraman zuen auzia.\nHorrekin lotuta, Giza Eskubideen Europako Auzitegiak ondorioztatu zuen familia harremanean eragina izan duela sakabanaketa egoerak, baina, epaiaren arabera, neurri hori Espainiako legerian oinarritu da, eta horren arabera aplikatu da.\nHorregatik, familia harremanean izandako eragina onartu arren, ez zuen erabakia neurrigabetzat edota bidegabetzat jo. Erabakia hartu zuen epaimahaia zortzi epailek osatu zuten, Maria Elosegi donostiarra tarteko.\nGiza Eskubideen Europako Auzitegia errusiar eta ukraniar presoen urrunketaren aurka.\nGiza Eskubideen Europako Auzitegiak, Errusiako Gobernuak Khodorkoviskiy-Lebedev eta Vintman presoen urrundu zituen eta honen aurkako iritzia eman zuen. \n2016an Estrasburgok arrazoia eman zion jaioterritik urrundu zutelako helegitea aurkeztu zuen Ukrainako preso bati. . Europako Giza Eskubideen Auzitegiak ebatzi du presoa jaioterritik 1.000 kilometro ingurura zegoen espetxe batera eramanda Giza Eskubideen Itunaren 8. artikulua urratu zuela Ukrainako Estatuak.\nOleg Leonidovitx Rodzevillo presoari arrazoia eman zion auzitegiak. Ladizhinska espetxean dago preso, Vinnitsiako eskualdean, bere sorterritik \u2014Simferopoldik (Krimea)\u2014 mila kilometro ingurura. Hark hainbat aldiz eskatu dio Ukrainako Gobernuari senideekiko gertuago dagoen kartzela batera lekualda dezatela, gurasoen eta semearen bisitak errazteko. Presoak argudiatu zuen gurasoak adinekoak zirela eta ezin zutela hain bidaia luzerik egin, ez osasun aldetik ezta ekonomikoki ere. Haren aitaordea 2014ko apirilean hil zen.\nUkrainak ez zituen eskari horiek aintzat hartu, eta Estrasburgoraino jo zuen Rodzevillok. Kexatu zen eskaerei uko eginda Ukrainak bidegabeki jokatu zuela eta ez zuela aintzat hartu bere egoera pertsonala; horrela, Giza Eskubideen Hitzarmeneko zortzigarren artikulua urratu zuela.\nArtikulu horren arabera, pertsona orok du eskubidea bizitza pribatua errespetatua izateko, eta agintaritza publikoak ezin du esku hartu \"segurtasun nazional edo publikoagatik beharrezkoa ez bada\". Europako Giza Eskubideen Auzitegiak gogorarazi du hitzarmenak ez diela presoei eskubidea ematen beren espetxea aukeratzeko eta \"nolabaiteko\" urruntzea \"saihestezina\" dela, baina erantsi du Ukrainak, bisitak \"zaildu\" edo \"ezinezko\" eginda, presoaren familia bizitzan \"esku hartze neurrigabea\" izan duela.\nEuropako Parlamentua euskal presoen urrunketaren aurka.\n2017an Europako Parlamentuak presoen urruntzea salatu zuen. Europako Parlamentuaren txostenak zioen sakabanaketa \"presoen senideei ezarritako zigor gehigarria\" zela. \nHorrez gain, gaixotasun larriak dituzten presoengan arreta berezia jartzea eskatzen zuen, \"osasunerako eskubidea bermatuta dutela ziurtatzeko\". Ildo horretan, gaitz larriak dituzten presoen \"zigorrak berriro aztertzeko aukera aintzat hartzeko\" galdegin die kide diren estatuei.\nBergeron izeneko txostenak babes zabala jaso du: 474 baiezko, 109 ezezko eta 34 abstentzio.\nEspainiako PPk ekimenaren kontra bozkatu zuen, Europako Alderdi Popularraren Taldeko gainerako kideek aldeko botoa eman duten bitartean.\nCiudadanoseko eta UPyDko diputatuek ere aurka bozkatu zuten, euren talde parlamentarioan (ALDE) dauden beste estatuetako kideek txostena babestu bazuten ere."}
{"id": "60931", "revid": "88969", "url": "https://eu.wikipedia.org/wiki?curid=60931", "title": "Marije Fullaondo", "text": "Marije Fullaondo La Cruz (Getxo, Bizkaia, 1964ko abenduaren 2a) ezker abertzaleko kidea, politikaria, irakasle eta ikertzailea da. \n2023ko uztailaren 23ko Kongresurako hauteskundeetan, Euskal Herria Bilduren Bizkaiko zerrendaren bigarren hautagaia izan zen, Oskar Matuteren atzetik, eta diputatu eserlekua lortu zuen Bizkaitik Espainiako Kongresuan. \nBiografia.\n2004ko ekainaren 13an, Herritarren Zerrendako zerrendaburua izan zen Europako Parlamentuko hauteskundetarako, baina Espainiako auzitegiek legez kanpo utzi zuten zerrenda.\nOndoren, Batasunarekin hainbat aldiz lotuta agertu zen eta horren bozeramaile izan zen 2006az geroztik. Gainera, Arnaldo Otegi eta Joseba Permach kartzelaratu ondoren, Pernando Barrenarekin batera egin izan du lan hau.\n2007ko udal hauteskundeetarako Ezker Abertzaletik bultzatu zen ASB alderdia legeztatzen saiatu ziren hiru pertsonetako bat izan zen. 2007ko abenduaren 18tik 2010eko apirilaren 15era kartzelan egon zen Baltasar Garz\u00f3n, Espainiako Auztegi Nazionaleko epailearen arabera, Batasuna, Eusko Abertzale Ekintza eta ETAren arteko harremana laguntzen zuelako.\n2013ko otsailaren 23an, ezker abertzaleko Sortu alderdiaren zuzendaritzarako aukeratu zuten, Masa Borrokarako Arloaren arduradun gisa.\n2023ko Kongresurako hauteskundeetarako, Euskal Herria Bilduren Bizkaiko zerrendaren bigarren hautagaia da, Oskar Matuteren atzetik eta diputatu eserlekua lortu zuen Bizkaitik."}
{"id": "60932", "revid": "512", "url": "https://eu.wikipedia.org/wiki?curid=60932", "title": "Yann Gerven", "text": "Yann Gerven, benetako izenez Yvon Gourmelon, (Plougastel-Daoulas, Bretainia, 1946ko abuztuaren 20a) bretainierazko eleberrigilea da. 1986ko Xavier de Langlais saria irabazi zuen \"Brestiz o vreskenn\" liburuagatik."}
{"id": "60933", "revid": "612989", "url": "https://eu.wikipedia.org/wiki?curid=60933", "title": "Yvon Gourmelon", "text": ""}
{"id": "60934", "revid": "612990", "url": "https://eu.wikipedia.org/wiki?curid=60934", "title": "Zavier Langleiz saria", "text": ""}
{"id": "60935", "revid": "512", "url": "https://eu.wikipedia.org/wiki?curid=60935", "title": "Daniel Doujet", "text": "Daniel Doujet (1956) bretainierazko idazlea da. Rennes 2 Bretainia Garaiko Unibertsitateko bretainierazko irakaslea da.\n2001ean Xavier de Langlais saria irabazi zuen \"Ur c'hi maget mat\" liburuagatik."}
{"id": "60936", "revid": "58701", "url": "https://eu.wikipedia.org/wiki?curid=60936", "title": "Ahatsa", "text": "Ahatsa Ahatsa-Altzieta-Bazkazane udalerriko herri bat da, Euskal Herriko Nafarroa Beherea lurraldean kokatuta, Garazi eskualdean.\nAntzina, udalerri propioa izan zen, baina 1842ko ekainaren 11an Altzieta-Bazkazane udalerri zaharrarekin bat egin zuen Ahatsa-Altzieta-Bazkazane udalerria sortzeko. 1836. urtean 452 biztanle zituen.\nBertako biztanleak \"ahatsarrak\" dira.\nIzena.\nAhatsa beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\nEtimologia.\nJean-Baptiste Orpustanek dio \"Ahatsa\" toponimoa \"aitz\" oinarri oronimikotik dator, \"haitz\" esan nahi duena.\nGeografia.\nAhatsa Hergarai ibarran dago.\nIngurune naturala.\nLauribar ibaiak, Errobiren ibaiadarra dena, herriko ingurunetan zeharkatzen du.\nHistoria.\nAhatsako jaunak, Garaziko jauna ere bazena, XI. mendean Arberoako bizkondeak, Gixuneko jaunak eta Bizkaiko jaunak aliatu zituen.\nFrantzisko I. Frantziakoak Pavia setiatu zuenean 1524n, San Juliango kapitain gazteak bizia galdu zuen eta erasotzaileen buru izan zen. Ahatsako jaunen oinetxea eta gaztelua hiribilduaren punturik gorenean altxatzen zen. Jaurretxe izena zuen eta higanoteek erre zuten 1569an.\nDonaia etxea, Ahatsako zaharrenetakoa, Nafarroako Erresumako basailuak diren garatarrena izan liteke. Etxe horretako atearen aurrean, elizaren ondoan, hilobi-harri bat aurkitu zuten, familiarena, eta, zalantzarik gabe, hilerritik erretiratua, zeinaren gainean aitzur bat irudikatuta baitago. Hilarri honek 1570eko idazkuna darama.\nAhatsa, Frantziako Iraultzaren hasieran, Baionako elizbarrutiko boterez hornituriko zenbait apaizen topaleku izan zen. Herriko parrokoa zen Etxeberri abadea, Konstituzioaren zina egiteari uko egin zionean erbesteratu egin behar izan zuena. Bere ondasunak bi lotetan bahitu eta saldu ziren. Iraultzaileek elizatik eraman zituzten apaindura eta edalontzi sakratu guztiak. Gainera, presbiterial hondoaren eta Haltsu, Falconnet eta Casalongetik emigratutako partikularren hogeita bederatzi lur saldu zituzten.\n1842ko ekainaren 11an Ahatsa eta Altzieta-Bazkazane udalerriak batu egin ziren, gaur egungo udalerria sortuz. Prozesu horretan, udalerri berriaren lurraldearen zati bat Ezterenzubi udalerri sortu berriari lagatzen zaio.\nDemografia.\nUdalerri independentea zeneko datu demografikoak daude:\nGarraio.\nHergarai Bizik eskatutako Garraio Solidarioa zerbitzu presta dio Ahatsan."}
{"id": "60938", "revid": "880", "url": "https://eu.wikipedia.org/wiki?curid=60938", "title": "Abjazia", "text": ""}
{"id": "60941", "revid": "512", "url": "https://eu.wikipedia.org/wiki?curid=60941", "title": "Goulc'han Kervella", "text": "Goulc'han Kervella (Plougerne, Bretainia, 1951ko uztailaren 4) bretainierazko idazlea da. 1969an medikuntza ikasten hasi zen eta 1982an \"Laenneg medisin\" tesi doktorala aurkeztu zuen.\nHermineren ordenaren saria jaso zuen. Horrez gain, 1983ko Xavier de Langlais saria irabazi zuen \"Laenneg medisin\" liburuagatik."}
{"id": "60943", "revid": "512", "url": "https://eu.wikipedia.org/wiki?curid=60943", "title": "Kristian Brisson", "text": "Kristian Brisson (Konk-Kerne, Bretainia, 1927 - 2013ko urtarrilaren 25a) bretainierazko idazlea izan zen.\n1985ean Xavier de Langlais saria irabazi zuen \"Skeud\" liburuagatik."}
{"id": "60944", "revid": "10891", "url": "https://eu.wikipedia.org/wiki?curid=60944", "title": "Aogust Brizeug", "text": "Aogust Brizeug (Lorient, 1803ko irailaren 12a - Montpellier, 1858ko maiatzaren 3a) bretainierazko poeta izan zen.\nAkademia Frantsesak saritu zuen \"Les Bretons\" lana."}
{"id": "60947", "revid": "512", "url": "https://eu.wikipedia.org/wiki?curid=60947", "title": "San Andr\u00e9s y Sauces", "text": "San Andr\u00e9s y Sauces (gaztelaniaz eta ofizialki \"San Andr\u00e9s y Sauces\") La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60948", "revid": "512", "url": "https://eu.wikipedia.org/wiki?curid=60948", "title": "Tazacorte", "text": "Tazacorte La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60949", "revid": "512", "url": "https://eu.wikipedia.org/wiki?curid=60949", "title": "Tijarafe", "text": "Tijarafe La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60950", "revid": "512", "url": "https://eu.wikipedia.org/wiki?curid=60950", "title": "Villa de Mazo", "text": "Villa de Mazo La Palma uhartean eta Santa Cruz Tenerifeko probintzian kokatzen den udalerri kanariarra da."}
{"id": "60951", "revid": "512", "url": "https://eu.wikipedia.org/wiki?curid=60951", "title": "La Frontera (Hierro)", "text": "La Frontera Hierro uhartean eta Santa Cruz Tenerifeko probintzian kokatzen den udalerri kanariarra da."}
{"id": "60952", "revid": "237", "url": "https://eu.wikipedia.org/wiki?curid=60952", "title": "Luis Mari Pikabea Zubieta", "text": ""}
{"id": "60953", "revid": "90538", "url": "https://eu.wikipedia.org/wiki?curid=60953", "title": "Patti Smith", "text": "Patricia Lee Smith (Chicago, Illinois, 1946ko abenduaren 30a) estatubatuar egile abeslari, musikari eta poeta da. Punkaren garaian egin zen ezagun, \"Horses\" diskoaren bitartez. Bruce Springsteenekin batera idatzitako \"Because the Night\" da bere abestirik ospetsuena. Rock and Roll Hall of Famen sartu zen 2007an.\nBizitza.\nChicagon jaioa, 1969an New Yorkera aldatu zen eta kazetari nahiz antzezle gisa lan egin zuen bertan; halaber, olerkigintzan ere nabarmendu zen. 1970eko hamarkadaren hasieran ezagun bihurtu zen New Yorkeko artista eta intelektualen artean. Zenbait talderentzat abestiak idazten jardun ondoren, bere taldea sortu zuen, eta 1975ean \"Horses\" diskoa eman zuen argitara.\nAhots zakar eta adierazkorraren jabe, baladekin eta energiaz beteriko rock musikarekin itzal handia lortu eta punk rock higikundeko artista ezagunenetakoa bilakatu zen. 1976an \"Radio Ethiopia\" diskoa atera zuen, handik bi urtera \"Easter\", eta 1979an \"Wave\". 1980an bertan behera utzi zuen musika, baina 1988an berriro itzuli zen, \"Dream of Life\" diskoarekin. Lan hura argitara eman ondoren, berriro erretiratu zen harik eta 1996an \"Gone Again\" aurkeztu zuen arte."}
{"id": "60954", "revid": "81870", "url": "https://eu.wikipedia.org/wiki?curid=60954", "title": "Sexu harreman", "text": "Sexu harremana bi gizaki edo gehiagoren arteko sexu jarduera da, gorputzen ukipen fisiko estua izaten duena, maiz koitora heltzen dena. Definizio horri jarraikiz, nork bere burua masturbatzea ez da harreman sexual bat. Koito edo sarpenaz burutzen ez diren harremanak \u2014zirritan ibiltzea edo elkar masturbatzea, kasu\u2014 sexu harremanak ote diren eztabaidagai da. Sexu harremanak, ugalketarako ez ezik, amodioa adierazteko edo plazer fisikoa sentitzeko ere egiten dira.\nSexu harremana gauzatzeak hainbat aldi izaten ditu:\nSexu-harreman motak.\nHainbat irizpideri jarraituz, mota askotako sexu harremanak izan daitezke:"}
{"id": "60957", "revid": "105290", "url": "https://eu.wikipedia.org/wiki?curid=60957", "title": "Palojoensuu", "text": "Palojoensuu (iparraldeko samieraz: \"B\u00e1lojotnj\u00e4lbmi\"), Enonteki\u00f6 udalerrian dagoen herrixka bat da, Finlandiako Lappi lurraldean. Muonio ibaia herrixkatik igarotzen denez, Finlandiako eta Suediako mugaren ondo-ondoan kokatzen da. Biztanle oso gutxi bizi da bertan, ehun eta berrogieta hamar, eta natura basatiaren erdian dago; mendixkak, aintzirak, oihan basatiak...\n1826. urtean, Markkinako eliza bertan kokatu zen, eta inguruko herrixken erdigune bilakatzen hasi zen. Alabaina, nagusitasun horrek ez zuen lar iraun, 30 urte geroago eliza berria Hettan kokatu zelako. Nahiz eta elizak ospea galdu, samitarrek Ozeano Artikora egin ohi zuten ibilaldiaren geltokietako bat izaten jarraitu zuen.\n1944-1945 urte bitartean, alemaniarrek, herrixka erasotu egin zuten Laponiako Gerra deritzotenean, eta Finlandiak, berregituratze-lanak egin behar izan zituen bertako hainbat etxe guztiz suntsituta gelditu zirelako."}
{"id": "60959", "revid": "105290", "url": "https://eu.wikipedia.org/wiki?curid=60959", "title": "Radio", "text": "Radioa elementu kimiko bat da, Ra ikurra eta 88 zenbaki atomikoa dituena. Bere jatorrizko kolorea zuri ia purua da, baina oso azkar oxidatzen da airearekin kontaktuan eta kolore beltza hartzen du. Metal lurralkalinoa da, uranio-meetan aztarna-elementu gisa ageri dena. Oso erradioaktiboa da. Bere isotoporik egonkorrenak, 226Ra, 1.602 urteko erdibizitza dauka eta radon gasa bihurtzen da.\nEzaugarri nagusiak.\nMetal lurralkalinorik astunena izanik, barioaren antzeko ezaugarri kimikoak dauzka. Uraninitan eta beste zenbait uranio-mineraletan agertu ohi da. Radioarekin eginiko prestakinek bi ezaugarri nabarmen dituzte: alde batetik, bere ingurunea baino tenperatura altuagoa edukitzen dute, eta bestetik, hiru motako erradiazioa ekoizten dute, alfa-partikulak, beta-partikulak eta gamma-izpiak. Neutroiak ere ekoizten ditu berilioarekin nahasten denean.\nRadioa lumineszentea da (kolore urdin geldoa ekoizten du), bortizki erreakzionatzen du urarekin eta olioarekin kontaktuan eta barioa baino pixka bat hegazkorragoa da."}
{"id": "60960", "revid": "105290", "url": "https://eu.wikipedia.org/wiki?curid=60960", "title": "Nunnanen", "text": "Nunnanen (iparraldeko samieraz: \"Njunn\u00e1s\") Enonteki\u00f6 udalerria dagoen herrixka bat da, Finlandiako Lappi lurraldean. Udalerriko ekialdeneko herrixka da eta Inari udalerriarekin harreman gehien daukana. Nahiz eta, herrixkaren biztanle-kopurua ez den berrehunera iristen, eskola publiko bat dago bertan, Hetta hiriburutik nahiko urruti dagoelako. Gutxi gorabehera, samitarren kopurua, %20a da.\nIzena XV. mendean herrixkara iritsi zen Nun herriari dagokio. Ez zen herrixka oso garrantzitsua izan, baina urteak igaro hala, geroz eta biztanle gehiago hurbiltzen joan zen bertara. Laponiako Gerran, 1945. urtean, naziek, Nunnanen birrindu egin zuten eta berregituratze-lanek hainbat urte iraun zuen.\nElur-orein abeltzaintza, ehiza, arrantza, eskia eta antzeko beste hainbat ekintza herrixkarekin betidanik egon izan dira lotuak."}
{"id": "60962", "revid": "880", "url": "https://eu.wikipedia.org/wiki?curid=60962", "title": "Britainiar museoa", "text": ""}
{"id": "60964", "revid": "512", "url": "https://eu.wikipedia.org/wiki?curid=60964", "title": "El Pinar de El Hierro", "text": "El Pinar de El Hierro Hierro uhartean eta Santa Cruz Tenerifeko probintzian kokatzen den udalerri kanariarra da. 2007ko irailaren 15ean osatu zen udalerria, La Fronteratik bananduz.\nAuzoak.\nHerria lau gunetan banatzen da:"}
{"id": "60965", "revid": "119347", "url": "https://eu.wikipedia.org/wiki?curid=60965", "title": "Hasiera (Biblia)", "text": "Hasiera edo Genesia (grezieraz \"biblos geneseos\", \u00abjatorriko liburua\u00bb, \u00absorrerako liburua\u00bb; hebreeraz \"bereshit\", \u00abhasieran\u00bb) Bibliako Itun Zaharreko eta Torako lehen liburua da. Tradizio judu-kristauaren arabera Moisesek idatzi zuen, baina egun iritzi orokorra da, tarteka egitate historiko zenbait jasotzen baditu ere, antzinako alegiazko kontakizunen bilduma dela, K. a. 950. urtearen inguruan osatzen hasia, eta Esdras apaiz idazkari judutarrak burutua K. a. V. mendean. Liburuak munduaren sorrera eta gizadiaren lehen aroak kontatzen ditu: Jainkoak mundua eta gizakia nola sortu zituen, Adam eta Eva lehen gizonaren eta lehen emakumearen istorioa, Kain eta Abelen istorioa, Noeren ontzia eta uholdea, Babelgo dorrea eta Abraham, Isaak, Jakob eta Josef aitalehenen istorioak, besteak beste. Judaismoan, Hasiera liburuak Jainkoaren eta Israelgo herriaren arteko lotura agertzen delako da garrantzitsua. Kristau-dotrinan, berriz, funtsezko elementuak ezartzen ditu munduaren sorrerari eta jatorrizko bekatuari buruz.\nSinesmen horien aurka daude eboluzioari eta bizitzaren jatorriari buruzko teoriak, bizitzaren jatorria prozesu fisiko-kimiko baten ondorioz sortu eta gizakia primateengandik eboluzioz garatu dela baieztatzen dutenak. Teoria horiek zientzian frogatutzat jotzen badira ere, badira Hasiera liburuko bertsioa hitzez hitz sinisten dutenak eta horren aldeko argudioak ere ematen dituztenak. Hasiera liburuak sorrerari buruz ematen duen bertsioaren aldeztaile direnen sinesmenari kreazionismo deritzo. Beste sinestun zenbaitek aldezten dute zientzia eta fedea bateragarriak direla, eta Hasierako kontakizunak modu alegoriko edo sakonean ulertu behar direla.\nLiburuaren historia.\nTradizio judu-kristauan, Moises profetak idatzi zituen Hasiera liburua eta Torako beste lau liburuak (Irteera, Lebitarrena, Zenbakiak eta Deuteronomioa). Horren aurka, hainbat kritikok hipotesi zenbait plazaratu dituzte Hasiera liburuaren historiari buruz. Hipotesi zabalduena dokumentu-hipotesia da, zeinaren arabera Hasiera eta Torako beste lau liburukiak iturri ezberdinetatik osatu diren, azterketa lexiko, estilistiko eta historikoa garatu ondoren. Hasiera liburuan azaltzen diren errepikapenak ere iturrien aniztasunaren hipotesia indartzen du. Adibidez, Adam lehenengo gizonaren sorrera bi aldiz kontatzen da, 1:27 eta 2:7 bersetetan hain zuzen. Horrela, Hasiera liburuan iturri yahvista, elohista eta apaiz-iturria bereizten dira, hurrenez hurren \"J\", \"E\" eta \"P\" ere deitu izan direnak. Pasarte zenbaitetan, gainera, antzinako Babiloniako mitoak hautematen dira, \"Enuma Elish\" izeneko sorrera-mitoa esaterako, eta \"Atra-Hasis\" eta \"Gilgamesh\" akadiar epika-testuetan, uholdearen inguruan azken hauek. Antzinako Egiptoko literaturaren arrastoak ere hauteman dira.\nIturri yahvista zaharrena da. K.a. X. mendean finkatu zen Jerusalem hirian, Salomonen erreinaldian. Bere ezaugarri nagusienetakoa Israelgo Jainkoa izendatzeko erabiltzen duen YHWH tetragrama da, gerora \"Yahveh\", \"Yahweh\" edo \"Jehoba\" idatziz kristauek itzuli dutena. Hasiera liburuaren beraren arabera, Jainkoak Hamar Aginduak eman zituen mendiari Sinai mendia deitzen zaio iturri honetan eta \"Horeb\" beste pasarte zenbaitetan bezala. Iturri honen existentzia Jean Astruc mediku frantsesak aipatu zuen lehen aldiz 1753 urtean, baina Julius Wellhausen teologoa izan zen gehien garatu zuena XIX. mendean. YHWH hitzaren erabileraz aparte, estiloaren eta gaiaren aldetik ere berezitasun nabarmenak ditu iturri yahvistak: sinpletasunez lortzen duen indarra eta sakontasuna eta jainkoaren antropomorfismoa (adibidez, Hasiera 3, 8 bersetean, \"Arratsean, gizonak eta emazteak baratzean zebilen Jainko Jaunaren oin-hotsa entzun zuten eta harengandik gorde egin ziren zuhaitz artean.\"; Noe eta ontziaren historian, \"Gero, Jaunak ontziko atea itxi zuen\", Hasiera 7, 16 bersetean). Bere jatorria inguruan jasotako ahozko tradizioetan bilatu behar da. Hasiera liburua iturri honen eragina eta arrastoak nabarmenak dira munduaren eta gizakiaren sorreran, Eden, Kain eta Abel, uholdea, Babelgo dorrea eta Abraham eta Jaunaren agintzaria kontatzen duten ataletan.\nIturri elohista iturri yahvista baion beranduago finkatu zen, K. a. VIII. mendean zehatzago, eta Israelgo Jainkoa izendatzeko \"Elohim\" izena erabiltzea da bere ezaugarri nagusia. Iturri yahvistako estilo sinple eta arina badu ere, Jainkoaren beste ikuspuntu bat azaltzen du: jainkoa transzendenteagoa da eta iturri yahvistan Jainkoak gizakiarekin harreman zuzena duen bitartean, iturri elohistan Jainkoak zerutik edo ametsetan dagoela hitz egiten dion gizonari. Aldi berean, gizadi osoari baino, israeldar herriari hitz egiten diola ere aipatu da, Jainkoak herriarekin egindako ituna nabarmenduz.\nApaiz-iturria aurreko bietatik aise bereizten da: dotrina bat osatzen du, modu ordenatu eta zehatzetan. K.a. VI. eta V. mendeetan garatu zen. Zenbakiak, kronologiak (sei egunetan zehar mundua nola sortu zen kontatzen duen pasartea (Hasiera, 1) esaterako apaiz-iturrikoa da) eta Pentateuko osoan ugari diren genealogiak biltzen ditu, erritu eta legediekin batera. Munduaren sorrerako kontakizunaz gainera, apaiz-iturria argi azaltzen da uholdearen kontakizunean (Hasiera 6-8), Jainkoak Noerekin eta Abrahamekin egindako itunak (Hasiera 9, Hasiera 17), eta aitalehenen historian (Hasiera 23, Hasiera 28). Aurreko iturriekin identifikatzen ez diren zatiren bat ere badago, Abrahamek Lot askatu zuenekoa (Hasiera, 14) esaterako.\nSalomonen erreinaldiaren ondoren, K.a. X. mendean zatiketa gertatu zen, Israelgo erresuma iparraldean eta Judeako erresuma hegoaldean. Erresuma bakoitzean Hasiera, Irteera eta Zenbakiak liburuen bertsio bereziak taxutu zituen. Asiriarrek Israelgo erresuma konkistatu zutenean K. a. 722 urtean, Babiloniara preso eraman ez zituztenak Judeako erresuman aurkitu zuten aterpe, bi liburu-bertsioen arteko gatazka sortuz horrela. K. a. 586 urtean, Judeako erresuma babiloniarrek hartu zutenean, judutar guztiak Babiloniara eraman zituzten. Bertan Esdras izan omen zen Hasiera, Irteera eta Zenbakiak liburuak bateratu zituena, eta Deuteronomioa (Jeremiasek idatzitakoa) eta Lebitarrena (aarondar apaizek idatzitakoa) ere gehituz, Pentateuko edo Tora osatu zuen.\nIdazkera lineala K.a. XV. mendean garatzen hasi eta Bibliako liburuak K.a. X. mendean osatzen hasi baziren ere, gorde diren Hasiera liburuaren eskuizkribu zaharrenak Pentateukoko beste testu zenbaitekin batera X. mendekoak dira eta testu masoretikoen bildumakoak dira: masoreta izeneko jakintsu judu zenbaitek zorroztasunez eta fideltasunez kopiaturiko liburuak alegia. Askoz ere lehenago baziren zalantzarik gabe Hasiera liburuen testuak, baina galdutzat jotzen dira, juduek jasandako jazarpenengatik edo juduek euren liburu sakratuak aldiro aldatu eta zaharrak lurperatzeko ohituragatik. Antzinako liburuak kopiatzen ziren materialak ere, papiroak eta larruzko erroiluak batez ere, ez ziren egokienak testuak luze kontserbatzeko. Dena den, edukiari buruz testu masoretikoek jatorriko testuak modu fidagarriak jasotzen dutela ziurtatzen da , beste sistema bokaliko batez ordea. Beste alde batetik, Hasiera liburuaren beste hizkuntzetako bertsioak ere badaude: \"Septuaginta\" grekerara itzulitako Itun Zaharraren bertsioa da, K.a. III. mendean; \"Vulgata\" IV. mende amaierako Bibliaren latinezko bertsioa da; \"Peshito\" III. mendeko asirierazko bertsioa, testu masoretikoaren funtsean bat datorrena eta aramerazko \"targum\" testuak . Samariarren Torak ere Hasiera liburuaren bertsio ezberdin bat azaltzen du.\nHasiera kapituluz kapitulu.\n1: Sorreraren lehenbiziko kontakizuna.\nKapitulu honetan unibertsoaren, munduaren eta gizakiaren sorrera kontatzen da 7 egunetan zehar, argia, gaua eta eguna lehenengo egunean , goiko eta beheko urak, itsasoa eta lehorra bigarrenean, landareak eta zuhaitzak hirugarrenean, argizagiak laugarrenean, itsasoko animaliak eta hegaztiak bosgarren egunean, animaliak eta gizona (\"adam\" hebreeraz) eta emakumea azkenik seigarren egunean. Nabarmena da hebreerazko \"tohu wabohu\" edo hasierako kaos horretatik unibertsoa eta mundua bereizketaz (ura eta lehorra, esaterako) sortzen dela: beraz, sorrera ordenarako lana ere badela baiezta daiteke. Dena den, Bibliako beste zenbait liburuetan Jainkoak unibertsoa ezerezetik sortu zuela baieztatzen da (2 Makabearrak 7,28). Zazpigarren egunean bere lana amaitutzat eman eta sakratu izendatzen du Jainkoak. Bere lanaren gailurra gizakia izanik, gizakia leku berezian jartzen dela geratzen da agerian, beste animaliak \"menderatuz\". Nabarmentzekoa da ilargia eta eguzkia ez direla espreski aipatzen, orduan jainkotzat hartzen ziren izenak zirelako, Jainko bakarraren ideia nagusituz horrela. Kontakizun osoan zehar, nabaria da erritmoa: \u00ab\"Jainkoak esan zuen\"\u00bb 10 aldiz agertzen da, \u00ab\"Eta hala izan zen\"\u00bb eta \u00ab\"Eta Jainkoak ona zela ikusi zuen\"\u00bb esaldiak 7 aldiz agertzen dira. Perfekzioa islatzen duen 7 zenbakia behin eta berriz agertzen da kontakizunean. Testu hau K.a. VI. mendean osatu zela uste da, Babiloniako erbestean eta apaizen eskutik (P iturria). Babiloniako mitoen arrastoa nabarmena da, hasierako itsaso edo ur-nahasketa aipatzen duen \"Enuma Elish\" izenekoa esaterako .\n2: Sorreraren bigarren kontakizuna.\nBigarren kapituluan gizonaren eta emakumearen sorreraren bigarren kontakizuna ematen da. Bigarren kapitulu hau lehenengo baino zaharragoa da, K.a. VIII. mendekoa eta, lehen kapituluan gizon eta emakumearen baterako sorreran ez bezala, gizona lehenbizi eta beronengandik emakumea sortzen da ondoren. Gizona (\"'adam \" hebreeraz) lurrez osatzen du Jainkoak, \"'adam 'afar min-ha'adamah\" (\u00ablur hautsez gizona\u00bb) hitz-jokoa erabiliz, eta bizi-arnasa emanez. Jatorriko hebreerazko bertsiotik bertatik hartzen du gizonak \"'adam\" izena baina laugarren kapitulura arte ez da bilakatuko lehen gizonaren izen propio. Kapituluak iturri yahvistatik edaten du, Jainkoaren irudi antropomorfikoa eskainiz: adibidez, \"Ondoren, Jainko Jaunak baratzea landatu zuen Edenen\" (Hasiera, 2,8). Eden baratze eta lorategi zoragarria da eta grekerara \"paradeisos\" edo paradisu hitza erabiliz itzuli zen. Eden hitzak \u00abekialde\u00bb adierazten du eta jaiotza eta bizitzaren norabidea da, antzinako tradizioan, mendebaldeak heriotza adierazten duen bitartean. Jainkoak erabateko askatasuna ematen dio baratzea baliatzeko, baina Jainkoak landaturiko \"dena ezagutzeko ahalmena\" ematen duen zuhaitzeko fruiturik ez jateko agindua ematen dio. Ondoren, gizonaren probetxurako animaliak sortu ondoren, gizona lozorroan murgilarazi, saihets-hezurra atera eta hori moldatuz emakumea sortzen du. Horrela, emakumearen eta gizonaren batasuna adierazi nahi dela baieztatu da, Jainkoaren ondorengo hitzetan gizona eta emakumea izendatzeko hitzen antzekotasunak ere, \"ish\" eta \"ishah\" alegia, erakusten duenez. Euskarazko itzulpenean, batasun hau honela adierazten da Adamen hitz hauek erabiliz: \u00ab\"Hau bai dela ene hezurraren hezur, ene haragiaren haragi!. \u201cEmakume\u201d izango da deitua, gizakumeagandik izan baita hartua\"\u00bb.\n3: Aginduaren haustura eta lehenengo bekatua.\nEdenen jarraituz, gaiztakeriaren alegoria moduan jarduten duen sugeak \"dena ezagutzeko ahalmena\" ematen duen zuhaitzetik fruitua jatea iradokitzen dio emakumeari, horrela jainko bihurtuko direla adieraziz. Hasieran ukatzen badu ere, azkenean jan eta ondoren gizonari ere ematen dio jateko. Dena ezagutzeko ahalmena jabeturik, biluzik daudela konturatu eta lotsatu egiten dira. Sugearen protagonismoa antzinako kulturetan ere hautematen da. \"Gilgamesh\" epikan, adibidez, sugea bizia ematen duen animaliatzat hartzen da, baina Babilonian, Grezian eta Etiopian ere sugea animalia bizi-emaile moduan agertzen da. Horrela, sugearen gaiztakeria judutarrak Jainkoaren sinbologia oro gaitzetsi eta ezabatzeko ahaleginarekin lotu da. Aginduaren haustura edo lehenengo bekatua Jainkoarekin parekatu nahi izana bide da, dena ezagutzeko ahalmena ematen duen zuhaitzetik jatean, baina kristautasunaren historian zehar haragikeria-bekatuarekin ere lotu izan da, agindua hautsi ondoren biluztasuna hostoez estali baitzuten. Emakumea bekatuaren jatorria izana Pandora mitoarekin parekatu izan da historian ere eta horrekin batera, misoginia justifikatzeko ere erabili izan da. Jainkoak gizona biluzik dagoela konturatu eta estalita ikustean jabetzen da gertatu izanaz eta itaunketa baten ondoren, madarikazioa botatzen dio sugeari eta zigorra jarri emakumeari eta gizonari hurrenez hurren. Sugearentzako madarikazioan salbamenerako itxaropena pizten du Jainkoak, emakumearen ondorengo batek \u00ab\"burua zapalduko dik\"\u00bb esanez (emakumearen ondorengo hori Kristo izango zela interpretatu dute zenbaitek), nahiz eta jarraian, sugeak orpotik helduko diola ere aipatu, zenbaiten ustez Akiles greziar pertsonaia mitologikoari erreferentzia eginez. Emakume eta gizonari jarritako zigorretan hilkortasuna nabarmendu behar da: \u00ab\"lurrera itzuli arte, handik izan zara hartua eta: hautsa zara eta hautsera itzuliko zara\"\u00bb (Hasiera, 3,19). Emakumeari haurdun gelditzean oinazea eta gizonarekiko mendekotasuna jarriko dizkio eta lanaren nekea gizonari. Dena ezagutzeko ahalmena duelarik, biziaren zuhaitzetik ere jan eta hilezkortasuna lor ez dezan, Edendik kanporatzen ditu biak. Hala ere, Jainkoak gizakia guztiz ez dituela abandonatzen aipatzen da, lurretik bizitzeko aukera eman eta Edendik kanporatzea arropaz jantzi egiten dituelako .\n4: Kain eta Abel.\nAdam, gizona, eta Eva Edendik kanporatuta, Kain eta Abel semeak izan zituzten, ordena horretan. Kain sumerieratik datorren hitza omen da eta \"errementari\" esan nahi du; artisaua izanik, aurrerago, Hasiera 4, 17 bersetean hain zuzen, lehenengo hiria ere eraiki zuelako aipamenarekin bat dator. Abel izena ere sumerieratik omen dator eta \u00abseme\u00bb esan nahi du. Hala ere, testuan Kain nekazari eta Abel artzain izan zirela adierazten da espreski. Horrela, Irteera liburuan adierazten den bezala, Abelek lehenengo bildotsak eskaintzen dizkio Jainkoari eta honek abegi onez hartzen ditu; ez ditu, ordea, modu berean jasotzen Kainen emaitzak. Jainkoa konturatzen da Kainen haserreaz eta haserre horren atzean dagoen joeraz eta eskaini egiten dio zuzen jokatzea. Kainek Abeli eraso egin eta erail egiten du. \"Targum\" bertsioetan, hilketaren aurretik kainek Abelekin duen elkarrizketa zehazten da. Jainkoak Kain madarikatu eta erbestera bidaltzen du, sugearekin eta Adam eta Evarekin Edendik kanporatzean egin zuen antzera, ezaugarri bat (tatuaje bat, akaso?) erantsiz, Kain ere hil ez zezaten. Erbesteko zigorra hau Jordaniako tribuetan jasotako ohituretan ere hautematen dela jaso da. Halaber, anaien arteko lehiaren istorioa arrunta Ekialde Hurbilean. \"Targum\" bertsioetan Kain madarikatuaren jatorriaren azalpen bat ere ematen da: Eva eta Sammael aingeru bekatariaren semea izango litzateke Kain eta horregatik leinu madarikatu baten ordezkaria, Abel, alaba biki batekin batera, Adam eta Evarengandik sortu zen bitartean. Kain Nod eskualdera erbesteratuta (\u00ab\"noraezean ibili\"\u00bb adierazten duen \u00ab\"nud\"\u00bb hitzaren antzekoa, arestiko berset batean Jainkoak Kaini botatzen dion madarikazioan noraezean ibiliko dela agintzean bezalaxe) joango da eta emakume batekin elkartu, leinu bati hasiera emanez. Biblia modu literalean hartu duten zenbait emakume hori nondik atera den argudiatu izan dute, jakinda Adam, Eva eta Abel bakarrik zirela munduan. Kainen ondorengo bakoitza zibilizazio profanoaren ordezkariak izango dira, hirien eraikuntza, abeltzaintza, musika eta burdingintzan jardunez hurrenez hurren. Beste ondorengo batek, Lamek izenekoa, poligamia abiarazi eta mendekuaren legea ezartzen du olerki batean.\n5: Adamengandik Noerengainoko aitalehenak.\nBosgarren kapituluan Adamengandik Noerengainoko aitalehenen genealogia zehazten da eta apaiz-iturriari esleitu zaio. Aipagarria, Adamen ondorengoa ez dela Kain (arestiko atalean aipatu bezala, tradizio zenbaiten arabera, Kain Evak Sammael aingeruarekin izandako semea baitzen), baizik eta Evarekin izan zuen Set izeneko beste seme bat. Kronologia horretan, harrigarriak dira aitalehen hauen bizitza-urteak. Bizitza luzeena duena Matusalen, kristau herrien tradizioan bizitza luzearen alegoria moduan erabili dena. Hamar dira guztira genealogia horretan agertzen diren pertsonaiak, Sumerreko errege zerrendetan bezalaxe, 2000 urte baino gehiagoko epe bat estaliz. Dena den, genealogiaren bertsio zenbait daude, Hasiera liburuko zer bertsio erabiltzen den.\n6-7-8: Uholdea eta Noeren ontzia.\nNoeren garaiko gizarteari buruzko ohar batekin abiatzen da ondorengo kapitulua. \u00ab\"Jainkoaren semeek\"\u00bb gizakien alabekin elkartu eta arraza aparteko bat sortzen dute, bizitza luzekoak eta tamainaz erraldoiak direnak. Jainkoak eta gizakiak nahasten dituen kontakizun hau mitologia zenbaitetan agertzen da. Jainkoak 120 urtera mugatu egiten du gizaki hauen adina. Interpretazio zenbaiten arabera, 120=40\u00d73 da, 40 izanik gizon kementsuaren adina eta 3 perfekzioaren zenbakia: sexuaren kemenak mugatzen duen 40 gainditu eta bider 3 egiten du Jainkoak, bere semea dela baieztatzeko . Gizakiaren gaiztakeria ikusita, Jainkoak gizakia eta munduko beste izaki guztiak desagerraraztea erabakitzen du, \u00ab\"begiko\"\u00bb duen Noe ezik. Noe salbatzeko, ontzi bat egiteko agintzen dio eta horretarako denetariko zehaztasunak ematen dizkio. Agindu bezala, ontzian bere familia eta animalia bakoitzeko banakoak sartutakoan, \u00ab\"lur azpiko itsasoaren iturri guztiak lehertu ziren eta zeruko atexkak ireki\"\u00bb eta 40 eguneko euri-jasak izan ziren, mundu guztia urpean utziz . \"Kataklysmos\" (grezierazko bertsioan) edo uholdearen iraupenari eta ontzian sartu beharreko animalia kopuruari buruz testuan agertzen diren kontraesanek kontakizunaren iturri aniztasunaren emaitza direla baieztatu da. Beste alde batetik, \"Gilgamesh\" epikan Hasierako liburuaren uholdearen oso antzekoa den kontakizun bat jasotzen da, uholdearen amaieran hegaztien joan-etorria ere modu bertsuan errepikatuz. Bi kontakizunen arteko parekotasuna 1872 urtean aurkitu zen lehenengo aldiz eta astindu handia ekarri zuen kristautasunean, Bibliaren egiazkotasuna ordura arte testu zaharrena zela aipatuz defendatzen baitzen. Hasiera liburuko kontakizunaren arabera, ontziak Ararat mendietan jo zuen lurra, egun Turkiako ekialdean. Hori dela eta, Noeren ontziaren arrastoen bila espedizio anitz antolatu da historian zehar, horietako batzuk testigantza eta ustezko frogak eskainiz, baina egun ez dago horren froga garbirik . Mesopotamian uholde handi baten arrasto geologikoak ere aurkitu dira, baina uholde horiek lokalak izan zirela frogatu da, uholde globalen aukera guztiz baztertuz.\nUholdea bukaturik, eta Noek Jainkoari eskaintza egin ondoren, Jainkoak mundua ez duela berriz ere suntsituko hitz ematen du kapituluaren bukaeran.\n9-10: Bigarren sorrera eta munduko herriak.\nJainkoak Noe bedeinkatu eta munduan zehar ugaltzeko deia luzatzen dio, Sem, Kam eta Jafetekin batera, Adam eta Evarekin egin zuen bezala. Animaliekiko harreman berri bat ezartzen du, ordea: haragia odolik gabe jan beharko da, \u00ab\"odolean baitago bizia\"\u00bb, judaismoan zorrotz jarraitzen den \"kashrut\" edo elikadurari buruzko arau multzoa zabalduz . Aldi berean, mundua berriz ere ez duela suntsituko ituna adierazten du : mundua ez duela berriz ere suntsituko, zortzigarren kapituluan aurreratu bezala.\nNoeren semeen ondorengoak munduak hedatzen dira. Kam ardoa edanda lozorroan dagoen Noe aita biluzik ikusi eta laguntza eskatzen die bi anaiei estaltzeko. Hauek lagundu egiten diote, baina aita biluzik ikusi gabe, atzeraka begiratuz. Noe aita konturatzean, Kam eta Kanaan madarikatu egiten ditu. Madarikazio hau azaltzeko, ohartu behar da Kanaan Mediterraneo itsasoaren eta Jordan ibaiaren arteko eskualdea dela eta israeldarrak iritsi baino lehen, kananeoak bizi zirela bertan, jainko anitzen adoratzaileak zirela, israeldarren Jainko bakarraren aurka. Aldi berean, Sem (hebrear eta arabiar herrien arbasoa) bedeinkatu, Yahveh Jainkoaren izenez, eta munduko beste herrien arbasoa omen den Jafetekiko atxikimendua soilik erakusten du.\nOndoren, hiru seme hauengandik abiarazitako genealogia garatzen da hamargarren kapituluan. Semen ondorengoak Arabiar penintsulan zehar barreiatuko dira, Kamen ondorengoan Kanaan eta Afrikan eta Jafeten ondorengoak ekialdera. Genealogia honetan gizaki arrazen jatorria ikusi izan da eta ideologia naziak judu (kamitar eta semitarren arteko nahasketa, auren esanetan), beltz (Kain eta Kamen ondorengoak) eta ario ez direnen aurkako jazarpena egiteko erabili izan du . Genealogian agertzen den Tubal, Jafeten semea, euskaldunen aitalehena izan zen euskal historia XVI-XIX mendeetan modu xelebrean aztertu zuten zenbait pertsonaiak. Abiapuntu honetatik tubalismo izeneko mitologia bat osatu zen, euskara Eden eta Babel hiriko jatorriko hizkuntza dela eta euskaldunak garbi mantendu den arraza bakarra .\n11: Babelgo dorrea.\nHamaikagarren kapituluan Babelgo dorrearen kontakizuna txertatzen da, aurreko kapituluaren genealogiaren eta hamaikagarren kapituluan bertan garatzen jarraitzen den Abrahamengainoko genealogiaren artean. Hori dela eta, modu autonomoan osatu zela uste da eta, Hasiera liburuko beste kontakizunetan bezala, inguruko mitologia antzeko kontakizunen baten arrastoak daude, \"Enuma Elish\" izenekoan esaterako. Hizkuntza berean mintzatzen diren gizonak ekialdera dagoen Xinear eskualdean lautada batean kokatu eta adreiluz hiri bat eta zerurainoko dorre bat altxatzea erabakitzen dute, ospea irabazteko. Harrokeria ikusita, Jainkoa \"jaitsi\" (dorrea ez da Jainkoa bezain handia, beraz) eta euren hizkuntzak nahastu egiten ditu, elkar ulertu ez eta dorrea bertan behar utz dezaten. Hiriak Babel izena hartuko du (\u00abnahasketa\u00bb edo asirieraz \"babili\", \u00abjainkoaren atea\u00bb eta hortik ere Babilonia). Aurkako interpretazio bi eman da kontakizuna azaltzeko: batean, Jainkoak zigorra jartzen die gizakiei Jainkoaren parean jartzeko ahaleginagatik; bestean, hizkuntza berbera izatea eta hiria eta dorrea izatearen nahia inperio baten garaipenaren sinboloak dira eta, hizkuntzak nahastuz eta dorrearen eraikuntza geldiaraziz, Jainkoak aniztasuna birrintzen duen botere totalitarioen aurka egiten du. Hipotesi honen ebidentzia moduan, Mesopotamian eraikitako zigurat eraikinak daude, eskualdea mendean izan zuten inperio babiloniar eta asiriarraren garaietan eraikitakoak. Ohartu behar da judutarrak preso izan zirela Nabukodonosor II.a babiloniar erregearen garaian eta honek dorre handi bat berreraiki zuela. Judu eta kristauek hirietako zibilizazioaren aurka izan duten joera ere kontakizun honen bitartez azaldu izan da.\n12-25: Abrahamen zikloa.\nAbraham da uholdearen ondorengo lehenengo patriarka. Judaismoan eta kristautasunean fededunen aitalehentzat jotzen da eta islamean ere \"imam\" fededunen gidaritzat hartzen da. Hasieran Abraham izenez ezaguna, Semen ondorengoa da hainbat belaunaldiren ondoren. Mesopotamia hegoaldetik Kanaan aldera joateko agindua jasotzen du Jainkoarengandik eta hara abiatzen da, Sarai emazte eta Lot ilobarekin. Artzai erdinomaden tribu baten buru den Abramen bidaiak garai hartako artzain eta merkatarien ibilbidea jarraitzen du, egungo Basora inguruko Ur herritik iparralderantz eta gero handik Mediterraneo kostaldera jaitsiz hegoalderantz. Gosete baten ondoren, Egiptora joatea erabaki eta bidean Sarairi egiptoarrei bere emaztea ez, baizik eta bere arreba dela esateko ohartarazten dio, Sarairen edertasuna ikusita, bere senarra dela jakitean hil egingo dutela eta. Faraoiak Sarai eta Abrahami opariak eman, baina azkenean egia jakin eta Abran eta Sarai bidali egiten ditu Egiptotik (Hasiera, 12). Negev aldera abiatzen dira eta Abraham eta Lot bertako lurrak zatitzea erabakitzen dute: Kanaan Abrahamentzat izango da eta Jordan ibaiaz ekialdeko lurra Lotentzat, Sodoma hiriko inguruetan (Hasiera, 13). Lot gerra batean preso hartu eta hura askatzera gerra sartu, garaipena eta etsaiekin bihotz handia erakusten du (Hasiera, 14). Jainkoak Abrahamekin ituna egiten du, artean seme-alabarik gabe, ondorengo ugari izango dituela hitz emanez. Ondorengo hauek esklabo biziko direla ere ohartarazi baina azkenean askatu eta Egiptotik Eufrates ibairainoko lurraldea emango diela ere hitz ematen du: Agindutako Lurraldearen lehen ituna da (Hasiera, 15). Ondorengorik gabe, Saraik Agar izeneko bere esklaboarekin elkartzeko eskatzen dio Abrahami. Agar haurdun geratu eta Saraik, jeloskor orduan, bidali egiten du. Jainkoaren aingeru bat Agarren aurrean azaldu eta semeari Ismael izena jarriko diola agintzen dio. Abraham eta Sarairengana itzultzeko ere agintzen dio (Hasiera, 16). Abrahamen istorio guztian nabarmena ondorengoak izateko gogoa eta premia, Sarairen antzutasunarekin areagotzen dena. Ismael, bere aldetik, arabiarren arbaso bihurtuko da islamean eta agintzaren semetzat hartuko dute, Isaak baztertuz.\nJainkoa Abraham zaharraren aurrean agertzen da jarraian eta ituna egiten du berarekin. Horren arabera, bere ondorengoek herri multzo zabala osatuko dute (Israel izango dena), Kanaan lurretan eta betiko, eta bere emaztearengandik seme bat izango duela agindu, Isaak izena izango duena; horretarako, gizon guztiei erdainkuntza egin beharko zaie jaio eta zortzi egunetara. Horrela, erdainkuntza judaismoaren oinarrizko agindu bilakatzen da. Jainkoak aginduta, gainera, Abrahamek eta Saraik Abraham eta Sara izenak hartuko dituzte aurrerantzean (Hasiera, 17). Itun hau islam eta judaismoaren arteko eztabaida bizia piztu du historian zehar, Abrahamen ondorengoa Ismael ala Isaak den. Ismael arabiarren arbasotzat hartzen du islamaren tradizioak eta Abrahamen legezko ondorengoa izanik, berak sortutako herria da Agindutako Lurraren jabe. Judutarren arabera, Isaak eta ondorengo Israel herria da lur horren jabea.\nBeste seme baten agintza errepikatu egiten da hurrengo kapituluan, Jainkoa gizon moduan beste bi gizonekin batera bisitan etortzen zaionean. Abrahamek abegikortasunez jasotzen ditu eta ondoren, Jainkoa Sodoma suntsitzera doanean, bertako lagunenganako errukia erakusten du (Hasiera 18). Jainkoaren bi mezulariak Sodomara heldu eta Loten etxean hartzen dute ostatu. Sodomatarrak heldu eta heldu berriekin \"oheratu\" edo \"ezagutu\" nahi dutela adierazten dute. Bisitariek emaztea eta alabak hartu eta alde egiteko esaten diote Loti, alde egitean atzera ez dutela begiratu behar ohartaraziz. Loten emazteak atzera begiratzen du, ordea eta gatzezko estatua bihurtzen da. Sodoma eta Gomorra hiriak erraustu egiten ditu Jainkoak. Pasarte honetan, Jainkoak homosexualitatearen aurka duen jarrera interpretatu da, exegeta zenbaitek baztertu egin badute ere . Dena den, interpretazio hura dela eta, hizkuntzan sodomia hitza gizon homosexualek praktikatu ohi duten sarpen anala adierazteko termino gisa geratu da. Jarraian, intzestuaren aipamena egiten da: Loten alabek aita mozkorrarazi eta berarekin oheratzen dira seme bana izateko, Moab eta Ben-Ami izenekoak, moabdar eta amondar herrien arbasoak (Hasiera, 19). Abraham Negeveko hiri batera heltzen da, Egipton bezala Sara bere arreba zela esanez. Abimelek bertako erregeak Sara ekartzeko agindua ematen du, baina gau horretan Jainkoa agertzen zaio ametsetan, Sarari buruzko egia kontatuz eta itzultzeko esanez. Lotsaturik, Abimelekek Abrahami azalpenak eskatu eta opariak ematen dizkio Abrahami irainaren ordainetan (Hasiera, 20).\nHurrengo kapituluko kontakizunak judaismoa eta islama elkarren aurka jarri ditu. Isaak jaio eta Ismaelek, hamalau urterekin ia, barre egiten dio edo berarekin jostatzen da . Ondoren, Sara Abrahami haurra eta ama bidaltzeko eskatzen dio. Abrahamek men egin eta Ismael bizkarrean hartuta eta Agar eramaten ditu urrutira, Jainkoaren onespenarekin, bere ondorengoa Isaak dela adieraziz . Jainkoak Agarri Ismael bere semea hartzeko agintzen dio, berarengandik herri handi bat sortuko dela hitz emanez (Hasiera, 21).\nHasiera, 22 kapituluan Jainkoak Isaak hartu eta Moria mendian erre-opari gisa eskaintzeko agintzen dio Abrahami. Honek men egin eta hara abiatzen da. Agindua betetzera doala, aingeru batek eskaintza bertan behera uzteko eskatzen dio, Jainkoaren aginduak bete egiten dituela argi geratu baita. Isaaken loturak \"Akedah\" izena hartzen du hebreeraz eta aginduaren itxurazko krudelkeriak interpretazio anitz izan ditu judaismoan, kristautasunean eta islamean ere, hala nola Ismael bidali izateagatik zigor moduan edo fede hautsezinaren irudikapen gisa. Antzinako Israelen gizakien sakrifizioak egiten zirela ere jaso da . Hain zuzen, Abraham gainditu beharreko froga nagusitzat jotzen da, kontakizunean zehar gainditzen duen azkena .\nHurrengo kapituluan Sara hil egiten da Hebronen eta Abrahamek Kanaanen dauden hititei eskatzen die baimena Sararen gorpua ehorzteko. Hititen buru den Efronek inongo oztoporik jarri gabe lursail bat oparitzen dio horretarako Abrahami, baina honek ez du oparia onartzen eta prezio justua ordaintzen du azkenik (Hasiera, 23). Hasiera, 24 kapituluan Abrahamek agindua egiten dio morroi bati bere jaioterrira joan eta han aingeru batek erakutsiko dion emakumea ekartzeko, emakumeak hala nahi badu. Morroiak horrela egin eta Jainkoaren seinale bati jarraiki Najor Abrahamen anaiaren biloba, Rebeka izenekoa, Isaaken emaztegaia izateko aukeratua dela jakingo du. Familiaren eta emakumearen baimena hartu ondoren, Isaak Rebekarekin ezkontzen da. Kapitulu honetan ondorengoa osatzeko ardura agertzen da berriz ere, Abrahamen kontakizun osoan zehar bezalaxe. Garaiko ohiturak ere jarraitzen dira. Hasiera, 25 kapituluan, Abraham Keturarekin ezkondu eta berarekin zenbait seme ditu; azkenik, 175 urterekin hil egiten da eta Isaak izendatzen du ondorengo. Ismaelen ondorengoak Arabian kokatzen direla ere aipatzen da.\nAbrahamen zikloaren ezaugarri nabarmenena ondorengoa izatearen kezka da, Sararen hasierako agortasunean eta Jainkoak egindako itunetan islatzen dena. Aldi berean, ziklo osoan Abraham monoteismoa ezarri eta zabaldu zuen lehena izan zen . Fededunaren eredu gisa, ziklo osoan Abraham gizon bertutetsu moduan agertzen da behin eta berriz: aberatsa da, errege eta pertsonaia nabarmenekin itunak egin eta gerrak irabazten ditu eta abegikorra eta lagunkoia da (Sodoma erraustu aurreko eskaeran ikusten denez). Ondorengo Jakob eta Joseferen zikloen aldean, Abrahamen zikloak kutsu teologikoagoa duela nabarmendu da, hasierako testuetatik apaizek moldatua euren ideologia eta teologia txertatzeko .\n25-36: Jakoben zikloa.\nAbrahamen zikloan herria iraunaraziko duen ondorengo bat izatea kezka nagusia izanik, Jakoben zikloan anaien arteko liskarra eta amarrua izango dira gai nagusi. Aldi berean, Abrahamen zikloak kutsu erlijioso nabarmena duen bitartean, Jakoben zikloa profanoa da batez ere eta agian horregatik teologoen arreta eskasa erakarri du. Aldi berean, Jakoben istorioko pasarte anitzek Mesopotamiako Nuzi hiriko taulatxoetan aurkitutako kontakizunen arrasto nabarmenak dituzte eta askotan kontakizunaren xehetasunak ere errepikatu egiten dira Hasierako testuan.\nJainkoak Isaak eta Rebeka bikoteak bi seme izango dutela eta gazteenak zaharrena menderatuko duela iragarriz abiatzen da zikloa. Bi semeak, Esau, zaharrena da eta ondorengo nagusia, eta Jakob gazteena. Modu harrigarri batez, Esauk oinordekotza dilista-plater baten truke saltzen dio Jakobi (Hasiera, 25). Hurrengo kapituluan, Isaak agertzen da berriz ere protagonista moduan, Abimelek erregearekiko gatazka kontatuz. Hasiera, 27 kapituluan, Isaak zaharra itsu dago eta Esau ehiza ekarri, sukaldatu eta bedeinkatu egingo duela esaten dio. Adi dagoen Rebekak Jakobi bere anaiaren ordez aitarengana joan eta, Esau delako itxurak eginez, bedeinkazioa jasoko duela agintzen dio. Horrela, Jakobek aita engainatu eta aitaren bedeinkazioa hartzen du. Esauk, haserre, Jakob anaia hilko duela hitz ematen du. Beldurrez, Rebekak Laban bere anaiarengana joateko esaten dio, Isaaken onespenarekin, han ezkontzeko. Bidean, zerura doan eskailera batean aingeruak gora eta behera ikusten ditu amets batean (hortik, Jakoben eskailera) eta Jainkoaren bedeinkazioa jasotzen du, ondorengoek herri zabala osatuko dutela aginduz. Bertan, Betel izeneko santutegia altxatzen du (Hasiera, 28). Jakob Rakel Labanen alabarekin topo egin eta maitemintzen da. Haren eskua eskatzen dio aitari berarentzat lanean zazpi urte ematearen truke. Zazpi urteen ondoren, eztei-gauean, ordea, Labanek Lea alaba bidaltzen du eztei-ohantzera, Rakelen ordez. Jakob hurrengo goizean konturatzen da trikimailuaz eta beste zazpi urtez jardun behar du Labanentzat lanean Rakelekin ezkontzeko. Kapitulu honetan, trikimailua eta azpikeria agertzen da berriz ere, baina Jakoben aurka oraingo honetan. Learekin 4 seme ditu (Hasiera, 29). Hurrengo kapituluan, ugalkortasunaren inguruan aritzen da. Jakobek benetan maite duen Rakelek haurrak izateko ezintasuna duela, Jakobi Bilha bere morroiarekin elkartzeko esan eta bi seme ditu berarekin. Leak berdina egiten du Zilpa bere morroiarekin eta beste bi seme izango ditu, emazteen artean ondorengoak sortzeko halako lehia bat sortuz. Israel monogamia ezartzen bazen legean, bigamia onartzen da Deuteronomio liburuan, emazte bat maitatua (Rakel, kasu honetan) eta bestea maitatu gabea (Lea) izanik. Konkubinatoa ere onartua zegoen Jakob eta emazteak bizi ziren Padan Aram kokatzen zen aramear lurraldean eta inguruko kulturetan ere, konkubina eta hauen ondorengoen eskubideak zehaztuz. Azkenik, Rakelek Josef semea izango du eta orduan bere jaioterrira itzultzeko nahia agertzen dio Laban osabari. Rakelek beste seme bat izango du aurrerago, Benjamin izenekoa eta horrela guztira hamabi seme izango ditu Jakobek, Israelgo Hamabi Tribuen aitalehenak izango direnak. Honek ez du begi onez ikusten itzulera, Jakobekin bere azienda nabarmen ugaldu delako. Geratzearen truke ordaina eskatzen dio Jakobi eta honek ardi beltzak eskatzen dizkio. Hauek gutxi badira ere, trikimailu batez ugaldu egiten ditu eta azienda handia osatzen du Labanen kaltetan (Hasiera, 30). Labanen semeek Jakoben jokaeraz aitari ohartarazi eta Laban Jakob begi txarrez ikusten hasten da. Jakobi bere jaioterrira itzultzeko agindua ematen dio Jainkoak eta harantz abiatzen da, emazteek adostasuna erakutsi ondoren. Abiatu baino lehenago, Rakelen aitaren etxe-jainkoak osten ditu. Laban Jakoben atzetik abiatzen da, Jainkoak Jakoben aurka ezer ez egiteko ohartarazi badio ere. Jakobengana heldu eta etxe-jainkoak bilatzeari egiten dio, baina ez ditu aurkitzen Rakelek ezkutuan dituelako. Ondoren, eztabaida pizten da Jakob eta Labanen artean, azkenean mugarri baten bitartez lur banaketa batez ebatziko dena (Hasiera, 31). Edomen (non Esau anaiaren herria zabaltzen den) mezulariak bidaltzen ditu Esaurengana bere itzuleraren berri emateko. Mezulariak itzultzean, Esau anaia 400 gizonekin datorrela adierazten diote. Beldurrez, Esauren erasotik babesteko eskatzen dio eta horretarako gainera azienda zabal baten eskaintza egiten dio Esauri. Horretarako mezulariak bidaltzen ditu Esaurengana. Bitartean, emazteak, konkubinak eta hamaika semeak (Benjamin artean jaiotzeke zegoen) leku seguru batean jarri eta bakarrik geratzen da Jakob. Gizon misteriotsu bat agertu eta berarekin borrokan hasten da. Gizonak Jakob garaitu ezinean, izter-giltza koloka jartzen dio. Gizona Jainkoa da eta aurrerantzean Jakob Israel izango dela iragartzen dio. Pasarte hau dela eta, tradizio juduan, judutarrek ez dute izter-giltza jaten (Hasiera 32). Esau topatzean elkarri abegi hunkigarria egiten diote, Esau aziendaren oparia errefusatuz hasiera batean eta onartuz azkenik. Esau utzi ondoren, Jakob Sikem hirian geratzen da, bertakoa den Jamor izeneko buruzagi bati lursail bat erosi ondoren (Hasiera, 33). Dina Learen alaba bortxatu egiten du Sikem jamoren semeak. Maite duela adieraziz, berarekin ezkontzeko eskaera egiten du, baina Jakoben semeek horretarako Jamorren gizon guztiek erdainkuntza egin behar dutela jartzen dute baldintza gisa. Baldintza bete eta bi egunetara, erdainkuntzaren oinazea sentitizen dutelarik, Jakob semeek gizon guztiak hiltzen dituzte arrebari egindako bortxaketaren mendeku moduan. Jakob jokaera honen aurka agertzen da, baina herria aurka jarri eta bere etxea eta familia suntsi dezaketelako bakarrik (Hasiera, 34). Jainkoak Betelera itzuli eta han aldare bat eraikitzeko agindua ematen dio. Jakob familia bildu eta hara abiatzen da. Bertan, Esaurengandik ihesi zihoanean bezalaxe, Jainkoa agertzen zaio eta Hasiera liburuan zehar behin eta berriz errepikatzen den agindua egiten dio, Israel izena berretsiz: \u00abOndorengo ugari izango duzu. Are gehiago, nazio asko sortuko dituzu, eta erregeak aterako dira zuregandik. Zeuri eta zeure ondorengoei emango dizuet Abrahami eta Isaaki agindu diedan lurraldea.\u00bb. Beteltik alde egin eta Rakelek Jakoben hamabigarren semea, Benjamin, izango du, baina erditzean hil egiten da (Hasiera, 35). Jakoben zikloaren azken kapituluan Esauren ondorengoen zerrenda eta genealogia zehazten da.\n37-50: Josefen zikloa.\nHasiera liburua Jakob eta Rakelen semea den Josefen zikloarekin bukatzen da. Ziklo honetan Egiptora hebrearren etorrera kontatzeko erabiltzen da. Kontakizunak badu egiantza, K.a. XIX. mendearen inguruan Beni Hassango irudiek Palestina eta Siriako biztanleekin garatutako merkataritza erakusten baitute, kronologia biblikoak ezarritako datekin bat gutxi gorabehera. Josef Egiptoko bisir izendatzen dute eta badirudi Antzinako Egipton bazirela jatorri atzerritarra zuten goi funtzionarioak, Asiatik etorritako hiksoen garaian. Josefen familiaren etorrerak Egipto aldera izandako migrazioen irudikapena izan daiteke, gosetetik ihesi Egiptoko Nilo ibarrera. Potifarren emaztearekiko istorioa, berriz, Egiptoko tradiziotik jasotako kontakizuna izan daiteke, Anubis eta Bitis anaien istorioan oinarrituta .\nIsrael aitak Josef du begikoena bere hamabi semeetatik eta horrek jeloskor jartzen ditu anaiak. Modu sinbolikoan nagusitu egiten dela amesten duela bere anaiei kontatu ondoren, anaien gorrotoa areagotu eta hiltzea proposatzen dute. Azkenean, ismaeldarrei esklabo saldu eta Egiptora eramaten dute. Aitari pizti batek hildu duela sinestarazten diote. Egipton, Josef Putifar faraoiaren funtzionarioari saltzen diote (Hasiera, 37). Hurrengo kapituluan, Juda eta Tamarren istorioa kontatzen da. Judak hiru seme ditu: Er, Onan eta Xela. Sela ezkondu baina ondorengoak izan aurretik hil egiten da. Judak Onan semeari Tamarrekin harremanak izateko agindua ematen dio baina honek ernal-hazia lurrera isurtzen du (hortik dator onanismo terminoa, masturbazioa izendatzeko). Onan ere hil eta Judak Xela bere seme gazteena heltzen denean izango duela agintzen dio Tamarri. Judak bere hitza betetzen ez zuela eta, prostituta moduan agertzen da mozorrotuta Judaren aurrean eta berarekin oheratzen da. Tamar prostituzioan aritu dela jakinda, hiltzeko agindua ematen du Judak baina berak berarekin oheratu eta haurdun dagoela frogatu ondoren, errugabetu egiten dute (Hasiera, 38). Josef Putifarrentzat lanean dihardu Egipton eta nagusiaren konfiantza irabazten du. Putifarren emazteak berarekin sexu-harremanak izan nahi eta Josefek ezezkoa eman ondoren, emazteak Josef salatu eta kartzelara bidaltzen du Putifarrek (Hasiera, 39). Kartzelan faraoiaren edarizaina eta okina ezagutzen ditu. Biek amets bana dute eta Josefek interpretatu egiten ditu, edarizaina askatu eta okina hil egingo dutela aurreikusten du. Edarizainari faraoiari bere alde hitz egiteko eskatzen dio. Aurreikuspenak bete egiten dira, baina okina ahaztu egiten da Josefez (Hasiera, 40). Bi urte pasata, faraoiak bi amets ditu eta Josef ekartzen dute horiek interpretatzeko, edarizaina berarekin gogoratu ondoren. Josefek uzta oparoko zazpi urteren ondoren goseteko beste zazpi urte etorriko direla iragarri eta urte oparoetan uzta metatzeko aholkua ematen du, ondorengo goseteari aurre egiteko. Faraoiak profetatzat hartu eta Egipto arrakastaz gobernatzen jartzen du, bere iragarpenak gauzatu eta aholkuak bete ondoren. Ohartu behar da amets bidezko aztinantza edo oniromantzia praktika ohikoa zela Ekialde Hurbileko antzinako kulturetan. Egipton praktika horri buruzko tratatuak ere bazeuden. Horretarako historian benetan existitu diren zigilua eta urrezko idunekoa ematen dizkio, handikientzat ziren lihozko janzteaz gainera. Asenet apaiz nagusi baten alabarekin ezkondu eta Manases eta Efraim semeak ditu berarekin (Hasiera, 41). Jakob gari bila bidaltzen ditu semeak Egiptora, Benjamin ezik. Hamar semeak Egiptora heldu eta Josefekin hasten dira tratuan, anaiarekin ari zirela jakin gabe. Honek ezagutu egiten ditu eta espioitzat hartzen ditu. Hiru egunez kartzelatu ondoren, aske utzi eta garaia eramaten uzten die, baina anaia txikiena ekarriko dutela hitza ematen badute. Simeon uzten dute Josefekin kaudimen moduan. Bestalde, itzulerako bidaian garia ordaintzeko dirua euren zorroetan dagoela aurkitzen dute. Kanaanera itzultzean, Jakob aitari gertatutakoa kontatu, baina Jakob ukatu egiten du Benjamin Egiptora bidaltzea, Josef hilda dagoelakoan Rakelengandik geratzen den seme bakarra baita (Hasiera, 42). Jakob uzkur agertzen bada ere, azkenean onartu egiten du Benjamin bere anaiekin Egiptora joatea. Josefengana heltzen direnean beldurrez, Jose diruaren kontua dela eta lasai egoteko esaten die, dirua zorroetan Jainkoak berak jarri zuelako. Oturuntza baterako gonbita egin eta benjamin ikustean, Josef hunkitu eta kanpora ateratzen da negar egitera. Oturuntzan, Benjamin bereziki tratatzen dute, besteei baino janari gehiago emanez (Hasiera, 43). Josefek bere anaien zakuak janariz betetzeko agindua ematen du , diruarekin batera, baina Benjaminen zakuan bere zilarrezko edalontzia sartzen du gainera. Anaiak alde egitean, horien atzetik bidaltzen du morroi bat bidaltzen du zakuan propio sartutako koparen bila. Josefengana itzuliz berriz ere, Josefek itxurazko lapurretaren zigor moduan Benjamin berarekin geratu behar dela dio. Judak, berriz, bere burua eskaintzen dio esklabo gisa, Benjamin Egipton uzten badute, Jakob aita hilko dela ziur baita (Hasiera, 44). Azkenik, Josef bere benetako nortasunaren berri ematen die anaiei malkotan. Aitarengana joan eta ekartzeko eskaera egiten diete Josefek eta faraoiak, Egiptoko lur onenak eskainiz (Hasiera, 45). Jakob (edo Israel) familia osoarekin abiatzen da Egiptorantz, 70 guztira. Bertan Josefen abegi hunkigarria jasotzen dute, faraoiak emandako lursail onenekin batera. Goseteak aurrera jarraitzen du eta gari trukean, Josefek aziendak eta lurrak eskuratzen ditu faraoiarentzat, egiptoarrak faraoiaren maizter bihurtuz. Jakob hiltzear dagoela, Egipton ez hilobiratzeko agintzen dio Josefi (Hasiera, 46-47). Hilzorian, Jakob Efraim eta Manases Josefen semeak, bere bilobak alegia, bedeinkatu eta patriarken agindua berresten du haien aurrean. Ondoren, Hasiera liburuaren azken idazketa batean txertatutako olerki batean, bere hamabi semeak eta ondorengo Hamabi Tribuak bedeinkatzen ditu. Hil aurretik, Abrahamen hilobian ehorzteko agindua ematen du. (Hasiera, 48-49). Faraoiari bere aita hilobiratzeko Kanaango lurraldera joateko baimena eskatuta, hara abiatzen da bere familia osoarekin batera, Jakoben gorpua baltsamatu ondoren, tokiko ohiturari jarraiki. Anaiek barkamena eskatzen diote Josefi, baina honek eginiko gaiztakeria azkenean onerako izan zela adierazten du, betiere Jainkoaren borondatea nabarmenduz. Josef hil, baltsamatu eta sarkofago batean sartzen dute, Egiptotik Agindutako Lurraldera eraman bitartean (Hasiera, 50).\nHasiera liburuaren azterketarako ikuspuntuak.\nBeste edozein literatura-testu moduan, Hasiera liburua ikuspuntu sinkroniko zein diakroniko batetik azter daiteke. Azterketa sinkronikoak testuari berari begiratzen dio, batasun moduan. Ikuspuntu diakroniko batetik, berriz, testua inguruko historiarekin harremanetan jartzen da, testuaren iturrietatik hasita eta jasotako aldaketetan zehar ."}
{"id": "60966", "revid": "336", "url": "https://eu.wikipedia.org/wiki?curid=60966", "title": "Genesi", "text": ""}
{"id": "60967", "revid": "103793", "url": "https://eu.wikipedia.org/wiki?curid=60967", "title": "Valverde", "text": "Valverdek hurrengo esanahiak eduki ditzake:"}
{"id": "60968", "revid": "42539", "url": "https://eu.wikipedia.org/wiki?curid=60968", "title": "La Frontera", "text": "La Frontera hitzak hurrengo esanahiak eduki ditzake:"}
{"id": "60969", "revid": "2241", "url": "https://eu.wikipedia.org/wiki?curid=60969", "title": "Zarra (argipena)", "text": "Zarra hitzak ondorengo esanahiak eduki ditzake:"}
{"id": "60970", "revid": "2241", "url": "https://eu.wikipedia.org/wiki?curid=60970", "title": "Genesis", "text": "Genesis hitzak hainbat adiera ezberdin ditu:"}
{"id": "60971", "revid": "512", "url": "https://eu.wikipedia.org/wiki?curid=60971", "title": "X\u00e0tiva", "text": "X\u00e0tiva (valentzieraz ofizialki; gaztelaniaz \"J\u00e1tiva\") Valentziako Erkidegoko udalerria da, Costera eskualdean eta Valentziako probintzian kokatua. Eskualdeko hiriburu eta udalerririk populatuena da."}
{"id": "60973", "revid": "2414", "url": "https://eu.wikipedia.org/wiki?curid=60973", "title": "Marahoue", "text": "Marahou\u00e9 Boli Kostako 19 probintzietako bat da. Bere hiriburua Bouafl\u00e9 da. 8.500 kilometro koadroko azaleran 743.621 biztanle ditu."}
{"id": "60974", "revid": "105290", "url": "https://eu.wikipedia.org/wiki?curid=60974", "title": "Moyen-Cavally", "text": "Moyen-Cavally Boli Kostako 19 probintzietako bat da. Bere hiriburua Guiglo da. 14.150 kilometro koadroko azaleran 505.706 biztanle ditu."}
{"id": "60975", "revid": "105290", "url": "https://eu.wikipedia.org/wiki?curid=60975", "title": "Moyen-Comoe", "text": "Moyen-Comoe Boli Kostako 19 probintzietako bat da. Bere hiriburua Abengourou da. 6.900 kilometro koadroko azaleran 557.086 biztanle ditu."}
{"id": "60976", "revid": "105290", "url": "https://eu.wikipedia.org/wiki?curid=60976", "title": "N'zi-Comoe", "text": "N'zi-Comoe Boli Kostako 19 probintzietako bat da. Bere hiriburua Dimbokro da. 19.560 kilometro koadroko azaleran 1.038.166 biztanle ditu."}
{"id": "60977", "revid": "25421", "url": "https://eu.wikipedia.org/wiki?curid=60977", "title": "Savanes", "text": "Savanes ondorengo lekuen izenak izan daitezke:"}
{"id": "60978", "revid": "1659", "url": "https://eu.wikipedia.org/wiki?curid=60978", "title": "Isidro Larra\u00f1aga Akordeoi Orkestra", "text": "Isidro Larra\u00f1aga Akordeoi Orkestra Tolosan (Gipuzkoa) kokatuta dagoen akordeoi orkestra da. 25 kide inguruk osatzen dute eta ezaguna da nazioartean eskainitako kontzertuengatik eta baita lehiaketetan irabazitako sariengatik ere. Zuzendaria Isidro Larra\u00f1aga Moreno da eta akordeoiez gain orkestra kaxa, tinbal, baxu eta teklatuz osatzen da."}
{"id": "60979", "revid": "105290", "url": "https://eu.wikipedia.org/wiki?curid=60979", "title": "Savanes (Boli Kosta)", "text": "Savanes Boli Kostako 19 probintzietako bat da. Bere hiriburua Korhogo da. 40.323 kilometro koadroko azaleran 1.386.445 biztanle ditu."}
{"id": "60981", "revid": "105290", "url": "https://eu.wikipedia.org/wiki?curid=60981", "title": "Sud-Bandama", "text": "Sud-Bandama Boli Kostako 19 probintzietako bat da. Bere hiriburua Divo da. 10.650 kilometro koadroko azaleran 942.873 biztanle ditu."}
{"id": "60982", "revid": "105290", "url": "https://eu.wikipedia.org/wiki?curid=60982", "title": "Sud-Comoe", "text": "Sud-Comoe Boli Kostako 19 probintzietako bat da. Bere hiriburua Aboisso da. 7.278 kilometro koadroko azaleran 612.129 biztanle ditu."}
{"id": "60983", "revid": "119347", "url": "https://eu.wikipedia.org/wiki?curid=60983", "title": "Euskal Herriko Komunistak", "text": "Euskal Herriko Komunistak (EHK) ezker abertzaleko eragile politiko komunista da.\nDefinizioa eta sorrera.\nEHKk bere burua \"Euskal Herriko komuniston erakunde\" gisa aurkezten du, eta ezker abertzalearen barruan kokatzen da. EHKk ezker abertzaleari Euskal Nazio Askapenerako Mugimendua (ENAM) deritzo, aspaldian ezker abertzaleak berak normalean erabiltzen ez duen forma erabiliz. Alderdiak, halaber, marxismo-leninismoarekin bat egiten du.\nEHKk Batasuna alderdiaren sorrera suposatuko zuen 1999ko Batasuna prozesuan parte hartu zuen, Igitaia eta mailua izeneko ponentziaren bidez.\nArgitalpenak.\nEHKk \"Komunistak\" izeneko aldizkaria argitaratzen du."}
{"id": "60984", "revid": "105290", "url": "https://eu.wikipedia.org/wiki?curid=60984", "title": "Vallee du Bandama", "text": "Vallee du Bandama Boli Kostako 19 probintzietako bat da. Bere hiriburua Bouake da. 28.530 kilometro koadroko azaleran 1.523.855 biztanle ditu."}
{"id": "60985", "revid": "105290", "url": "https://eu.wikipedia.org/wiki?curid=60985", "title": "Worodougou", "text": "Worodougou Boli Kostako 19 probintzietako bat da. Bere hiriburua Seguela da. 21.900 kilometro koadroko azaleran 456.708 biztanle ditu."}
{"id": "60986", "revid": "105290", "url": "https://eu.wikipedia.org/wiki?curid=60986", "title": "Zanzan", "text": "Zanzan Boli Kostako 19 probintzietako bat da. Bere hiriburua Bondoukou da. 38.000 kilometro koadroko azaleran 957.314 biztanle ditu."}
{"id": "60987", "revid": "119347", "url": "https://eu.wikipedia.org/wiki?curid=60987", "title": "Elur-hontz", "text": "Elur-hontza (\"Bubo scandiacus\"), hontz handi bat da, Ipar hemisferioan dagoena. Ipar Amerikan Hontz artikoa izena ematen zaio. Arrak ia osorik zuriak dira, emeek luma beltz zatiak dituzten bitartean. Gazteak direnean beltzak dira, zuri bilakatzen diren arte helduak izatean. Lurrean eraikitzen dituzte habiak, eta batez ere karraskariak jaten dituzte. Batzuetan, sarraskijaleak ere badira.\nBitxikeriak.\nHegazti hau, \"harfang des neiges\" frantsesezko izenez Quebeceko ikur nazionaletakoa da."}
{"id": "60989", "revid": "105290", "url": "https://eu.wikipedia.org/wiki?curid=60989", "title": "Galindo-Salcedillo", "text": "Galindo-Salcedillo Trapagarango (Bizkaia) auzo bat da. 2007ko urtarrilaren 1eko erroldaren arabera, auzoak 259 biztanle ditu.\nInguru naturala eta kokapena.\nGalindo-Salcedillo auzoa Trapagarango herriaren erdigunetik hegoaldera dago, eta herriko gune industrial nagusia biltzen du. Bertan daude ABB edo Alstom bezalako multinazionalen lantegiak, Babcock Borsig lantegi historiko bizkaitarra eta 1980ko hamarkadatik aurrera eraikitako hainbat industrialde ere.\nGarraiobideak.\nBizkaibusek zerbitzua eskaintzen du auzo honetan, eta horrez gain, Bilboko Renfe Aldiriaken C-2 lineak bi geltoki dauzka:"}
{"id": "60991", "revid": "56334", "url": "https://eu.wikipedia.org/wiki?curid=60991", "title": "Larreineta", "text": "Larreineta Trapagarango (Bizkaia) auzoa da. Bertara igotzeko, Trapagaranetik datorren funikularra dago, antzina La Arboleda edo Zugaztietako burdin-mea garraiatzeko erabiltzen zena. 2007ko urtarrilaren 1eko erroldaren arabera, auzoak 275 biztanle ditu.\nGarraiobideak.\nBadago Trapagarango herriaren erdigunea (La Escontrilla auzoa) eta Larreineta auzoa batzen dituen funikularra. EuskoTren garraio enpresa publikoak kudeatzen du eta 2006tik Creditrans txartela erabili daiteke bertan. Zugaztieta eta Larreineta lotuz, bestalde, autobus linea bat dago."}
{"id": "60992", "revid": "105290", "url": "https://eu.wikipedia.org/wiki?curid=60992", "title": "San Gabriel (Trapagaran)", "text": "San Gabriel Trapagarango (Bizkaia) auzo bat da. 2007ko urtarrilaren 1eko erroldaren arabera, auzoak 52 biztanle ditu."}
{"id": "60993", "revid": "81544", "url": "https://eu.wikipedia.org/wiki?curid=60993", "title": "Ugarte (Trapagaran)", "text": "Ugarte Trapagarango (Bizkaia) auzo bat da. 2007ko urtarrilaren 1eko erroldaren arabera, auzoak 765 biztanle ditu.\nUgarteko portua.\nUgarte herrixkan gutxienez XII. mendetik XX. mendearen hasierarte burdin mea garraiatzeko erabilitako portua egon zen. Egungo Ugartetik 300 metrotara kokatzen zen, El Yedal erreka eta Casta\u00f1os/Galindo ibaia (Bilboko itsasadarraren isurkidea) elkartzen diren tokian. Gurdiek burdin mea Triano mendietatik porturaino jeisten zuten, handik gabarren bitartez Bilboko itsasadarreraino garraiatzen zen, bertatik errenterietara (biltegiak) edota leku berean ainguratutako itsasontzietara eramanez.."}
{"id": "60994", "revid": "81544", "url": "https://eu.wikipedia.org/wiki?curid=60994", "title": "Ugarte (argipena)", "text": "Ugarte euskal izena \"Uharte\" euskal izenaren aldaera da, eta hainbat adiera ditu:"}
{"id": "60995", "revid": "96586", "url": "https://eu.wikipedia.org/wiki?curid=60995", "title": "Rutherford Birchard Hayes", "text": "Rutherford Hayes (1822ko urriaren 4 - 1893ko urtarrilaren 17) politikari eta abokatua, Estatu Batuetako 19. presidentea izan zen 1877-1881 artean, Estatu Batuetako Alderdi Errepublikarrarekin."}
{"id": "60996", "revid": "1519", "url": "https://eu.wikipedia.org/wiki?curid=60996", "title": "Trapaga-Causo", "text": "Trapaga-Causo Trapagarango (Bizkaia) auzo bat da. 2007ko urtarrilaren 1eko erroldaren arabera, auzoak 13 biztanle ditu. Guztiak auzoak zehar sakabanatutako etxeetan bizi dira, lantegi eta industrialdeen artean.\nEkonomia.\nAuzoko ekonomiaren ardatza industria eta zerbitzuak dira, eta azpeigitura garrantzitsuena \"Trapaga-Causo\" izeneko industrialdea da."}
{"id": "60997", "revid": "105290", "url": "https://eu.wikipedia.org/wiki?curid=60997", "title": "Trapagaran (auzoa)", "text": "Trapagaran udalerriaren izen bera duen auzoa da. 2007ko urtarrilaren 1eko erroldaren arabera, auzoak 10.461 biztanle ditu."}
{"id": "60998", "revid": "105290", "url": "https://eu.wikipedia.org/wiki?curid=60998", "title": "Zaballa (Trapagaran)", "text": "Zaballa Trapagarango (Bizkaia) auzo bat da. Auzoa, udalerriaren mendebaldean dago Trianoko mendien maldetan kokaturik.\nJaiak eta ospakizunak.\nZaballako jaiak apirila bukaeran ospatzen dira San Jose Langilearen omenez. Jaiek hiru egun irauten dute."}
{"id": "60999", "revid": "1105", "url": "https://eu.wikipedia.org/wiki?curid=60999", "title": "Rutherford Hayes", "text": ""}
{"id": "61000", "revid": "1519", "url": "https://eu.wikipedia.org/wiki?curid=61000", "title": "Zugaztieta", "text": "Zugaztieta Trapagarango (Bizkaia) auzo bat da. 2008ko urtarrilaren 1eko erroldan, auzoak 468 biztanle zituen. 2003ko irailaren lehenean, Eusko Jaurlaritzak kultura ondasun izendatu zuen XIX. mendeko meatze auzunea, \"monumentu-multzo\" sailkapenarekin.\nIzena.\nEuskaltzaindiak euskal izentzat \"Zugaztieta\" onartu duen arren, Trapagarango Udalak \"La Arboleda\" gaztelaniazko izena soilik onartu du ofizialtzat.\nInguru naturala eta kokapena.\nZugaztieta Trapagaran herriaren erdigunetik gutxi gorabehera bost kilometro mendebaldera dago. Bertara heltzeko, \u00a0BI-3755\u00a0 errepide hartu behar da, eta Larreineta auzoa zeharkatu ondoren heltzen da Zugaztietara.\nAuzoa muino baten gainean altxatu zen antzinako meategien ondoan. Meategiak lur-azpiko ibaien emariagatik urez bete ziren, eta gaur egun herriaren ondoan bi laku handi daude. Udalak, lakuen inguruan, aisialdirako gune bat egokitu du eta lakuan hainbat hegazti bizi dira gaur egun.\nHistoria.\nMeategiz inguraturiko auzoa izanik, berton Euskal Herriko langile mugimenduaren hastapenak aurki daitezke. Espainia mailako sozialismoak ere lehen pausoak hemen eman zituen, PSOE Espainiako Langileen Alderdi Sozialista alderdia eta Uni\u00f3n General de Trabajadores sindikatuaren sorrerarekin.\nZugaztieta izenaz ezagutzen denaren ingurunean, 1870 aldera, 400 pertsona bizi zirela badakigu. Hamarkada hartan, atzerriko konpainiek Trianoko mendien meatze-ustiapenari bultzada handia eman zioten, eta horren ondorioz biztanleria asko hazi zen. Langile asko behar zirela eta, Espainiako hainbat lekuetatik langile kopuru handia etorri zen. Jende-isuriaren ondorioz bi fenomeno gertatu ziren: alde batetik gure herriak handitu ziren, inoiz ez bezala; eta bestetik herri berriak sortu, meategien ondo-ondoan. Azken horren eredu da Zugaztieta meatze-herria.\nMendiz inguratutako ibar txiki batean 1877an sortu zen, eta auzune garrantzitsu zen jada. Hasera batean egurrezko etxolatzarrak eraiki ziren, meategien albo-alboan, ostatu premiari erantzuteko. Eraikin horiek behin-behinekoak izateko, bazegoen beste arrazoi bat ere, hots: edozein momentutan, meatze-ustiapenaren gorabeherak horrela aginduta, beharrezkoa izan zitekeen etxolatzarrak botatzea edo lekuz aldatzea.\nHalaz eta guztiz ere, auzunea sendotzen joan zen. 1887an bi etxetatik bat harriz egina zen. 1911 urtean berriz 3000 pertsona bizi omen ziren bertan, eta herri nabarra zela zioten. Geroago hainbat ekipamendu sortzen dira bertan, herria ondo osatzen dutenak, horien artean: ospitalea, eskolak, asilo-babesetxea, eliza, ekonomatua, langile katolikoen biltokia, herriaren etxea, eta abar.\nOndarea.\nHirigintzaren aldetik, sare-tankerako eskema jarraitzen du, plaza zentral baten inguruan. Plaza honen inguruan multzoa antolatzen da, eta bertan kokatzen dira herriaren zenbait ekipamendu: plazaren mutur gorenean San Salbador eliza; horren aurrez-aurre, musika kioskoa; eta sindikatuen etxeak, hala nola, Herriaren Etxea. Plaza luze hori lurzoruak duen malda pikoenaren noranzkoan luzatzen da. Kaleak berriz plazarekiko elkarzutak dira, maldaren sestra-kurbak jarraituz.\nMomentu historiko hartako hiru etxe mota mantentzen dira, meatze-langileen etxeen erakusgarri direnak:\nDemografia eta biztanleria.\nXIX. mendearen amaieran eta XX. mendearen hasieran, Zugaztieta, Trapagarango auzorik jendetsuena zen. Meatzaritzaren une gorenean, auzoan 3.000 lagun baino gehiago bizi izan zirela uste da. Meategietatik ateratako burdina gutxituz joan zen heinean biztanleria murrizten hasi zen eta XX. mendean zehar bosten batera murriztu da.\nGarraiobideak.\nLarreinetako funikularra Trapagaran erdigunea Zugaztieta ondoko Larreineta auzoarekin batzen ditu eta herrira heltzeko garraio publiko nagusia da.\nJatorrian, funikularra Zugaztieta eta inguruetako meategietan lan egitera zetozen ehunka langileek eta meategietatik ateratako burdina haranaren behealdeko zamalekuetara eramateko erabiltzen zuten.\nKirolak.\nAuzoaren alboan, Gallartarako bidean, Meaztegi Golf zelaia dago. Bizkaiko Foru Aldundiaren jabetza da eta Severiano Ballesteros espainiar golfistak diseinatu zuen. "}
{"id": "61001", "revid": "535", "url": "https://eu.wikipedia.org/wiki?curid=61001", "title": "Ubidea", "text": ""}
{"id": "61003", "revid": "15795", "url": "https://eu.wikipedia.org/wiki?curid=61003", "title": "Estatu Batuetako presidenteen zerrenda", "text": ""}
{"id": "61004", "revid": "119347", "url": "https://eu.wikipedia.org/wiki?curid=61004", "title": "Ekologismo", "text": "Ekologismoa, mugimendu ekologista edo mugimendu berdea ingurumena babestearen aldeko ideologia eta praktika politiko anitzen multzoa da, kutsaduraz, espezieen iraungipenaz, aldaketa klimatikoaz eta berotze globalaz, janari transgenikoaz, gune naturalen suntsitzeaz, eta gizakia eta natura batera erasotzen dituzten bestelako ingurumen arazoez arduratzen dena. Mugimendu ekologistaren jarraitzaileei ekologista deritze. Bi joera bereizten dira ekologismoan: ekologia politikoan, ingurumen-arazoen oinarrian egitura soziopolitiko bat dagoela baieztatzen da, eta arazo horiek gainditzeko politika eta ekonomia sistema berriak behar direla nabarmentzen; beste batzuek, ordea, ez dute horrela kritikarik egiten, eta, politika-gaietan sartu gabe, kontserbazionismo, ingurumenaren administrazio edo nola edo halako konponbiderako beste jardueretan aritzen dira soilik, ingurumen-arazoen azken funtsa planteatu gabe. Bi mutur horien artean, tarteko ikuspuntuak dituzten ekologistak daude. Ekologismoa ideologia bat izateaz haraindi, norberaren eguneroko bizimodua baldintzatu behar duen praktika multzotzat ere jotzen da, kontsumismoaren aurka, bere komunitatearekin elkartasunean, naturarekiko gizabanakoen arteko harreman berriak sortuz. Praktika hauek orokorrak ez badira ere, ekologismoa lelo moduan gizartean txertatu da eta horrela, XX. mendearen bukaeran europar eta ipar amerikar gehienek ekologistatzat jotzen zuten euren burua.\nEkologismoa XIX. mendean abiatu zen, Industria Iraultzak eta Ipar Amerikako lurraldeen ustiapenak berehala ekarri zituzten ingurumen arazoek bultzaturik. Baina hastapen haietan kontserbazionismoaren ikuspuntutik baino ez zen garatu, irtenbidetzat parke naturalen eta antzeko guneen sorrera bultzatzera mugatuta. 1960ko hamarkadan, berriz, ekologisten iritziz gizateriaren ongizate eta existentzia bera kolokan jartzen dituen hondamendi ekologikoaren mehatxuaren aurrean, ekologismoak kontsumo-gizartearen aurka jo zuen, gizarte mugimendu zabala sortuz. XX. mendearen amaieran, alderdi politiko ekologista edo alderdi berde anitz sortu ziren, gizarte-mugimendu gisa ere jarraituz.\nEgun, gizarte aurreratuetan, kontzientzia ekologista nabarmen zabaldu da gizarteko sektore eta talde guztietara, indarrean den gizarte- eta ekonomia-sistemaren barnean betiere garapen iraunkorraren kontzeptua garatuz, besteak beste. Euskal Herrian, borroka ekologistaren mugarri garrantzitsua izan zen Lemoizko zentral nuklearraren aurkakoa, zentrala geldiaraztea lortu zuena. Egun, ekologismotik betiere, Abiadura Handiko Trenaren aurkako gizarte-mugimendu zabalak dihardu borrokan.\nPentsamendu ekologista.\nMugimendu ekologistak hainbat pentsamendu-iturritatik edaten du eta bere baitan joera anitz biltzeagatik, hala nola ekoanarkismoa eta ekoteologia, nabarmendu da. Ekologismoaren muturreko ikuspuntu bat ekozentrismo izeneko pentsamenduan oinarritzen da, zeinaren arabera baloreek eta ideologiak funtsa naturan izan behar duten, gizakiaren eta naturaren arteko bereizketa ukatuz, antropozentrismoaren aurka. Ekozentrismoak naturak berezko balioa duela aldezten du, gizakiarentzat duen erabilgarritasunetik at. Ekozentrismoaren interpretazio zorrotz batetik sortu da ekologia sakona izeneko joera ekologista.\nNatura goretsi, lehenetsi eta aldezteko ekologismoak duen joera ekologia izeneko arlo zientifikotik abiatzen da alde batetik, zeina natura eta bertan bizi diren izaki guztiak beraien arteko harremanei begira aztertzen dituen. Ildo horretatik, natura bere baitan bizi diren izaki guztien batasun bat da, non guztiak garrantzi berekoak diren, ekosistemaren kontzeptuari jarraikiz. Batasun honen aldarrikapen garbiena Gaia hipotesia da, non Lurra bera organismo bat dela baieztatzen den. Beste alde batetik, naturaren izpiritualtasuna eta misterioa ere hartu dira ekologismoaren iturritzat, mistika kosmikotzat, zientziak naturaren izaera azaltzean duen erredukzionismoa ikusita. Natura gizakiak ukitu gabeko errealitatetzat ere irudikatu da ekologismoan, Arkadia lurralde baten gisara.\nPentsamendu horren baitan, ordea, hainbat joera dago, batzuk naturarekiko harremanetan gizakia lehenestearen aldeko baitira, neurri bateraino behintzat. Alde horretatik, ekologismoan indibidualismoaren eta naturari buruzko holismoaren tentsioa gertatzen da. Ekologista batzuek Aro Modernoan garatutako indibidualismoa azken finean krisi ekologikoaren kausa dela argudiatzen dute, naturaren eta gizateriaren batasuna eta elkartasunezko gizarte bat aldeztuz. Krisi ekologikoaren gaia izan da askotan ekologistek argudiatu dutena naturaren alde eta sistema kapitalistaren aurka egiteko, batez ere 1970eko hamarkadatik aurrera: krisi ekologikoa larria eta hil ala bizikoa denez, premiazkoa da egungo sistemarekin haustura egitea. Beste zenbaiten aldetik, helburua sistema ekonomiko jasangarria eratzea da, kontsumoan eta ekoizpenean beharrezko hobekuntzak eginez, sistema sozio-politikoa liberala aldatu eta gizarte aurreratuen ongizatea kolokan jarri gabe.\nHorrela, zenbaiten ustez, ingurumenaren administrazioa eta ekologismoa bereizi behar dira: haien ustez, administrazio-ikuspuntua ideologiarik gabea da, eta ez da ekozentrismoaren edo, behintzat, naturarekiko bestelako harreman baten aldekoa. Ideologia politiko moduan, kapitalismoaren edo neoliberalismoaren aurka, jarduten duen ekologismoari ekologia politikoa deritzo. Ekologia politikoak, natura aldezteaz gainera, ideologia eta praktika politiko jakinak bildu ditu, hala nola tolerantzia eta demokrazia, antimilitarismoa, berdintasuna, tradizio eta feminismoaren ikuspuntu berezi bat (ekofeminismoa). Zenbaiten iritziz, planteamendu hauek naturaren ezaugarrietatik beraietatik eratorri da, hala nola naturako aniztasuna, interdependentzia, biziraupen luzea eta natura amatzat hartzen duen mitoa. Gizakien esplotazioa eta zapalkuntza eta naturari egiten zaizkion erasoak lotuak daudela ere aipatu da, eta horrela, naturaren askapenerako borrokak gizakiaren eta herrien askapenaren aldekoa ere badela baieztatu da. Arestian aipatutako programa ekologistak politikako ezker aldean kokatzen dituela badirudi ere, ekologistek beraiek ezker-eskuin (komunismo-kapitalismo) ardatzetik aparte kokatzen direla baieztatu izan badute, ordea, biak industrialismoan oinarritzen baitira. Areago, zenbaiten iritziz, pentsamendu ekologistak badu eskuineko ideologiarekin puntu komunak, gizakien borondatearen gainetik kokatu behar den orden \"natural\" baten existentzia eta belaunaldi anitzeko ikuspuntu bat besteak beste.\nEkologismoaren historia.\nEkologismoa edo ingurumenarekiko kezka Industria Iraultzak eragindako ondorio latzak direla eta garatu bada ere, ingurumenari egindako erasoak antzinatik geratu dira. Uraren eta egurraren erreketaz sortutako haize kutsadurak ezagunak dira historian zehar. XVI. menderako Europako eskualde asko baso-soiltze prozesu larri baten mendean zeuden eta Amerika eta beste lurraldeak konkistatuta natura baliabideen ustiapen gehiegizkoa gertatu zen kasu askotan eta espezie asko desagertarazi ere egin ziren horren ondorioz. Aro Modernoaren hasieratik mugagabeko hazkundeak ekar zitzakeen ondorioei buruzko kezka plazaratu zen, giza populazioaren mugagabeko hazkundeak ekarriko lukeen arriskuaz ohartarazi zuen Thomas Malthusen eskutik.\nIndustria Iraultza abiarazita, XIX. mendean, kezka ekologista areagotu egiten da. Henry David Thoreau filosofoak naturaren balio gizatiarraz idazten du, biologian ekologia kontzeptua sortzen da eta Estatu Batuetako gobernuak lehenengo lehenengo parke nazionala eratzen du, ikuspuntu kontserbazionista batetik. Kontserbazionismoa izango da ekologismoaren ardatz nagusia, naturaren babeserako elkarte pribatuek, gobernuek eta teknokraziak bultzaturik, 1960ko hamarkadara arte. Bitartean, industria eskualdeetan kutsadura arazoak larriagotu eta habitat naturalen suntsipena aurrera doa.\n1972 urtean \"Hazkundearen mugak\" txostena argitaratzen da, non aurreikuspen oso negatiboak egiten diren Lurraren eta gizarte aurreratuen etorkizunari buruz, orduko hazkunde ekonomiko eta demografikoak bere horretan jarraitzen bazuen. Lehenengo aldia zen industria garapena, demografia, natura baliabideak eta garapena batera jartzen zirela, sistema ekologiko baten modura. Txosten honen ondoren, gizarteak eta botere politikoek ingurumenaren egoera larriaz jabetzen dira eta mugimendu ekologistak sortzen dira herrialde aurreratuetan 1968ko iraultzatik sortutako mugimenduen altzoan; Greenpeace erakundea ere 1971 urtean jaio zen. Borroka antinuklearra izango zen urte hauetako mugimendu ekologistaren kezka nagusia. 1986 urtean Txernobylgo hondamendia eta 1989 urtean Exxon Valdez petroliontziaren istripuak eragindako petrolio isurketa gertatu ziren, ingurumenaren arazoekiko kezka larriagotu egin zuena.\nXX. mendearen bukaeran klima aldaketa bihurtu zen mugimendu ekologistaren kezka nagusia. Nazioarteko gobernuen aldetik Kyotoko protokoloaren sinadura egiten da 1997 urtean herrialdeei gas-isurketen mugak ezartzen dizkiena. Muga hauek, ordea, ez dira errespetatu eta klima aldaketaren inguruko kezka nabarmena da talde ekologista, zientzialari ta politikarien artean. Aldi berean, ideologia ekologista batekin antiglobalizazio mugimendu zabala sortzen da nazioartean nagusitzen ari den eredu neoliberalaren aurka, Lurra eta bere biztanleak arriskuan jartzen dituena.\nAktibismo ekologista.\nPentsamendu ekologista 1960ko hamarkadan hasi zen gizartean eta politikan eragin zabala hartzen, aktibismo biziko gizarte mugimendu gisa funtzionatzen hasi denean. Mugimenduaren hedapenak ekologismoa pentsatu eta ekologismoari ekiteko modu zenbait sortu ditu geroztik antolakuntza-modu eta pentsamendu-joera ezberdinekin, hala nola politika eta boteretik at sortutako talde lokalak, azpiegitura erraldoi eta ingurumenaren aurkako eraso zehatzen aurka aritzen diren \"ad hoc\" taldeak, nazio eta nazioarte eremuko taldeak, alderdi politiko berdeak eta lobbyak sortuz. XX. mendearen bukaeran mugimenduaren instituzionalizazioa nabarmena da, pentsamendu ekologista alderdi politiko eta pentsamendu intelektual nagusian nola edo hala txertatuz. Aktibismo ekologista protesta hutsa edo eragile ekonomiko edo politikoak eragitea sinadurak bilduz, erreferendumak eskatuz, hedabideetan presentzia lortuz, besteak beste) izan dezake helburu nagusitzat. Azken hamarkadetan zehar, protesta hutsezko aktibismotik aktibismo konbentzional batera aldaketa izan dela baieztatu da, ingurumenaren aldeko eskakizunekiko persuasio politikoa eta hezkuntza lehenetsiz.\nKontserbazionistak.\nKontserbazionismoa izan zen ekologismoaren lehenengo ikuspuntua. Natura gizakiaren eraginetik aparte mantentzearen alde, Estatu Batuetan sortutako \"Sierra Club\", egun ere milioi batetik gorako bazkide biltzen dituena, izan da erakunde kontserbazionistetan aitzindaria, natura erreserbak bultzatuz. Egun, WWF edo Naturaren Aldeko Mundu Funtsa erakundea da mundu eremuko erakunde kontserbazionista handiena, animalien defentsan arituz besteak beste. Badira nazioarteko erakundeak nazio eremuko erakunde ofizial eta ez ofizialen elkarlan eta batasunaz sortzen direnak, IUCN edo \"International Union for Conservation of Nature and Natural Resources\" (Naturaren Kontserbazioarako Nazioarteko Batasuna, euskaraz) esaterako. Erakunde kontserbazionista global horien aurkako kritikak izan dira, ordea, herri indigenen aldetik, komunitateen beharrak kontuan hartu gabe lan egin eta natura gizakiarengadik isolatzea bilatzen dutelako. Nazio eta herri eremuan ere badira talde kontserbazionistak, askotan animalia eta landareen defentsaz gainera horien ikaskuntza ere egiten dutenak. Euskal Herrian honako talde kontserbazionista hauek aipa daitezke: \"Itsas Enara Ornitologi Elkartea\", \"Izate Ingurugiroaren Taldea\" Bizkaian eta \"Haritzalde Naturzaleen Elkartea\" Donostian. \"Aranzadi Zientzia Elkarteak\" ere natura espazioen kontserbaziorako kezka agertu izan du.\nMugimendu ekologista globala.\nMundu osoan diharduten erakunde ekologisten artean, Greenpeace gobernuz kanpoko erakundea da oihartzun handiena duena. 1971 urtean sortua, energia nuklear, klima aldaketa, baso soiltze eta bestelako ingurumen arazo globalen aurka jarduteagatik nabarmendu da, tokian tokiko ekintzak ere burutzen baditu ere. Bere jarduera nagusiak ekintza zuzena, eragile politiko edo lobby moduan, ikerketa eta hedabideetan presentzia izaten dira. Antolakuntzan, enpresa, gobernu edo alderdi politikoen dirurik onartzen ez duela nabarmendu behar da, bere finantzak laguntzan oinarrituz. Friends of the Earth International erakundeak ere munduan milioi batetik gorako bazkide biltzen dituen erakundea da, jasangarritasunaren eta giza eskubideen alde. \"Earth First!\" taldeak ekologismo erradikalean eta ekoanarkismoan kokatzen da eta ekintza zuzeneko protestak egiteagatik nabarmentzen da. Survival International munduko herri tribalen biziraupenaren alde lan egiten duen nazioarteko erakunde bat da, beraiek bizi diren ingurumenaren aurkako erasoak salatzen dituena, oinarrian erakunde ekologista ez bada ere. Internet sarearen zabalkuntzak aktibismo ekologista berria sortzea ahalbideratu du, globalizazioaren aurkako mugimenduaren baitan, modu autonomoago eta dinamikoago batez, G-8 eta G-20 biltzarren aurkako protesta handiak eta entzutesuak burutuz. Mugimendu berri hauek kapitalismoak lurra, herri eta gizakiaren aurka egiten dituen erasoak nabarmentzen dituzte.\nEkologismoa, bizimodua eta komunitate alternatiboak.\nIdeologia bat izateaz gainera, ekologismoak norberaren bizimodutik naturaren alde egiteko praktika multzo bat osatu du, proiektu ekologista egunerokoan gauzatuz. Bizikletaz ibili, janari biologikoak erosi, kontsumo arduratsua eta birziklatzea aktibismo ekologistatzat jotzen dira eta naturaren aurkako erasoak gutxitzen laguntzen dute. Arlo askotan praktika hauek nagusitu badira ere, krisi ekologikoa areagotu egin da munduan. Ekologista batzuek kontsumo berdea marketing estrategia bat besterik ez dela salatu dute. Zenbaiten iritziz, arazoa kapitalismoa bera da, mugarik gabeko ekoizpen eta kontsumoa bultzatzen dituena: produktuak \"berdeak\" izan arren, produktu hauen mugarik gabeko kontsumoa ezinezkoa da sistema mugatu batean. Horrela, gizarte jasangarri baterako, aldaketa sozio-politikoa ezinbestekoa da. Horretarako, komunitate ekologiko zenbait eratu dira 1970eko hamarkadaz geroztik, Europan eta Ipar Amerikan batik bat, hippie mugimenduaren ildotik. Ekologia politikoaren alorrean kokatzen diren komunitate hauek oso heterogeneoak dira: baserri buruaskiak zein hirietako eraikin okupatuak izan daitezke. Nolanahi ere, ezaugarri komunak izaten dituzte: jabetza kolektiboa, teknologia apaleko lana, kontsumo txikia eta ahal den neurrian buruaskia, birziklapena eta trukea, komunitateko lanaren errotazioa, hazkunde pertsonala, komunitateko bizitzaren garrantzia. Komunitate alternatibo hauen helburua utopia ekologista, sozial eta politikoa bizitzea da, baina gizarte zabaleko aktibismoan parte hartu ere egiten dute, hala nola borroka antimilitaristan edo azpiegitura suntsitzaileen aurkako borroketan. Egun, Lakabe herria da komunitate hauen adibide argia Euskal Herrian. Hiriguneetan, gaztetxeak ere komunitate hauen parean koka daitezkeen taldeak dira. Nazioartean ere sare zabala osatu dute ekoherri horiek. Komunitate hauen zabalkuntzak eta eragin soziala, ordea, oso mugatua izan da eta askotan bertako kideen bizimodurako alternatiba gisa soilik funtzionatu dute.\nTalde lokalak eta \"ad hoc\" borrokak.\nAuzoan edo herrian, ingurumenak jasaten dituen eraso jakin eta zehatzen aurrean, horiek geldiaratzeko antolakundeak eratu ohi dituzte auzokideek. Antolakunde hauetara aurrez kontzientzia ekologista zuten pertsonak zein hasiera batean ingurumenarekiko aparteko ardura ez zuten hiritarrak bildu ohi dira, erasoaren gehiegikeriak edo zuzenean eragin diezaiokeen kalteak bultzaturik. Mugimendu hauek lokalak izan arren ez dira lokalistatzat hartu behar, azken finean hiritarren eskubideak korporazio eta gobernu-erakundeen erasoetatik aldezten dituztelako, demokrazia lokala eta parte hartzailea bultzatuz. Hala ere, mugimendu lokal hauetako batzuen toleskeria salatu izan da eta mespretxuz NIMBY edo \u00ab\"Not in my backyard\"\u00bb (\u00abNire etxe ondoan ez\u00bb) ezizena jarri zaie, azpiegitura edo instalakuntza kutsatzaileen aurkako jarrera euren bizitokitik gertu suertatzen direnean soilik salatzen dituztelako, euren \"status quo\" bakarrik defendatuz. NIMBY taldeen adibide bat telefono mugikorrentzako antenak euren bizitokitik gertu altxatzearen aurka sortzen diren protestak izaten dira: antena altxatzearen aurka daude, baina protestan ari direnek telefono mugikorrak erabiltzen dituzte eta antena beste toki batera eramatea bakarrik dute helburu, han ere beste auzokide batzuk kaltetzen badira ere.\nBeste maila batean kokatu behar dira azpiegitura, kutsadura arazo edo ingurumenaren aurkako bestelako eraso zehatz eta jakinen aurka jarduten duten \"ad hoc\" plataforma edo elkarteak. Elkarte hauek talde ekologisten batasunaz sortu ohi dira, ingurumenaren aurkako erasoari erantzun koordinatu, zabal eta indartsua eman asmoz. Euskal Herrian anitz dira azken hamarkadetan modu horretan sorturiko plataformak, hala nola Leitzarango Autobidea, AHT edo erraustegien aurkako borrokak. Batzuetan, ordea, borroka bideratu eta irtenbideak eta botereekiko negoziazioak planteatzerakoan, eztabaidak eta desadostasun nabarmenak sortu dira plataforma hauen baitan.\nAlderdi politiko berdeak.\n1980ko hamarkadaren hasieran ordura arte mugimendu ekologistan eta bestelako gizarte mugimenduetan (feministak, esaterako) aritutako ekintzaileak politika instituzionalerako jauzia egitea erabaki zuten alderdi berdeak sortuz. Lehenengo alderdi berde garrantzitsua Alemanian sortu zen \"Die Gr\u00fcnen\" (\u00abBerdeak\u00bb) izenpean eta geroztik lelo hori erabili dute Europan batez ere euren burua ezagutarazteko. Euren programa politikoan energia nuklearraren eta kutsaduraren aurkako jarrera, feminismoa, deszentralizazioa eta bakezaletasuna zeuden, besteak beste. Hasiera batean mugimendu-alderdi dikotomiari jarraiki jardun zuten, erradikaltasuna eta sistema barneko pragmatismoa eta erreformismoa uztartuz. Dilema hori nabarmena izan da alderdi berdeen ibilbidean: alde batetik emaitza praktikoak lortzeko sartu ziren politikan, baina politika liberal instituzionalak negoziazioa eta akordioak eskatzen ditu emaitzak lortzeko, hasierako eskakizunak murriztuz. Ekologista hutsak (\u00abberde-berde\u00bb) eta ezkertiar ekologista (\u00abgorri-berde\u00bb) joeren arteko eztabaidak ere sortu izan dira alderdi berdeetan. Euren hauteskunde-ibilbidean, oro har eta udal eta eskualde-hauteskundeetatik haraindi, gutxitan gainditu izan dute %10eko botu kopurua, batzuetan koalizioan gobernua osatzea lortu badute ere. Hala ere, XX. mendearen bukaeran ekologia-arazoak euren programetan sartzen hasi ziren alderdi tradizionalek ere eta alderdi berdeek euren berariazko nortasuna galdu ere egin dute, besteak bezalako alderdi bat bilakatuz. Alderdi berdeen estrategiaren alternatiba gisa, lobbyak sortuz alderdi tradizionalei zuzeneko presio politikoa egiten dieten Greenpeace eta WWF erakundeak ageri dira. Hego Euskal Herrian, Euskal Herriko Berdeak eta, horren zatiketa batetik, Berdeak izeneko alderdi politikoak sortu ziren 1990eko hamarkadaren hasieran. Lehenengoak ibilbide politiko laburra izan zuen eta azkenean desagertu egin zen. Berdeak alderdia Ezker Batua alderdiarekin koalizioa osatu zuen hainbat urtez baina azkenean Berdeak alderdiak koalizioa uztea erabaki zuen, baina hala ere Ezker Batua-Berdeak alderdiak izen horrekin jarraitu zuen. Berdeak alderdiak 5531 botu (%0.54) lortu zituen 2009ko Eusko Legebiltzarrerako hauteskundeetan. Iparraldean Euskal Herriko Berdeak-Les Verts du Pays-Basque taldea Frantzia osoko Les Verts alderdi ekologistarekin konfederazioan aritzen da. Azken hauteskundeetan Europe \u00c9cologie batasun-zerrendak osatu eta %10etik gorako botu-portzentaiak lortu dituzte Iparraldean.\nZenbait istorio ekologista.\nMugimendu antinuklearra.\nMugimendu antinuklearra teknologia nuklearraren aurkako aktibismoa burutzen duen gizarte mugimendu bat da. Arma nuklear, energia nuklear eta bestelako erradiazio artifizialen aurka dago. Mugimendu honetako jarraitzaileen ustetan, arma nuklearrek gizateria osoa arrisku larrian jartzen dute eta energia nuklearrak ingurumena eta gizakia erasotzen dituzte, sortutako hondaki erradioaktiboen eta gerta daitezke istripu nuklearren ondorioz. Mugimendu antinuklearra Hiroshima eta Nagasaki hirietako bonbaketa atomikoarekin abiarazten da, non hamar milaka pertsona hil ziren. Hasiera batean, bakezaleak, gobernu zenbaitetako ordezkariak eta bonbaketetatik bizirik irten ziren \"hibakusha\" izenekoak izan ziren arma nuklearren aurkako jarrera azaldu zutenak. Hala ere, garaiko Gerra Hotza dela eta mugimenduak ez zuen Munduko Bigarren Gerraren ondorengo urte haietan oihartzun handirik izan. 1954 hasitako esperimentuzko leherketa atmosferikoak, Hiroshimako leherketa baino mila aldiz indartsuago zirenak, kutsadura erradioaktiboa planeta osora zabaldu eta kezka ekologista piztu zuten publikoan. Arma nuklearren aurkako aldarrikapen biziak egin zituen pertsonaia bat Bertrand Russell filosofoa izan zen; hasiera batean, ordea, intelektual eta zientzialari gutxi bildu zituen bere inguruan, garai hartan Mendebaldean bultzatzen ari zen antikomunismoa dela eta. Urteak aurrera joan ahala, gero eta mugimendu zabalagoa sortzen joan zen, pertsonaia ezagunek zein herritar arruntek osaturikoa, batez ere Japonian, Britania Handian eta Estatu Batuetan. 1950eko hamarkadatik burututako martxa, manifestazio eta protesta ekintza zabalek 1962 urtean Estatu Batuetako eta Sovietar Batasuneko gobernuek arma nuklearren saiakuntzak airean edo ur azpian ez egiteko ituna sinatzera bultzatu zuten, gerora beste herrialde zenbaitek ere sinatu zutena. 1960ko hamarkadatik aurrera garatzen ari den energia nuklearraren aurka ere hasten dira mobilizazioak, zentral hauek sortzen duten erradiazioa eta hondakin erradioaktiboak eta gerta daitezkeen istripuak direla eta. Energia nuklearraren erabilera zibilaren eta arma nuklearren ekoizpenaren arteko lotura zuzena ere salatzen zen.\n1970eko hamarkadan mobilizazio handiak izan ziren. Bilbon Lemoizko zentral nuklearraren eta beste proiektu nuklearren aurkako manifestazioak 200.000 lagun bildu zituen 1977 urtean, gizarte osoko talde eta erakundeak bilduz eta mundu osoan oihartzuna sortuz. 1983 urtean 600.000 lagun bilduz ziren Berlin Mendebaldean arma nuklearren aurka. 1979 urtean Three Mile Island uharteko istripu nuklearra gertatu zen Estatu Batuetan, herrialde horretako hiritarrengan arrisku nuklearrerako beldurra areagotuz. Urte haietanko beldur nuklearrak zineman ere izan zuen islada, \"The China Syndrome\" filme ezagunaren bitartez besteak beste. Horretaz gainera, Estatu Batuak nuklearraren aldekoak baziren ere, 1950eko hamarkadatik filme askok zabaldu zuten hondamendi nuklearrararen beldur milenarista bat Hollywoodetik, bloke komunistaren beldurra zabaltzeko seguru asko. Ondorioz, mendebaldeko herritar askok babesleku antinuklearrak eraikitzeari eta guzti ekin zioten. Literaturan ere izan zuen islada mugimendu antinuklearra: arma nuklearren aurkakoa zen Tolkienen \"Eraztunen Jauna\" liburuko eraztunak arma nuklearren boterea adierazten du. 1982 urtean, protesta antinuklear asko izan zituen Frantziako Superph\u00e9nix erreaktorearen aurka misilak jaurtiki zituzten, gerora CCC talde armatuaren bitartez planifikatu omen zena, Ilich Ram\u00edrez S\u00e1nchez ekintzaileari esker. Ildo horretatik, bloke komunistan diskurtso bikoitza izan zen: kanpora begira, propaganda moduan mugimendu antinuklearraren aldekoak ziren, baina euren herrialdeetan energia nuklearra eta arma nuklearrak garatzen zituzten. 1985 urtean, Greenpeace erakundeak Frantziak Mururoa atoloian burutzen zituen saiakuntza nuklearren aurkako protesta egiteko bidalitako \"Rainbow Warrior\" itsasontzia lehergailuz erasotu zuten frantziar agente sekretuek eta horren ondorioz, pertsona bat hil zen. Agenteak atxilotuak izan ziren eta erasoak mundu zabalean oihartzun handia izan zuen.\n1986ko Txernobylgo hondamendi larriaren ondoren borroka antinuklearraren argudioak frogatutzat jo bazitezkeen arren, borroka antinuklearraren gainbehera izan zen XX. mendearen bukaeran. Ekologismoaren ardatz nagusi izatetik bigarren maila batera igaro zen, mehatxu global berria aldaketa klimatikoa izanik. Bestalde, gobernu, erakunde eta teknokraziatik energia nuklearraren aldeko mezu berria zabaldu da: energia nuklearra garbiena da, klima aldaketa dakarren karbono dioxidorik sortzen ez duelako, energia segurua ere izateaz gainera, erreaktore berriak seguruagoak direlako eta oro har ere segurtasun neurri zorrotzagoak hartzen direlako.\nAl Goreren egia deserosoak.\nAl Gore Estatu Batuetako lehendakariordea izan zen 1993-2001 urte bitartean. XXI. mendeko lehenengo urteetan aldaketa klimatikoaren mehatxuari buruzko mezu ekologista zabaltzeagatik da ezaguna. 2006 urtean \"An Inconvenient Truth\" (\u00abEgia deseroso bat\u00bb) filme dokumentala plazaratu zuen mehatxu horren inguruan. Ingurumenaren alde egindako lanarengatik 2007 urtean Bakearen Nobel Saria eskuratu zuen. Kooperazioaren Asturiasko Printzea izeneko saria ere jaso du. Aldaketa klimatikoaren aldeko ebidentzia zientifikoa orokorra bada ere, Al Gorek bere dokumentalean egindako baieztapenak oso kritikatuak izan dira, gehiegizko aurreikuspenak eta arinkeriazko loturak egiteagatik. Oro har, zientzia baino, bere dokumentala erretorika hutsa dela salatu da zientzialari zenbaiten aldetik. Ardurak ezartzerakoan, aldaketa klimatikoaren mehatxua \"guztion\" ardura delako aipamena ere kritikatua izan da, Estatu Batuen eta beste herrialde industrializatuen erantzukizun zuzena ezabatuz. Munduan zehar burutzen dituen kanpaina eta hitzaldien babesleak ingurumenari kalte nabarmenak egin dizkioten enpresak izan dira kasu batzuetan, ekologismoa eta planetaren salbamena marketing-marka moduan erabiliz. Bere jarraitzaileen artean ingurumenaren aurako erasoen erantzule zuzenak diren politikoak daudela ere salatu da. Ekologismoa negozio handia bilakatu du, berak ematen duen hitzaldi bakoitzeko 240.000 euro kobratzera iritsiz. Bere bizimodua ere oso kritikatua izan da, argindarrean hilabete bakar batean Estatu Batuetako batez besteko familia batek bi urtetan gastatzen duena xahutuz edo hainbat urtetan ingurumen arazo larriak eragin zituen zink-meategi baten jabea izatea, Estatu Batuen gobernuan izan zuen erantzukizun politikoaz gainera. Oro har, bere jokaera faltsua ekologismoa indargabetu eta bere izen ona ezabatzeko erabili dela salatu da, ekologismo politikoak proposatzen dituen soluzio alternatiboak baztertuz. Bere estrategia, ordea, orokorra da, eta diskutso ekologistaren jabekuntza eta manipulazioa ohiko jokaera da. Enpresa multinazionalek marketing-tresna moduan erabiltzen dute mezu berdea eta botere politikotik jasangarritasunaren diskurtso ekoteknokratikoa zabaltzen da.\nEuskal Herriko mugimendu ekologista.\nEuskal Herriko lehenengo mobilizazio ekologistak Bilbo Handian izan ziren 1960ko hamarkadan, bizilagunek pairatzen zuten kutsaduraren aurka. Horietako bat modu tragikoan bukatu zen Erandion 1969 urteko urrian bertako bi bizilagunek poliziak hil zituenean. Baina Euskal Herriko mugimendu ekologistari sorrera eta bultzada eman zion mobilizazioa Lemoizko zentral nuklearraren aurkakoa izan zen. Zentral nuklearra 1972 urtean hasi zen eraikitzen eta 1984 geldiarazi zen, borroka luze baten ondorioz. Deba, Ispaster eta Tuteran aurreikusita zeuden zentralen proiektua ere bertan behera geratu ziren. Borroka antinuklear honen ezaugarri nagusia partaidetza zabala izan zen. Auzo elkarte eta udalbatz anitzek bat egin zuten mobilizazioekin. Hamar milaka lagun bildu ziren Lemoizeko zentralaren aurkako manifestazio, martxa, sinadura bilketa, itzalaldi eta desobedientzia zibileko bestelako ekitaldietan. Guztira 9 lagun hil eta zauritu anitz izan ziren zentralaren aurkako mobilizazioetan. Hildakoen artean poliziak hildako manifestariak, ETAkideak eta ETA erakundeak hildako zentraleko langile eta proiektuko zuzendariak zeuden. Zentrala geldiaraztearen garaipenaren ondoren, mugimendu ekologista NATOan sartzearen aurkako borrokara aldatu zen, Bardeako tiro eremuaren aurka borrokatuz adibidez, baina askoz ere indar txikiagoz.\n1987 urtean Eguzki taldea sortu zen, borroka antinuklearreko taldeak eta bestelako talde ekologistak bilduz. Eguzki taldeak Euskal Herriaren nazio askapenerako eta masazko mugimendu gisa definitu eta ingurumenaren defentsa instituzionaletik at kokatu zuen bere burua. Eguzkik mugimendu ekologista 20 hilabetez batzea bakarrik lortu zuen, 1989 urtean Eguzki banatzearen ondorioz EKI erakunde ekologista sortu bait zen, antolakuntzari eta ENAMeko erakundeekiko harremanari buruzko desadostasunak zirela eta. Eguzkik ENAMaren baitan jarraitu eta egun ere lanean dihardu eta EKI erakundea autonomoagoa eta ekologiaren ikuspuntu globalago batez jardun zuen eta 1990eko hamarkadan desagertu zen.\nUrte hauetan Leitzarango Autobidearen aurkako mobilizazio handia garatu zen, talde ekologista anitz bilduz. Azkenean, ordea, garapen eta borrokari buruzko ikuspuntu ezberdinak sortu eta ibilbide alternatiboko autobidea eraiki egin zen, botere-erakundeek proiektuan ingurumen-hobekuntza teknikoak sartzearen alde zeudenekin negoziatu ondoren. Amaierara arte jarraitu zuten borrokan Autobidearen aurkako Taldeak izenekoek, autobidearen hasierako proiektuaren zein negoziatutako proiektuaren aurka izanik. ETAk ere parte hartze zuzena izan zuen autobidearen aurkako borrokan, enpresa eraikitzaileen aurkako atentatuak burutuz. Kale borrokaz ere ekintza ugari egin ziren autobidearen aurka. Leitzarango autobidearen aurkako borrokaren ondoren oihartzun eta erantzun nabarmena izan zuen proiektua Itoizko urtegia izan zen, Itoizko Solidarioak taldearen eskutik batez ere, ekintza zuzeneko ekitaldi baten ondoren urtegia eraikitzeko lanek denbora luzez geldiarazi zutenak. Zigor moduan, ekintzaile zenbaitek gartzelan denbora luzea igaro zuten. Sistema industrialistaren aurkako ikuspuntu antidesarrollista aldeztu eta botere-marko instituzionalaren barnetik ere ingurumena zaintzearen aldeko jarrera dutenen arteko bereizketa nabaria gertatu da azken urteotan. Itoizko urtegiaren aurkako borrokan ere urtegiaren aurkako koordinakunde legalista bat izan zen, Itoizko Solidarioak taldearen aldean. XXI. mendearen hasieratik garatzen ari den AHTren aurkako borroka bizian ere islatu da zatiketa: alde batetik, AHTren aurkako Asanblada izeneko taldea ikuspuntu antidesarrollista batez, eta, beste alde batetik, AHT Gelditu! Elkarlana izenekoa.\nMobilizazio hauekin guztiekin batera, eta Euskal Herriko mugimendu ekologistaren sakabanatzea gainditzeko, herri ezberdinetan eta joera ezberdinetako taldeak bildu eta sustatzeko asmoarekin Erreka plataforma eratu zen 1992 urtean. Hortik Ekologistak Martxan taldea sortuko zen, sistema soziopolitikoa salatuz ekologia sozialaren ikuspuntutik lan egin eta borroka ekologistei oihartzuna ematen diena. Horretaz gainera, Jaizkibelgo superportuaren, Zubietako erraustegiaren, Muskizeko coke-lantegiaren eta ingurumena eta hiritarrak erasotzen dituzten hainbat azpiegituraren aurkako talde lokal aritzen dira. Nazioarteko erakundeek ere presentzia dute Euskal Herrian; Greenpeace erakundeak, esaterako, milaka bazkide biltzen ditu."}
{"id": "61005", "revid": "105290", "url": "https://eu.wikipedia.org/wiki?curid=61005", "title": "Adana probintzia", "text": "Adana probintzia Turkiako 81 probintzietako bat da. Bere hiruburua Adana da. 14.030 km\u00b2ko azalera du eta bertan 1.983.188 biztanle bizi dira.\nBarrutiak.\nProbintziaren barnean 14 barruti daude:"}
{"id": "61006", "revid": "10891", "url": "https://eu.wikipedia.org/wiki?curid=61006", "title": "Adana (argipena)", "text": "Adana hurrengo lekuen izena izan daiteke:"}
{"id": "61007", "revid": "6327", "url": "https://eu.wikipedia.org/wiki?curid=61007", "title": "Presoen dispertsioa", "text": ""}
{"id": "61009", "revid": "31982", "url": "https://eu.wikipedia.org/wiki?curid=61009", "title": "Adiyaman probintzia", "text": "Ad\u0131yaman probintzia Turkiako 81 probintzietako bat da. Bere hiruburua Ad\u0131yaman da. 7.614 km\u00b2ko azalera du eta bertan 677.518 biztanle bizi dira.\nBarrutiak.\nProbintziaren barnean 9 barruti daude:"}
{"id": "61010", "revid": "336", "url": "https://eu.wikipedia.org/wiki?curid=61010", "title": "Adana (Turkia)", "text": "Adana (antzinako Ziliziako Antiokia eta Sarusko Antiokia) Turkiako Adana probintziako hiriburua da. 2000. urteko zentsuaren arabera 1.130.710 biztanle zituen eta 2006ko estimaketan 1.271.894 egongo direla uste da. Turkiak 5. hiririk populatuena da Istambul, Ankara, Izmir eta Bursaren ostean.\nTurkiar gehienentzat Adana hitza kebab, salgan, kotoi, laranja eta klima beroarekin lotzen da."}
{"id": "61012", "revid": "105290", "url": "https://eu.wikipedia.org/wiki?curid=61012", "title": "Agri probintzia", "text": "A\u011fr\u0131 probintzia (armenieraz: \u0531\u0580\u0561\u0580\u0561\u057f\u056b; kurdueraz: Agir\u00ee) Turkiako 81 probintzietako bat da. Bere hiruburua A\u011fr\u0131 da. 11.376 km\u00b2ko azalera du eta bertan 571.243 biztanle bizi dira.\nBarrutiak.\nProbintziaren barnean 8 barruti daude:"}
{"id": "61013", "revid": "336", "url": "https://eu.wikipedia.org/wiki?curid=61013", "title": "Ad\u0131yaman probintzia", "text": ""}
{"id": "61019", "revid": "336", "url": "https://eu.wikipedia.org/wiki?curid=61019", "title": "A\u011fr\u0131 probintzia", "text": ""}
{"id": "61020", "revid": "105290", "url": "https://eu.wikipedia.org/wiki?curid=61020", "title": "Amasya probintzia", "text": "Amasya probintzia Turkiako 81 probintzietako bat da. Bere hiruburua Amasya da. 5.520 km\u00b2ko azalera du eta bertan 352.452 biztanle bizi dira.\nBarrutiak.\nProbintziaren barnean 7 barruti daude:"}
{"id": "61021", "revid": "5834", "url": "https://eu.wikipedia.org/wiki?curid=61021", "title": "Agri", "text": "A\u011fr\u0131 (Armenieraz: \u0531\u0580\u0561\u0580\u0561\u057f\u056b, Kurdueraz: Agir\u00ee, Antzina: Karakillisse) Turkiako A\u011fr\u0131 probintziako hiriburua da. Kurdistango hiria ere bada. Gutxi gora behera 79.764 egongo direla uste da 2006ko zentsu estimaketaren arabera."}
{"id": "61022", "revid": "237", "url": "https://eu.wikipedia.org/wiki?curid=61022", "title": "A\u011fr\u0131", "text": ""}
{"id": "61023", "revid": "237", "url": "https://eu.wikipedia.org/wiki?curid=61023", "title": "Agr\u0131 probintzia", "text": ""}
{"id": "61024", "revid": "105290", "url": "https://eu.wikipedia.org/wiki?curid=61024", "title": "Ankara probintzia", "text": "Ankara probintzia Turkiako 81 probintzietako bat da. Bertan aurktzen da Turkiako hiriburu den Ankara hiria. 25.706 km\u00b2ko azalera du eta bertan 5.017.914 biztanle bizi dira.\nBarrutiak.\nProbintziaren barnean 24 barruti daude:"}
{"id": "61030", "revid": "880", "url": "https://eu.wikipedia.org/wiki?curid=61030", "title": "Trapaga", "text": ""}
{"id": "61031", "revid": "31982", "url": "https://eu.wikipedia.org/wiki?curid=61031", "title": "Antalya probintzia", "text": "Antalya probintzia Turkiako 81 probintzietako bat da. Bere hiruburua Antalya da. 20.723 km\u00b2ko azalera du eta bertan 2.070.663 biztanle bizi dira.\nBarrutiak.\nProbintziaren barnean 15 barruti daude:"}
{"id": "61032", "revid": "336", "url": "https://eu.wikipedia.org/wiki?curid=61032", "title": "Rutenio", "text": "Rutenioa elementu kimiko bat da, Ru ikurra eta 44 zenbaki atomikoa dituena. Platinoaren taldeko trantsizio-metal arraroa da. Gehienetan platino-meetan ageri da eta katalizatzaile gisa erabiltzen da platinozko aleazioetan.\nEzaugarri nagusiak.\nRutenioa lau kristal-formatan agertzen da eta ez du distira galtzen giro-tenperaturan, baina oso azkar oxidatzen da. Alkali urtuetan disolbatzen da eta azidoek ez diote erasaten, baina halogenoen erasoa jasaten du tenperatura altuetan. Kantitate txikietan, platinoaren eta paladioaren gogortasuna emendatzen du eta, era berean, titanioaren korrosioarekiko erresistentzia handitzen du.\nMetal hau erauzteko estalketa elektrolitikoa edo deskonposizio termikoa erabil daiteke. Rutenioz eta molibdenoz osatutako aleazio bat supereroalea da 10,6 \u00baK-eko tenperaturan. Rutenioaren oxidazio-egoerak +1etik +8ra doaz, eta -2 ere ezagutzen da, baina arruntenak +2, +3 eta +4 dira."}
{"id": "61033", "revid": "56334", "url": "https://eu.wikipedia.org/wiki?curid=61033", "title": "Lucretia Rudolph Garfield", "text": "Lucretia Garfield (1832ko apirilaren 19 - 1918ko martxoaren 14) James Garfield Ameriketako Estatu Batuetako presidentearen emaztea zen. 1881eko martxoaren 4tik bere senarraren erailketa arte, 1881eko irailaren 19an, AEBtako lehen dama izan zen."}
{"id": "61035", "revid": "56334", "url": "https://eu.wikipedia.org/wiki?curid=61035", "title": "Eliza McCardle Johnson", "text": "Elizabeth McCardle Johnson (1810ko urriaren 4 - 1876ko urtarrilaren 15), Andrew Johnson Ameriketako Estatu Batuetako presidentearen emaztea zen. 1865etik 1869ra AEBtako lehen dama izan zen."}
{"id": "61036", "revid": "512", "url": "https://eu.wikipedia.org/wiki?curid=61036", "title": "Sokhumi", "text": "Sokhumi (, \"Akwa\"; ; , \"Sukhum\" edo \"Sukhumi\")Abkhaziako hiria da, Itsaso Beltzaren kostaldean kokaturik dagoena.\nHistoria.\nKolkidarren hiria, miletotar kolonia bilakatu zen \"Dioscurias\" () izenaz. 1989an 121.406 biztanle izan arren, Abkhaziako Gerraren ondoren, 2003an 43.716 biztanle besterik ez zituen."}
{"id": "61037", "revid": "336", "url": "https://eu.wikipedia.org/wiki?curid=61037", "title": "Julia Gardiner Tyler", "text": "Julia Gardiner Tyler (1820ko maiatzaren 4 - 1889ko uztailaren 10), John Tyler Ameriketako Estatu Batuetako presidentearen bigarren emaztea zen. 1844ko ekainaren 26tik 1845 martxoaren 4ra AEBtako lehen dama izan zen."}
{"id": "61038", "revid": "119347", "url": "https://eu.wikipedia.org/wiki?curid=61038", "title": "Ubide", "text": "Ubidea edo kanala ura eramateko erreten artifiziala da, gizakiak egina. Tutu edo hodiak ez bezala, estali gabe daude. Kanalen portaera hidraulikoaren deskribapena hidraulikaren funtsezko zati bat da, eta haren diseinua ingeniaritza hidraulikoaren arlokoa da, ingeniaritza zibilaren eta nekazaritza-ingeniaritzaren espezialitateetako bat. Kanalak ur gezakoak izaten dira gehienetan, baina Korintoko kanala edo Suezko kanala adibidez, itsasora irteten direnak, gaziak dira. Ubide txiki bati \"erreten\" esaten zaio.\nOro har, bi motakoak dira:\nKasu gehienetan, ingeniaritza-lan hauek dike, esklusa eta konportak (urateak) dituzte, ur maila eta emaria egokitzeko.\nHistoria.\nKanalen funtzionamenduaren ezagutza enpirikoa milaka urte ingurukoa da. Antzinako Mesopotamian ureztatze kanalak erabiltzen ziren, Erromatar Inperioan urez hornitzen ziren akueduktu erraldoien gainean eraikitako kanalen bidez eta antzinako Peruko biztanleek oraindik funtzionatzen duten kanalak eraiki zituzten Andeetan. Kanalen ezagutza eta azterketa sistematikoa XVIII. mendekoa da, Antoine de Ch\u00e9zy, Henri Bazin eta beste batzuen eskutik.\nAntzinako Egipto.\nEgiptoarrak izan ziren, zalantzarik gabe, Niloko urekin soroak ongarritzeko kanalak erabili zituzten lehenetarikoak, eta, lurrak gorago zeudenean, ura behar adina igotzeko makinak erabiltzen zituzten. Hauetako gehienak Arkimedesek asmatu zituela esaten da Egiptora egin zuen bidaian. Batzuen ustez, Niloren bokale gehienak gizakiek irekitako ubideak izan ziren. Aristotelesek zioen \"beso kanopikoa\" bakarrik zela naturala, Herodotok aldiz \"beso bolbitinoa\" eta \"beso bukolikoa\" soilik artifizialak zirela uste zuen.\nSesostris I.a eta bere ondorengoak, Nilo eta Itsaso Gorria komunikatzen saiatu ziren, honen ekintzan, Nekao I.aren erregealdian, 120.000 gizon inguru hil zirelarik. Proiektua, orakulu baten iragarpenagatik utzi zen, ubide horretatik barbaroentzako igarobide bat irekiko ei zela adierazi baitzuen. Geroago, Dario I.ak eraikuntza jarraitu zuen, baina bertan bera utzi zen Itsaso Gorria gorago zegoelakoan eta Egipto osoa urperatuko zenaren beldur.\nMesopotamia eta Antzinako Grezia.\nEufrates eta Tigris, Mesopotamiako ibaia ospetsuak, elkarri lotuta zeuden, Nabukodonosor erregeak egina omen zuen ubide batekin.\nGreziar eta erromatarrek, Korintoko istmoa ebakiz ubide bat irekitzea proiektatu zuten, Akaia eta Morea eskualdeak lotzen zituena, Itsaso Jonikotik Artxipelagora igaro ahal izateko. Istmo honek bi legoatik gora baino ez ditu, eta ebakiz gero, Peloponeso penintsula inguruko 160 legoako bira bat aurreztu ahal zien ontziei, gainera lurmutur oso arriskutsu bat saihestu ahal izanik. Periandro tiranoa izan zen proiektu honetan pentsatu zuen lehena K.a. 5-6 urtean. Hiru mende geroago, Demetrio I.a Mazedoniakoak berriz saiatu zen, baina bertan behere utzi. Julio Zesarrek, Gaio Kaligulak, Neronek eta Herodes Atikok ahalegin hau oztopatu edo zapuztu zuten. Hainbesteko zailtasunek, latinzko atsotitz bat sorrarazi zuen: \"Isthmum fodere\". Korintoko ubidea, azkenean, askoz geroago ireki zen, 1893an, 12 urteko lanen ondoren.\nHerodotok dio, Xerxes I.ak, Greziaren aurkako espedizioan, ubide bat irekiarazi zuela (Xerxes ubidea), Athos mendiko penintsula kontinentearekin lotzen zuen istmoa mozteko. Horrela itsas zati bat saihestu ahal izan zuen, urte batzuk lehenago bere ontzidi bat galdu baitzen bertan.\nAntzinako Erroma.\nErromatarren ubide nagusien eraikuntza helburu militarra zuten, batez ere martxak azkartzeko eta gaien garraioa errazteko. Hala ere, ureztatze ubideak ez zituzten alboratu, nekazarientzat baliagarriak baitira. Katonek eta antzinako idazle gehienek, jabetza onentzat hartzen zuten soro ureztagarria (\"solum irrigatum\"). Zizeronek, arrazoi osoz, zelaien ureztatzea hartzen du arrazoi nagusitzat bere ugalkortasunaren, eta bereziki gomendatzen du: \"acide ductus aquarum, derivationes fluminum, agrorum irrigationes\". Vitruviok ubide hauen eraikuntza azaltzen du xehe-xehe.\nTxina.\nTxinatarrak antzinatik arduratu ziren urak bideratzeaz eta banatzeaz. Ubide nagusiek ibai nagusiak eta nekazaritza/populazio guneak lotzen ditu, eta haien historia Yu Handiarekin hasten K.a. XXI. mendean, uholdeak kontrolatzeko nahiarekin. K.a. VII. mendeko Udaberri-Udaken Arotik aurrera, Txinako ubideak armada lekualdatzeko eta hornitzeko erabili ziren, baita lurralde berriak kolonizatzeko ere. Qin dinastiatik (K.a. III. mendea) Qing dinastia arte (XVII-XX. mendeak), ubide-sarea funtsezkoa ere izan zen Inperioko zerga bilketa egiteko.\nTxinako ubiderik ospetsuena Jing\u2013Hang Ubide Handia da, munduko ubide edo ibaia artifizial luzeena, 1.776 km baititu. Pekinen hasita, Tianjin zeharkatu eta Hebei, Shandong, Jiangsu eta Zhejiang probintzietatik igarotzen da, Hangzhou hiriraino, Ibai Horia eta Yangtze ibaia lotuz. Kanalaren zatirik zaharrenak K.a. V. mendekoak dira. Baina, tarte ezberdinak, lehen aldiz, Sui dinastian konektatu ziren (K.o. 581-618). 1271-1633ko dinastiek ubidea modu esanguratsuan berreraiki zuten eta bere ibilbidea aldatu zuten Pekin hiriburua hornitzeko.\nEraikuntza.\nUbideen eraikuntzaren arazo nagusietakoa ubidearen ibilguko garaiera aldea saihestu eta ubide osoan zehar ur maila egokia lortzea da; hala, ubideetan ate sistema bereziak izaten dira, ubidearen atal bakoitzean ateak itxi eta irekiz aldiko behar den ur maila lortzen dela. Ubideen eraikuntza Industria Iraultzaren garaian hasi zen garrantzia hartzen, eta burdinbidea eta motor ibilgailuak nagusituz joan ziren heinean beren indarra galdu zuten arren, garraiabide gisa zuten garrantzia gorde dute.\nKanalak hiru modutara edo hiru hauen konbinazio batean eraikitzen dira, eskuragarri diren uraren eta ibilbidearen arabera:\nUbide ezagunak.\nMundu mailan.\nMunduko ubide aipagarrienak Korinto, Kiel, Panama eta Suezkoa dira:\nEuskal Herrian.\nEuskal Herriko tamaina handiko ubide ia guztiak Nafarroako erdialde et hegoaldean daude, orografiak eta nekazaritza sistemak hala ahalbidetzen baitu. Horien artean daude:\nBestelakoak:\nUbideak eta hiriak.\nKanalak hain daude identifikatuta Veneziarekin, non kanaletako hiri askori \"-ko Venezia\" ezizena jarri zaien. Hiria bera uharte zingiratsuetan eraikia dago (Veneziako urmaela, \"Laguna di Venezia\") eraikinei eusten dieten zurezko piloteekin eta, beraz, lurra gizakiak egiten du, ubideen ordez. Uharte hauetan aspalditik bizi da jendea, eta XII. mendetik izan zen hiri boteretsu. Ubide ezagunena Ubide Handia da (\"Canal Grande\").\nAmsterdam ere antzera eraiki zen, zurezko pilote gaineko eraikinekin. 1300 inguruan bihurtu zen hiri. Amsterdamgo ubide asko gotorlekuen zati bezala eraiki ziren. \"Gracht\" izena hartu zuten, etxeak ur ertzean eraiki zirenean.\nUbide sare zabalak dituzten beste hiri batzuk hauek dira: Alkmaar, Amersfoort, Bolsward, Brielle, Delft, Den Bosch, Dordrecht, Enkhuizen, Gouda, Haarlem, Harlingen, Leeuwarden, Leiden, Sneek eta Utrecht Herbehereetan; Brujas eta GanteBelgikan; Birmingham Erresuma Batuan; San Petersburgo Errusian; Bydgoszcz, Gda\u0144sk, Szczecin eta Wroc\u0142aw Polonian; Aveiro Portugalen; Hamburg eta Berlin Alemanian aeta Lahore Pakistanen."}
{"id": "61040", "revid": "42539", "url": "https://eu.wikipedia.org/wiki?curid=61040", "title": "Vitoria", "text": "Vitoria hitzak (portugesez \"Vit\u00f3ria\" edo \"Victoria\") honakoetara egin dezake erreferentziak:"}
{"id": "61041", "revid": "105290", "url": "https://eu.wikipedia.org/wiki?curid=61041", "title": "Artvin probintzia", "text": "Artvin probintzia Turkiako 81 probintzietako bat da. Bere hiruburua Artvin da. 7.436 km\u00b2ko azalera du eta bertan 191.934 biztanle bizi dira.\nBarrutiak.\nProbintziaren barnean 8 barruti daude:"}
{"id": "61042", "revid": "31982", "url": "https://eu.wikipedia.org/wiki?curid=61042", "title": "Balikesir probintzia", "text": "Balikesir probintzia Turkiako 81 probintzietako bat da. Bere hiruburua Bal\u0131kesir da. 14.456 km\u00b2ko azalera du eta bertan 1.076.347 biztanle bizi dira.\nBarrutiak.\nProbintziaren barnean 19 barruti daude:"}
{"id": "61043", "revid": "1105", "url": "https://eu.wikipedia.org/wiki?curid=61043", "title": "Bal\u0131kesir probintzia", "text": ""}
{"id": "61044", "revid": "105290", "url": "https://eu.wikipedia.org/wiki?curid=61044", "title": "Bilecik probintzia", "text": "Bilecik probintzia Turkiako 81 probintzietako bat da. Bere hiruburua Bilecik da. 4.181 km\u00b2ko azalera du eta bertan 198.809 biztanle bizi dira.\nBarrutiak.\nProbintziaren barnean 8 barruti daude:"}
{"id": "61045", "revid": "105290", "url": "https://eu.wikipedia.org/wiki?curid=61045", "title": "Bingol probintzia", "text": "Bing\u00f6l probintzia Turkiako 81 probintzietako bat da. Bere hiruburua Bing\u00f6l da. 8.402 km\u00b2ko azalera du eta bertan 245.243 biztanle bizi dira.\nBarrutiak.\nProbintziaren barnean 8 barruti daude:"}
{"id": "61046", "revid": "1105", "url": "https://eu.wikipedia.org/wiki?curid=61046", "title": "Bing\u00f6l probintzia", "text": ""}
{"id": "61047", "revid": "105290", "url": "https://eu.wikipedia.org/wiki?curid=61047", "title": "Bitlis probintzia", "text": "Bitlis probintzia Turkiako 81 probintzietako bat da. Bere hiruburua Bitlis da. 8.413 km\u00b2ko azalera du eta bertan 413.446 biztanle bizi dira.\nBarrutiak.\nProbintziaren barnean 7 barruti daude:"}
{"id": "61048", "revid": "31982", "url": "https://eu.wikipedia.org/wiki?curid=61048", "title": "Bolu probintzia", "text": "Bolu probintzia Turkiako 81 probintzietako bat da. Bere hiruburua Bolu da. 10.716 km\u00b2ko azalera du eta bertan 263.619 biztanle bizi dira.\nBarrutiak.\nProbintziaren barnean 9 barruti daude:"}
{"id": "61049", "revid": "105290", "url": "https://eu.wikipedia.org/wiki?curid=61049", "title": "Burdur probintzia", "text": "Burdur probintzia Turkiako 81 probintzietako bat da. Bere hiruburua Burdur da. 7.238 km\u00b2ko azalera du eta bertan 246.134 biztanle bizi dira.\nBarrutiak.\nProbintziaren barnean 11 barruti daude:"}
{"id": "61050", "revid": "1545", "url": "https://eu.wikipedia.org/wiki?curid=61050", "title": "Bursa probintzia", "text": "Bursa probintzia Turkiako 81 probintzietako bat da. Bere hiriburua Bursa da. 11.087 km\u00b2ko azalera du eta bertan 2.413.971 biztanle bizi dira.\nBarrutiak.\nProbintziaren barnean 17 barruti daude:"}
{"id": "61051", "revid": "31982", "url": "https://eu.wikipedia.org/wiki?curid=61051", "title": "\u00c7anakkale probintzia", "text": "\u00c7anakkale probintzia Turkiako 81 probintzietako bat da. Bere hiruburua \u00c7anakkale da. 9.887 km\u00b2ko azalera du eta bertan 467.162 biztanle bizi dira.\nBarrutiak.\nProbintziaren barnean 12 barruti daude:"}
{"id": "61052", "revid": "31982", "url": "https://eu.wikipedia.org/wiki?curid=61052", "title": "\u00c7ank\u0131r\u0131 probintzia", "text": "\u00c7ank\u0131r\u0131 probintzia Turkiako 81 probintzietako bat da. Bere hiruburua \u00c7ank\u0131r\u0131 da. 8.411 km\u00b2ko azalera du eta bertan 273.089 biztanle bizi dira.\nBarrutiak.\nProbintziaren barnean 12 barruti daude:"}
{"id": "61054", "revid": "105290", "url": "https://eu.wikipedia.org/wiki?curid=61054", "title": "\u00c7orum probintzia", "text": "\u00c7orum probintzia Turkiako 81 probintzietako bat da. Bere hiruburua \u00c7orum da. 12.833 km\u00b2ko azalera du eta bertan 560.488 biztanle bizi dira.\nBarrutiak.\nProbintziaren barnean 14 barruti daude:"}
{"id": "61055", "revid": "512", "url": "https://eu.wikipedia.org/wiki?curid=61055", "title": "Denizli probintzia", "text": "Denizli probintzia Turkiako 81 probintzietako bat da. Bere hiruburua Denizli da. 11.716 km\u00b2ko azalera du eta bertan 882.938 biztanle bizi dira.\nBarrutiak.\nProbintziaren barnean 19 barruti daude:"}
{"id": "61056", "revid": "1545", "url": "https://eu.wikipedia.org/wiki?curid=61056", "title": "Diyarbak\u0131r probintzia", "text": "Diyarbak\u0131r probintzia Turkiako 81 probintzietako bat da. Bere hiriburua Diyarbak\u0131r da. 15.162 km\u00b2ko azalera du eta bertan 1.494.321 biztanle bizi dira.\nBarrutiak.\nProbintziaren barnean 14 barruti daude:"}
{"id": "61058", "revid": "6327", "url": "https://eu.wikipedia.org/wiki?curid=61058", "title": "Sujumi", "text": ""}
{"id": "61061", "revid": "219", "url": "https://eu.wikipedia.org/wiki?curid=61061", "title": "Zeltiar", "text": ""}
{"id": "61064", "revid": "119347", "url": "https://eu.wikipedia.org/wiki?curid=61064", "title": "Xabier Zabaltza", "text": "Xabier Zabaltza P\u00e9rez-Nievas (Tutera, 1966) nafar historialari eta saiakera-egile bat da, euskaraz zein gaztelaniaz idazten duena. Hizkuntzen eta nazionalismoen ikerketan aditua, nabarrismo eta abertzaletasun arteko erdibidean dauden euskaltzaletasun kulturalaren eta \u201cgiza aurpegiko nafartasunaren\u201d aldekoa da. Bere lan ezagun bat \"Gu, nafarrok\" da, gero gaztelaniara itzulia, non Euskadi eta Nafarroa arteko harremanak baititu aztergai, Joan Fusterek Kataluniari eta Valentziari zegokienez \"Nosaltres, els valencians\" liburuan egin zuenaren antzera. Halaber, Euskal Herri osoa gaztelaniaz izendatzeko \"Vasconia\" hitzaren bultzatzaileetako bat da.\nBere lan akademikoan nazionalismo etniko eta nazionalismo zibikoaren ohiko bereizketa ezbaian jarri eta abertzaletasun konstituzionalaren bertsio espainola kritikatu du; alemanez, bereziki Habermasengan, daukan jatorrizko zentzua ustez desitxuratu eta espainiar nazionalismoaren aldaera hutsa bihurtzeagatik. Azkenik, euskal abertzaletasunak Sabin Aranaren oinordetza antiespainola gainditzeko proposamena adierazi izan du, Hego Euskal Herriko foruzaletasunaren eta Ipar Euskal Herriko kulturalismoaren arteko sintesi baten bidez. Arana Goiriren aurka, Agosti Xaho zuberotar idazlearen ekarpena aldarrikatzen du. Izan ere, horren bizitzaz eta lanaz Jon Juaristik ez bezalako interpretazioa egiten du."}
{"id": "61066", "revid": "512", "url": "https://eu.wikipedia.org/wiki?curid=61066", "title": "Basilea", "text": "Basilea (, , italieraz eta ) Suitzako ipar-mendebaldeko hiria da, herrialdeko hirugarren populatuena, Z\u00fcrich eta Genevaren ostean. 2012an 165.566 biztanle zituen.\nRhin ibaiaren ertzean dago, Alemania eta Frantziaren mugan. Rhin ibaiak hiria bitan banatzen du: ezkerraldean, \"Basilea Txikia\" industrialdea dago, ibai-portuarekin batera (8.771.100 t 1984an); eskuinaldean, \"Basilea Handia\".\nHistoria.\nErromatarren garaiko \"Basilia\" (IV. mendea), Burgundiako Erresumako hiria izan zen, 1032. urtean Germaniako Erromatar Inperio Santuak bere egin zuen arte. 1431n Basileako Kontzilioa hasi zen, 1449 arte Ferrara eta Florentzian jarratu zuena. Kontzilioak aita santuaren gaineko nagusitasuna bermatu zuen. 1460an eratu zuten bertako unibertsitatea, eta 1501ean Suitzako Konfederazio Zaharreko partaide bihurtu zen.\nV. mendetik aurrera apezpikuek gobernatua, Erreforma Protestantea nagusitu zenean (1528), buruzagi katolikoak Porrentruy (alemanez: \"Pruntrut\") herrira aldatu ziren. Erasmo zegoelarik bertako unibertsitatean, Basilea protestantismoaren gune nagusietakoa bihurtu zen.\nXIX. mendean hiriaren eta nekazari-herrien arteko tirabirek gerra zibila ekarri zuten (1831), eta bi urteren buruan bi azpikantonamendu egitea deliberatu zuten: \"Basel-Stadt\" (Basilea Hiria) eta \"Basel-Land\" (Basilea Herrialdea).\nBasileako Itunak.\nLehen itunaren arabera (1795eko apirilak 4-5), Prusiak Frantses Errepublika ezagutu zuen: horrela, Frantziako osteak ez ziren Rhin ibaitik eskuinaldera igaroko.\nBigarren ituna (1795eko uztailak 22), Frantziak eta Espainiak izenpetu zuten. Horren arabera, Frantziak Hispaniola edo Santo Domingo uharteko sartaldea (Haiti) eskuratu zuen eta, ordainez, Konbentzio Gerran euskaldunekin, batez ere gipuzkoarrekin, elkar aditurik hartutako lurraldeak utzi egin behar izan zituen (1794ko uztaila, Gipuzkoa; 1795, Bizkaia eta Araba, Nafarroan Irurtzun). Espainiako koroatik banandu nahi izan zuten gipuzkoarren aurkako zapalkuntzarik ez zela izango zioen puntua ez zuten Espainiako agintariek errespetatu.\nOndasun nabariak.\nBasilea Handia merkataritzaren eta kulturaren gune garrantzitsua da. Bertan daude katedral gotikoa (XIV. mendekoa), \"Martinskirche\" eliza (XI.-XIV. mendeak), udaletxea (XVI. mednea), Karl Moser-en San Antonio eliza (1931), eta Arte Ederretako Museoa \"(Kunstmuseum)\", Witz, Holbein Gaztea eta B\u00f6cklin-en lanekin."}
{"id": "61067", "revid": "448", "url": "https://eu.wikipedia.org/wiki?curid=61067", "title": "Lausana-Lausanne", "text": ""}
{"id": "61069", "revid": "90799", "url": "https://eu.wikipedia.org/wiki?curid=61069", "title": "Telurio", "text": "Telurioa elementu kimiko bat da, Te ikurra eta 52 zenbaki atomikoa dituena. Metaloide xaflakor zuri zilarkara da, eztainuaren antzekoa. Kimikoki selenioaren eta sufrearen moduko portaera dauka. Batez ere aleazioetan eta erdieroale gisa erabiltzen da.\nHistoria.\nFranz-Joseph M\u00fcller von Reichenstein Transilvaniako (Errumania) meategien gainbegiratzaile nagusiak aurkitu zuen 1782an. Hasiera batean antimonioarekin nahastu bazen ere, aurkitzaileak \"metallum problematicum\" izena jarri zion. 1798an Martin Heinrich Klaproth zientzialariak garai hartan \"metal arrarotzat\" hartzen zena aztertu eta elementu berri bat zela ikusi zuenean, telurio izena jarri zion.\nEzaugarri nagusiak.\nTelurioa oso bakana da Lurrean, bederatzi elementurik arraroenetako bat. Oxigenoa, sufrea, selenioa eta polonioaren taldean dago, kalkogenuroen taldean alegia.\nEgoera kristalinoan zuri zilarkara da eta lustre metalikoa dauka. Oso erraz xaflatzen eta birrintzen da. Azido telurikoaren (Te(OH)6) disoluzio bat prezipitatuz telurio amorfoa ekoizten da. Hala ere, ez dago argi forma hau amorfoa den ala kristal \u00f1imi\u00f1oz osatua dagoen.\nArlo kimikoari dagokionean, bere zenbaki atomikoa berrogeita hamabi da, hau da, egoera neutroan, protoi eta elektroi kopuru hori dauka atomoak. Kalkogenuroen edo anfigenoen taldean kokatzen da, bosgarren periodoan. Kriptonaren konfigurazio elektronikotik abiatuta, bosgarren energia mailako s orbitala betea du, laugarren energia mailako d orbitala bezalaxe, hala ere, bosgarren mailako p orbitalean bi elektroi falta zaizkio zortzikotearen legea bete eta hala, egonkortasun handiagoa lortzeko. Gainerako kalkogenuroekin alderatzen badugu, erradio atomiko handia duela esan dezakegu, izan ere, mota horretako beste elementuek baino elektroi geruza gehiago ditu, nukleotik urrunago. 140 pm-ko erradio atomikoa duelarik, bosgarren periodoko beste elementuena baina txikiagoa dela esan dezakegu (iodoarena eta xenonarena salbu), nukleoan protoi gehiago izanik, erakarpen handiagoa eragiten dielako kanpo geruzetako elektroiei. Bere taldekideenarekin alderatuta, ionizazio-energia baxua du, taula periodikoan duen kokapenaren ondorio. Afinitate elektronikoari dagokionean, +190 kj/mol-ekoa du, hau ere, beste elementuenarekin alderatuta, erdi-mailakoa dela esan dezakegu, elektronegatibotasunarekin gertatzen den bezala.\nMetaloide edo erdimetal gisa sailkatua, sarritan elektroiak bereganatu eta lotura ionikoak eratzeko joera du, hala, zortzikotearen legea betetzeko.\nTelurioa elementu egonkortzat har genezake, urtean eta azido klorhidrikoan disolbaezina da, baina azido nitrikoarekin disolbagarria da. Kloro kopuru handi samar batekin erreakzionatzen du, telurio dikloruroa (TeCl2) eta telurio tetrakloruroa (TeCl4) sortzeko. Azido nitrikoarekin oxidatzen da telurio dioxidoa (TeO2) eratzeko, azido kromikoarekin ere, baina azido telurikoa (H2TeO4) sortzeko. Hidrogenoarekin edota metal jakin batzuekin nahastuz gero, telururoak eratu ditzakegu, hala nola, azido telurhidrikoa (H2Te) eta disodio telururoa (Na2Te).\nTelurioak erabilera zabala du kimikaren edozein arlotan, batik bat, kimika organiko sintetikoarenean, bertan, besteak beste, erredukzio eta oxidazioak, ziklofuntzionalitateak, deshalogenazioak eta antzeko erreakzioak gauzatzeko erabiltzen baita. Telurioa amoniako eta telurita kristalen sentsoreetan ere erabili daiteke.\n2017an kalkogeno honekin lotura zuzena zuen aurkikuntza garrantzitsu bat egin zen Kanaria uharteetan. Uharte horien inguruan dauden urpeko mendietan, \"Kanarietako amonak\" izenarekin ezagutzen direnak (Drago, Bimbache, Ico, Pelicar, Malpaso, Tortuga e Infinito eta Las Abuelas), ezagutzen den munduko telurio hobi handiena aurkitu zen. Hobiak, gutxi gorabehera, 2670 tona telurio dituela kalkulatzen da, kopuru erraldoia, kontuan izanik munduko bigarren hobirik handienak baino 50 000 aldiz telurio gehiago duela.\nErabilerak.\nTelurioak duen eroaletasun itzelarengatik, oso erabilia da industria elektronikoan, gehienbat, disko trinko edo konpaktuak sortzeko. Hainbat gailu termoelektriko teluriotik eratorritako konposatuei esker egiten dira. Beste hainbat erabilera ere baditu, jarraian zerrendatu dira batzuk:\nTelurioa biosferan.\nAtal honek telurioak biosferan izan ditzakeen eraginak argitzeko helburua du. Jarraian dauden bi azpiataletan gizakiengan duen eragina eta izaki bizidunengan duen eragina aztertzen dira, era banatuan.\nGizakiengan duen eragina.\nNaturan telurio gutxi egotea eskertu beharko genuke, izan ere, elementu konplexu bat da, soilik kimikari jakitunek erabili edo baliatu beharko luketena. Elementu hau irentsiz gero, kopuru oso txikietan bada ere, hats oso kirastsua eta gorputzeko atal guztietan usain txarra eragiten du.\nTelurioa giro tenperaturan ez da ia lurruntzen, hala ere, substantzia sakabanatzen bada, bere partikulak erraz batu daitezke, hala, airean kontzentrazio kaltegarri bat izan arte. Substantzia arnasten bada, ondorengo sintomak pairatu ditzake pertsona orok: logura, ahoa lehorra izatea, metal zaporea, buruko mina, baratxuriaren antzeko usaina eta goragalea.\nTeluriozko espraiak, epe laburrean berarekin kontaktuan egon eta gero, begiak eta arnasbideak narritatu ditzake. Horretaz gain, substantziak gibeleko eta nerbio-sistema zentraleko arazoak ere eragin ditzake. Halako kasuetan eta bereziki, telurioa irensten denean, medikuarengana jotzea gomendatzen da, irenstearen ondorioz abdominaletako mina, idorreria eta oka egitea eragin dezakeelako substantziak.\nElementuaren kimikari dagokionean, arriskutsua izan daiteke berotuz gero, sortzen diren lurrun toxikoengatik. Halogenoekin zein erdi-halogenoekin era indartsuan erreakzionatzen du, suterako aukerak areagotuz. Zinkarekin eta litio siluruarekin goritasunez erreakzionatzen du. Erregai gisa ere balio lezake telurioak.\nIngurumenarengan duen eragina.\nTelurioa ez da arriskutsua ingurumenarentzat eta hala bazen ere, hainbat prozesu naturalek berehalakoan eraldatzen dute. Bada ordea salbuespen bat; telurio kloruroa bereizi edo deskonposatu nahi denean, beroketa bidez, klorozko eta teluriozko lurrun toxikoak atera daitezke.\nIsotopoak.\nEgun telurioaren isotopo ugari ezagutzen dira, guztira 29, denak 108 eta 137 masa atomikoen artean. Naturan aurki ditzakegun zortzi isotopoetatik hiru erradioaktiboak dira. Elementu honen 128Te isotopoak desintegratzeko behar duen astia oso luzea da, 2,2\u00b71024 urte behar baititu desagertzeko. Denbora hori imajinatzea ia ezinezkoa dela esan dezakegu, izan ere, unibertsoa sortu zenetik (azkeneko ikerketen arabera) 1.4\u00b7109 urte igaro dira, hau da, hamalau mila milioi urte. Bestalde, alfa desintegrazioa izan dezaketen elementuen artean masa atomikorik txikiena duena dugu telurioa. 106Te-tik 110Te-ra bitarteko isotopoetan jazo daiteke desintegrazio mota hau. Naturan erabat egonkorrak diren bost isotopo aurki ditzakegu, nahiz eta beste hiru isotopo gehiago egonkortzat hartu, duten iraupen luzeagatik. Isotopo ia egonkor hauek bilioika urte irauten dituzte naturan.\nUgaritasuna eta lorpena.\nTelurioa urrea calaberitan konbinatuta lor daiteke, mineral metaliko nahiko urria.\n2017ko apirilean, munduko telurio aztarnategi handiena aurkitu zela argitaratu zen, Kanariar Uharteetako uretan (Espainia), \"Kanarietako amonak\" izeneko Kanarietako urpeko mendietan (Drago, Bimbache, Ico, Pelicar, Malpaso, Tortuga eta Infinito eta Las Abuelas). Kalkuluen arabera, aztarnategiak 2.670 tona telurio inguru ditu, orain arteko aurkikuntzarik handienak baino 50.000 aldiz gehiago.\n&lt;br&gt;&lt;br&gt;"}
{"id": "61070", "revid": "649", "url": "https://eu.wikipedia.org/wiki?curid=61070", "title": "Martikorena", "text": ""}
{"id": "61071", "revid": "105290", "url": "https://eu.wikipedia.org/wiki?curid=61071", "title": "Baionako barrutia", "text": "Baionako barrutia Frantziar estatuko zati administratiboa da. Berau Pirinio Atlantikoak departamentuan eta Akitania Berriako eskualdean kokatzen da. Lapurdi eta Nafarroa Behereko lurralde guztiak hartzen ditu, baita Zuberoako eta Bearnoko batzuk ere. Barrutiaren azpi-prefektura edota hiriburua Baiona da.\nAntolaketa.\nGuztira 13 kantonamendu eta 123 udalerri daude Baionako barrutian:"}
{"id": "61073", "revid": "56334", "url": "https://eu.wikipedia.org/wiki?curid=61073", "title": "Internacional Data Encryption Algorithm", "text": "IDEA (Internacional Data Encryption Algorithm) edo Datu Zifraketa Algoritmo Internazionala blokekako zifratzailea da, Xuejia Lai eta James L. Massey-k diseinatutakoa (Zurich-eko Eskola Politekniko Federalekoak) eta 1991. urtean erazagututakoa lehen aldiz. DES algoritmoaren ordezkapen bat bezala proposatu zen hasiera batean. IDEA PES algoritmoaren (\"Proposed Encryption Standard\" edo Zifraketa Estandar Proposatua) txikizkako berrikuspena izan zen, azken hau bere aurretiko beste zifratze algoritmo bat zelarik. Hasiera batean, IDEA algoritmoak IPES (\"Improved PES\" edo PES hobetua) izena hartu zuen.\nIDEA \"Hasler\" fundazioarekin kontratuan diseinatua izan zen, zeina \"Ascom-Tech AG\" erakundearen parte izatera pasatu zen. IDEA askea da erabilera ez komertzialerako, hala ere, patentatua izan zen eta patente horiek 2010 eta 2011. urteetan baliogabetuko dira. IDEA izena marka erregistratua da eta \"MediaCrypt\"-ek lizentzia eskaintzen dio mundu osoan.\nIDEA zifratzaile simetriko bezala erabilia izan zen PGP-ren hasierako bertsioetan (PGP 2.0) eta honen eransketa 1.0 bertsioan erabilitako zifratzaileak (\"Bass-O-Matic\") ahuleziak azaldu ondoren eman zen. OpenPGP-n algoritmo optimoa da.\nFuntzionamendua.\nIDEA-k 64 biteko blokeekin egiten ditu eragiketak, 128 biteko gakoa erabiliz zortzi eraldaketa berdin egiten dira (bakoitzari erronda deitzen zaio) eta irteeran beste eraldaketa bat egiten da (erronda erdia deitzen zaio honi). Zifraketa eta deszifraketa prozesuak antzerakoak dira. IDEA algoritmoaren segurtasunaren gehiengoa multzo desberdinetako eragiketen tartekatzetik dator -batuketa eta biderkaketa modularrak eta XOR funtzioa (bit mailan)- zeinak algebraikoki bateraezinak diren, nolabait esanda.\nIDEA-k nahasmena lortzen duten hiru eragiketa erabiltzen ditu bere prozesuan, hauek 16 biteko multzoekin egiten dira:\nOharra: (216 = 65536; 216+1 = 65537, zeina lehena den)\n8 erronda egin ondoren, beste erdi bat egiten da, emaitza azken honek itzuliz.\nAlgoritmo honek DES-ekiko desberdintasun nabariak aurkezten ditu:\nSegurtasuna.\nLehenik eta behin, indar gorri bidezko erasoak bideraezinak egiten dira, 1038 gako probatu beharko lirateke, zeina gaur egungo bide informatikoak direla medio trataezina den.\nDiseinatzaileek IDEA aztertu zuten kriptoanalisi diferentzialen aurka zuen sendotasuna neurtzeko eta bere segurtasuna frogatu zuten zenbait suposizio kontuan izanda. Ez zaizkio kriptoanalisi lineal edo algebraikoaren aurkako ahultasunik aurkitu. Gako ahul batzuk aurkitu zaizkio, zeinak praktikan gutxitan erabiltzen diren, esplizituki hauek saihestea beharrezkoa izanik. Askoren ustez bloke bidezko zifraketa metodo seguruenetakoa da."}
{"id": "61074", "revid": "105290", "url": "https://eu.wikipedia.org/wiki?curid=61074", "title": "Z\u00fcrich kantonamendua", "text": "Z\u00fcrich kantonamendua Suitzako 26 kantonamenduetako bat da, herrialdeko iparraldean kokatuta dagoena.\nZ\u00fcrich bera da hiriburu eta hiri nagusia.\nBarrutiak.\nZ\u00fcrich kantonamendua 12 barrutitan (\"Bezirk\") banatuta dago:"}
{"id": "61075", "revid": "59723", "url": "https://eu.wikipedia.org/wiki?curid=61075", "title": "Luzerna kantonamendua", "text": "Luzerna kantonamendua (frantsesez \"Lucerne\", alemanez \"Luzern\") Suitzako 26 kantonamenduak bat da, herrialdeko erdialdean kokatutakoa. 1.493\u00a0km\u00b2-ko azalera dauka eta 2006an 359.017 biztanle zituen (240 biz/km\u00b2).\nLuzerna hiria kantonamenduaren hiriburua da.\nBrienzer Rothorn (2.350 m) mendirik garaiena da.\nBarrutiak.\nLuzerna kantonamendua ondorengo barrutiek osatzen dute:"}
{"id": "61076", "revid": "105290", "url": "https://eu.wikipedia.org/wiki?curid=61076", "title": "Uri kantonamendua", "text": "Uri kantonamendua Suitzako 26 kantonamenduak bat da.\nHiriburua Altdorf da.\nUdalerriak.\nUri kantonamendua ondorengo udalerriek osatzen dute:"}
{"id": "61077", "revid": "105290", "url": "https://eu.wikipedia.org/wiki?curid=61077", "title": "Schwyz kantonamendua", "text": "Schwyz kantonamendua Suitzako 26 kantonamenduak bat da.\nHiriburua Schwyz hiria da.\nBarrutiak.\nSchwyz kantonamendua ondorengo barrutiek osatzen dute:"}
{"id": "61078", "revid": "105290", "url": "https://eu.wikipedia.org/wiki?curid=61078", "title": "Obwalden", "text": "Obwalden kantonamendua Suitzako 26 kantonamenduak bat da.\nHiriburua Sarnen da.\nUdalerriak.\nObwalden kantonamenduak ez du barrutirik. Kantonamendua ondorengo udalerriek osatzen dute:"}
{"id": "61079", "revid": "105290", "url": "https://eu.wikipedia.org/wiki?curid=61079", "title": "Nidwalden", "text": "Nidwalden kantonamendua Suitzako 26 kantonamenduetako bat da.\nHiriburua Stans da.\nUdalerriak.\nNidwalden kantonamenduak ez du barrutirik. Kantonamenduko udalerriak ondorengoak dira:"}
{"id": "61080", "revid": "10891", "url": "https://eu.wikipedia.org/wiki?curid=61080", "title": "Glaris kantonamendua", "text": "Glaris (, ahoskatua) Suitzako 26 kantonamenduetako bat da. Hiriburua Glaris da.\nKantoiak 684 km2 ditu eta 36.400 biztanle (1986). Gehienak hizkuntzaz alemaniarrak (alemanikerazkoak hain zuzen ere) dira, eta protestanteak katolikoak baino gehiago dira. Eskualde osoa Alpe mendietan dago; T\u00f6di (3.622) da mendi gorena. Linth ibaia eta haren adarrak igarotzen dira Glaristik. Basoek eta larreek nekazaritzak baino garrantzi handiagoa dute. Ehungintza eta gaztagintza dira industria jarduera nagusiak.\nHistoria.\n1352an sartu zen Glaris Konfederazio Helbetziarrean. Zwingli erreformazalea bertako apaiz izan zen 1506tik 1516ra bitartean, eta Glarisen protestantismoa nagusitu zen. Zwingliren aldekoak 1564an egotzi zituzten katolikoek, baina hala ere ez ziren bukatu protestanteen eta katolikoen arteko lehiak administrazioan. 1836ko konstituzioak konpondu zuen auzia.\nUdalerriak.\n2011ko urtarrilaren 1etik aurrera, Landsgemeinden hala adostuta, kantonamenduko antzinako 25 udalerriek 3 bilakatu ziren:"}
{"id": "61081", "revid": "105290", "url": "https://eu.wikipedia.org/wiki?curid=61081", "title": "Zug kantonamendua", "text": "Zug kantonamendua Suitzako 26 kantonamenduak bat da, guztien artean txikiena.\nHiriburua Zug da.\nUdalerriak.\nZug kantonamendua ondorengo udalerriek osatzen dute:"}
{"id": "61082", "revid": "59723", "url": "https://eu.wikipedia.org/wiki?curid=61082", "title": "Vaud", "text": "Vaud kantonamendua (frantsesez eta italieraz \"Vaud\", alemanez \"Waadt\", erromantxeraz \"Vad\") Suitzako 26 kantonamenduetako bat da, herrialdeko mendebaldean kokatutakoa, Frantziako mugan.\n800.000 biztanle inguru dauka, eta hiriburua Lausana da (140.000 biz. inguru). Suitzan hirugarren populatuena da eta laugarren handiena, azalerari dagokionez.\nGeografia.\nKokapena.\nKantonamendu mugakideak Neuch\u00e2tel iparraldean, Friburgo eta Berna ekialdea, Valais eta Geneva lakua hegoaldean eta Geneva hego-mendebaldean. Mendebaldean, Auvergne-Rh\u00f4ne-Alpes eta Bourgogne-Franche-Comt\u00e9 eskualde frantziarrak ditu.\nIngurune naturala.\nJura mendigunea (La D\u00f4le, 1.677 m) mendebaldean du, Ain, Jura eta Doubs departamendu frantziarretatik banatzen duena. Hego-ekialdean, Bernako Alpeak ditu.\nHistoria.\n1536 baino lehen, \"Pays de Vaud\" lurraldea Savoiako dukerriaren eskuetan zegoen, eta urte hartan Bernak bereganatu zuen. Erreforma protestantea abiatu zuen Pierre Viretek, XVII. mendean.\n1798an independentzia lortu zuen Bernatik, eta 1803an bat egin zuen Suitzako konfederazioarekin, Napoleon Bonaparteren agintepean. Sonderbund separatista katolikoen aurka borrokatu eta irabazi zuten 1847an.\nBarrutiak.\nVaud kantonamendua ondorengo barrutiek osatzen dute:\nHiri nagusiak.\nHauek dira 15.000 pertsonatik gorako 8 udalerriak:\nHizkuntzak.\nHerritarren hizkuntza ofiziala eta nagusia frantsesa da (% 83,7a 2014an). Alemanez % 6,34k eta italieraz % 5,1ek hitz egiten dute. Azkenik, frankoproventzera bertako mintzaira gutxitua da."}
{"id": "61083", "revid": "105290", "url": "https://eu.wikipedia.org/wiki?curid=61083", "title": "Valais", "text": "Valais kantonamendua (frantsesez \"Valais\", alemanez \"Wallis\") Suitzako 26 kantonamenduetako bat da.\nSion kantonamenduaren hiriburua da.\nGeografia.\nMugakideak.\nIparraldean, Berna Kantonamendua du, mendebaldean, Vaud kantonamendua, ekialdean, Uri eta Ticino kantonamenduak. Hegoaldean, Italia eta Frantziarekin amankomuneko muga du.\nBarrutiak.\nValais kantonamendua ondorengo barrutiek osatzen dute:\nHizkuntzak.\nMintzaira ofizialak frantsesa eta alemana dira."}
{"id": "61084", "revid": "105290", "url": "https://eu.wikipedia.org/wiki?curid=61084", "title": "Neuch\u00e2tel kantonamendua", "text": "Neuch\u00e2tel kantonamendua (alemanez \"Neuenburg\") Suitzako 26 kantonamenduetatik bat da. 2010. urtearen bukaeran, 172.085 biztanle zituen. Hiriburua Neuch\u00e2tel da.\nHistoria.\nNeuch\u00e2tel izena latinetik dator: Novum Castellum.\nGizakia oso aspalditik bizi izan da eskualde honetan. Aipagarria da, esate baterako, K.a. 3800 eta 3500 urteen artean Cortaillod zibilizazioa sortu zela eta gizakia herriak eraikitzen, zerealak landatzen eta zeramika-lanak egiten hasi bertan. Jura mendiguneko uren zuzenketaren garaian (1874-1881), La T\u00e8ne eremuari (Marin Epagnier komuna) buruzko aurkikuntza arkeologiko bikainak egin ziren (hortik dator Bigarren Burdin Aroari La T\u00e8ne kultura edo zibilizazio (K.a. 500\u2026 -50) izena jarri izana); horrek, Rodano Rodano eta Rhin ibaien arteko bideko ordainleku garrantzitsu bat izan zela pentsarazten digu.\n1000. urtera arte ez dago eskualdeari buruzko material askorik. Badakigu 998an Clunyko monjeek Bevaix kapera sortu zutela eta garai berean sortu zela Neuch\u00e2tel hiria ere. Neuch\u00e2tel izena 1011. urtean agertu zen lehen aldiz Rodolfo III.a Borgoinakoakoak bere emazte Irmengardari zuzenduriko dohaintza-agiri batean. Lurralde kantonal hau Germaniako Erromatar Inperio Santuaren agindupean egoteaz gain, burgundiarren, Comburg-eko kideen eta kantonamendu alemaniarren mende ere egon zen.\n1531n Guillaume Farel-ek erreforma protestantea zabaldu zuen kantonamenduan, horrela, Nantesko elizbarrutitik bananduz. Hori dela eta Neuch\u00e2telgo biztanleria gehitu egin zen. Gainera, kantonamenduko iparraldea azkar hasi zen jendez betetzen. Garai hartako erregeek \u2013Orleans-Longueville familiakoak-, nabarmenki Henrike III.ak, arreta handia jarri zuten lurraldean. 1707an Marie de Nemours hil ostean Prusiako erregea aukeratu zuten biztanleek subirano gisa.\nHurrengo mendean zehar, Neuch\u00e2tel kantonamenduak garapen ekonomikoa izan zuen erlojuen ekoizpenaren eta ehungintzako hainbat manufakturaren eraginez. Neuch\u00e2telgo elkarte tipografikoak Frantzian debekatutako liburuak inprimatzen zituen.\nNeuch\u00e2telgo printzerria Suitzar Konfederazioko kide egin zen 1815ean. 1848ko martxoaren 1ean kantonamendua Suitza modernoarekin batu zen guztiz, monarkia prusiarrarekin zuen kontaktua guztiz galduz. Egun hartan kantonamendua errepublika bihurtu zen berriz. Igarotze-aldi hori, \"Neuch\u00e2telgo arazoa\" izenez ezaguna, suitzar gobernuaren eta Prusiako errege Federiko Gilenen arteko tentsio handiagatik gogoratzen da, azken horrek bere printzerria berreskuratu nahi baitzuen.\nGeografia.\nNeuch\u00e2tel kantonamendua mendebaldeko Suitzan dago kokatuta. Ipar-ekialdean Berna kantonamenduarekin muga egiten du, iparraldean eta ipar-mendebaldean berriz Frantziarekin. Neuch\u00e2tel aintzira kantonamenduaren hego-ekialdean dago. Vaud kantonamenduak mugatzen du hegoalde eta hego-ekialdetik eta Friburgo kantonamenduak ekialdetik. Azken horren zati bat Neuch\u00e2tel aintzirarekin eta izen bereko kantonamenduarekin mugan egonik, Vaud kantonamenduaren parte da aintziraren hego eta hego-ekialdean. Aldi berean, Vaud kantonamenduak badu zati bat Friburgo kantonamenduan ere. Zati horrek Berna kantonamendua du iparraldean, Neuch\u00e2tel kantonamendua eta aintzira mendebaldean eta Friburgo kantonamendua hego eta ekialdean.\nNeuch\u00e2telgo lurrak bi eskualdetan banatuta daude: zati garaia (Jurako mendigunea) eta beheko zatia (\"Plateau\" edo meseta). Zati garaia 1.000 m-ko altueran dago eta bertako Le Locle eta La Chaux-de-Fonds hiri erloju-ekoizleek Frantziarekin egiten dute muga. Behekoa Neuch\u00e2tel aintziraren ertzeko zati handi batetik Bienne aintziraraino luzatzen da. \"Vue des Alpes\" mendatearen azpitik eta Jura mendigunearen bihotzetik pasatzen den tunel batek La Chaux-de-Fonds (eskualde garaiko hiria) eta Neuch\u00e2tel (beheko zatiko hiri eta hiriburua) elkartzen ditu 1995 urteaz geroztik. Kantonamenduko punturik altuena Chaseral da, 1.552 m-ko altueran.\nEkonomia.\nKantonamendua Neuch\u00e2tel aintzira inguruan ekoitzitako ardoarengatik da entzutetsua. Bertako bailaretan abeltzaintza eta gazta-ekoizpena dira nagusi, baina Neuch\u00e2tel zaldi-hazkuntzagatik da ezaguna batez ere. Erlojugintza-industria ere garrantzitsua da kantonamenduan, baita mikrotxipen ekoizpena ere.\nDemografia.\nBiztanleria ia osoa frantses hiztuna da. Biztanleen herena inguru protestantea da eta gainontzekoa katolikoa.\nBarrutiak.\nKantonamendua hainbat eskualde osatzen dituzten sei barrutitan banatuta dago:\nHiriak.\nKantonamenduan hiru hiri daude:"}
{"id": "61085", "revid": "105290", "url": "https://eu.wikipedia.org/wiki?curid=61085", "title": "Geneva kantonamendua", "text": "Geneva kantonamendua (alemanez \"Genf\", frantsesez \"Gen\u00e8ve\", italieraz \"Ginevra\", erromantxeraz \"Genevra\") Suitzako 26 kantonamenduak bat da.\nHiriburua Geneva hiria da.\nBarrutiak.\nGeneva kantonamenduak ez du barrutirik. Administrazio maila bakarra, udalerriak dira. Kantonamendua ondorengo udalerriek osatzen dute:"}
{"id": "61086", "revid": "105290", "url": "https://eu.wikipedia.org/wiki?curid=61086", "title": "Jura kantonamendua", "text": "Jura Kantonamendua Suitzako 26 kantonamenduetako bat da.\nHiriburua Del\u00e9mont da.\nBarrutiak.\nJura kantonamendua ondorengo udalerriek osatzen dute:"}
{"id": "61087", "revid": "512", "url": "https://eu.wikipedia.org/wiki?curid=61087", "title": "Turgovia", "text": "Turgovia (alemanez, \"Thurgau\") Suitzako 26 kantonamenduetako bat da.\nAlemanez mintzo dira turgoviar gehienak, eta protestanteak dira biztanleen bi herenak. Hiriburua Frauenfeld da.\nGeografia.\nSuitzako ipar-ekialdean dago, Konstantzako aintziraren iparraldeko eta ekialdeko ertzetan, Schaffhausen, Z\u00fcrich eta Sankt Gallen kantonamenduek inguratua.\nThur ibaiak igarotzen du kantonamendua.\nBarrutiak.\nTurgovia kantonamendua ondorengo barrutiek osatzen dute:\nEkonomia.\nLaborantza (fruta-arbolak, mahatsa) eta industria (tresneria mekanikoa, ehungintza) dira ekonomia-jarduera nagusiak.\nHistoria.\nAlemaniarrek konkistatu zuten, eta 1264. urtetik aurrera Habsburgotarren mende egon zen. 1460. urtean konfederazioaren aldekoek konkistatu zuten, eta 1803. urtean bihurtu zen Suitzako kantonamendu."}
{"id": "61088", "revid": "105290", "url": "https://eu.wikipedia.org/wiki?curid=61088", "title": "Argovia", "text": "Argovia (alemanez eta ofizialki \"Aargau\") Suitzako 26 kantonamenduetako bat da. Herrialdearen iparraldean dago, Aar ibaiaren behealdeko haranean. 1404\u00a0km\u00b2ko eremua du eta 2012an 627.340 biztanle zituen\nHiriburua Aarau da, eta hiri handiena Wettingen.\nHizkuntza nagusia, alemana da: 2012an biztanleen %88,5 aleman hiztuna zen. Nekazaritza arloko ekonomia dago.\nBarrutiak.\nKantonamendua 11 barrutitan banatuta dago:"}
{"id": "61089", "revid": "59723", "url": "https://eu.wikipedia.org/wiki?curid=61089", "title": "Grisonia", "text": "Grisonia (alemanieraz \"Graub\u00fcnden\", italieraz \"Grigioni\", erromantxeraz \"Grischun\") Suitzako 26 kantonamenduetako bat da, herrialdeko ekialdean. Suitzako kantonamendurik handiena da (7.105 km2), eta biztanle gutxien dituena (2001ean, 185.700 biztanle; 26 biz./km2). 211 udalerritan banatuta dago, eta hiriburua Chur da. Bertako hizkuntzak alemana, italiera eta erromantxea dira. Erlijioz, biztanle gehienak protestanteak dira.\nGeografia.\nGrisoniak Inn eta Rhin ibaien goi-ibarrak hartzen ditu, eta basoak eta larreak ugari dira. Oso menditsua da, eta Piz Bernina (4.049 m) du tontorrik garaiena. Glaziar zabalak ditu, halaber. Klima lehorra eta eguzkitsua du.\nMugakideak.\nMugakide ditu iparraldean Glaris eta St. Gallen kantonamenduak, Vorarlberg eta Tirol (Austria) eta Liechtenstein, hegoaldean Lonbardia (Italia), ekialdean Trentino-Adige Garaia (Italia) eta mendebaldean Ticino eta Uri kantonamenduak.\nHistoria.\nHasieran zeltak bizi ziren Grisonian (Retiako hegoldea). K.a. 15ean erromatarrek beretu zuten, eta V. mendean germaniarrek, eta ondoren Suabiako dukerrikoa izan zen. 452tik aurrera, Cuerako apezpikuak izan ziren agintari.\n1170ean apezpikuek habsburgotarrekin bat egin zuten, bertakoen nahien kontra. \"Gotteshausbund \"(Jainkoaren etxeko liga) eratu zuten bertakoek 1367an, apezpikuei aurre egiteko, eta 1395ean Rhin garaiko ibarrekoek \"Obere Bund\" edo \"Graue Bund \"(kantonamenduari izena eman ziona) sortu zuten, eta azkenik 1436an \"Zehngerichtenbund \"(hamar barrutien liga) kantonamenduko iparrean. Beren artean elkartu ziren hiru liga horiek, eta Helvetiako Konfederazioarekin hitzarmen bat egin (1497-1498) eta habsburgotarrak menderatu zituzten (Calven, 1499ko maiatza). 1512an Grisoniako hiru ligek Valtelina eta Chiavennako eta Bormioko eskualdeak erdietsi zituzten. Azken biak 1797 arte beren mende izan zituzten, Grisietako parte bat Alpeez bestaldeko errepublikaren lurralde bihurtu zen arte. Grisonia kantonamendua Suitzako 18.a da, 1803ko Bitartekotza Akta sinatu zuenetik.\nEkonomia.\nNekazaritza eta turismoa dira lanbide nagusiak. Beheko lurretan artoa, urra eta mahatsa jasotzen dira, goikoetan berriz abeltzaintza eta baso ustiapena dira nagusi. Industria gutxi du, eta hiriburuaren inguruan gehiena. Mendiko turismoak garrantzi handia du, negukoak batez ere; bertan dira mundu osoan ezagunak diren eskiguneak: Arosa, Celerina, Davos, Flims, Klosters, Lenzerheide, Pontresina, Saint-Moritz, Samedan, Sils-Maria, Silvaplana.\nHizkuntzak.\nAlemana hizkuntza nagusia bada ere, erromantxeak ere hiztun asko ditu (biztanleen %\u00a030), eta erromantxez egiten den Suitzako kantonamendu bakarra da. Erromantxedunak Engadin/Engiadina izeneko ibarrean (Inneko barrutia) eta Disentis/Muster udalerriaren inguruan (Surselvako barrutia) bizi dira.\nHalaber, italiera hiztunak ere bizi dira lurraldearen hegoaldean."}
{"id": "61090", "revid": "105290", "url": "https://eu.wikipedia.org/wiki?curid=61090", "title": "Solothurn kantonamendua", "text": "Solothurn kantonamendua Suitzako 26 kantonamenduak bat da.\nHiriburua Solothurn da."}
{"id": "61091", "revid": "105290", "url": "https://eu.wikipedia.org/wiki?curid=61091", "title": "Sankt Gallen kantonamendua", "text": "Sankt Gallen kantonamendua, Saint-Gall frantsesez, Suitzako 26 kantonamenduak bat da, herrialdeko ipar-ekialdean dagoena, Austria eta Liechtensteinekiko mugan. Sankt Gallen bera da hiriburua eta hiri nagusia. Beste hiri nagusiak Altst\u00e4tten, Bad Ragaz, Rapperswill, Rorschach eta Wil dira. Alemaniarrez mintzatzen dira biztanle gehienak eta katolikoak dira. Laborantza (mahatsa, fruitu arbolak), abere hazkuntza (behi azienda), elikagai-industria eta ardogintza dira ekonomia jarduera nagusiak. Garrantzi handia du, halaber, turismoak (negu kirolak, bainu-etxeak).\nGeografia.\nKonstantzako aintziraren eta Alpe mendien artean. Eskualde menditsua da (2.501 m S\u00e4ntis mendian; 2.309 m Churfirsten mendian) eta Rhin, Thur eta Reuss ibaiek ureztatzen dituzten hango haranak.\nBarrutiak.\nSankt Gallen kantonamendua ondorengo barrutiek osatzen dute:"}
{"id": "61092", "revid": "105290", "url": "https://eu.wikipedia.org/wiki?curid=61092", "title": "Appenzell Ausserrhoden", "text": "Appenzell Ausserrhoden (, ahoskatua; ; ; ) Suitzako 26 kantonamenduetako bat da. Herrialdearen ipar-ekialdean dago, Sankt Gallen eta Appenzell Innerrhoden kantonamenduek inguratua. 243\u00a0km\u00b2ko eremua du eta 2012an 53.438 biztanle zituen. Hiriburua Herisau da.\nHizkuntza nagusia alemana da: 2012an biztanleen %92,2 aleman hiztuna zen. Lurralde menditsua da, eta nekazaritzak garrantzi handia du. Ospe handiko gaztak egiten dira: appenzeller.\nBarrutiak.\nKantonamendua 20 udalerritan () banatuta dago:"}
{"id": "61093", "revid": "105290", "url": "https://eu.wikipedia.org/wiki?curid=61093", "title": "Appenzell Innerrhoden", "text": "Appenzell Innerrhoden (, ahoskatua; ; ; ) Suitzako 26 kantonamenduetako bat da. Herrialdearen ipar-ekialdean dago. 172,5\u00a0km\u00b2ko eremua du eta 2012an 15.717 biztanle zituen. Hiriburua Appenzell da.\nHizkuntza nagusia alemana da: 2012an biztanleen %95,1 aleman hiztuna zen. Lurralde menditsua da, eta nekazaritzak garrantzi handia du. Appenzell Ausserrhoden kantonamenduan bezala, appenzeller gazta ospetsuak egiten dira.\nBarrutiak.\nKantonamendua 6 barrutitan banatuta dago, berez, ez dauka udalerririk:"}
{"id": "61094", "revid": "105290", "url": "https://eu.wikipedia.org/wiki?curid=61094", "title": "Schaffhausen kantonamendua", "text": "Schaffhausen kantonamendua () Suitzako 26 kantonamenduetako bat da, herrialdeko iparraldean kokatutakoa Alemaniako mugan. Schaffhausen bera da hiriburua."}
{"id": "61096", "revid": "105290", "url": "https://eu.wikipedia.org/wiki?curid=61096", "title": "Basilea Hiria", "text": "Basilea Hiria (alemanez: \"Basel-Stadt\", frantsesez: \"B\u00e2le-Ville\", italieraz: \"Basilea Citt\u00e0\") Suitzako 26 kantonamenduetako bat da. Herrialdearen iparraldean dago. 37\u00a0km\u00b2ko eremua du eta 2012an 187.425 biztanle zituen. Hiriburua Basilea da.\nHizkuntza nagusia alemana da: 2012an biztanleen %80,2 aleman hiztuna zen.\nUdalerriak.\nBasilea Hiria kantonamendua ondorengo 3 udalerriek osatzen dute:"}
{"id": "61097", "revid": "105290", "url": "https://eu.wikipedia.org/wiki?curid=61097", "title": "Basilea Herrialdea", "text": "Basilea Herrialdea (, , , ) Suitzako 26 kantonamenduetako bat da. Herrialdearen iparraldean dago, Frantzia (Alsazia) eta Alemaniarekiko (Baden-W\u00fcrttemberg) mugan. 518\u00a0km\u00b2ko eremua du eta 2012an 53.438 biztanle zituen. Hiriburua Liestal da.\nHizkuntza nagusia alemana da: 2012an biztanleen %88,5 aleman hiztuna zen.\nBanaketa administratiboa.\nKantonamendua laurogeita sei udalerritan eta bost barrutitan (\"bezirke\") banatuta dago:\nGeografia.\nBasilea Herrialdea kantonamendua Suitzako iparraldean dago. Jura mendilerroak bitan zatitzen du bere eremua. Ergolz eta Birs eskualdeko ibai nagusiak dira. Bestetik, hogeita hamar ibaia ditu, hona hemen:"}
{"id": "61099", "revid": "56334", "url": "https://eu.wikipedia.org/wiki?curid=61099", "title": "Cooper's Hill Cheese-Rolling and Wake", "text": "Cooper's Hill Cheese Rolling and Wake maiatzero ospatzen den lehiaketa da, Cheltenham eta Gloucestertik gertu dagoen Cotswolds eskualde ingelesan. Nahiz eta Brockworthko herritarrentzako lehiaketa izan, gaur egun mundu osoko pertsonek parte hartzen dute. Lasterkariek Cooper's Hill menditik maldan behera pirritan joaten uzten duten Double Gloucester motako gazta baten atzetik korritu egin behar dute. Helmugara iristen den lehenak, gazta irabazten du. Dena den, teorian, lasterkariek gazta harrapatu behar dute baina ez da normalean gertatzen, gaztak 70 milia orduko abiadura har dezakeelako.\nOhitura honek gutxienez 200 urte ditu. Gainera, erromatarren garaian egiten zen erritu sendagarri paganoa dela iradoki izan da, baina ez dago horren ebidentziarik.\n\"The Cheese Rollers\" Shurdingtonen dagoen pubaren izena ere bada, Cooper's Hilldik 3 milia ingurura kokatua. Lasterkariak hor bildu ohi dira lasterketa aurretik alkohola edateko edota taktiketaz hitz egiteko, eta lasterketa ondoren indarberritzeko."}
{"id": "61103", "revid": "105290", "url": "https://eu.wikipedia.org/wiki?curid=61103", "title": "Edirne probintzia", "text": "Edirne probintzia Turkiako 81 probintzietako bat da. Bere hiruburua Edirne da. 6.241 km\u00b2ko azalera du eta bertan 382.999 biztanle bizi dira.\nBarrutiak.\nProbintziaren barnean 9 barruti daude:"}
{"id": "61104", "revid": "136916", "url": "https://eu.wikipedia.org/wiki?curid=61104", "title": "Tantalo", "text": "Tantaloa Ta ikurra duen elementu kimiko bat da, 73 zenbaki atomikoa duena eta taula periodikoaren bosgarren taldean aurkitzen dena. Lehen \"tantalium\" bezala ezagutzen zen, Tantalus izenetik eratorria; hots, greziako mitologiako pertsonaia. Trantsizio-metal bakan, gogor, urdin-gris eta lustreduna da. Korrosioarekiko oso erresistentea da eta naturan Tantalita izeneko mineralean ageri da. Tantaloa inertea denez, oso erabilia da laborategiko tresnerian, tresna kirurgikoetan eta inplanteetan, platinoa ordezkatuz.\nEzaugarri nagusiak.\nTantaloa iluna, dentsoa, xaflakorra, oso gogorra, erraz lantzen dena eta bero- eta elektrizitate eroale ona da. Oso ezaguna da azidoek eragindako korrosioa bikain jasaten duelako; izatez, 150 \u00b0C azpiko tenperaturetan, normalean oso erasokorra den \"aqua regia\"-ren erasoa ere aldaketarik gabe jasaten du. Azido fluorhidrikoz edo fluor-ioia eta sufre trioxidoa daukaten disoluzioz disolbatu daiteke, bai eta potasio hidroxidoz ere. Tantaloak urtze-puntu oso altua dauka, 3.017 \u00b0C-ekoa, solik wolframioak eta renio metalek eta karbonoak gainditzen dutena. \nEkoizpena.\nTantaloa Koltanetik ateratzen da, Columbita eta Tantalita mineralez konposatutako mineral metaliko beltza eta opakuatik. \nMunduko tantalo meategien ekoizpenak aldaketa geografiko garrantzitsua izan du. XXI. mendearen hasieran, Australia eta Brasil ziren Tantalo ekoizle nagusiak. 2007an hasi eta 2014ra arte, tantalo ekoizpen iturri nagusiak Kongoko Errepublika Demokratikora, Ruandara eta Afrikako beste herrialde batzuetako meategietara aldatu ziren. Etorkizuneko tantaloaren hornidura-iturri gisa Saudi Arabiako, Egiptoko, Groenlandiako, Txinako, Mozambikeko, Kanadako, Australiako, Estatu Batuetako, Finlandiako eta Brasilgo meategiak aztertzen ari dira, ekoizpen kantitatearen arabera ordenatuta. \nEgungo tantalo-erauzketa tasan oinarrituta, aurreikuspenen arabera, 2060. urte inguruan tantalo-baliabideak agortuko direla kalkulatzen da, birziklapen handiagoaren beharra azaleratuz.\nErabilpenak.\nTantaloa osagai elektronikoen produkzioan erabiltzen da nagusiki, batez ere tantalo kondentsadore elektrikoetan. Kondentsadore hauek sakelako telefonoetan, ordenagailu eramangarrietan eta automobiletan erabiliak dira, esaterako.\nAzken urteotan, bildumako txanponaren merkatu numismatikoan ere sartu da tantaloa. Kazakhstan izan da munduko lehen herrialdea tantaloz egindako txanponak egiten, bai bere egoera naturalean, bai jatorrizko kolorea aldatzea lortzen duten oxidazio-metodo desberdinen bidez koloreztatuta."}
{"id": "61105", "revid": "31982", "url": "https://eu.wikipedia.org/wiki?curid=61105", "title": "Elaz\u0131\u011f probintzia", "text": "Elaz\u0131\u011f probintzia Turkiako 81 probintzietako bat da. Bere hiruburua Elaz\u0131\u011f da. 9.181 km\u00b2ko azalera du eta bertan 595.307 biztanle bizi dira.\nBarrutiak.\nProbintziaren barnean 11 barruti daude:"}
{"id": "61107", "revid": "6327", "url": "https://eu.wikipedia.org/wiki?curid=61107", "title": "Elaz\u0131g probintzia", "text": ""}
{"id": "61109", "revid": "105290", "url": "https://eu.wikipedia.org/wiki?curid=61109", "title": "Erzincan probintzia", "text": "Erzincan probintzia Turkiako 81 probintzietako bat da. Bere hiruburua Erzincan da. 11.974 km\u00b2ko azalera du eta bertan 316.841 biztanle bizi dira.\nBarrutiak.\nProbintziaren barnean 9 barruti daude:"}
{"id": "61110", "revid": "31982", "url": "https://eu.wikipedia.org/wiki?curid=61110", "title": "Erzurum probintzia", "text": "Erzurum probintzia Turkiako 81 probintzietako bat da. Bere hiruburua Erzurum da. 24.741 km\u00b2ko azalera du eta bertan 958.875 biztanle bizi dira.\nBarrutiak.\nProbintziaren barnean 19 barruti daude:"}
{"id": "61111", "revid": "105290", "url": "https://eu.wikipedia.org/wiki?curid=61111", "title": "Eski\u015fehir probintzia", "text": "Eski\u015fehir probintzia Turkiako 81 probintzietako bat da. Bere hiruburua Eski\u015fehir da. 13.904 km\u00b2ko azalera du eta bertan 720.380 biztanle bizi dira.\nBarrutiak.\nProbintziaren barnean 13 barruti daude:"}
{"id": "61112", "revid": "219", "url": "https://eu.wikipedia.org/wiki?curid=61112", "title": "Gaziantep probintzia", "text": "Gaziantep probintzia Turkiako 81 probintzietako bat da. Bere hiruburua Gaziantep da. 7.194 km\u00b2ko azalera du eta bertan 1.426.816 biztanle bizi dira. Siriako mugan dago kokatuta.\n2023ko otsailaren 6an probintzia honetan egon zen suntsipen handiko lurrikara baten epizentroa.\nBarrutiak.\nProbintziaren barnean 9 barruti daude:"}
{"id": "61114", "revid": "31982", "url": "https://eu.wikipedia.org/wiki?curid=61114", "title": "Giresun probintzia", "text": "Giresun probintzia Turkiako 81 probintzietako bat da. Bere hiruburua Giresun da. 7.151 km\u00b2ko azalera du eta bertan 523.819 biztanle bizi dira.\nBarrutiak.\nProbintziaren barnean 16 barruti daude:"}
{"id": "61116", "revid": "105290", "url": "https://eu.wikipedia.org/wiki?curid=61116", "title": "G\u00fcm\u00fc\u015fhane probintzia", "text": "G\u00fcm\u00fc\u015fhane probintzia Turkiako 81 probintzietako bat da. Bere hiruburua G\u00fcm\u00fc\u015fhane da. 6.125 km\u00b2ko azalera du eta bertan 191.474 biztanle bizi dira.\nBarrutiak.\nProbintziaren barnean 6 barruti daude:"}
{"id": "61117", "revid": "105290", "url": "https://eu.wikipedia.org/wiki?curid=61117", "title": "Hakkari probintzia", "text": "Hakk\u00e2ri probintzia Turkiako 81 probintzietako bat da. Bere hiruburua Hakk\u00e2ri da. 7.729 km\u00b2ko azalera du eta bertan 272.566 biztanle bizi dira.\nBarrutiak.\nProbintziaren barnean 4 barruti daude:"}
{"id": "61118", "revid": "1105", "url": "https://eu.wikipedia.org/wiki?curid=61118", "title": "Hakk\u00e2ri probintzia", "text": ""}
{"id": "61120", "revid": "44506", "url": "https://eu.wikipedia.org/wiki?curid=61120", "title": "Christmas uhartea", "text": "Christmas uharteko Lurraldea (ingelesez \"Christmas Island Territory\"), burujabetasun gabeko Australiako lurraldea da. Indiako ozeanoan dago kokatuta, Mendebaldeko Australia Perth hiritik 2.360 kilometrotara ipar-ekialderantz eta Indonesiako Jakartatik 500 kilometrotara hegoalderantz. Uhartea 1.500 biztanle ditu, hegoaldeko partean kokaturiko zenbait herrixkatan bizi direnak. Harrixka hauek Silver City, Kampong (baita Flying Fish Cove izenekoa), Poon Saan eta Drumsite dira. 135 km\u00b2 area du eta bere hiriburua Flying Fish Cove da.\nHistoria.\nAntzinatik malaisiar itsasontziek bisitatuta, britainiarrek eta nederlandarrek XVII. mendeko hasieran bere mapetan zuten. Uhartea esploratzeko lehen europarra William Mynors kapitaina zen 1643ko eguberrian, ingelesez \"Christmas\".\nBaina, XIX. mendera arte, ez zegoen europarra uhartean bizi zirenik. 1872tik-1876ra el John Murray naturalistak lurraldea mihatu zuen. 1888an Clunies-Ross anaiek Cocos uhartera zura biltzeko kanpamentua sortu zuten. Fosfatoak aurkitu zituztenean, Erresuma Batuak bere subirotasuna aldarrikatu eta uztaitzeko \"coolies\", Malasiatik, Txinatik eta Singapurretik etorritako langileak, ekarri zituen.\nBigarren Mundu Gerran Japoniak uhartea okupatu zuen 1942 urtean. Gerra bukatu eta gero, britaniarrek bere lurraldea berreskuratu zuten, 1958ko urriaren 1a, Australiari boterea eman zion arte.\nXX. mendeko bukaeran, biztanleriaren bi herenak txinatar jatorrizkoak ziren, baina 1980 eta 1990ko hamarkadetan Asiatik (Afganistan, Sri Lanka, eta abar) etorri zitzaizkion ontzi asko asilo eske.\nIndonesiak, 1947 eta gero, bere subirotasuna eskatu izan du bai Christmas uhartean bai Cocos uhartetan.\n= Gobernua =\nChristmas Uhartea Australiako lurraldearen barruan dago, Mankomunitateko Pokuradore Nagusiaren departamenduak kudeatuta (20017ko azaroaren 29 baino lehen uhartearen administrazioa Garraio Ministerioaren eta zerbitzu erregionalen eskuetan zegoen). Lege sistema Australiako gobernadore nagusiaren eta Australiako legearen ardurapean dago. Gobernadoreak izendatutako administratzaile bat (Neli Lucas, 2006ko urtarrilaren 28tik), Australia eta erreginaren ordezko moduan agertzen da.\nAustraliar gobernuak, Christmas uhartearen administrazioak eta Azpiegitura Sailak lagunduta, Commonweath-aren zerbitzuak ematen ditu. Ez dago estatu mailako gobernurik, 9 eserlekuz osatutako kamera bakarreko konderriak gobernuko zerbitzuak ematen ditu. 4 urtetan behin ospatutako bozkaketen bitartez aukeratzen dira kamera horretako partaideak.\nUhartean bizi diren australiar biztanleek Commonwealth-eko hauteskunde federaletan ere botoa ematen dute. Senatuan eta Ordezkarien Ganberan Christmas uharteko biztanleak Iparraldeko Lurraldeko senadoreek ordezkatzen dituzte.\n2002. urtean Christmas uharteko bandera ofiziala egin zen.\n= Geografia =\n-10,5, 105.666667 koordenadetan kokaturik dagoelarik, albo huts dun 19 kilometro luze inguruko eta 14,5 kilometro zabaleko lauki formako irla da. Azalera 135 kilometroko karratukoa da, eta kostaldea berriz, 138,9 kilometrokotakoa. Uhartea itsaspeko 4.500 metroko mendi baten gailurra da, altxatzen den plataformaren sakonera, bestalde, 4.200 metrotakoa eta itsasgaineko maila 300 metrotik gora dago. Jatorriz mendia sumendi bat izan zen, eta basaltozko La Playa eta Dolly Dales bezalako hainbat lekutan ikusgai dauden arren, harkaitzaren gainazalaren gehiena, koraletan milioika urteetan zehar metatutako kareharria da. Uhartea koralezko uharriez inguratuta dago.\nKlima.\nUharteak klima tropikala du, haize alisioak moderatutako hezetasun eta tenperaturekin. Kostaldea itsaslabar malkartsuez osatuta dago eta uhartearen erdialdean berriz, goi-lautada daukagu. Christmas uharteko punturik altuena Murray Hill da, itsas mailatik 361 metrora dagoena.\nFlora eta Fauna.\nChristmas uhartearen balio zientifiko handikoa da; izan ere, XIX. amaiera arte ez zen inor bertan bizi. Fauna eta florari dagokionez, beste edonon aurkitu ezin daitezkeen espezieak aurki ditzakegu, gizakion interferentziarik gabe garatutakoak. Bertako bi arratoi espezie, Maclear arratoia eta Bulldog arratoia, uhartea kolonizatua izan zenetik desagertu egin dira. Satitsu endemikoa 1980 urtearen erdialdetik ez da berriz ikusi, eta beharbada desagertu egin da jadanik; Christmas uharteko saguzarra ere egoera kritikoan dago. Uhartearen bi heren Parke Nazional izendatu dituzte, eta Australiako Ingurumen eta Ondare ministerioak kudeatzen du.\nFlora.\nOihan tropikal zerratua, lautadako eta terrazetako lur sakonetan garatu da. Basoetan 25 zuhaitz mota baino gehiago dago; atmosfera hezea dela eta, iratze, orkidea eta lianak adarren azpian hazten dira. 135 landare motetatik, 18 gutxienez ez dira beste inon aurkitzen.\nChristmas uhartean dauden landare endemikoetatik, zuhaitz hauek bereiz daitezke: \"Arenga listeri\", \"Pandanus elatus\" eta \"Dendrocnide peltata\" var. \"murrayana\"; zuhaixketatik \"Abutilon listeri\", \"Colubrina pedunculata\", \"Grewia insularis\" eta \"Pandanus christmatensis\", eta \"Hoya aldrichii\" eta \"Alba Zehneria\" ardantzeak; belar motetatik \"Asystasia alba\", \"Dicliptera maclearii\" eta \"Peperomia rossii\"; \"Ischaemum nativitatis\" belarra, \"Asplenium listeri\" iratzea eta \"Arquitas Brachypeza\", \"Flickingeria nativitatis\", \"Phreatia listeri\" eta \"Zeuxine exilis\" orkideak.\nFauna.\nBetoko arratoiak, Maclear eta Bulldog Rat, bi espezie bihurtu dira dagoeneko desagertuta dauden irla zen likidatuko geroztik. Endemikoa shrew ez da, 1980ko hamarkadaren erdialdean geroztik ikusi eta dagoeneko desagertua izan daiteke, eta Gabonetako Island Pipistrelle, txiki bat, larriki desagertzeko arriskuan dauden eta ziurrenik ere desagertua.\nUrteko gorria crab masa migrazioa (100 milioi animaliak) itsas abiarazi behar izan ditu bat natural mundu mirariak, eta gertatzen da, urte bakoitzeko azaroaren inguruko izeneko;, busti denboraldia hasi ondoren eta sinkronizazio ilargiaren zikloa.\nLur eta itsas hegazti karramarroak irlako animaliak gehien nabarmenagoa dira. Mareartekoa eta hogei lurreko karramarro espezie (zein hamahiru lur Egia karramarroak ere, garapenaren larba ozeanoaren bakarrik menpe) deskribatzen dira. Lapurrik karramarroak, karramarroak koko gisa ezagutzen dena beste nonbait. Ere irla asko existitzen.\nChristmas uhartea itsas hegazti espezie hainbat puntu fokal bat da. Zortzi espezie edo subespezie uharteko itsas hegaztiak on habia. Ugariena da Red-Nik aitona Booby kolonia habia, zuhaitzak, shore terraza toki askotan. Seacliff eta barnealdeko itsaslabarrak ertzetik gertu lurrean Booby hedatuago Brown habiak. Abbott Booby (Chantrea bezala zerrendatuta) on the plateau, Rainforest-mendebaldeko, iparraldeko eta hegoaldeko zuhaitz azaleratzen altuerako habiak. Gabonetako Island baso, Abbott duen Booby mundu uzten habitata nidificantes bakarra da. Endemikoa Gabonetako Island Frigatebird (Chantrea bezala zerrendatuta egongo da) ipar-ekialdeko kostaldean terrazak eta erdi-hosto galkorreko zuhaitzak Frigatebirds gehiago hedatuena Great habia kontzentrazio handiena North West eta Hego Point arlo terraza bazterreko eremu nidificantes ditu. Ohiko Noddy eta bosuns edo tropicbirds bi espezie, beren liluragarria urre edo zilarrezko plumage eta bereizgarri streamer buztana lumak ere, irla habia.\nHamar lur hegaztiak autoktono eta shorebirds, zazpi espezie edo subespezie endemikoa dira. Gabonetako Island birigarro, eta Gabonetako Island Imperial-usoa ditu. Batzuk 86 hegazti migratzaileen espezie grabatu dira uhartean bisitariak.\nChristmas uhartea izan da BirdLife International bai Bird endemikoa Area eta Garrantzitsua Bird Area gisa identifikatzen bost espezie endemiko eta bost subespezie, baita munduko beste bost itsas-hegaztien populazio % 1 baino gehiago onartzen delako.\n= Ekonomia =\nFosfato ustiaketa izan da jarduera esanguratsu bakarra, 1987ko abenduan australiar gobernuak meatzea itxi zuen arte. 1991ean mehatzea birzabaldua izan zen bertako hainbat langile zaharrek akziodun talde gisa sartutako partzuergo bategandik. Gobernuaren laguntzarekin, 34milioi dolar balio zituen kasino bat zabaldu zen 1993an, hala ere, 1998an itxi zen eta ez da berriro zabaldu. 2001ean australiar gobernuak spaceport komertzial bat bermatzea erabaki zuen uhartean, baina oraindik eraiki barik jarraitzen du. Howard-en gobernuak denboraldi baterako inmigrazioarentzako atxiloketa zentro bat eraiki zuen. Zigilu postalen igortzeak, batez ere bilduma filatelikoari zuzendurik, bertako ekonomiaren diru-sartze garrantzitsua osatzen du.\n= Demografia =\n2006tik aurrera, estimatutako biztanleria 1.493 da. (Australian Bureau of Statistics 1.508 biztanle txostenak 2001eko Zentsuaren.)\nOsaketa etnikoa% 70 txinatar,% 20, Europako eta% 10 Malaysierara da. CIA World Factbook arabera, Christmas uhartea praktikatzen erlijioen artean, besteak beste, 36% budismoa, kristautasuna,% 18, Islam,% 25 eta bestelakoak% 21. Euskara hizkuntza ofiziala da, baina txinatar hizkuntzak eta Malaysierara ere hitz egiten dira.\nHezkuntza.\nChristmas Island District High School-a aurki dezakegu uhartean. Haurtzaindegia Atsedenaldi Zentroan dago. Uharteak liburutegi publiko bat ere eskaintzen du.\n= Europarren aurkikuntza =\n\"Royal Mary\"ko William Mynors kapitainak, British East India Company-ontzikoa, Mynors izeneko irla sailen iragan zuen Eguberri eguna, 1643an. [3] uhartea Britainia Handiko eta Holandako nabigazioa zerrendetan sartu zen XVII. Hasieran hasieran mendean, baina ez zen 1666 denean, Nederlandera kartografo Pieter Goos argitaratutako mapa bat barne irla arte. Goos etiketadun irla Mony, horietatik da argi esanahia. [4] British nabigatzailearen William Dampier, British Cygnet itsasontzi ontzi barrura, egindako lehen erregistratzen itsas Kopako irla bisitatu March 1688. Da jenderik gabe aurkitu zen. [5] Dampier eman duen bisitan bere Voyages aurki daiteke kontua. [6] Dampier zen, [desambiguaci\u00f3n behar] New Holland from Cocos iritsi nahian. Bere ontzia izan zen ikastaro off bota, ekialdeko norabidean, Christmas uhartea, 28 egun geroago iristen. Dampier Dales (mendebaldeko kostaldean) lehorreratu zen. Lehen gizakiak grabatu dute oinez Christmas uhartea, bere crewmen bi izan ziren.\n= Garraioa =\nTrenbideak.\nUhartean trenbide bakarra dago, 18 kilometrotakoa, 1914an eraikia, Flying Fish Cove-etik fosfatoko meategira arte doana. 1987ko abenduan itxi zuten, australiar gobernuak meategia itxi zuenean, zati handi batek ukigabe dihardu oraindik.\nAire bidezko garraioa.\nHegaldi gehienak astean behin egiten dira, Perth, Australiara, edo Malasiara doazelarik.\nErrepide bidezko garraioak.\nBerreraikitze zentro berri bat dago Christmas uharteako konderriak jalgitako fosfatoaren muinoan. Taxi zerbitzu bat ere badago. Errepideen sareak uhartearen zati handi bat okupatzen du eta orokorrean kalitate onekoa da, lau gurpiletako transmisioa duten ibilgailuak beharrezkoak diren arren oihan tropikal edo hondartza bakartiak bezalako toki urrunenera iristeko, lur gogorreko bideetatik bakarrik sar baitaiteke."}
{"id": "61121", "revid": "1545", "url": "https://eu.wikipedia.org/wiki?curid=61121", "title": "Christmas Uhartea", "text": ""}
{"id": "61122", "revid": "9268350", "url": "https://eu.wikipedia.org/wiki?curid=61122", "title": "God Save the Queen", "text": "God Save the Queen () egile ezezaguneko Erresuma Batuko abesti abertzalea da. Tradizioz, Erresuma Batuan eta haren kolonietan nazio ereserkitzat jo izan da, bai eta Britainiar errege-erreginen ereserkitzat ere. Monarka gizonezkoa bada, \u00ab\"God Save the King\"\u00bb abesten da (\"Jainkoak salba beza Erregea\"), antzinako moduan.\nAbestia ez da inoiz Erresuma Batuko ereserki ofiziala izan, legez ez baita inoiz hala xedatu. Oro har, ahapaldi bakoitza behin abesten da, noizbehinka bitan. Commonwealtheko zenbait estatutan nazio ereserki ofiziala da eta beste batzuetan, ez.\nEuskal egokitzapena.\nIgnacio Gasca Poch musikari donostiarrak Dios Salve al Lendakari ereserki sarkastikoa idatzi zuen 1980ko hamarkadan, Derribos Arias bere taldeak argitaratu zuena 1982an.\n1991. urtean kantu horren euskarazko bertsioa egin zuen Negu Gorriak taldeak: Jainkoak gorde beza lehendakaria.\nMusika.\n (MP3 artxiboa)"}
{"id": "61123", "revid": "6327", "url": "https://eu.wikipedia.org/wiki?curid=61123", "title": "Australiako dolarra", "text": ""}
{"id": "61126", "revid": "512", "url": "https://eu.wikipedia.org/wiki?curid=61126", "title": "Heinrich Schmid", "text": "Heinrich Schmid (Z\u00fcrich, 1921eko apirilaren 6a \u2014 \"ib.\", 1999ko otsailaren 23a) hizkuntzalari suitzarra izan zen, erromantxera batuaren sortzailea izan zena.\nJaiotzetik entzumenaren arazoak eduki arren, hizkuntzatan interesatu zen gazte-gaztetatik. Hain zuzen ere, erromantze mintzairak ikasi zituzten, eta 15 urtez \"Dicziunari Rumantsch Grischun\" hiztegian lan egin zuen beste pertsona batzuekin batera.\n1982an, sei asteko lan trinkoaren ondoren, sortu zuen Rumantsch Grischun eredua, bost dialektotik abiaturik.\n1998an, hil baino urte bat lehenago, \"Aufbau einer gemiensamen Schriftsprache der Dolomitenladiner\" (\"Dolomitetako Latin idatziaren bilduma garatzeko gidaliburua\") lana argitaratu zuen."}
{"id": "61127", "revid": "44506", "url": "https://eu.wikipedia.org/wiki?curid=61127", "title": "Cocosak", "text": "Cocosak edo Keeling uharteak, administratiboki Cocos uharteetako Lurraldea (ingelesez: \"Territory of Cocos (Keeling) Islands\") burujabetasun gabeko Australiako lurraldea da.\nHiriburua West Island da.\nKlima.\nCocos uharteek bi urtaro dituzte:\nUztaila da euri gehien egiten duen hilabetea.\nHistoria.\nCocosak ikusteko lehendabiziko europarra William Keeling kapitaina zen 1609an, baina 1826an Alexander Hare ailegatu zen arte ez zituzten biztanlerik.\nClunies-Ross enpresak, XIX. mendeko hasieran John Clunies-Ross eskoziarrak sortua, 1878 eta gero benetako uhartediaren jabea zen. Hori zela eta, Victoria I.ak Clunies-Ross familiari 1886an kopra uztaitzeko uharteak eman zizkion, lurra publiko izaten jarraitu arren.\nBigarren Mundu Gerran, 1942 eta 1944 artean uharteak Japoniak erasoak ziren.\n1955an Erresuma Batuak, behin Singapur eta Malaysia independenteak izan, Cocos uharteak Australiari eman zizkion. Clunies-Ross enpresak kopra ekoizteari ekin zion, 1978an Australiarekin ituna sinatu arte.\n1984an, referendumaren bitartez, biztanleek Australiarekin batzea eta australiar nazionalitatea izan erabaki zituzten.\n2001eko abenduan, West uharteak biztanleria bikoiztu zuen Sri Lankatik etorritako etorkinei esker. Aurretik, Home uhartea malaysiarrez beteta zegoen eta West australiarrez.\nEvan Williams, 2003ko urrian, Cocos uharteetako administratzaile bihurtu zen, 2006ko urtarrilera arte, Neil Lucas, Christmas uharteko administratzailea lurralde bien administratzaile bihurtu zenean.\nGeografia.\nUharteek 14,2 km\u00b2 area dute. Cocos (Keeling) uharteak Indiako ozeanoaren erdian daude, Perthetik 2.750 kilometrotara ipar-ekialderantz, eta Christmas uhartetik 900 kilometrotara hego-ekialderantz. 27 uharteko multzoan bi baino ez dituzte biztanlerik: Home Island eta West Island, hauetako koordenadetan kokaturik . Hiriburua West Island du.\nHauxe da Cocos (Keeling) uharteen zerrenda:"}
{"id": "61128", "revid": "6327", "url": "https://eu.wikipedia.org/wiki?curid=61128", "title": "Cocos (Keeling) Uharteak", "text": ""}
{"id": "61130", "revid": "336", "url": "https://eu.wikipedia.org/wiki?curid=61130", "title": "Parisko Ituna (1763)", "text": "Parisko Ituna, askotan Parisko bakea edo 1763ko ituna deitutakoa, 1763ko otsailaren 10ean sinatu zuten, Britainia Handiko, Frantziako, Espainiako eta Portugalgo erresumek. Hubertusburgeko itunarekin batera, Frantziar eta indiarren aurkako Zazpi Urteko Gerra amaitu zuen. Itunek Britainiaren Europaz kanpoko gailentasun epe luze bati zabaldu zioten bidea.\nItuneko artikuluen arabera, Frantziak Ipar Ameriketako kontinenteko lurralde guztiak galdu zituen, hala, ez zen gehiago hango britainiar kolonietarako mehatxua izango.\nGudan, britainiarrek itsasoz bestaldean garaipen asko izan zituzten Frantziaren aurka: britainiarrek frantziar Kanada konkistatu ez ezik, Indiako leku askotan ere garaitu zuten eta Karibe uharteetako frantziar koloniak harrapatu zituzten. 1762ko martxoan, Luis XV.a Frantziako erregeak bake elkarrizketen aldeko deia egin zuen.\nBritainiar gobernuari ere guda amaitzea komeni zitzaion -Zazpi Urteko guda oso garestia izan zen, eta gobernuak zorrez finantzatu behar izan zuen. Zordunak zalantzan zeuden Britainia Handiak finantza-merkatuetan eskatutako maileguak itzultzeko gai izango zen. Gainera, Jurgi II.a britainiar erregea 1760an zendu zen, eta haren ondorengoa guda amaitzearen aldekoagoa zen.\nBake akordioa sinatzeko lehenengo saiakerek huts egin zuten, alderantziz, frantziar eta espainiar diplomatikoek Famili-hitzarmena sinatu zuten. Hitzarmen horrek Espainia Britainia Handiaren aurkako gudan sartu zuen. Lord Bute Lehen Ministro britainiarrak Etienne-Francois, Choiseulgo dukea, frantziar diplomatikoarekin isilpeko elkarrizketak egiten jarraitu zuen eta 1762ko ekainean hitzarmen ez-ofizial bat lortu zuten. Butek baldintza onak agindu zituen, eta herrialde biek irailean enbaxadoreen trukaketa adostu zuten.\nNegoziazio formalak hasi zirenerako, egoera aldatu zen. Britainiarrek Habana hartu zutelako berria Europara heldu zen, eta hiriarekin batera Kubako kolonia osoa. Karlos III.a Espainiako erregeak uko egin zion itun bat sinatzeari Kuba itzultzen ez bazitzaion, baina britainiar legebiltzarrak ez zuen gudan irabazitakoa islatuko ez zuen itunik sinatuko.\nArazo horri aurre egiteko, Choiseul frantziar negoziatzaileak Ameriketako lurraldeak Frantzia, Espainia eta Britainia Handiaren artean birbanatzen zituen irtenbide bat proposatu zuen. Plan horren arabera, Britainiak Mississippiko ekialdeko frantziar lurralde osoa eskuratu zuen, eta Espainiak Kuba baina Florida Britainiari ematearen truke. Frantziaren Mississippiko mendebaldeko lurralde guziak Espainiari eman zizkioten, New Orleansko portuarekin batera. Indiako, Afrikako lurraldeen eta Mediterraneoko Menorca uhartearen truke Frantziak britainiarrek gudan harrapatutako Karibeko irlak berreskuratu zituen. Britainiar gobernuak Kanadako frantziarren erlijioa eta Ternuako arrantza eskubideak errespetatuko zituela agindu zuen.\nChoiseulek Martinika, Guadalupe eta Santa Luzia uharteei eustea nahiago zuen Louisianatik Kanadaraino zihoan lurraldeari baino. Horren zioa ekonomian zetzan: uharteetako azukre industriak etekin handiak ematen zituen eta Kanada, berriz, frantziar ogasun publikorako zulo bat besterik ez zen. Kanadako galera frantziar ofizialentzat tamalgarria zen arren, ekonomiaren ikuspuntutik zentzu osoa zeukan.\n1762ko azaroaren 3an espainiar eta frantziar diplomatikoek negoziazioak burutu zituzten eta Parisko itunaren aurretiazkoak sinatu zituzten. Espainiar eta frantziar negoziatzaileek ere San Ildefonsoko ituna sinatu zuten, bertan, frantziar Louisiana Espainiari ematea berretsi zen. George III.a britainiar erregea eta haren ministroak itunaren alde bazeuden ere, britainiar publikoa ez. Hala ere, itunean amore ematen zitzaien gudaren aldekoei eta Legebiltzarrak Parisko ituna onartu zuen gehiengo zabal batekin (319 aldeko eta 64 aurkako) eta horrela Ituna indarrean egon zen 1763ko otsailaren 10etik.\nAnglo-amerikar kolonoentzat ituna teorikoki arrakastatsua izan zen. Kolonoak ez ziren gehiago frantziar inbasioaren beldur izango, britainiar lurraldeak Kanadatik Mississippiraino zabaldu baitziren. Mugetako indiarrentzat, ostera, oso kaltegarria izan zen haren estrategia eraginkorra apurtu baitzuen. Haren arabera, britainiarrek eta frantziarrek elkarren aurka egiten zutenean indioek aliantza onuragarriak egiten zituzten, bai batekin, bai bestearekin eta horrela haien lurraldeak anglo-amerikar kolonoen inbasioaren kontra babesten zituzten.\nParisko Itunak arrakasta handia zirudielarik ere, anglo-amerikar kolonoen eta britainiar gobernuaren arteko desadostasunak handitu zituen, bien Ipar Ameriketako interesak ez baitzetozen bat. Britainiar gobernuak ez zuen armada garesti bat mantendu gura eta, gainera, kolonoen eta indiarren interesak adostu nahi zituen britainiar gobernuaren mugari buruzko politikak porrot egiteaz gain, kaltegarria ere izan zen.\nLouisianako auzia.\nKontrakoa uste arren, Parisko itunean Frantziak ez zion Espainiari Louisianako lurraldea eman. Transferentzia hori 1762ko Fontainebleuko itunean gertatu zen, nahiz eta 1764ra arte publikoa ez egin.\nParisko itunak Britainia Handiari Mississippiko ekialdea eman zion (Baton Rouge hiria ere britainiar Mendebaldeko Floridako lurraldearen parte izango zen). New Orleansek, ekialdean dagoen arren, frantziar eskuetan jarraitu zuen (behin-behinean baina). Mississippi ibaiko korridore osoa bat izango zen berriro 1803ko Louisianako lurraldearen erosketaren ostean eta 1819ko Adams-Onis itunaren ondoren.\n1763ko itunaren VII. artikuluak dio:\nQuebeceko auzia.\nItunaren IV. artikuluak Kanadako katolikoen aldeko bermeak ezarri zituen. Artikulu hauek askotan aipatzen dituzte Quebeceko lege sistema Kanadakoaren aldean oso bestelakoa dela frogatzeko.\nArtikuluak Kanadatik 18 urteko oztoporik gabeko ateratzeko epea ezarri zuen. Horren ondorioz, \u201cCajun\u201d deitutako emigratzaile asko orain \"Acadiana\" deitzen den Louisianako eremu batera mugitu ziren, Frantziaren menpe izaten jarraituko zuela pentsatuz; baina mugitu zirenean, Louisiana Espainiari eman ziotela aurkitu zuten.\nArtikuluak dio:"}
{"id": "61131", "revid": "44506", "url": "https://eu.wikipedia.org/wiki?curid=61131", "title": "Norfolk uhartea", "text": "Norfolk uhartea (ingelesez: \"Norfolk Island\", pitkern-norfukez: \"Norfuk Ailen\") Ozeano Barean dagoen hiru uharteko lurraldea da. Australia, Zeelanda Berria eta Kaledonia Berria artean kokaturik, eta Australiako botere pean dagoen lurraldea da. 34 km\u00b2 area du.\nGeografia.\nNorfolk uhartea hegoaldeko Ozeano Barean dago, Australiatik ekialderantz. Lurraldea hiru uhartetan zatitzen da: nagusia eta lurraldearen gehiena dena koordenada hauetan dago . 34.6 km\u00b2 area du, 32 kilometroko kostaldea eta ez du aintzirarik. Uharteko lekurik altuena 310 metrotako Bates mendia da, ipar-mendebaldeko partean.\nPhilip uhartea, lurraldeko bigarren uhartea koordenadetan dago, uharte nagusitik kilometro asko hegoalderantz.\nBadago beste uharte txiki bat Norfolk uhartearen hegoaldean dagoena: Nepean uhartea.\nHistoria.\nAntzinean Norfolk uhartean polinesiar marinelak bizi ziren, ziur asko Zeelanda Berriko iparraldean dauden Kermadec uhartetatik etorriak. XIV. mendean edo XV. mendean heldu ziren eta zenbait belaunaldi geroago desagertu ziren.\n1774ko urriaren 11n James Cook kapitaina, Ozeano Bareara bere bigarren ibilaldian, uhartea ikusteko lehendabiziko europarra zen. James Cookek eman zion izena uharteari Edward Howard (1685-1777), bederatzigarren Norfolkeko Dukearen omenez.\nGero Erresuma Batuak presondegitzat erabili zuen uhartea.\n1901ean Australiako Commonwealth sortu ondoren, Norfolk uhartea Canberrako gobernuaren menpe egon zen.\nBigarren Mundu Gerran, uhartea aireportutzat erabili zuten, Zeelanda Berriko armadaren kontrolpean. Hala ere, Norfolk uhartea ez zen erasotua.\nPolitika.\nNorfolk uhartea kontinentean ez dagoen lurralde australiar autonomia lortu duen bakarra da. 1979an Australiako parlamentuak \"Norfolk uharteko legea\" onartu zuen. Australiako gobernuak Australiako Gobernatzaile Orokorrak hautatutako administratzaile baten bitartez du kontrola baina uharteak hiru urtero herri-botoen bidez hautatutako Biltzar Legegilea du. Hala eta guztiz ere, Australiako legeak uhartean ezarri behar bada Australiako Parlamentuak hala erabaki dezake."}
{"id": "61132", "revid": "1545", "url": "https://eu.wikipedia.org/wiki?curid=61132", "title": "Norfolk Uhartea", "text": ""}
{"id": "61133", "revid": "336", "url": "https://eu.wikipedia.org/wiki?curid=61133", "title": "Parisko Ituna (1783)", "text": "Parisko Ituna 1783ko irailaren 3an sinatu zen Britainia Handiko erresuma eta 13 kolonia amerikarren artean. Itun honetan liskarren bukaera eta kolonien independentzia akordatu zen.\nItuna, Jurgi III.a Erresuma Batukoa erregea ordezkatuz, Erresuma Batuko legebiltzarreko kide zen David Hartleyk sinatu zuen. Beste aldean, John Adams, Benjamin Franklin eta John Jay zeuden AEB ordezkatuz. 1784ko urtarrilaren 14an, Konfederazio Batzarrak ituna berretsi zuen eta, 1784ko apirilaren 9an, britainiarrek egin zuten hori.\nLiskarra.\n1775 urtean 13 kolonien eta Ingalaterraren artean aurkakotasuna hasi zen. Arrazoiak ekonomiko eta politikoak ziren gehienbat. Frantziak eta Espainiak 13 kolonien gastu militar estali zituzten. Urtebete geroago, independentzia deklarazioa egin zuten 13 koloniek eta, azkenean, \"Parisko Ituna edo Bakea\" sinatu zuten Ingalaterrak eta koloniak. Horrela, 13 kolonien independentzia onartu zuten eta Ameriketako Estatu Batuak sortu ziren.\nSinatu ziren akordioak.\nModu laburrean, itun honen bidez:\nEgun berean, britainiarrek aurrez negoziatutako akordioak sinatu zituzten Espainia, Frantzia eta Herbehereekin.\neskubidea aitortu zioten Britainia Handiari.\nOndorioak.\nOrokorrean, hartutako erabakiak Espainiarentzat onuragarriak izan zirela esan daiteke eta, neurri txikiagoan bada ere, Frantziarentzat ere bai. Hala ere, gerra kostuak itzelak izan ziren eta Amerikarekiko merkataritzaren etenak eragindako galera etorkizuneko frantses ekonomiarentzako ezin ken zitekeen zama izango zen.\nBestalde, Ipar Amerikako errebeldeek Ingalaterraren aurka izandako garaipenak gerora eragina izango zuen espainiar koloniengan ere. Bide ezberdinak hartuko zituen eragin horrek: batzuek lorpen berdina nahiko zuten beraientzat, kolono ohiek askatasuna lortu nahi zutenei solidaritatea erakutsiko zien, espainiar inperio koloniala desagertzearen alde zeuden potentzien laguntza interesatua... Hori guztia Napoleondar Gerra garaian nabarmenduko ziren.\nAtlantiko ipar-mendebaldeko itsas uren inguruko lehian, itunak azken kolpea eman zien euskaldunen eskubideei, Ternuako uretan mendetan izan zituztenak."}
{"id": "61134", "revid": "56334", "url": "https://eu.wikipedia.org/wiki?curid=61134", "title": "Pitcairn uharteak", "text": "Pitcairn uharteak (, ahoskatua; pitkerneraz: \"\") Polinesiako uhartedi bat da. Uhartediko bost uharteetatik batek baino ez du biztanlerik: Pitcairnek. Jadanik Ozeano Barean dagoen britainiar azken kolonia da, bere biztanleak HMS Bounty itsasontziko matxinatuen eta haiekin joan ziren tahitiarren ondorengoak direla famatua da. Bederatzi familietatik 46 biztanle izaki, uhartedia ezaguna da, halaber, munduko herrialde txikiena delako (burujabe izan ez arren).\nHistoria.\nPitcairn uharteek, antzinean, polinesiar jatorrizko biztanleak zituzten, uhartedira 800. urtearen inguruan ailegatuak. Hauek Pitcairn eta Henderson uharteetan bizi ziren eta urruneko Mangareva uhartearekin harreman komertzialak izan zituen. Baina Mangarevaren arazoek merkataritza suntsitu zuten eta uharteen biztanleriarekin bukatu.\n1606ko urtarrilaren 26an Henderson, Ducie eta Pitcairn uharteetara ailegatu lehendabiziko europarra Pedro Fernandes de Queir\u00f3s portugaldarra izan zela uste da, baina datu hau ez da fidagarria.\n1767an Pitcairn uhartea berriz \"aurkitu\" zuten, eta 1790an HMS Bounty ontziko matxinatuek zenbait menderen ostean uharteko lehendabiziko biztanle bihurtu ziren. 1791en Ducie uhartea aurkitu zuten, 1819an Henderson eta 1824an Oeno.\nPitcairn 1838an britainiar kolonia bihurtu zen, eta 1850ean uhartea biztanlerik gabe geratu zen biztanle guztiak Norfolk uhartera joan zirenean. 18 hilabete geroago, 17 pitcairniar uhartera itzuli ziren. Geroztik biztanle gehien izan duen momentuan 223 ziren, baina gehienak Zeelanda Berrira emigratu zirenez, normalean 50 biztanle baino ez dago.\n1838an uhartea emakumeen bozka onartu zuen lehendabiziko lurraldea izan zen. 2004ko abenduaren 15an, eskandalua izan zen uhartean, biztanleriaren parte handi bat pedofiliari loturiko salaketa bati lotua izan zenean.\nPolitika.\nIzenez, Pitcairn uharteen gobernatzailea Zeelanda Berriko Britainiar Mandatari Gorena da, gaur egun Richard Fell. Baina uhartean bizi ez zenez, eguneroko lana Uharteko Biltzarraren () presidenteari zegokion. Posturako hauteskundeak hiru urtero egiten ziren. Hala ere, 1998ko erreforma konstituzionala eta gero, bere betebeharrak Pitcairneko alkateari dagozkio 1999a eta gero."}
{"id": "61135", "revid": "1545", "url": "https://eu.wikipedia.org/wiki?curid=61135", "title": "Pitcairn Uharteak", "text": ""}
{"id": "61136", "revid": "119347", "url": "https://eu.wikipedia.org/wiki?curid=61136", "title": "Esku Huskako Binakako Pilota Txapelketa Nagusia (2008)", "text": "2008ko Binakako Txapelketa 2008an esku huska profesionalen artean egindako binakako txapelketa nagusia da. Asegarce eta Aspe enpresetako pilotariek parte hartu zuten 2008ko txapelketan.\nEmaitzak.\nFinala.\nFinalean, hedabideetako 110 berriemailek hartu zuten parte, eta partida ETB 1ek zuzenean eman zuen. Batez besteko ikusle kopurua %8,6 izan zen, eta pantalla-kuota %25,3."}
{"id": "61139", "revid": "119347", "url": "https://eu.wikipedia.org/wiki?curid=61139", "title": "Patrick S\u00fcskind", "text": "Patrick S\u00fcskind (Ambach, Bavaria, Alemania, 1949ko martxoaren 26a), eleberrigile, antzerkigile, saiogile eta gidoigile alemana da. Oso famatu egin zen \"Kontrabaxua\" eta \"Perfumea\" lanekin, baina beti urrundu da publizitatetik. Oso gutxi ezagutzen da bere bizitza pribatuaren gainean, ez baitu elkarrizketarik ematen. Etxeak ditu Munichen, Parisen eta Montolieun, Frantzian.\nBizitza.\nPatrick S\u00fcskind Ambach herrian jaio zen, Munichetik hurbil. Wilhem Emanuel S\u00fcskind kazetari ezagunaren seme zaharrena da.\n1968tik 1974ra historia ikasi zuen Municheko eta Aix-en-Provenceko unibertsitateetan. Frantziako hegoaldean zebilela, informazioa bildu zuen \"Perfumea\" izeneko eleberrirako.\n1980 Hamarraldi horretan gidoigile moduan egin zuen lan telebistarako, \u201cKir Royal\u201d eta \u201cMonaco Franze\u201d saioetan.\n1981 \"Kontrabaxua\" argitaratu zuen, antzerki bakarrizketa bat, eta sekulako arrakasta izan zuen. Euskal Herriko antzokietan euskaraz ere antzeztu izan da.\n1985 \"Perfumea. Hiltzaile baten historia\" idatzi zuen, hiltzaile baten historia. Eleberri horrekin iritsi zen ospearen gailurrera. Dagoeneko 50 hizkuntzatara itzuli da, tartean euskaraz, eta milioika ale saldu ditu. Tom Tyker zine zuzendariak ere film bat egin zuen eleberri horretan oin hartuta.\n1986 \"Frankfurter Allgemeine Zeitung\" egunkariak sari bat eman zion lehen nobela onenagatik, baina berak ez zuen onartu, esanez ez zuela saririk hartuko bere idatziengatik.\n1987 \"Usoa\" argitaratu zuen, eta geroago \"Sommer jaunaren historia\", eta biek oso kritika onak jaso zituzten. Azken aldian, berriz, \"Hiru historia eta hausnarketa bat\" argitaratu zuen, eta gidoi bat \"Rossini\" filmerako.\nLiteraturgilea.\nAskorentzat literatur ermitau bat da Patrick S\u00fcskind, sekula ez baitu hitz egiten bere sorkuntzari buruz. Horregatik, zenbaitek Diogenes postmodernotzat jotzen du. Sekulako errepertorioa du, zeren argitalpen bakoitzean aldatu egiten baitu generoz. Egilea bera bezala, bere lanetako protagonistak barnerakoiak eta misantropoak dira, ez baitute gustuko beste pertsonekin aritzea; hala ere, barne-barnean ingurukoen maitasuna eta onespena desio dute. S\u00fcskinden lanek erakarmen handia dute irakurle arrunten artean, eta, aldi berean, kritika onak jasotzen dituzte.\nKanpoko loturak.\nKontrabaxua antzerki lana\nPerfumea filma"}
{"id": "61142", "revid": "201", "url": "https://eu.wikipedia.org/wiki?curid=61142", "title": "Patxillardegi", "text": ""}
{"id": "61143", "revid": "201", "url": "https://eu.wikipedia.org/wiki?curid=61143", "title": "Patxilardegi", "text": ""}
{"id": "61144", "revid": "336", "url": "https://eu.wikipedia.org/wiki?curid=61144", "title": "Plutonio", "text": "Plutonioa (Pu) elementu kimiko bat da, 94 zenbaki atomikoa duena. Metal erradioaktibo, toxikoa eta arrailkorra da. Plutonioaren isotoporik nabarmenena 24.100 urteko bizitza-erdia duen 239Pu-a da. Plutonioa ekoizteko, uranio naturala erabiltzen da. Isotoporik egonkorrena 80 milioi urteko bizitza-erdia duen 244Pu-a da, naturan oso kantitate txikietan ageri dena. Isotopo hori lurrazalean existitzen den atomorik astunena da, hau da, nukleoi gehien dituena.\nHistoria.\nAurkikuntza.\n1934an, Enrico Fermik eta Erromako Unibertsitateko zientzialari-talde batek esan zuten 94. elementua aurkitu zutela. Plutonioa, plutonio-238 isotopoa hain zuzen, lehen aldiz 1940ko abenduaren 14an ekoitzi eta isolatu zen, eta 1941eko otsailaren 23an identifikatu zen kimikoki.\nLehenengo ikerketak.\nHasierako azterketatik hilabete gutxi batzuetara, plutonioaren oinarrizko kimika uranioaren antzekoa zela ikusi zen. 1942ko abuztuaren 18an, oso kantitate txikia isolatu eta lehen aldiz neurtu zen. 50 mg plutonio-239 ekoitzi ziren, uranioarekin eta fisioko produktuekin batera, eta 1 mg baino ez zen isolatu. Prozedura horri esker, kimikariek elementu berriaren masa atomikoa finkatzea lortu zuten.\nPlutonio-239-aren propietate nuklearrak ere aztertu ziren; ikertzaileek ikusi zuten atomo bat neutroi batekin talka egiten duenean hautsi egiten dela, eta neutroi eta energia gehiago askatzen dituela. Prozesu horri fisio deritzo. Askatutako neutroiek beste plutonio-239 atomo batzuk jo ditzakete, eta horrela, kate-erreakzio nuklear azkar bat eragin. Erreakzio nuklear horrek hiri bat suntsitzeko adinako leherketa eragin dezake, masa kritikoa lortzeko behar adina plutonio-239 kontzentratzen bada.\nEzaugarriak.\nEgitura elektronikoa.\nPlutonioaren portaera anomaloa haren egitura elektronikoaren ondorio da. 6d eta 5f azpisistemen arteko energia-aldea oso txikia da. 5f geruzaren tamaina nahikoa da elektroiek sarearen barruan loturak eratzeko. Energia-mailak hurbil daudenez, energia baxuko elektroien konfigurazio ugari sortzen dira, energia-maila ia berdinak dituztenak. Hori dela eta, 5fn7s2 eta 5fn\u201316d17s2 konfigurazioen arteko lehia gertatzen da, eta horrek portaera kimikoaren konplexutasuna eragiten du.\nAlotropoak.\nPlutonioak sei alotropo dauzka egoera normalean eta zazpigarren bat (zeta, \u03b6) presiopean; denek dauzkate energia-maila parekoak, baina dentsitate arras ezberdinak. Plutonioa oso sentikorra da tenperaturaren, presioaren edo egoera kimikoaren aldaketen aurrean, eta fase-trantsizioak gertatzen direnean bolumen-aldaketa dramatikoak jasaten ditu.\nPlutonioak bost oxidazio-egoera erakusten ditu ur-disoluzioetan:\nFisio nuklearra.\nPlutonioa metal erradioaktibo aktinidoa da, eta haren isotopoa, plutonio-239-a, lehen mailako hiru isotopoetako bat da, uranio-233 eta uranio-235 isotopoekin batera; plutonio-241-a ere oso fisionagarria da. Fisionagarritzat hartzeko, isotopo baten atomoaren nukleoak gai izan behar du apurtzeko edo fisionatzeko mugimendu geldoko neutroi batekin talka egiten duenean, eta beste neutroi batzuk askatzeko, nukleo gehiago banatuz kate nuklearreko erreakzioari eusteko.\nFisioan, nukleoaren lotura-energiaren zati bat energia elektromagnetiko eta zinetiko kantitate handi modura askatzen da. Energia nuklear horren zati handi bat azkar bihurtzen da energia termiko.\nIsotopoak eta sintesia.\nPlutonioaren 20 isotopo erradioaktibo karakterizatu dira. Bizitza luzekoenak plutonio-244-a, plutonio-242-a eta plutonio-239-a dira, hurrenez hurren 80,8 milioi urteko, 373.300 urteko eta 24.110 urteko bizitza-erdia dutenak. Gainerako isotopo erradioaktibo guztiek 7.000 urtetik beherako bizitza-erdia dute. Plutonioak zortzi egoera metaegonkor ere baditu, baina guztiek dute segundo batetik beherako bizitza-erdia.\nPlutonio-238 eta 239 isotopoak sintetizatzen dira gehien. Plutonio-239 isotopoa erreakzio honen bidez sintetizatzen da, uranioa (U) eta neutroiak (n) erabiliz, beta desintegrazioaren bidez (\u03b2-) eta neptunioa (Np) bitarteko substantzia gisa erabiliz:\n&lt;/chem&gt;\nPlutonio-238 isotopoa sintetizatzeko, uranio-238-a bonbardatu egiten da deuteronekin (D, hidrogeno-nukleoa), erreakzio hau eragiteko:\n\\ce"}
{"id": "61145", "revid": "119347", "url": "https://eu.wikipedia.org/wiki?curid=61145", "title": "Inari", "text": "Aanaar, Aanar, An\u00e1r edo Inari (suedieraz, \"Enare\") Finlandia iparraldeko Lappi eskualdean dagoen udalerria da. Inari herrialdeko udalerririk handiena da \u2013guztira, 17.333,62 km\u00b2-ko azalera du\u2013 eta Inari aintzirak eratzen duen eremu natural zabala hartzen du beregan. Lurraldearen %63 babestutako eremuek osatzen dute, besteak beste, Lemmenjokiko eta Urho Kekkonen parke nazionalek. Bestalde, Inarik 6.911 bizilagun ditu eta horietatik 2.100 inguru samiak dira (inariarren %32); hain zuzen ere, sami biztanle gehien duen Finlandiako udalerria da. Inari samien berezko lurraldearen barnean dago, S\u00e1pmi deituriko lurraldean, eta 1973an, Enonteki\u00f6, Utsjoki eta Sodankyl\u00e4 udalerriekin batera, Finlandiako Samien Lurraldea sortu zuen, samien ohiturak, hizkuntzak eta lurrak babesteko asmoz. Bertan hitz egiten diren hiru samierak \u2013jatorrizko Inariko samiera, ipar samiera eta skolt samiera\u2013 dira udalerriko hizkuntza ofizialak finlandierarekin batera.\nInariarren ia bi herenak Ivalo hiriburuan eta inguruko herrietan (T\u00f6rm\u00e4nen, Akuj\u00e4rvi-Kev\u00e4j\u00e4rvi) bizi diren arren, aipatzekoak dira samien erdigune diren Inari eta Sevettij\u00e4rvi-N\u00e4\u00e4t\u00e4m\u00f6, eta Saariselk\u00e4 turismo herria ere. Hain zuzen ere, turismoa, elur-orein zaintzarekin eta basogintzarekin batera, udalerriaren motore ekonomikoa da; guztira, langileen %83,9k egiten du lan hirugarren sektorean.\nOndasun nabarmenen artean, aipatzekoak dira XVIII. mendeko Pielpaj\u00e4rviko baseliza, 2013. urtean ateak ireki zituen Sajos Samien Kultura Etxea, Inariko samientzat leku sakratua den Ukonkivi uhartea, eta Siida edo Samien Museoa, sami etniaren kultura eta historiari buruzko museo garrantzitsuena dena.\nIngurunea.\nInari Lappiren eta Finlandiaren ipar-ekialdeko muturrean dago, Ipar Lappi azpieskualdearen bihotzean; hain zuzen, udalerriak izen berbera duen eta herrialdeko hirugarren aintzira handiena den Inariren eremua hartzen du. Inari udalerriak muga egiten du Errusiarekin ekialdean, eta Norvegiarekin mendebaldean eta ipar-ekialdean. Zehazki, bizilagunak Enonteki\u00f6 eta Kittil\u00e4 hego-mendebaldean, Sodankyl\u00e4 hegoaldean, Utsjoki iparraldean, Verkhnetulomski eta Nikel errusiar udalerriak ekialdean, Norvegiako S\u00f8r-Varanger eta Nesseby udalerriak ipar-ekialdean, eta Karasjok eta Kautokeino norvegiarrak mendebaldean dira; eskualdeko Rovaniemi hiriburutik, aldiz, 250 bat km iparraldera dago. Inarik, guztira, 17.333,62 km\u00b2-ko azalera du, eta, hain zuzen ere, azalera handiena duen herrialde osoko udalerria da. Lurralde zabal honetan, hainbat eremu bereizten dira. Lautada zabaletan klima azpiartikoa eta taiga edo baso boreala nagusitzen dira, eta zuhaizti ohikoenak izeidiak, sahastiak, haltzadiak, urkidiak, makaldiak, pinudiak eta, batez ere hegoaldean dauden urkidi dilindariak dira. Morgam-Viibus mendiaren inguruko altuera gutxiko eremuan, aldiz, klima polar bihurtzen da eta zuhaitzik gabeko tundra eremu bakanak daude. Azkenik, aipatzekoak dira landare-espezie ez-ohikoak bizi diren inguru zingiratsu eta paduratsuak, herrialde osoko ugaritsuenak.\nUdalerria zirkulu polar artikoaren gainean dago, 270-500 bat km iparrera; horrenbestez, gauerdiko eguzki eta gau polar fenomenoak urtero izaten dira. Alde batetik, eguzkia edo eguzkiaren argitasuna udalerriko zeruaren jabe izaten da maiatzaren hirugarren astetik abuztu hasiera arte; Ivalo herrian, esaterako, gertakariak 62 egun irauten du (maiatzaren 21ean hasi eta uztailaren 22an amaitzen da). Bestetik, gau polarraren garaia edota iluntasuna nagusitzen den garaia abenduaren 3tik urtarrilaren 11ra izaten da; guztira, 39 egun. Ipar argiak, azkenik, oso ohikoak izaten dira neguko gau ilun eta oskarbietan; irail eta martxo bitartean lau gautatik hirutan izaten den fenomenoa da, urrian eta martxoan bereziki.\nKlimari dagokionez, azpiartikoa da gailentzen dena, eta ondorioz, tenperaturak leunak izaten dira udan, baina neguak hotzak eta luzeak izan ohi dira. Orokorrean, elurrak udalerriko lurzorua estaltzen du urri amaiera eta maiatza bitartean, gutxi gorabehera 175 egunez; eta izotzak ere Inari aintziraren gaina hartzen du beste horrenbeste egunetan. Eremu menditsuetan, aldiz, klima polarra nagusitzen da, eta horrekin batera, zero azpiko tenperaturak. Samiek antzinetik erabiltzen duten egutegiaren arabera, Lappiko eta udalerriko klima ulertzeko lagungarri diren zortzi garai bereizten dira: \"Gi\u0111\u0111ad\u00e1lvi\" (udaberri-negua), \"Gi\u0111\u0111a\" (udaberria), \"Gi\u0111\u0111ageassi\" (udaberri-uda), \"Geassi\" (uda), \"\u010cak\u010dageassi\" (udazken-uda), \"\u010cak\u010da\" (udazkena), \"\u010cak\u010dad\u00e1lvi\" (udazken-negua) eta \"D\u00e1lvi\" (negua).\nIpar Lappi lurraldea ez da oso eremu menditsua; mendi gehienak hegoaldean daude, babestutako eremuetan. Udalerriko sabaia Morgam-Viibus mendiaren tontorra da, 599 metrora iristen dena. Inariko beste gailur garrantzitsu batzuk, 500-600 metro bitartean dauden L\u00e1tnjoaivi, Koarvikodds, Soaebbegealdinoaivi, Pe\u00e4ldoaivi eta Hammastunturi, eta Saariselk\u00e4 eski estazioa osatzen duten Kaunisp\u00e4\u00e4 eta Iisakkip\u00e4\u00e4 dira.\nBestalde, Inarik eskualdeko aintzira gehienak dauden eremua hartzen du bere barruan (denera, 8.033 aintzira) eta, horrela, ur gezaz estalitako azalera ehuneko altuena duen Lappiko udalerria da, guztira, %13,1 (2.277,33 km\u00b2). Besteak beste, nabarmentzekoak dira eskualdeko aintzira handienen artean dauden Iij\u00e4rvi, Muddusj\u00e4rvi, Nitsij\u00e4rvi, Pautuj\u00e4rvi eta Rahaj\u00e4rvi. Dena den, ehuneko altuaren eragile nagusia Finlandia osoko hirugarren aintzira handiena den eta udalerriari izena ematen dion Inarij\u00e4rvi edo Inari aintzira da, bere azalera 1.084 km\u00b2-koa baita; gainera, herri gehienen arteko lotura egiten duen pasabidea ere bada, udalerriaren bihotza. Guztira, hiru mila uharte baino gehiago ditu, zenbait gizakien aspaldiko bizitoki izandakoak, eta Inariko samien kulturan eta sinesmenean ere garrantzi handiko lekua da. Oro har, Inarij\u00e4rvira isurtzen dituzte urak udalerritik igarotzen diren ibai gehienek; hala nola, Ivalojokik, Lemmenjokik, Siuttajokik, Vaskojokik eta luzeena den Paatsjokik. Hala ere, ibai garrantzitsuena eta Finlandia eta Norvegiaren arteko muga marrazten duena, Inarijoki edo Inari ibaia da. Azkenik, aipatzekoa da 20 metroko Ravadask\u00f6ng\u00e4s ere, Lappiko ur-jauzi garaienetakoa dena.\nUr eremu honetan amuarrain arruntak, aintzira amuarrainak, laponiako amuarrainak, koregonoak, arrain hiruarantzak, ezkailuak, izokinak, lotak, lutxoak eta perkak bizi dira, urtero milaka arrantzale erakartzen dituztenak.\nUdalerriko natura basatia nahiko zaindua da, guztira, azaleraren %63 babestutako lurraldeek osatzen baitute. Dena den, azken urteotan hainbat istilu eta ika-mika izan da eremu babestuen kontura. Besteak beste, 2005. urtean sami abeltzainek eta Greenpeace erakundeak bat egin zuten Mets\u00e4hallitus enpresaren aurka egiteko. Mets\u00e4hallitus Finlandiako babestutako natura eremuak kudeatzen dituen enpresa publikoa da eta talde ekologistak eta samiek Inariko pinu basoak suntsitzeko bidea irekitzea egotzi zioten; izan ere, Mets\u00e4hallitusek pinu basoen %40 babestea erabaki bazuen ere, babestutako eremu hori emankorrak ez ziren eta sartzen zailak ziren basoek osatzen zutela salatu zuten. Hain zuzen ere, sami abeltzainek euren aspaldiko kultura mantentzeko eta neguan elur-oreinak elikatu ahal izateko ezinbestekoak dituzte udalerriko pinudiak eta zuhaitzen azalak; eta neurri horren ondorioz, eskura zeuden eta aspalditik samien egonleku izandako basoak babesgabe gelditzen ziren. Erabakiak Inariko pinu basoak herrialdeko papergintza enpresa nagusien esku gelditzeko erraztasuna ematen zuela salatu zuten aldarrikatzaileek. Tirabira handiko urtea izan zen; manifestazioak izan ziren, aldarrikapenak, boikotak. Azkenean, hainbat urteren ostean, Finlandiako Gobernua, Mets\u00e4hallitus, Greenpeace eta samiak akordio batera iritsi ziren eta babestutako eremua %40tik %80ra zabaltzea adostu zuten 2010ean. Negoziazioan parte hartu zuten alderdi guztiak ados agertu baziren ere, Inariko Udalak urtero udalerriko naturaren gainean eskumena zabaltzeko aldarria egiten jarraitzen du.\nBabestutako eremuen arten, Inarin bi parke nazional eta sei eremu basati daude:\nNatura eremu horietan ehizatzea erabat debekatua dago; beraz, baso borealaz gain, babestutako animalia ugari ere badago. Ugaztunen artean, aipatzekoak dira altzeak, amerikar bisoiak, azeri gorri eta zuriak, erbinude arrunt eta zuriak, hartz arreak, igarabak, ipar-katamotzak, jatunak, lemingak, lepahoriak, otso arruntak, satitsu txikiak, tundrako otsoak, ur-ipurtatsak, ur-satitsu hankazuriak, eta elur-orein basati eta etxekotuak (basoko elur-oreinak).\nBestalde, hegazti espezieei dagokienez, aniztasun handia dago. Elur-berdantzak, elur-hontzak, eper zuriak, eskandinaviako lagopodoak, kaskabeltz handiak, laponiako kaskabeltzak, okil hiruhatzak, txirri lepokodunak eta zapelatz galtzadunak dira bertako negu latzetan bizirautea lortu duten hegazti bakarrak, alegia, urte osoan zehar ikus daitezkeenak. Hala eta guztiz ere, uda pasatzera iristen diren hegazti espezieak dira nagusi; esaterako, aliota txikiak, arrano beltz eta arrantzaleak, belatz gorri, handi eta txikia motako harrapariak, basoilarrak, bernagorri ilunak, birigarro arrunt eta txikiak, luma dotoreko borrokalariak, elur-berdantzak, erroiak, hontz gabiraiak, ipar-antzandobiak, ipar-belatzak, ipar-txioak, istingor arrunt eta txikiak, kukua, kuliska gorri, pikart eta txikiak, kurlinta bekaindunak, laponiako berdantzak, larre-buztanikarak, larreoiloak, mendebal-txori mokomeheak, negu-txirtak, negu-txontak, okil beltzak, papourdinak, pinu-gailupak, siberiar eskinosoak, temminck txirriak, txio horiak, txirri hankalaburrak, ur-zozoak, urre-txirri arruntak, zingira-berdantzak, zingira-hontzak eta zozo paparzuriak. Azkenik, ur-hegazti espezieen artean, aipatzekoan dira ahate txistulariak, ahatebeltz arrunt eta hegazuriak, beltxarga oihulariak, izotz-ahateak, murgilari handi eta mottodunak, zerra ertain eta txikiak, eta antzara hankagorriztak, hankahoriak, muturzuriak eta nanoak.\nHistoria.\nLurralde honetara iritsi zen lehen gizarte antolatua, Izotz Aroaren ondoren, iparraldeko klima leuntzen eta glaziarrak urtzen hasi ziren garaian iritsi zela uste da; hain zuzen ere, lehenengo biztanle horien aztarna zaharrenak Rahaj\u00e4rvi eta Inari aintziren inguruan aurkitu dira eta adituek 9.000 urte inguru dutela ebatzi dute. Lehen giza-talde hori iparraldetik etorritako Komsa kulturako gizakiek osatu zuten, ehiza eta fruitu-bilketatik bizi ziren, eta jatorria Ozeano Artikoko kostaldea zenez, Ipar Itsasoko Fonsa kulturako tribuekin harreman estua izango zutela uste da. Nahiz eta oraindik lurralde honen jatorrizko biztanleen, samien jatorriak ezezaguna izaten jarraitzen duen, badirudi tribu horien eta beranduago (k.a. 3. milurtekoan) Eskandinaviara iritsi ziren eta eurekin samiera hizkuntza eraman zuten uraldar herrien nahasketaren ondorio direla. Garai hartako ehiza-tresnak, harribitxi apaingarriak eta S\u00e4r\u00e4isniemi taldekotzat jo diren zeramika puskak aurkitu dira udalerrian.\nErdi Arora arte egoera antzekoa izan zen. Bertako biztanleria sakabanaturik bizi ziren eta sasoiaren arabera egonlekuz aldatzen zuten hainbat sami herrik edo taldek osatzen zuten; talde horiei batasuna ematen zien lotura kultura antzekotasuna eta lurralde banaketa zen. Euren artean eta mugaz haraindiko beste sami taldeen artean harremana etengabea izango zela pentsatzen dute adituek, elkar trukeak urteetan zehar sendotutako sarea. Dena den, talde edo herri bakoitzak bizirauteko beharrezko guztia lortzen zuen ehizaren, arrantzaren eta bilketaren bitartez; beraz, horrek guztiak kanpotarrekin kontaktua izateko beharra gutxituko zuen. Bestalde, klima hotza dela-eta, aipatzekoa da atzerriko erresumek ez zutela saiakera berezirik egin lurraldea bereganatzeko XIV. mendera arte; ondorioz, bertako biztanleek jatorrizko bizimodu eta kulturari arazo handirik gabe eutsi ahal izan ziotela uste da.\nHain zuzen, XIV. mendearen hasieran hasi ziren zehazten Eskandinavia iparraldeko mugak. Ipar-ekialdeko merkataritza bideak oso garrantzitsuak ziren Norvegiar eta Suediar erresumentzat, eta Novgorodeko Errepublikaren erasoek ezbaian jartzen zuten hauen segurtasuna. Horrela, eskualdea bereganatzeko hainbat liskar izan zen erresuma horien eta novgorodarren artean; baina, 1323. eta 1326. urteetan, iparraldeko mugak zehaztu ziren. Inari suediarren kontrolpean gelditu zen, eta lurraldearen mendekotasuna bermatzeko, suediarrek zerga-sistema sendoa jarri zuten martxan. Dena den, herrialdeen arteko muga ez zen horren finkoa gertatu eta eskualdea Novgorodeko Errepublikaren ondorengoa izan zen Errusiar Tsarerriaren eta Suediar Erresumaren eskuen artean ibili zen hainbat mendez. XVI. mendean, azkenean, Laponia probintziaren mugak egonkortu egin ziren behin betiko eta eskualdea antzinako probintziaren esku gelditu zen. Inariko biztanleen \u2013Inariko samien\u2013 lehenbiziko aipamena ere garai honetakoa da \u2013zehazki, 1517. urtekoa\u2013 eta errusiar duke baten eskutik iritsi da gaur egunera.\nInariko samiek talde berezi bat osatu zuten samien gizarte-sarean. Hizkuntza bereizgarria izateaz gain \u2013inariera edo Inariko samiera\u2013, euren bizimodua ere ezberdina izan zen luzaroan, XX. mendera arte bizimodu guztiz nomada mantentzea lortu zuen talde bakanetakoa izan baitzen. Batik bat, ehiza eta arrantzaren bidez bizirautea lortu zuten inariarrek eta gainontzeko sami taldeak bereizten dituen elur-orein zaintza, aldiz, XX. mendean baino ez ziren bereganatzen hasiko.\nSuediarren eragina XVI. eta XVII. mendeen artean hasi zen nabarmentzen. Kristautasunaren bultzadaz, lehen elizak eraikitzen hasi ziren Laponian. Lurraldearen zabalera eta orografia dela-eta, hainbat eliza eraiki behar izan zituzten eskualdean erlijioa egonkortzeko; Inariko lehena Pielpaj\u00e4rviko baseliza izan zen, 1646. urtean eraiki zena. Ermita edo baseliza honek, dena den, XVIII. mende hasieran su hartu zuen eta gaur egun zutik dagoena 1760ko erreplika da. Horrela, kristautasunaren etorrerarekin batera, samiek xamanismoa alde batera utzi eta iristen hasi ziren finlandiar kolonoen sinesmena bereganatu zuten; hau da, kristautzea bat-batekoa izan zen. Xamanismoa eta ohitura zaharrak mantendu zituzten samiek sorgin-ehiza latza jasan behar izan zuten eta asko erre ere egin zituzten; azkenerako, 1661. urterako, Inariko samiak kristautasunera bihurtuak ziren. Samien tradizio eta sinesmen ugari galdu ziren XVII. mendean, besteak beste, joik aurre-kristauen ohitura (\"liv\u0111e\"). Gainera, sektore ekonomiko berria iparraldean sortzeko helburuarekin, samiak elur-orein zaintzan hasteko laguntzak jasotzen hasi ziren Suediar Erresumaren eskutik.\nXVII. mende bukaeran Izotz Aro Txikia izan zen eta herritarrek hildako asko eragin zituen gosete garai luzea pairatu zuten. Dena den, egonkortasun handiko garai luzea izan zen iparraldeko mugan. XVIII. mendean baina, Finlandiaren kontrola izateko guduak hasi ziren berriro ere; Finlandiako Gerran, azkenik, Errusiar Inperioak herrialdea bereganatu eta Inperioko Dukerri Handi bihurtu zuen 1809an. Hain zuzen ere, XIX. mende honen hasiera izan zen Inariren hazkuntza areagotu zen garaia. Ekialdeko Lappiko basoak ustiatzen hasi ziren eta baliabide naturalen erauzketak eta urre sukarrak herritar asko erakarri zituzten hegoaldetik. Finlandiar kolonoekin batera, beste kultura desberdineko samiak ere iristen hasi ziren. Hegoaldetik, Rovaniemi eta Kemij\u00e4rvi ingurutik, Kemiko samiak iritsi ziren, kolonoek bereganatutako euren jatorrizko lurrak atzean utzita. Iparraldetik, aldiz, ipar samiak iritsi ziren, 1852. urtean Norvegia eta Errusiaren arteko muga itxi ondoren. Kemiko samiek Inarikoekin kultura eta hizkuntza antzekotasun handiagoa zutenez, bat egitea erraza izan zen; ipar samiek, berriz, euren jatorrizko hizkuntza eta bizimoduari eutsi diote gaur egunera arte. Nolanahi ere, herritar askoren etorrera ikusita eta kolonoen kokatzea bultzatzeko, eskualdea zerga-sistematik salbuetsia gelditu zen hainbat urtez; inariarrak lehenbiziko bizileku egonkorrak eraikitzen hasi ziren XVIII. mendearen erdialdean.\nInariko Udalerria ofizialki 1876. urtean sortu zen. Inariko elizbarrutiaren lurrak XVII. mendetik zehaztuta zeuden arren, herritarrek ez zuten udalerri eskubidea urte hartara arte jasoko. 1876rako hamar inariarretik bat finlandiar etniakoa zen. Bestalde, Sodankyl\u00e4 eta Ivalo elkartzen zituen errepidea 1913an ireki zen.\nErrusiaren mende ehun urte igaro ondoren, Finlandiak 1917ko Gerra Zibilean independentzia lortu zuen. Administrazio berriak Ouluko probintzia zatitu, Lappiko probintzia berria sortu, eta Rovaniemi begiko hiri bihurtu zuen. Izendapen horrek eragin handia izan zuen Inarin, udalerria hiriburu berriaren eta herrialdeak eskuratu berri zuen Ozeano Artikoko lurraldearen erdibidean baitzegoen. Ivalo hazten hasi eta Inari udalerriaren herrigune nagusi bihurtu zen. Dena den, hazkunde hau ez zen horren onuragarria izan inariarrentzat, 1919ko abenduan espainiar gripea udalerrira iritsi baitzen eta pare bat hilabetean garaiko biztanleria osoaren %10 hil baitzuen; guztira, 190 inariar. 1920. urtean finlandiar jatorriko herritarrak samiak baino gehiago ziren; zehazki finlandiar inariarrak 930 ziren eta samiak, aldiz, 806 baino ez.\nHerrialdearen estatus aldaketa oraindik errotu eta egonkortu gabe zegoenean, Bigarren Mundu Gerrak eztanda egin zuen kontinente zaharrean. Finlandiak subiranotasuna mantendu nahian eta SESB bere lurraldetik urruntzeko helburuarekin, Alemania naziarekin bat egin zuen. Norvegiatik iritsitako tropa alemaniarrak herrietan egokitu ziren eta Ozeano Artikoaren defentsa antolatzeari ekin zioten. Herrialdea astindu zuten Neguko Gerra eta Jarraipenaren Gerraren ondoren, gobernuak SESBekin bake-akordioa sinatu zuen. Akordioa gauzatzeko finlandiarrek sobietarren baldintza nagusia onartu behar izan zuten, alegia, Lappin zeuden 200.000 alemaniar soldaduak finlandiar lurretatik botatzea. Soldadu naziak bizilagun den Norvegiara, Hirugarren Reicharen herrialde satelitera alde egiten saiatu ziren, eta ihesa bizkortzeko finlandiarrek ordura arte kide izandako alemaniarrak jazartzeari ekin zioten. Laponiako Gerra hasi zen. Ekialdean zegoen alemaniarren XXXVI. armada-gorputzak iparraldera jotzea erabaki zuen muga Karigasniemi herritik igarotzeko. Sodankyl\u00e4-Ivalo-Utsjoki bidean zehar erresistentzia handirik topatu ez zuten arren, zenbait borroka izan ziren eta horien ondorioz hainbat herri suntsitu zituzten; hauen artean, Sodankyl\u00e4 eta Ivalo bera 1944ko azaroaren 5ean. Hala ere, inariarrak babesean zeudenez, ez zen hildako herritarrik izan eta gerra amaitutakoan onik itzuli ahal izan ziren udalerrira.\nParisko Itunaren ondorioz, Inarik J\u00e4niskoski\u2013Niskakoski lurraldea galdu zuen, baina gerren ezkutuko albo-kalteak errefuxiatuak izan ziren. Neguko Gerra eta Jarraipenaren Gerra amaitu zirenean, 1939. eta 1941. urteetan, Finlandiak Ozeano Artikoan zituen lurraldeak galdu egin zituen: Ribatxi penintsula eta Petsamo udalerria. Ondorioz, bertako herritarrek bizilekuz aldatu behar izan zuten. Gehienak skolt samiak ziren, hizkuntza \u2013skolt samiera\u2013 eta ohituragatik gainontzeko samiengandik bereizten direnak. Suonikyl\u00e4n bizi ziren herritarrak N\u00e4\u00e4t\u00e4m\u00f6 eta Sevettij\u00e4rvi herrietan geratu ziren; Paatsjoki ibaiaren inguruan bizi zirenak, aldiz, Kev\u00e4j\u00e4rvira joan ziren; eta Petsamokoak, azkenik, Nellim herrian amaitu zuten. Mugimendu fluxu horrek erabat aldatu zuen Inari udalerriaren banaketa etnikoa eta eskualdearen jatorrizko biztanleak ziren Inariko samiek euren lurrak banatu behar izan zituzten.\nBigarren Mundu Gerra osteko urteetan, Finlandiak ekonomikoki izugarrizko hazkuntza izan zuen eta gizarte eta politika egonkortasuna lortu zuen. Dena den, hazkunde hori guztia ez zen horren oparoa izan udalerriarentzat, industriak ez baitzituen bere sustraiak errotu Lappin (Kemi, Kemij\u00e4rvi eta Tornio hirietan izan ezik), eta samiek jatorrizko ekonomiatik bizirauten jarraitu zuten. 1950eko hamarkadan, bestalde, arrantza industria iritsi zen Inari aintzirara. Hegoaldetik etorritako finlandiar arrantzaleek lakua hustu egin zuten urte gutxian eta gehiegizko arrantzak Inariko samien natura baliabide aberatsenarekin amaitu zuen. 1970eko hamarkadatik aurrera, baina, aintzira eta natura basatia babesteko ekintzak jarri ziren abian. Arrantza industriak udalerriaren motore ekonomiko nagusi izateari utzi zion, eta turismo berdearen aldeko apustua egin zuen Inariko Udalak. Horrela, parke nazionalak eta eremu basatiak sustatzen hasi ziren eta negu-kirolak praktikatzeko aproposak diren mendien artean dagoen Saariselk\u00e4 herriak ere bultzada handia izan zuen.\nInariarren kopuruak gorena jo zuen 80ko hamarkadan eta 90ekoaren lehen erdian; 1995. urtean ia zortzi mila izatera iritsi ziren. Hala ere, harrezkeroztik biztanleria jaisten joan zen urtez urte. Lan esparru zabalago baten bila bertatik ateratzen ziren herritarrak ziren biztanle galera horren kausa nagusia. Joera hori luzaroan mantendu zen arren, turismoak diru-sarreretan hartu duen garrantziari esker badirudi azken hamarkadan udalerriko biztanleria egonkor mantendu dela eta gora ere egin duela. Samiak, aldiz, elur-orein zaintzaz arduratzen dira, turismoarekin eta basogintzarekin batera udalerriaren egungo motore ekonomikoa dena.Hain zuzen, udalerrian bi talde etniko nagusi daude gaur egun: finlandiarrak (%65) eta samiak (%30). Inari sami biztanle ehuneko handiena duen Finlandiako udalerria da Utsjokiren ondoren. 1973. urtean herritar horien ohiturak, hizkuntzak eta lurrak babesten dituen Samien Lurraldea sortu zuen Inarik Enonteki\u00f6, Sodankyl\u00e4 eta Utsjoki udalerriekin batera, eta 1996an Samien Parlamentua eraiki zen Inari herrian; 2020tik Tuomas Aslak Juuso da presidente.\nAdministrazioa.\nBanaketa.\nInari udalerria hainbat herri txikik osatzen dute. Gehienak udalerriaren hego-ekialdean daude, Inari aintziraren hegoaldeko ertzean. Biztanleak ere gune horretan pilatzen dira, izan ere, inariarren %80 inguru bizi da Ivalo eta Inari herriek osatzen duten ardatzaren artean.\nHauek dira udalerriko herri garrantzitsuenak:\nHain zuzen ere, herri nagusiak mila biztanle dituen Inari eta, hiru mila herritar dituen eta udalerriaren erdigunea den Ivalo dira. Azken honetan daude, hala nola, Ivaloko Institutua, osasun-etxea eta udaletxea. Aintziraren mendebaldean dagoen Inari herria, aldiz, Inariko samien gunea da, eta han daude, besteak beste, Samien Parlamentua, Samien Museoa eta Pielpaj\u00e4rviko baseliza.\nDena den, azken urteotan, Ivaloren inguruan dauden herriak asko hazi dira; esate baterako, Akuj\u00e4rvi, Kev\u00e4j\u00e4rvi, Koppelo eta 600 biztanle pasatxo dituen T\u00f6rm\u00e4nen herria. Udalak hainbat zerbitzu eskaintzen ditu herri horietan ere. Azkenik, aipatzekoak dira ere Inariko turismoaren erdigunea den Saariselk\u00e4 \u2013azken hamarkadetan ere asko hazi dena\u2013, iparraldeko muturrean dauden eta samiak nagusi diren Sevettij\u00e4rvi eta N\u00e4\u00e4t\u00e4m\u00f6 herriak, eta Errusiako mugatik 9 km-ra dagoen eta skolt samien erdigunea den Nellim.\nGarraio azpiegiturak.\nInari hain udalerri zabala izanik, ez da erraza alde batetik bestera mugitzea autoz ez bada. Ez dago iparralderaino doan trenik, eta tren-geltoki hurbilenak Kemij\u00e4rvi eta Rovaniemin daude, 270 eta 290 bat km hegoaldera. Ivalo aireportua da udalerria Helsinkirekin \u2013eta neguan Rovaniemirekin\u2013 bat egiten duen azpiegitura nagusia, baina Lappiko gainontzeko udalerrietatik bertara iristeko, Inaritik kanpora ateratzeko edota udalerrian zehar mugitzeko errepidea erabili beharra dago batez ere.\nOndorengoak dira udalerria zeharkatzen duten errepide eta autobide nagusiak:\n Valtatie 4: Helsinki \u2013 Lahti \u2013 Jyv\u00e4skyl\u00e4 \u2013 Oulu \u2013 Kemi \u2013 Rovaniemi \u2013 Inari \u2013 Utsjoki\n Kantatie 91: Ivalo \u2013 Raja-Jooseppi (\u2013 Murmansk)\n Kantatie 92: Karigasniemi (Utsjoki) \u2013 Kaamanen \u2013 N\u00e4\u00e4t\u00e4m\u00f6\n Seututie 955: K\u00f6ng\u00e4s \u2013 Inari\n Seututie 969: Akuj\u00e4rvi \u2013 Virtaniemi\n Seututie 971: Kaamanen \u2013 N\u00e4\u00e4t\u00e4m\u00f6\nHala, Inariko herrien artean ibiltzeko eta Lappiko gainontzeko udalerriekin bat egiteko garraiobide erabiliena autoa da. Inaritik autobide bakarra igarotzen da, \"Nelostie\" izenaz ezaguna den Valtatie 4a. Autobide honek Finlandia hegoaldetik iparraldera zeharkatzen du eta, guztira, Helsinkitik Utsjokira, 1.295 km-ko luzera du (herrialde osoko autobide luzeena da). E8a eta E75a osatzen duten autobideetako bat da eta Oulu, Kemi eta Rovaniemi hirietatik, eta, besteak beste, Saariselk\u00e4, T\u00f6rm\u00e4nen, Ivalo, Inari eta Kaamanen herrietatik igarotzen denez, inariarren autobide erabiliena ere bada. Bestetik, bigarren mailako errepide ugari ere badaude; esate baterako, Ivalo Errusiarekin bat egiten duen 53 km-ko Kantatie 91; eta Norvegiako mugan dagoen Utsjokiko Karigasniemitik hasi eta Kaamanen eta N\u00e4\u00e4t\u00e4m\u00f6ra iristen den 192 km-ko Kantatie 92a.\nAutoa garraiobide erabiliena den arren, ez da errepide gainean dabilen ibilgailu bakarra. Hain zuzen, Eskelisen Lapin Linjat eta Gold Line konpainien autobusek udalerria eskualdeko eta herrialdeko hiri garrantzitsuenekin eta Norvegiarekin lotzen dute. Ivaloko Kukkolan Bussit erakundeak ere autobus zerbitzuak eskaintzen ditu urte osoan zehar.\nDena den, udalerriko garraio azpiegitura garrantzitsuena Ivalo aireportua da. Ivaloko herrigunetik 11 km-ra eta Saariselk\u00e4tik 25 km-ra dago, T\u00f6rm\u00e4nen herrian, eta Finavia erakundeak kudeatzen du. Bidaiarien kopuruari dagokionez, Ivalo eskualdeko hirugarren aireportu garrantzitsuena da (herrialdeko seigarrena); 2019an, guztira, 239.753 bidaiari aireratu edo lurreratu ziren bertan, aurreko urtean baino %1,1 gutxiago. Joan-etorri gehienak neguan eta bereziki eguberrietan izaten dira, Saariselk\u00e4ko azpiegiturak erakarrita negu kiroletaz gozatzera Finlandia osotik iristen diren zaleek osatzen baitute erabiltzaileen ehuneko handiena. Aireportuan Finnair eta Norwegian Air Shuttle hegazkin-airelineek egiten dute lan, eta Helsinki-Vantaa eta Kittil\u00e4 aireportuetara urte guztian zehar hegaldiak eskaintzen dituzte. Neguan bakarrik lan egiten duten erakundeen artean, besteak beste, easyJet, TUI Airways eta Transavia.com airelineak daude, Amsterdamera, Kopenhagera, Londresera, Manchesterrera edota Rovaniemi hiriburura hegaldiak antolatzen dituztenak.\nHezkuntza.\nLappiko hezkuntza azpiegitura nagusiak eskualdeko hiriburuan daude, Rovaniemin; haien artean, Unibertsitatea eta Zientzia Aplikatuen Unibertsitatea. Dena den, inariarrek derrigorrezko hezkuntza udalerrian bertan jasotzeko aukera dute. Hain zuzen, Udalak tokian tokiko irakaskuntzaren alde egiten du, eta Inari sakabanatuta dauden hainbat herrik osatzen duten arren, eskaintza sarea zabala da.\nGuztira, Haur Hezkuntzako hiru eskola daude Inarin, hirurak publikoak: Inari herriko, Ivaloko eta Sevettij\u00e4rviko haur eskolak. Ikastetxe horietan, sei urtera arte iristen den hautazko Haur Hezkuntza eskaintzeaz gain, Derrigorrezko Hezkuntzako lehen bi mailak ere burutzen dituzte ikasleek. Aurre-eskola izena jasotzen duten bi ikasturte horietan, hain zuzen, gazteak nahitaezko hezkuntzara eta ordutegietara egokitzen hasten dira.\nHirugarren mailatik aurrera, aldiz, Inariko gazteek Ivaloko Institutura (\"Ivalon lukio\" edo \"Avvila logahat\") joaten dira euren ikasketekin jarraitzeko. Ivalokoa udalerrian dagoen Derrigorrezko Hezkuntzako ikastetxe bakarra da. Eskola bakarra izanik, gazte gehienek Inari osoko herrietatik bertara mugitu behar izaten dute egunero, hala ere, ikastetxeak herri urrunenetako ikasleen joan-etorriak errazten ditu. Ikasketak finlandieraz edo ipar samieraz egiteko aukera dago.\nBete beharreko hezkuntza bukatzean, ikasleek lanbide heziketara bideratutako institutu bat dute udalerrian:\nOsasuna.\nEskualdea bi ospitale barrutitan banatua dago. Alde batetik, Kemi-Tornio Ardatzak eta Ylitornio udalerriak osatzen duten L\u00e4nsi-Pohja Ospitale Barrutia dago; eta, bestetik, Rovaniemi hiriburua eta eskualdeko gainontzeko udalerriak dauden Lappi Ospitale Barrutia; azken horren barruan dago, hain zuzen ere, Inari.\nFamiliako edo etxeko medikuek garrantzi handia dute eskualdeko eta herrialde osoko osasun sisteman, eta horiek udalerrian bertan dauden osasun-etxe eta eskualde-erietxeetan egiten dute lan. Hain zuzen, osasun zentroetan laborategiak, kontsulta- eta ebakuntza-gelak, eta tresna bereziak izaten dituzte, eta zenbait mediku espezializatuk ere egiten du lan bertan. Askotan bizpahiru udalerriren artean akordioak adosten diren arren, udalerri txikienenek ere zentro hauek izaten dituzte. Inarin, ezaugarri horiek dituen eta Ivalon dagoen osasun-etxe nagusiaz gain, bi eskualde-erietxe ere badaude Inari eta Sevettij\u00e4rvi herrietan. Lappi Ospitale Barrutiko erietxe nagusia (Lappiko Ospitalea), aldiz, eskualdeko hiriburuan dago, Rovaniemin.\nHiri senidetuak.\nFinlandia iparraldeko udalerri garrantzitsua izanik eta immigrazio-fluxuek eraginda, Inarik hainbat hiri senidetu dauzka; gehienak Ipar Europako eta kulturalki harreman estua duten herrialdeetako udalerriak dira.\nUdala.\nInariko eta Finlandiako gainontzeko udalerrietako udalbatzak eratzeko, lau urtero udal hauteskundeak antolatzen dira herrialdean. Gaur egun dagoen udalbatza 2017ko apirilaren 9an ospatu ziren udal hauteskundeetan eratu zen.\nUdalbatza 27 ordezkarik osatzen dute eta egungo talde politiko nagusia Koalizio Nazionala da. Hain zuzen, Inari izan zen 2017ko udal hauteskundeetan alderdiak irabazi zuen Lappiko udalerri bakarra; guztira, hamar eserleku lortu zituen, aurrekoan baino bat gutxiago, eta inariar botoen %36,1. Dena den, emaitza ez zen nahikoa izan gehiengo osoa eskuratzeko. Bigarren alderdia Zentroko Alderdia izan zen, aurreko udalbatzako zortzi batzarkideetatik bi galdu zituena; guztira, boto-emaileen %20,3ren babesa lortu zuen. Launa ordezkarirekin, Ezker Elkartasuna eta Alderdi Sozial-Demokrata izan ziren udalbatzan batzarkide gehien lortu zituzten hurrengo alderdiak; lehenengoak botoen %14,3 eskuratu zuen, eta sozial-demokratek, aldiz, %13,9. Azkenik, udalbatza ixteko, bi ordezkari irabazi zituen Liga Berdea alderdi ekologista, boto-emaileen %10,9ren babesa eskuratu zuena. Inariarren %56,8k hartu zuen parte udal hauteskundeetan.\nUdalerriko alkatea Toni K. Laine jauna da eta Inariko Udalbatzak 2016ko abenduaren 8an izendatu zuen. Bestalde, 2017ko udal hauteskundeen ostean, Koalizio Nazionaleko Aslak Pekkala jauna izendatu zuten udalbatzako presidente eta Udal Zuzendaritza Batzordearen buru, aldiz, Jari Huotari alderdikidea. Hurrengo udal hauteskundeak 2021. urtean ospatuko dira.\nBiztanleria.\nInarik, guztira, 6.911 bizilagun ditu. Zazpi mila biztanlera iristen ez den arren, herritar gehien dituen Ipar Lappiko eta Samien Lurraldeko bigarren udalerria da, Lappi eskualdeko zazpigarrena. Bestetik, aipatzekoa da Inari Finlandiako udalerri zabalena dela, eta, denera, 17.333,62 km\u00b2-ko azalera duela; beraz, datuek biztanle dentsitate baxuena duten udalerrien artean jartzen dute. Gainera, sami herritar ehuneko altuena duen herrialdeko bigarren udalerria ere bada. Zehazki, 2.171 inariar ziren herri horren kide 2015. urtean, biztanleen %32. Samiek eta haien kulturek erakundeen babesa jasotzen dute; hain zuzen, lau dira Inariko hizkuntza ofizialak: Inariko samiera, ipar samiera, finlandiera eta skolt samiera. Herritar asko elebidunak edo elebidun hartzaileak dira (batik bat, gazteak), baina finlandiera da hizkuntza nagusia, inariarren %92ren jatorrizko hizkuntza baita; samierak, aldiz, herritarren %6,7rena baino ez dira. Udalerriaren izen ofizialak \"Aanaar\", \"An\u00e1r\", \"Inari\" eta \"Aanar\" dira hurrenez hurren.\nInariarren kopuruak gorena jo zuen 80ko hamarkadan eta 90ekoaren lehen erdian; 1995. urtean ia zortzi mila izatera iritsi ziren. Hala ere, harrezkeroztik biztanleria jaisten joan zen urtez urte. Lan esparru zabalago baten bila bertatik ateratzen ziren herritarrak ziren biztanle galera horren kausa nagusia. Joera hori luzaroan mantendu zen arren, turismoak diru-sarreretan hartu duen garrantziari esker badirudi azken hamarkadan udalerriko biztanleria egonkor mantendu dela eta gora ere egin duela.\nBestalde, Europar Batasuneko herrialdeekin eta Finlandiako gainontzeko udalerriekin alderatuta, Inarin 15 urte baino gutxiagoko biztanleriaren ehunekoa baxua da: %12,5; eta 64 urte baino gehiago dituztenena, berriz, altua: %26. Erlijioari dagokionez, herritar gehienak sinesgabeak (%29,9) edo luteranoak (%64,5) dira; sinestunen kopuru handiena samiek osatzen dute. Dena den, bada udalerrian eliza ortodoxoaren jarraitzaile kopuru esanguratsua, batik bat, Kola penintsulatik XX. mendean iritsitako ekialdeko skolt samiek osatzen dutena. Atzerritarrak, azkenik, biztanleriaren %2,6 dira (2020).\nInari udalerria hainbat herri txikik osatzen dute. Gehienak lurraldearen hego-ekialdean daude, Inari aintziraren hegoaldeko ertzean. Biztanleak ere gune horretan pilatzen dira, izan ere, inariarren %80 inguru bizi da Ivalo eta Inari herriek osatzen duten ardatzaren artean. Hain zuzen, biztanle gehien dituzten herriguneak Ivalo (3.165) eta Inari (1.011) dira. Azken urteotan, Ivaloren inguruan dauden herriak ere asko hazi dira; esate baterako, Akuj\u00e4rvi, Kev\u00e4j\u00e4rvi, Koppelo eta 600 biztanle pasatxo dituen T\u00f6rm\u00e4nen herria. Azkenik, aipatzekoak dira ere Inariko turismoaren erdigunea den Saariselk\u00e4, iparraldeko muturrean dauden eta samiak nagusi diren Sevettij\u00e4rvi eta N\u00e4\u00e4t\u00e4m\u00f6 herriak, eta Errusiako mugatik 9 km-ra dagoen Nellim skolt samien herria.\nUdalerriko bizilagun ospetsuenak zinean lan egiten duten Anni-Kristiina Juuso eta Kari V\u00e4\u00e4n\u00e4nen ivaloar antzezleak dira. Lehenak hainbat sari irabazi ditu atzerrian azken urteotan eginiko lanengatik; ezagunenak \"Kukua\" eta \"Kautokeinoko matxinada\" filmak dira. Gaur egun, Yle S\u00e1mi Radio irrati kateko esataria da Inarin. Bestetik, eskarmentu handiko Kari V\u00e4\u00e4n\u00e4nenek herrialdean ekoiztutako hirurogei film baino gehiagotan parte hartu du eta Finlandiako zinemetako aktore ezaguna da.\nMusika munduari ere zenbait pertsonaia ezagun eman dizkio Inarik; Amoc rapero samia dugu guztietan ospetsuena. Inarieraz abesten duen nazioarteko musikari bakarra da, Finlandia eta Norvegian arrakasta handia izan duena; Inariko samien kultura eta hizkuntzaren alde ere lan handia egin duena. Gainera, Lappiko raperoak biltzen dituen Guerra Norte kolektiboaren burua da eta udalerria iparraldeko rap hiriburu bihurtu duela esaten da, bere atzetik rapero asko eman baita ezagutzera Inarin; besteak beste, Ambassa, Ezkimo (Hannibalin &amp; Sopan), Edorf eta Ru\u017e\u017ee. Azkenik, aipatzekoa da Angeli herrian sortu zen Angelit folk musika taldea, sami musikagintzan oihartzun handia izan duen taldea.\nSamiak.\nUdalerria samien jatorrizko eta berezko lurraldearen barnean dago, S\u00e1pmi deituriko lurraldean. Samiak, euskaldunekin batera, Europako gutxiengo indigena bakarrak dira eta hauen jatorria ezezaguna izaten jarraitzen du egun; kultura eta hizkuntzagatik, badirudi antzinaroko Komsa kulturako tribuen eta beranduago (k.a. 3. milurtekoan) Eskandinaviara ekialdetik sartu ziren herri uraldarren nahasketaren emaitza direla. Inari aintziraren ertza, hain zuzen, sami herriaren aspaldiko bizileku ezagunenetakoa da, aztarnategi garrantzitsua, eta samiek Finlandian jasan duten lekualdatze eta atzerakadaren lekuko da. Alde batetik, XIX. mendean, hegoaldetik, Kemi ibaiaren arrotik, Kemiko samiak iritsi ziren, finlandiar kolonoek bereganatutako euren jatorrizko lurrak atzean utzita; 1852. urtean, aldiz, Norvegia eta Errusiaren arteko muga itxi egin zenean, iparraldean bizi ziren sami asko etorri zen bertara, ipar samiak. Kemiko samiek Inarikoekin kultura eta hizkuntza antzekotasun handiagoa zutenez, bat egitea erraza eta azkarra izan zen; ipar samiekin harremana aberasgarria izan bazen ere, euren jatorrizko hizkuntza eta bizimoduari (elur-orein zaintza) eutsi zioten. Azkenik, Kola penintsulatik, 1940ko hamarkadan, ekialdeko skolt samiak iritsi ziren udalerrira; Bigarren Mundu Gerraren eztandak euren jatorrizko lurraldetik ihes egitera behartu zituen.\nHorrenbestez, Inarin Finlandian dauden hiru sami azpitaldeak bizi dira: ipar samiak, skolt samiak eta jatorrizko Inariko samiak. Ugarienetarikoak Inariko samiak dira, 700 inguru, eta euren bereizgarri nagusia euren hizkuntza da: Inariko samiera. Bestetik, S\u00e1pmin hedapen handiena duen taldea aipatu beharra dago, ipar samiena; guztira, 900 lagun inguru dira, eta elur-orein zaintzari lotutako bizimoduagatik eta hiztun kopuru handiena duen samiera (ipar samiera) hitz egiteagatik dira ezagun; azkenik, 600 bat diren skolt samiak daude, erlijio (ekialdeko eliza) eta hizkuntzagatik (skolt samiera) ere bereiziak.\n1973. urtean, Inarik, Enonteki\u00f6, Sodankyl\u00e4 eta Utsjoki udalerriekin batera, Finlandiako Samien Lurraldea sortu zuen, samien ohiturak, hizkuntzak eta lurrak babesteko asmoz. Gaur egun, Inariko biztanleriaren %32 da talde etniko honetakoa (Samien Lurraldea kudeatzen duten arduradunen irizpideen arabera) eta Sami Parlamenturako hauteskundeetan parte har dezake. Hain zuzen, Inari sami etniako biztanle gehien bizi den Finlandiako udalerria da eta \"Aanaar\", \"An\u00e1r\" eta \"Aanar\" izenak jasotzen ditu Inariko samieraz, ipar samieraz eta skolt samieraz, hurrenez hurren (hirurak dira koofizialak finlandierarekin batera).\nInariko samiak.\nInariko samiak udalerriko jatorrizko biztanleak dira, hau da, jatorrizko inariarrak. Zehazki, sami herriaren azpimultzo bat osatzen dute, eta aparteko hizkuntza, historia, kultura eta bizimodua izateagatik bereizten dira gainontzeko samiengandik, hein handi batean, gaur egunera arte mantentzea lortu dituzten berezko ondasunak.\nInariarren lurraldea aspaldian Norvegiako mugaren eta Saariselk\u00e4 herriaren artean zegoela uste da, Inari aintzirak betetzen duen eskualdearen inguruan. Badirudi samien arteko bereizketak mende asko dituela, izan ere, Inariko samien lehenbiziko aipamena XVI. mendekoa da \u2013zehazki, 1517. urtekoa\u2013. Gainontzeko samien antzera, inariarrena bizimodu nomada izan zen luzera arte, eta taldea sakabanaturik bizi ziren hainbat herrik osatzen zuten, sasoiaren arabera egonlekuz aldatzen zutenak. Hala, talde edo herri bakoitzak bizirauteko beharrezko guztia lortzen zuen ehiza, arrantza eta bilketaren bitartez, eta horrek guztiak gainontzeko samiekin eta kanpotarrekin hartu-emana izateko beharra gutxituko zuen. Apurka, elkarrengandik urrundu eta bakartzearen ondorioz, Inari aintzira inguruko sami herrixkek talde bereizi bat osatuko zuten.\nTaldearen bizimoduak ere baditu bere berezitasunak. Hain zuzen ere, arrantzak pisu handia izan du Inariko samien gizartean, eta elur-oreinek, aldiz, ez dute gainontzeko herrietan izan duten nagusitasunik izan. Abeltzaintza ezagutzen zuten arren, eskala txikian gauzatzen zen, eta inariar familia bakoitzak haragiz, artisautzarako materialez eta larruz hornitzeko baliatzen zuten elur-orein talde txikia baino ez zuen. Hala ere, Inariko samiek mantendu duten bereizgarri nagusia berezko hizkuntza da: Inariko samiera edo inariera. Hirurehun hiztun inguru baino ez dituen hizkuntza da, ekialdeko samieren adarrekoa, eta, UNESCOren Liburu Gorriaren arabera, galtzeko arrisku bizian dagoen hizkuntza da. Dena den, gaur egun, sami elkarteak lan handia egiten ari dira hizkuntza hau hezkuntzan eta inariar gazteengan sustatzeko.\nAzkenik, kristautasuna azkar zabaldu bazen ere (XVI.\u2013XVII. menderako), aipatzekoa da antzinako sinesmenek pisu handia izaten jarraitu zutela Inariko samien artean; esate baterako, XIX. mendera arte erabilia izan zen Ukonkivi sakrifizio gune garrantzitsua, Inari aintzirako Ukkoren uhartean dagoena. Baina, erlijio berriak eta Pielpaj\u00e4rviko baselizaren nagusitasunak ohitura asko desagerrarazi zituen XVII. mendean, hala nola, joik kantuen ohitura (\"liv\u0111e\"), sami talde gehienek beranduragora arte mantendu zutena.\nKultura.\nArmarria.\nUdalerriko ikur nagusia Ahti Hammar margolariak sortu zuen 1954. urtean. Bere helburua, bertan agertzen diren objektuekin, Inariren ezaugarri nagusiak adieraztea izan zen; zelai beltz baten gainean, zilar koloreko koregono arraina agertzen da, burutik urrezko elur-orein adarrak ateratzen zaizkiona. Biak udalerriko animalia ohikoak dira, antzinako garaietatik udalerriaren motore ekonomikoaren funtsa izan direnak eta herritarren izaera markatu dutenak. Gaur egun, elur-orein zaintzak Inariko diru-sarrera nagusien iturri izaten jarraitzen du; eta koregonoa, aldiz, urtero eskualdera milaka arrantzale erakartzen dituen arraina da. Biak ala biak sami kulturan eta sinbologian eragin handia duten animaliak dira. Bestalde, aipatzekoa da Inariko armarriak ere atzealde iluna duela; izan ere, kolore hitsak (grisa, beltza) bereizgarri nagusiak dira, eskualdeko zerua irudikatzen dutenak. Udalbatzak ikur ofizialtzat hartu zuen 1954ko irailaren 28an (Barne Ministerioak hurrengo urteko otsailaren 25ean).\nElkarteak eta Erakundeak.\nUdalerriko elkarte eta erakunde nagusiak Sajos Kultura Etxea eta bertan dagoen Finlandiako Samien Parlamentua dira:\nKirola.\nUdalerriko kirol elkarte nagusia Inarin Yritys da, negu kirolei lotua dagoena. Bestalde, Ivalon izotz-hockey talde bat ere badago, Tunturi-kiekko (TuKi), 1983. urtean sortu zena. Taldeak herrialdeko 5. mailan jokatzen du, Lappi-liiga izeneko multzoan.\nSaariselk\u00e4.\nIpar Lappiko eski estazio handiena Inari hegoaldeko Saariselk\u00e4 herrian dago, Urho Kekkonen Parke Nazionalaren alboan. Hurrenez hurren 438 eta 416 metro dituzten Kaunisp\u00e4\u00e4 eta Iisakkip\u00e4\u00e4 mendien artean dago, eta, guztira, hamabost eski pista ditu \u2013zortzi Kaunisp\u00e4\u00e4n eta zazpi Iisakkip\u00e4\u00e4n\u2013. Pista hauek luzera eta tamaina askotakoak dira; alde batetik, hasiberrientzako pista errazak (urdinak) eta oso errazak (berdea) daude, zazpi urdin eta bi berde; bestetik, maila ertaina duten eskiatzaile edo snowboarderrentzako lau pista daude (gorriak); eta, azkenik, adituenentzako bi pista beltz. Gainera, 1.200 metroko luzera duen jaitsiera bat ere badago, lera bidez botatzeko gordea dagoena. Pista horietatik zazpi argiztatuta daude, gauez ere ibili ahal izateko, eta Kaunisp\u00e4\u00e4 mendian hasten diren pistetara igotzeko, aldiz, 950 metroko luzera eta hiru pertsonentzako lekua duen teleaulkia dago. Mendiaren tontorrean Saariselk\u00e4 eski estazioko jatetxea dago.\nArrakasta handiena duten kirolak iraupen eskia, eski alpinoa, snowboarda, elur-erraketak, ibiltaritza eta orientazioa dira; izan ere, eski pistez gain, Saariselk\u00e4ren mugatik ateratzen den iraupen luzeko 180 km-ko ibilbide sarea dago, 34 km argiztatuta dituena. Azpiegiturak, bestalde, azaroan ireki eta maiatza inguruan itxi ohi dira. Dena den, urte osoan zehar, Saariselk\u00e4 herrian, kirola eta naturarekin lotutako ekintza ugari eskaintzen dituzte, esate baterako, elur motor safariak, husky txakurrek gidatutako lera safariak, arrantza eta txirrindularitza ikastaro eta lehiaketak, eta natura ibilaldiak.\nMuseoak.\nInariko museo garrantzitsuenak sami herriari buruzkoak dira:\nOndasun nabarmenak.\nUdalerriko ondasun nabarmenak erlijioarekin lotura duten leku eta eraikinak dira. Hain zuzen, Inari oso udalerri zabala da eta hainbat herriz osatua dago; hori dela eta, balio eta garrantzi handia duten tenplu asko daude sakabanatuta. Garrantzitsuenak Inari herriko, Ivaloko eta Pielpaj\u00e4rviko elizak dira; baita batik bat ipar-ekialdean dauden skolt sami komunitatearen eliza ortodoxoak ere. Gainera, aipatzekoa da bertako eraikinen balio historiko eta kultural handiari esker, Angeli, Lisma eta Nellim sami herriak Finlandiako eraikitako kultur inguruneko zerrendan sartu zirela 1993. urtean. Hauekin batera, babestuak izan ziren Ivalo ibaiko urre ingurua \u20131868an egin zen urrearen aurkikuntzaren ondorioz garatutako meatzaritza eta urre sukarraren aztarna dena\u2013, Inari aintzirako Ukonsaari uhartea \u2013samien sakrifizio gune garrantzitsua zena\u2013, Petsikkotunturi eta XIX. mendeko Sallivaara elur-orein haztegiak, mugan dagoen Raja-Joosepi etxaldea eta XVIII. mende hasierako Pielpaj\u00e4rviko baseliza ere.\nHala ere, denen artean, ondokoak dira Inariko ondasun nabarmenenak:\nOspakizun bereziak.\nUdalerrian ospatzen diren egun berezienak samien kultura eta usadioekin lotura duten ospakizunak dira; besteak beste, aipatzekoa da martxoaren bukaeran Inari herrian antolatzen den elur-orein txapelketa, \"Paliskunnat\" izenekoa. Partaideak, samiak ohi direnak, soka batzuen bitartez euren elur-oreinetara lotzen dira eta eskiak soinean dituztela helmugaraino lehen postuan iristen saiatzen dira. Bestetik, uztaileko \"Inariviikot\" edo Inariko astea izeneko ospakizuna dago. Astebete irauten duen udako jaialdi honek ekintzaz betetzen du Inari herria; antzerkiak, dantza ikuskizunak, umeentzako jarduerak eta jokoak, ibilaldiak, ur-motoen txapelketa, folk musika emanaldiak, kanoa irteerak, inariar istorio kontakizunak eta arte erakusketak antolatzen dituzte. Azkenik, samiekin zerikusia duten eta oso arrakastasuak diren beste bi ospakizun ere badira: \"Ijahis idja\" herri indigenen musikaldia, abuztu erdialdean ospatzen dena, eta \"Sk\u00e1bmagovat\" herri indegenen film eta telebista produkzioen jaialdia, 2019ko urtarrilean hogeigarren urteurrena ospatu zuena.\nSaariselk\u00e4 herrian, bestalde, turismoari begira antolatzen diren hainbat ospakizun daude. Guztietan arrakastatsuena azaroko gau ilun eta luzeak girotzeko sortu zen \"KaamosJazz\" jaialdia da; bertara, herrialdeko jazz musikari ospetsuenak joan ohi dira eta entzule nagusiak, jazz zaletuez gain, eski estaziora joaten diren elurzaleak dira. Gainera, ahulagoa izan ohi den udako turismoa berpizteko, azken urteotan abuztuan antolatzen hasi diren bi bilkura aipatu behar dira: Ipar Finlandiako motorzaleen batzar nagusia, \"J\u00e4nkh\u00e4ll\u00e4 Jytisee\", eta \"Rautaa Rajalle\", autozaleen festa nagusia. Abuztuaren 31an hasi eta irailaren 1ean bukatzen den Saariselk\u00e4 MTB mendiko bizikleta txapelketa, azkenik, uda sasoia agurtzeko antolatzen den ospakizuna da.\nEkonomia.\nLappiko gainontzeko udalerrien antzera, Inariko jarduera ekonomiko nagusia zerbitzu-sektorean dago; guztira, langileen %83,9k egiten du lan hirugarren sektorean, bai zerbitzu publikoetan, bai pribatuetan. Kopurua izugarri hazi da azken urteotan, batik bat, turismoak izan duen hazkuntzari esker. Gainontzeko langileak, aldiz, lehen sektorearen (%6,3) eta bigarrenaren (%7,9) artean banatzen dira. Aipatzekoa da samien artean abeltzaintzak betetzen duen funtzioa, izan ere, elur-orein zaintza euren kulturaren bereizgarri garrantzitsua da. Langabezia tasa %9,1ekoa da (2020); eta udal-tasa, aldiz, %19koa.\nXIX. mende erdialdera arte, Inari lehen sektoreko udalerria izan zen. Samien elur-orein etxaldeak ziren herritarren diru-sarrera nagusia, eta arrantzak eta egoera klimatikoak guztiz baldintzatutako nekazaritzak irabazi hauek osatzen zituzten. Dena den, XIX. mendean Ekialdeko Lappiko basoak ustiatzen hasi ziren eta baliabide naturalen erauzketak eta urre sukarrak herritar asko erakarri zituzten hegoaldetik. Bestalde, 1950eko hamarkadan, basogintza industria hazi eta garatu egin zen, eta Inari aintziraren gehiegizko ustiapena hasi zen. Inarik oparoaldi ekonomikoa izan zuen, herritarren kopurua hazi zen, azpiegiturak eraiki ziren, baina aintziraren ustiapen jasanezinaren ondorioz, arrainen kopuruak behera egin zuen nabarmen. Egoera larria zen, eskala txikiko arrantzak garrantzi handia baitzuen inariarren egunerokoan, eta herritarrak euren udalerriko baliabide naturalak babestearen beharraz ohartu ziren; horrenbestez, 70eko hamarkadatik aurrera, aintzira eta natura basatia babesteko ekintzak jarri ziren abian. Arrantza industriak udalerriaren motore ekonomiko nagusi izateari utzi zion eta turismo berdearen aldeko apustua egin zuen Inariko Udalak. Horrela, parke nazionalak eta eremu basatiak sustatzen hasi ziren eta, eski estazio eta azpiegitura berriekin batera, turismoa inariarren enplegu-emaile nagusi bihurtu zen.\nBirmoldaketa horren ikurra Saariselk\u00e4 herria da. Hain zuzen, Saariselk\u00e4 udalerriko turismoaren erdigune bihurtu zen eta bisitariak jasoko zituzten hotel, ostatu eta jatetxeak bertan eraiki ziren; guztira, 13.500 bisitari jasotzeko prestatu zen 300 biztanleko herria. Era berean, Kaunisp\u00e4\u00e4 eta Iisakkip\u00e4\u00e4 mendien artean dagoen eski estazioak bultzada handia izan zuen, eta horrekin, Inarik neguko kirolez eta natura basatiaz gozatzeko eskaintza luzatu zien turistei. Udalerrira iristen diren kirolzale eta naturazale gehienak finlandiarrak diren arren, azken urteotan, britainiar, alemaniar eta japoniar bidaiari ugari ere iritsi da.\nAzkenik, basogintza industriak Inariko diru iturri garrantzitsua izaten jarraitzen duen arren, aipatzekoak dira azken urteotan babestutako eremuen kontura udalerrian izan diren hainbat istilu. 2005. urtean, esaterako, sami abeltzainek eta Greenpeace erakundeak bat egin zuten Mets\u00e4hallitus enpresaren aurka egiteko. Mets\u00e4hallitusek pinu basoen %40 babestea erabaki bazuen ere, babestutako eremu hau emankorrak ez ziren eta sartzen zailak ziren basoek osatzen zutela salatu zuten talde ekologistak eta samiek. Hain zuzen ere, sami abeltzainek euren aspaldiko kultura mantentzeko eta neguan elur-oreinak elikatu ahal izateko ezinbestekoak dituzte udalerriko pinudiak eta zuhaitzen azalak; eta neurri horren ondorioz, eskura zeuden eta aspalditik samien egonleku izandako basoak babesgabe gelditzen ziren. Erabakiak Inariko pinu basoak herrialdeko papergintza enpresa nagusien esku gelditzeko erraztasuna ematen zuela salatu zuten aldarrikatzaileek. Azkenean, hainbat urteren ostean, Finlandiako Gobernua, Mets\u00e4hallitus, Greenpeace eta samiak akordio batera iritsi ziren eta babestutako eremua %40tik %80ra zabaltzea adostu zuten 2010ean. Negoziazioan parte hartu zuten alderdi guztiak ados agertu baziren ere, Inariko Udalak urtero udalerriko naturaren gainean eskumena zabaltzeko aldarria egiten jarraitzen du."}
{"id": "61146", "revid": "336", "url": "https://eu.wikipedia.org/wiki?curid=61146", "title": "Itrio", "text": "Itrioa elementu kimiko bat da, Y ikurra eta 39 zenbaki atomikoa dituena. Trantsizio-metal zilarkara eta lustreduna da. Itrioa askotan ageri da mineral arraroetan, eta bere bi konposatu kolore gorriko fosforoak egiteko erabiltzen da telebistetan oraindik ere erabiltzen diren hodi katodikoetan.\nEzaugarri nagusiak.\nItrioa nahiko egonkorra da airearekin kontaktuan, eskandioaren antzekoa da itxuraz, eta kimikoki lantanidoen antzeko portaera dauka. Zati txikietan birrintzen denean, ezegonkortu egiten da eta suak har dezake 400\u00a0\u00b0C-etik gora. Bere oxidazio-egoera arruntena +3 da."}
{"id": "61147", "revid": "105290", "url": "https://eu.wikipedia.org/wiki?curid=61147", "title": "Hatay probintzia", "text": "Hatay probintzia Turkiako 81 probintzietako bat da. Bere hiriburua Antakya da. 5.678 km\u00b2ko azalera du eta bertan 1.253.726 biztanle bizi dira.\nBarrutiak.\nProbintziaren barnean 12 barruti daude:"}
{"id": "61148", "revid": "105290", "url": "https://eu.wikipedia.org/wiki?curid=61148", "title": "Isparta probintzia", "text": "Isparta probintzia Turkiako 81 probintzietako bat da. Bere hiruburua Isparta da. 8.733 km\u00b2ko azalera du eta bertan 547.525 biztanle bizi dira.\nBarrutiak.\nProbintziaren barnean 13 barruti daude:"}
{"id": "61151", "revid": "1545", "url": "https://eu.wikipedia.org/wiki?curid=61151", "title": "Mersin probintzia", "text": "Mersin probintzia Turkiako 81 probintzietako bat da. Bere hiruburua Mersin da. 15.737 km\u00b2ko azalera du eta bertan 2.275.216 biztanle bizi dira.\nBarrutiak.\nProbintziaren barnean 10 barruti daude:"}
{"id": "61153", "revid": "105290", "url": "https://eu.wikipedia.org/wiki?curid=61153", "title": "Istanbul probintzia", "text": "Istanbul probintzia Turkiako 81 probintzietako bat da. Bere hiruburua Istanbul da. 5.170 km\u00b2ko azalera du eta bertan 11.622.257 biztanle bizi dira.\nBarrutiak.\nProbintziaren barnean ondorengo barrutiak daude:"}
{"id": "61155", "revid": "1105", "url": "https://eu.wikipedia.org/wiki?curid=61155", "title": "Istanbulgo probintzia", "text": ""}
{"id": "61157", "revid": "119347", "url": "https://eu.wikipedia.org/wiki?curid=61157", "title": "Rumantsch Grischun", "text": "Rumantsch Grischun erromantxeraren eredu batua da, bost dialektoetatik (Sursilvan, Sutsilvan, Surmiran, Puter eta Vallader) 1982an Heinrich Schmidek sortua eta Lia Rumantschak sustatua.\n1985ean argitaratu zuten lehen hiztegi batua, oinarrizko gramatikarekin batera, ordutik gaurkotzen dutena. Gaur egun, 200.000 hitz inguru biltzen ditu.\nErreferentziazkoa da literatura erromantxerako eta orokorrean idatzizko jarduerarako, hiztunen onarpena oraindik partziala den arren.\nAhoskera.\nHainbat fonemarekin ahoskera erromantze hizkuntzen (italiera eta frantsesa) eta alemanieraren artean dago."}
{"id": "61158", "revid": "105290", "url": "https://eu.wikipedia.org/wiki?curid=61158", "title": "Sursilvan", "text": "Sursilvan erromantxeraren bost dialektoetako bat da.\nHiztunak jatorriz Grisons Kantoiaren mendebaldean bizi dira, Vorderrheineko ibarran, Surselvako eskualdean, Lumnezia, Foppa eta Cadin batik bat."}
{"id": "61159", "revid": "105290", "url": "https://eu.wikipedia.org/wiki?curid=61159", "title": "Sutsilvan", "text": "Sutsilvan erromantxeraren bost dialektoetako bat da.\nHiztunak Grisons Kantoiaren erdialdean bizi dira, Hinterrheineko ibarrean, Sutselvako eskualdean, Plaun, Tumliasco eta Schons inguruan."}
{"id": "61160", "revid": "96586", "url": "https://eu.wikipedia.org/wiki?curid=61160", "title": "Joan Gurutzekoa", "text": "Juan de Yepes \u00c1lvarez (Fontiveros, \u00c1vila, 1542ko ekainaren 24a - \u00dabeda, Ja\u00e9n, 1591ko abenduaren 14a), erlijio izenez Joan Gurutzekoa (), espainiar fraidea eta Espainiako Urrezko Mendeko poeta handienetako bat izan zen. Erdi Aroko eta Pizkunde garaiko moldeak, herriko formak eta erlijio sinbolismo landua maisutasun handiz erabili zituen bere obra mistikoan. 1726tik Eliza Katolikoaren santua eta 1952tik gaztelaniazko poeten zaindaria da.\nEspainiako karmeldarren ordenaren erreformazale garrantzitsuena izan zen, Teresa de Jesusekin batera. Karmeldar oinutsen taldea indartu zuten biek Espainian zehar. 1577an, preso hartu zuten, karmeldar oinetakodunek eginiko presioengatik, eta Toledon giltzapetu zuten. Han idatzi zituen bere lehen poemak. Zortzi hilabeteren buruan, ihes egin zuen kartzelatik eta karmeldar oinutsen aldeko jardueran jarraitu zuen ondoko urteetan Andaluzia aldean. Hala ere, aurkari handiak sortu zitzaizkion karmeldar oinutsen artean ere eta, kargu guztiak kendu eta gero, fraide soil hil zen Ubedako komentuan. Bera hil ondoan eman ziren argitara Joan Gurutzekoaren obra guztiak. Hitz lauz eginiko mistika tratatuak \"(Karmelo mendirako igoera, Arimaren gau iluna, Amodiozko gar bizia\" eta \"Izpirituzko kantua)\" landu zituen hiru poema nagusien iruzkin luzeak dira: \"Gau iluna\" (1578-1583), \"Izpirituzko kantua\" (1584) eta \"Amodiozko gar bizia\" (1584).\nJuan Ignazio Goikoetxea \"Gaztelu\", Nikolas Ormaetxea \"Orixe\" eta Luis Baraiazarra idazleek eman dituzte Joan Gurutzekoaren poemen euskarazko bertsio aipagarrienak.\nBizitza.\nJoan Gurutzekoa 1542. urtean munduratu zen, Avilako probintziako Fontiverosen. Gurasoak, Gonzalo de Yepes eta Catalina \u00c1lvarez, ehuleak ziren. Hiru urte zituela, aita eta anaia gazteena hil zitzaizkion. Amak, familia aurrera ateratzeko, hainbat herritan lan egin behar izan zuen, harik eta 1551n Medina del Campora iritsi ziren arte. Garai hartan, Medina del Campo Iberiar goi-lautadaren iparraldeko hirigunerik handien eta aberatsenetako bat zen. Han, anaia nagusia ezkondu zenez, familiaren egoera ekonomikoa zertxobait hobetu zen eta Joan eskolara joan ahal izan zen. Beti ere, txiro nabarmena zenez gero, ikasketen kontraprestazio gisa elizmutil lanak egin behar izan zituen (meza ematen lagundu, limosnak jaso, hiletetan parte hartu...).\nEskola horretatik jesuiten kolegio batera joan zen giza zientziak ikastera. Ikasketak ordaindu ahal izateko, \"Nuestra Se\u00f1ora de la Concepci\u00f3n de Medina\" ospitalean lan egin zuen. 1559-1563 bitartean egindako ikasketek latina guztiz menperatzea ahalbidetu zioten. Horrela, itzulpenez gain bere idazlanak ere latinez idazteko gai izan zen. Ikasle giro hartan, garaiko humanismo kristau berriaren erakusbidek (\u00abratio studiorum\u00bb) ezagutzeko aukera izan zuen.\n1563an Medinako karmeldarren komentuan sartu zen nobizio, Juan de Santo Mat\u00eda izenarekin. Profesa egin ondoren Salamancan Arte-batxilergoa ikasi zuen. 1567an apaiztu eta Medinara itzuli zen lehen meza ematera. Bertan Teresa Avilakoa, karmeldarren ordena erreformatzen hasi zen lekaimea, ezagutu zuen. Hark bezala, Joanek ere ordena erreformatu nahi zuen, eta behinola izandako soiltasuna eta zorroztasuna berreskuratu, Aita Santuaren erabaki berezi bati esker baztertuak baitzituen ordenak. Santa Teresaren akuilurik gabe, San Joan, izpiritu delikatukoa eta osasun ahulekoa, ez zen ziur aski oso urrutira joango bere asmo erreformatzaileetan. Baina Teresaren indarrak bultzatu zuen, mojen parez pare, Karmeloko fraideen erreforma egitera, eta Karmeldar Oinutsen ordena sortzera-\n1567-68 ikasturtean Salamancara itzuli zen Teologia ikastera, baina berehala Teresarekin batera Valladolidera joan zen oinutsen ordena ezartzera. 1568an, oso bitarteko gutxirekin, Karmeldar Erreformatu edo Karmeldar Oinutsen lehen monasterioa sortu zuen Duruelon, eta orduan hartu zuen \"fray Juan de la Cruz\" izena. Ordutik aurrera, gero eta zeresan gehiago izan zuen karmeldar erreforman; bera izan zen, Teresa Avilakoarekin batera, Karmeldar oinutsen artean karisma berria zabaltzen lan gehien egin zuen erlijiosoa. Beste monasterio batzuk fundatu ondoren, 1572an, Teresa Avilako etxe nagusiko abadesa egin zutenean, Joan izendatu zuten komentu hartako zuzendari espirituala.\nKarmeldarren erreformak gatazkak sortu zituen Oinutsen eta Oinetakodunen artean. Berehala hasi zen Oinetakodunen erasoa, erreforma gerarazi nahi baitzuten. 1577ko abenduko gau batean fraide talde batek, jende armatuaren laguntzaz, preso hartu zuen Joan Avilako komentuan; Toledora eraman zuten eta karmeldar komentuko lurpeko ziega batean itxi. Han era guztietako nekeak, umiliatzeak eta bortxa espiritual eta fisikoak pairatu behar izan zituen. Zortzi hilabete preso eman ondoren, ihes egitea lortu, eta Teresaren laguntzarekin Almod\u00f3var del Campoko monasterio batean babesa aurkitu zuen. Garai hartantxe onetsi zituzten Oinutsak Karmeldarren Ordenako sail independente moduan; hala, amaitu egin zen San Joanen esetsaldia, eta lan egin ahal izan zuen komentu berriak antolatzen eta zuzentzen, eta orobat izan zuen orduan idazteko beta.\nAndaluziara joan, eta hantxe egin zituen azkeneko urteak. Artean ere arazo asko izan zuen ordea: erreformari buruzko iritzi desberdinak zirela eta, 1591n karguak kendu zizkioten eta, berriz ere, neke gogorrak jasan behar izan zituen. Haren nagusien asmoa Mexikora bidaltzea zen. Urte horretako abuztuan, Andaluziara bidean, geldialdi bat egin zuen La Pe\u00f1uelako komentuan (La Carolina, Ja\u00e9n). Han idatzi zituen bere azken eskutitzak. Eritu zenez gero, irailean \u00dabedara eraman behar izan zuten, eta hantxe hil zen abenduaren 14an.\n1657an dohatsu aitortu zuten, eta 1726an Benedikto XIII.ak kanonizatu zuen. 1926an Pio XI.ak Elizako Doktore titulua eman zion eta honen ondorengoak, Pio XII.ak, gaztelaniazko poeten zaindari izendatu zuen.\nJoan Gurutzekoaren obrak.\nLaburra da Joan Gurutzekoaren poesiazko emaitza. Baina poesia hori hain da trinkoa, hain da ederra, halako intentsitate handia du, non ezinbestean sortzen baitu irakurtzen duten guztien miresmena eta atxikimendua. Bestalde, bere poema batzuen komentarioak edo glosak eginez, teoriazko lanak ere osatu zituen (glosen parte bat bakarrik iritsi zaigu); komentario horiek balio handia dute, eta hori dela eta \"doktore mistiko\" nagusitzat hartzen da. San Joanen obra, beraz, bere garrantzi espiritual eta filosofikoagatik, kristau literaturaren gailurretako bat da. Pizkundeko poesia espainolaren panoraman -ospe handiko idazleak ditu: Alonso Ertzilla, Joan Bosc\u00e0, Garcilaso de la Vega, Luis Leongoa, Fernando de Herrera- Joan Gurutzekoak leku guztiz berezia hartzen du: lehena.\nSan Joanen poesia lana bi sailetan bana daiteke:\nObra horiek, hurrenez hurren, zortzi, berrogei eta lau estrofa dituzte. Lehenengo biek Garcilasoren lirak baliatzen dituzte, eta hirugarrenak sei bertsoko estrofak. Elkarrekin lotura estua dute hirurek, eta goraldi mistikoari buruzko lan bakarra osatzen dute: \"Arimaren gau iluna\"-n arimaren ihesa kontatzen du poetak, gauaren erdian, zentzuen presondegitik, eta, libre azkenean, bat egiten du Maitearekin; \"Kantu espirituala\"-n jainkoarengana iristeko bidearen prozesu mistikoa agertzen du: lehen bi estrofetan, bide garbigarriarena, bide argigarriarena erdiko bederatzietan eta, gainerakoetan, bat egiteko bidea; azkeneko lauetan batasunaren egoera deskribatzen du. \"Maitasun gar bizia\"-ren lau estrofetan, bozkarioz eta maitemindurik, atsegin gorena kantatzen du poetak.\nBestalde, bere bertsozko lanak argitzeko, glosa modura, hitz lauzko komentarioak -aski poetikoak horiek ere- idatzi zituen Joanek. \"Arimaren gau iluna\"-ri bi lan eskaini zizkion: bat, \"Subida del monte Carmelo\" (\u00abKarmelo mendiko igoera\u00bb), eta beste bat poemaren izen berekoa, baina bukatu gabea, bi estrofa eta hirugarren parte bat besterik ez baitu komentatzen; beste bi poemei dagozkien glosek zeinek bere poemaren izena du.\nObra horiek ez zituen bizirik zegoela argitaratu nahi izan egileak, agian heterodoxotzat joko zituztelako. Poeta hil eta handik hogeita zazpi urtera, 1618an, kaleratu ziren gehienak eta 1627an argitaratu zen \"Kantu espirituala\".\nJoan Gurutzekoaren mistika.\nAlde batera uzten badira Eskritura Santuak eta patristikako edo eskolastikako ohiko gaiak, Joan Gurutzekoaren lanean ez dago ia aipamenik batere, eta mistikaren autodidaktatzat edo hartu dute luzaroan adituek. Alabaina, duela gutxi egindako ikerketek agertu dute aski kultura zabala zuela alor horretan. Pseudo-Dionisio Areopagokoa, VI. mendeko teologo grekoaren eragin sakona du, eta era berean ondo ezagutzen zituen Erdi Aroko mistiko renaniar-flandriarrak, latinezko itzulpenetan irakurri zituenak. Bereziki nabarmena da Johannes Tauler alsaziar mistikoari egozten zaizkion obra benetako edo apokrifoen lanen oihartzuna, zeinen bitartez Eckhart maisuarenganaino iristen den pentsamendu joera bat ezagutu zuen San Joanek.\nJoanen mistika guztiz anti-intelektuala da edo, zehatzago esanda, anti-kontzeptuala. Meditazioa berez ez zitzaion interesatzen, eta hasiberriaren ariketa moduan bakarrik lantzen zuen. Kontenplaziozko egoerak erakartzen zuen ororen gainetik. Haren metodoa negazioan oinarritzen da batez ere, sortutakoaren ukoan, ezerezean. Haren Jainko absolutuak ez du zerikusirik batere sorkariekin eta, horren ondorioz, ez dago ezer ez zentzuen munduan, ez adimenarenean, ez dago ezagutzarik -berdin dio nondik etorrita, baita mirarizko argitasun batek ekarria bada ere-, jainkozko batasunera eramango duenik. Arimak beraz ezereztu egin behar du, sorkari oro ukatu eta baita arima bera ere, bere gaitasunez osorik hustu, borondatea, adimena eta oroimena ere ezabatu, gauean erabat sartu -metafora horren bidez, San Joanek erabateko gabetzea adierazten du-. Egoera horretara iristeko arimak egiten duen ahalegina, poetak \"gau aktiboa\" deritzanari dagokio, zentzuaren eta izpirituaren gauari. Arimak ordea, bere ahalegin hutsez, ezin du bere gaitasun oro ezabatu eta, horregatik, Jainkoaren premia du guztiz biluzteko; ekintza hori \"gau pasiboa\" da, eta zentzuetan eta espirituan gertatzen da, froga oinazetsuen bidez. Honi guztiari dagokionez, garbikuntza pasiboen teorialari benetan koherentea eta aurrenekoa izan zen San Joan; garbikuntza hori, harentzat, oinarrizko gertaera da Jainkoarekin bat egitera daraman bidean.\nMistikoaren ibilbidea, beraz, ilunpetan murgildua dago Joanentzat; ez dator bat beraz ibilbide horri nolakotasun argitsua egozten dioten beste mistiko batzuen ikusmoldeekin. Bide ilunpetsu hori fedean berean egiten da, fedea ere ilunpetsua gertatzen baitzaio adimenari, gaua bezalaxe; izan ere, bide horrek ezagutzaren giza moduak baztertzea eskatzen baitu, Jainkoaren nozio orokorra eta nahasia baita bidearen helburua. Hala, ezagutza zehatz oroz gainetik, formulazio, ikusmolde, sentimendu guztien gainetik dagoen Izaki batekin bateratu behar du arimak. Zoritxarrez, ez dauzkagu eskura San Joanen orririk sakonenak, bizitza espiritualaren amaierako jainkozko batasunaz, hau da, espezialistek \"egoera teopatikoa\" deitzen duten horretaz, mintzatzen direnak. Zenbait komentario-egileren arabera, egoera hori absolutuaren bizikizun dogmaren gainekotzat eta panteistatzat hartzen zuen poetak. Izan ere, zenbait daturen arabera, San Joanek ibilbide mistikoaren gailurra modu hirukoitzean ulertzen zuen, bere aurretik, XIII. mendean, panteismoz salatu zuten Jan van Ruysbroek flandriar teologoak bezalaxe.\n\"Karmelo mendiko igoera\" eta \"Arimaren gau iluna\" lanek, batez ere, jainkozko esentziarekiko batasunari dagokionez planteatzen dute arazo espirituala; \"Kantu espirituala\" eta \"Maitasun gar bizia\" poemek berriz, Kristorekiko batasun pertsonalaren gunean kokatzen dira, Kristo Hitz haragiztatutzat, arimaren Senartzat hartuta: azken bi obra horiek, hortaz, beste pentsabide bati jarraitzen diote. Beti ere eginkizun nagusia fedeari emanez, hasiera-hasieratik agertzen da maitasuna ibilbide mistikoaren eragile nagusitzat. Amodiozko harreman hori deskribatzeko, ezteiez mintzatzen da Joan, ezkontzaz, eta era horretan eztei mistikaren tradizioan kokatzen da, zenbaitetan oso metafora ausartak erabiliz (Salomon erregearen \"Kantarik Ederrena\"-ren oihartzun argia dute metafora horiek). Ikuspuntu horretatik, \"Kantu espirituala\" da kristau literaturak eman duen sintesi espiritual indartsuenetako bat.\nErreferentziak.\nIkus, gainera"}
{"id": "61161", "revid": "119347", "url": "https://eu.wikipedia.org/wiki?curid=61161", "title": "Arhan", "text": "Arhan Nafarroa Behereko eta Lapurdiko ibaia da, bere ibilbidearen gehiengoa lehenengo lurraldean egiten duelarik. 48,4 kilometroko luzera duen ibai hau Aturri ibaiaren ibaiadarra da.\nGeografia.\nIbaia Baigura mendiaren oinean, Heraitzen (Heleta) jaiotzen da. Lekornen, Makeatik datozen urak jasotzen ditu. Garroko jauregiaren oinetik eta Haltzuiako errota zaharretik iragaten da, Ahurtin Aturri ibaira isuri baino lehen.\nIbaiadarrak.\nHona hemen Arhanen ibaiadarren zerrenda:\nZeharkatutako herriak.\nIbaiak ondorengo udalerriak zeharkatzen ditu:"}
{"id": "61163", "revid": "512", "url": "https://eu.wikipedia.org/wiki?curid=61163", "title": "Izmir probintzia", "text": "\u0130zmir probintzia Turkiako 81 probintzietako bat da. Bere hiruburua \u0130zmir da. 11.811 km\u00b2ko azalera du eta bertan 3.769.000 biztanle bizi dira.\nBarrutiak.\nProbintziaren barnean 28 barruti daude:"}
{"id": "61164", "revid": "1105", "url": "https://eu.wikipedia.org/wiki?curid=61164", "title": "\u0130zmir probintzia", "text": ""}
{"id": "61165", "revid": "1545", "url": "https://eu.wikipedia.org/wiki?curid=61165", "title": "Kars probintzia", "text": "Kars probintzia Turkiako 81 probintzietako bat da. Bere hiriburua Kars da. 9.594 km\u00b2ko azalera du eta bertan 267.106 biztanle bizi dira.\nBarrutiak.\nProbintziaren barnean 8 barruti daude:"}
{"id": "61166", "revid": "105290", "url": "https://eu.wikipedia.org/wiki?curid=61166", "title": "Surmiran", "text": "Surmiran erromantxeraren bost dialektoetako bat da.\nHiztunak jatorriz Grisons Kantoiaren erdialdean bizi dira, Julia eta Albula ibarretan, Surmeirako eskualdean."}
{"id": "61167", "revid": "105290", "url": "https://eu.wikipedia.org/wiki?curid=61167", "title": "Catal\u00e3o", "text": "Catal\u00e3o Brasilgo Goias estatuan kokatzen den hiria da. 3.778 kilometro karratuko azaleran 75.623 biztanle ditu (2007).\nCatal\u00e3orrei \"Catalano\" deritze. Hiriak 3.778 kilometro karratuko azalera dauka. Horrek kilometro karratuko 20 biztanle ematen du."}
{"id": "61168", "revid": "105290", "url": "https://eu.wikipedia.org/wiki?curid=61168", "title": "Puter", "text": "Puter erromantxeraren bost dialektoetako bat da.\nHiztunak jatorriz Grisons Kantoiaren ekialdean bizi dira, Engadin/Engiadina Garaia eskualdean.\nAditu batzuen ustez, ladinoaren aldaera dugu hau."}
{"id": "61169", "revid": "105290", "url": "https://eu.wikipedia.org/wiki?curid=61169", "title": "Vallader", "text": "Valladerra erromantxeraren bost dialektoetako bat da.\nHiztunak jatorriz Grisons Kantoiaren ekialdean bizi dira, Engadin/Engiadina Beherea eskualdean.\nAditu batzuen ustez, ladinoaren aldaera dugu hau."}
{"id": "61170", "revid": "105290", "url": "https://eu.wikipedia.org/wiki?curid=61170", "title": "Kastamonu probintzia", "text": "Kastamonu probintzia Turkiako 81 probintzietako bat da. Bere hiruburua Kastamonu da. 13.473 km\u00b2ko azalera du eta bertan 322.759 biztanle bizi dira.\nBarrutiak.\nProbintziaren barnean 20 barruti daude:"}
{"id": "61171", "revid": "44506", "url": "https://eu.wikipedia.org/wiki?curid=61171", "title": "Samoa Estatubatuarra", "text": "Samoa Estatubatuarra edo Samoa Iparramerikarra (ingelesez \"American Samoa\" eta samoeraz \"Amerika S\u0101moa\" edo \"S\u0101moa Amelika\") hegoaldeko Ozeano Barean dagoen Ameriketako Estatu Batuen menpeko \"lurralde atxiki gabea\" da. \"De facto\" hala bada ere, NBEren lurralde ez-autonomoen zerrendan dago eta beraz \"de iure\" deskolonizatu gabeko lurraldea da.\nSamoa Iparramerikarreko lurraldean alde batetik Samoa uhartediaren ekialdeko zatia eta bestetik kultural zein geografikoki Tokelaurekin lotura estua duen Olohega edo Swains Uhartea daude. Cook Uharteak ekialdean, Niue hegoaldean, Tonga hego-mendebaldean, Mendebaldeko Samoa independentea mendebaldean eta Tokelau iparraldean auzokide ditu, denak Polinesian.\nHiriburu ofiziala Pago Pago da baina \"Fono\" (bertako legebiltzarra) Fagatogon dago eta askotan azken hau jotzen da hiriburutzat; hala ere, biak elkarren ondoan daude eta horiei albo-alboan dagoen Utulei gehitu ahal zaie, hortxe kokatzen baita botere betearazlea.\nGeografia.\nSamoa Estatubatuarra Ozeanian dago, bost sumendi uhartek eta atoloi bik osatua. Eremua 199 km\u00b2 da. Bere kokapena Ozeano Barean dela eta, abendutik martxoraino noizbehinka tifoiak pairatzen ditu.\nUharteak.\nSamoa uhartediaren ekialdeko uharteak, mendebaldetik ekialdera aurkeztuak:\nLurraldearen iparraldean, Tokelauk beretzat eskatzen duena kulturalki tokelauarra delako:\nHistoria.\nK.a. 1000 urte ingurutik biztanleria badu ere, europar esploratzaileek ez zuten bisitatu Samoa XVIII. mendera arte.\nXIX. mendean AEBek eta Alemaniak samoar uhartediaren jabetza auzitan izan ondoren, 1899ko Berlingo Itunari esker potentzia biek uhartedia zatitu zuten. Estatu Batuek ekialdeko partea okupatu zuten eta Alemaniak mendebaldeko uharteak, gaur egun Samoako estatu independentea dena.\nUhartedia estatubatuar armadarentzako kanpamentu bihurtu zen, Pago Pago ikatz biltegia eta banan-banan uharteak okupatzeari ekin zioten: Tutuilaren txanda 1900ean izan zen; Manu'a Uharteena 1904an, Tui Manu\u02bba Elisala hango azken subiranoari itun bat sinarazi eta gero. Azken anexioa Olohegarena izan zen, 1925ean.\nLehen Mundu Gerraren ostean Mau mugimendua garatu zen bai mendebaldeko Samoan (alemaniarren porrotaren ostean Zeelanda Berriaren menpean) bai ekialdean; azken honetan gerrako beteranoa zen Samuel Sailele Ripley izan zen buruzagia. Indarraren erabileraren kontrakoa bazen ere, AEBetako Itsas Armadak mugimendua desagertarazi zuen.\nBigarren Mundu Gerran estatubatuar \"marineak\" bertako biztanleak baino gehiago ziren, horrek dakarren inpaktu kulturalarekin. Egoera profitatu nahian Washingtongo Barne Saila uharteak anexionatzen saiatu zen baina bertako buruzagiek, Tuiasosopo Mariota burua zela, proposamena geldiarazi zuten eta autonomia lortu zuten: Samoa Estatubatuarreko \"Fono\" edo legebiltzarra sortu zen. Aldi berean, antzinako gobernari militarraren ordez bertako gobernari zibila izan zuten.\nAmeriketako Estatu Batuetako Kongresuak ez du legerik onartu egoera normaltzeko baina Samoa Iparramerikarrak bere konstituzioa onetsi zuen 1967ko uztailaren 1ean. Gaur egun, Nazio Batuek Samoa Estatubatuarra bertako gobernurik gabeko lurraldetzat du, baina herrialdeak sailkapena eztabaidan du.\nBanaketa administratiboa.\nSamoa Iparramerikarra administratiboki hiru barrutitan eta \"antolatu gabeko\" atoloi bitan banatuta dago. 14 konderri eta 74 herrixkatan azpibanatuta dago."}
{"id": "61175", "revid": "535", "url": "https://eu.wikipedia.org/wiki?curid=61175", "title": "Errobi ibaia", "text": ""}
{"id": "61176", "revid": "535", "url": "https://eu.wikipedia.org/wiki?curid=61176", "title": "Mithiri\u00f1a", "text": ""}
{"id": "61177", "revid": "105290", "url": "https://eu.wikipedia.org/wiki?curid=61177", "title": "Kayseri probintzia", "text": "Kayseri probintzia Turkiako 81 probintzietako bat da. Bere hiruburua Kayseri da. 17.116 km\u00b2ko azalera du eta bertan 1.096.088 biztanle bizi dira.\nBarrutiak.\nProbintziaren barnean 16 barruti daude:"}
{"id": "61178", "revid": "105290", "url": "https://eu.wikipedia.org/wiki?curid=61178", "title": "Kirklareli probintzia", "text": "K\u0131rklareli probintzia Turkiako 81 probintzietako bat da. Bere hiruburua K\u0131rklareli da. 6.056 km\u00b2ko azalera du eta bertan 326.950 biztanle bizi dira.\nBarrutiak.\nProbintziaren barnean 8 barruti daude:"}
{"id": "61179", "revid": "1105", "url": "https://eu.wikipedia.org/wiki?curid=61179", "title": "K\u0131rklareli probintzia", "text": ""}
{"id": "61180", "revid": "105290", "url": "https://eu.wikipedia.org/wiki?curid=61180", "title": "K\u0131r\u015fehir probintzia", "text": "K\u0131r\u015fehir probintzia Turkiako 81 probintzietako bat da. Bere hiruburua K\u0131r\u015fehir da. 6.434 km\u00b2ko azalera du eta bertan 238.807 biztanle bizi dira.\nBarrutiak.\nProbintziaren barnean 7 barruti daude:"}
{"id": "61181", "revid": "1545", "url": "https://eu.wikipedia.org/wiki?curid=61181", "title": "Kocaeli probintzia", "text": "Kocaeli probintzia Turkiako 81 probintzietako bat da, Turkiako ipar-mendebalean, Itsaso Beltzaren eta Marmarako itsasoaren ertzean kokatzen da. Bere hiriburua \u0130zmit da. 3.635 km\u00b2ko azalera du eta bertan 1.206.085 biztanle bizi dira (2000).\nNekazaritza (tabakoa, azukre-erremolatxa) eta industria (porlana, ehungintza, papergintza eta petrolioa) dira jarduera ekonomiko nagusiak.\nHistoria.\nBitiniako erreinuko lurraldea zen K.a. III. mendean. Han ehortzi zuten Anibal K.a. 198. urtean (egungo Gebze hirian).\nBarrutiak.\nKocaeli probintzian 7 barruti daude:"}
{"id": "61183", "revid": "105290", "url": "https://eu.wikipedia.org/wiki?curid=61183", "title": "Konya probintzia", "text": "Konya probintzia Turkiako 81 probintzietako bat da. Bere hiruburua Konya da. 40.824 km\u00b2ko azalera du eta bertan 2.412.104 biztanle bizi dira.\nBarrutiak.\nProbintziaren barnean 33 barruti daude:"}
{"id": "61185", "revid": "336", "url": "https://eu.wikipedia.org/wiki?curid=61185", "title": "Zirkonio", "text": "Zirkonioa elementu kimiko bat da, Zr ikurra eta 40 zenbaki atomikoa dituena. Titanioaren antzeko trantsizio-metal zuri-grisa, lustreduna eta korrosioarekiko oso erresistentea da. Normalean zirkon izeneko mineraletik erauzten da. Bere erabilera nagusia erreaktore nuklearretan da, batez ere erregai-zutabeak estaltzeko, neutroi-harrapaketako sekzio baxua baitu.\nEzaugarri nagusiak.\nZirkonioa altzairua baino arinagoa da eta bere gogortasuna kobrearenaren parekoa da. Hauts bihurtu arte zatitzen denean, suak har dezake airearekin kontaktuan, batez ere tenperatura altuetan. Zirkonioz eta zinkez egindako aleazioak propietate magnetikoak ditu 35 K (-238\u00a0\u00b0C) azpitik. Zirkonioaren oxidazio-egoera arruntena +4 da, nahiz eta zenbait konposatu kimikotan +3 eta +2 ere lor daitezkeen."}
{"id": "61186", "revid": "1545", "url": "https://eu.wikipedia.org/wiki?curid=61186", "title": "K\u00fctahyako probintzia", "text": "K\u00fctahyako probintzia Turkiako 81 probintzietako bat da. Bere hiriburua K\u00fctahya da. 12.119 km\u00b2ko azalera du eta bertan 684.082 biztanle bizi dira.\nBarrutiak.\nProbintziaren barnean 13 barruti daude:"}
{"id": "61187", "revid": "15795", "url": "https://eu.wikipedia.org/wiki?curid=61187", "title": "K\u00fctahya probintzia", "text": ""}
{"id": "61188", "revid": "512", "url": "https://eu.wikipedia.org/wiki?curid=61188", "title": "Malatya probintzia", "text": "Malatya probintzia Turkiako 81 probintzietako bat da. Bere hiruburua Malatya da. 12.235 km\u00b2ko azalera du eta bertan 923.248 biztanle bizi dira.\nBarrutiak.\nProbintziaren barnean 14 barruti daude:"}
{"id": "61189", "revid": "31982", "url": "https://eu.wikipedia.org/wiki?curid=61189", "title": "Manisa probintzia", "text": "Manisa probintzia Turkiako 81 probintzietako bat da. Bere hiruburua Manisa da. 13.120 km\u00b2ko azalera du eta bertan 1.278.657 biztanle bizi dira.\nBarrutiak.\nProbintziaren barnean 16 barruti daude:"}
{"id": "61190", "revid": "105290", "url": "https://eu.wikipedia.org/wiki?curid=61190", "title": "Astato", "text": "Astatoa elementu kimiko bat da, At ikurra eta 85 zenbaki atomikoa dituena. Elementu hau naturan agertzen da uranio-235 isotopoa uranio-238 bihurtzen denean. Halogenorik astunena da eta oso erradioaktiboa da.\nEzaugarri nagusiak.\nMasa-espektrometro bidez baieztatu denez, elementu honek gainerako halogenoek bezalako portaera dauka, eta batez ere iodoaren antzekoa (segurasko tiroidean metatuko litzateke iodoa bezala), nahiz eta astatoa iodoa baino metalikoagoa dela uste den. Zenbait ikerketa egin dira astatoaren propietateak ezagutzeko, baina zaila da lan hauek egitea, astatoa oso bakana baita Lurrazalean (erdibizitza oso laburra du). Bere isotoporik egonkorrenak 8,3 orduko erdibizitza dauka. Astatoaren desintegrazioaren azken produktua berunaren isotopo bat da.\nAstatoa naturako elementurik arraroena da: Lurrazalean inoiz 28 gramo astato existitu izan direla estimatu da."}
{"id": "61191", "revid": "1545", "url": "https://eu.wikipedia.org/wiki?curid=61191", "title": "Turkiako historia", "text": "Turkiako historia turkiar errepublikaren sorrerarekin hasi zen 1922an. Erregimen berri hau Otomandar Inperioaren ondorengoa izan zen, Mehmet VI. Vahdettin sultana boteretik kendu ostean. Izan ere, otomandar estatua praktikan deseginda zegoen Lehen Mundu Gerraren ondoren.\nIndependentzia Gerra.\nTurkiar nazionalistek Turkia estatua eratu zuten Independentziako Gerraren ondorioz. Borroka horretan, Grezia garaitu zuten turkiarrek Anatoliako mendebaldean, Armenia eta Georgia ekialdean, eta Frantzia hegoaldean.\nAnkarako gobernuaren aldetik \u0130smet Pasha (\u0130n\u00f6n\u00fc) politikariak negoziatutako Lausanako Itunaren bidez (1923ko uztailaren 24an sinatuta), egungo mugak ezarri zituen (Hatay probintzia kenduta, zein 1939an sartu zen Turkian). Horretaz gain, nazioarteko mailan Turkiako Errepublikaren onespena ekarri zuen Otomandar Inperioaren ondorengo gisa.\nAlderdi bakarreko garaia.\n1923-1938: Atat\u00fcrk.\nTurkiako Errepublika 1923ko urriaren 29an sortu zen, Mustafa Kemal lehen presidentea zuela. Ankaran oinarritutako talde iraultzaileak osatu zuen gobernua.\nHamar urte inguruan, Atat\u00fcrken erreformen bidez, herrialdeak mendebaldeko gisako sekularizazio prozesua jaso zuen: hezkuntza batu zen, islamdar epaitegiak itxi ziren, islamdar legedia sekular batengatik ordezkatu zen, sexuen arteko berdintasuna onartu zen eta emakumeei eskubide politiko guztiak eman zitzaizkien 1934ko abenduaren 5ean, turkiera eraberritu zen, alfabeto latindarra hartu zen, abizenak eta janzkera arautu ziren (feza, kapela musulman tradizionala, debekatu zen), eta abar eta abar.\nSortu zen lehendabiziko alderdi politikoa Emakumeen Alderdia (Kad\u0131nlar Halk F\u0131rkas\u0131) izan zen. Garai horretan emakumeek politikagintzan jardutea guztiz zilegia ez zenez, alderdia bertan behera geratu zen. Alderdi anitzeko sistema eratzeko lehen ahalegina Alderdi Liberal Errepublikarraren bidez egin zen. Baina alderdi hori 1930ean desegin ostean, ez zen saio berririk gertatu 1945era arte.\n1938-1950: \u0130n\u00f6n\u00fc.\nAtat\u00fcrk 1938ko azaroaren 10ean hil zen. Bere ondorengoa \u0130smet \u0130n\u00f6n\u00fc izan zen. Agintaldia Independentziako Gerrako buru errespetatu bezala hasi zuen, baina barneko borrokak eta kanpoko gertakizunak -batez ere Bigarren Mundu Gerrak eragindako horniduren eskasia- zirela eta, ospea eta babesa galdu zuen.\nBigarren Mundu Gerran, Turkiak Alemaniarekin bake-hitzarmena sinatu zuen, eta neutral aritu zen. Alabaina, 1945eko otsailean, Alemaniari eta Japoniari gerra deklaratu zion, nahiz eta ekintza hau ikurra baino ez zen. 1945ean NBEan sartu zen\nAlderdi anitzeko garaia.\nAlderdi anitzeko garaia benetan hasi zen Alderdi Demokratikoa hautaturik atera zenean. Gobernu horrek ospea lortu zuen laster, islamen gaineko mugak erlaxatu baitzituen eta garaiko ekonomia gora baitzihoazen. Nolanahi ere, ekonomiak behera egin zuen eta gobernua zentsura jarri zuen indarrean, disidentzia mugatzeko asmotan.\nGobernua inflazio altuaz eta zor masiboaz mukuru, 1960ko maiatzaren 27an, Cemal G\u00fcrsel jeneralak estatu-kolpe bat eman zuen. Sistema politikoa zibilen mendera 1961eko urrian itzuli zen. Ondorengo sistema hautsita atera zen, zeren boterera iritsi ziren gobernu-koalizioak ezegonkorrak izan ziren. Beste estatu-kolpe bat 1971 eman zen.\n1970eko hamarkadan, Turkiak Zipreko konkista burutu zuen. Hautsitako panorama politikoak eta ekonomia kaskarrak nazionalisten eta komunisten arteko liskarrak ekarri zituzten Turkiako hirietan. Beste estatu-kolpe bat 1980an eman zen, nahiz eta bi urtetan zibilek berriro gobernua zeukaten.\nHurrengo urteetan Turgut \u00d6zal bilakatu zen buru politiko nagusia. Ekonomia munduari begira jarri zuen, balio sozial atzerakoiak babesten zituen bitartean. Edonola ere, 1990eko hamarkadan, ezegonkortasuna itzuli zen. 1997an, Turkiako izaera sekular kolokan zegoelakoan, militarrek Necmettin Erbakanen dimisioa eskatu zuten. Horrela gertatuta, gobernu berri bat osatu zen. Orduan, ekonomia zaharberritu zen, giza eskubideetan oinarritutako arautegia ezarri zen eta Turkia Europar Batasunera hurbildu zuten."}
{"id": "61192", "revid": "31982", "url": "https://eu.wikipedia.org/wiki?curid=61192", "title": "Kahramanmaras probintzia", "text": "Kahramanmara\u015f probintzia edo Mara\u015f probintzia Turkiako 81 probintzietako bat da. Bere hiruburua Kahramanmara\u015f da. 14.213 km\u00b2ko azalera du eta bertan 1.034.727 biztanle bizi dira.\nBarrutiak.\nProbintziaren barnean 10 barruti daude:"}
{"id": "61193", "revid": "105290", "url": "https://eu.wikipedia.org/wiki?curid=61193", "title": "Aktinio", "text": "Aktinioa elementu kimiko bat da, Ac ikurra eta 89 zenbaki atomikoa dituena.\nEzaugarri nagusiak.\nAktinioa elementu metaliko, zilarkara eta erradioaktiboa da. Bere erradioaktibitate biziaren ondorioz, iluntasunean argi urdin zurbila igortzen du. Aztarna-elementu gisa dago uranio-meetan, 21,773 urteko erdibizitza duen 227Ac forman. Tona bat uranio-meak gramo hamarren bat aktinio dauka.\nAplikazioak.\nRadioa baino 150 aldiz erradioaktiboagoa da eta, beraz, oso estimatua da neutroi-iturri gisa. Ez dauka beste aplikazio industrial berezirik.\nMedikuntzan, 225Ac isotopoa 213Bi ekoizteko erabiltzen da, gero erradioterapian erabilia izateko."}
{"id": "61194", "revid": "371", "url": "https://eu.wikipedia.org/wiki?curid=61194", "title": "Noruega", "text": ""}
{"id": "61195", "revid": "371", "url": "https://eu.wikipedia.org/wiki?curid=61195", "title": "Dinamarka", "text": ""}
{"id": "61196", "revid": "371", "url": "https://eu.wikipedia.org/wiki?curid=61196", "title": "Marruekos", "text": ""}
{"id": "61197", "revid": "1491", "url": "https://eu.wikipedia.org/wiki?curid=61197", "title": "Iridio", "text": "Iridioa elementu kimiko bat da, Ir ikurra eta 77 zenbaki atomikoa dituena. Platinoaren taldeko trantsizio-metal oso gogor eta hauskorra da. Tenperatura oso altuak jasan ditzaketen sendotasun bereziko aleazioak egiteko erabiltzen da. Naturan platinoarekin eta osmioarekin batera ageri da. Bere ezaugarririk nabarmenena korrosioarekiko erresistentzia da: erresistentzia handiena duen elementua da. Tenperatura altua jasaten dituzten tresnak eta kontaktu elektrikoak egiteko erabiltzen da, bai eta platinoari gogortasun gehiago emateko ere.\nIridioa 1803an aurkitu zen platino naturalaren ezpurutasun disolbaezinen barnean. Iridio izena, Iris jainkosa grekotik dator, ortzadarraren jainkosa, iridio gatzek duten kolore ugaritasunean oinarrituz. Iridioa lurrazaleko elementurik urrienetarikoa da, urtero hiru tonelada produzitu eta kontsumituz.191Ir eta 193Ir isotopoak dira naturan aurkitu daitezken bakarrak, eta isotopo egonkor bakarrak ere, azken hau ugariena izanda.\nEzaugarri nagusiak.\nIridioa platinoaren antzekoa da itxuraz, baina galdatzean kolore horixka argia dauka. Hain gogorra eta hauskorra denez, zaila da berarekin lan egitea. Korrosioaren aurrean metalik erresistenteena da: azidoek ez diote erasaten, ezta \"aqua regia\"-k ere, baina gatz galdatuek (sodio kloruroak, NaCl, eta zianuroak, NaCN, esaterako) bai.\nIridioaren dentsitate neurtua osmioarena baino pixka bat baxuagoa da. Osmioa elementurik dentsoena dela esan ohi da, baina bien kristal-egituren dentsitatea kalkulatzean (datu fidagarriagoak lortzen omen dira horrela), iridioak 22,650 kg/m\u00b3-ko dentsitatea dauka eta osmioak 22,610 kg/m\u00b3-koa."}
{"id": "61214", "revid": "336", "url": "https://eu.wikipedia.org/wiki?curid=61214", "title": "Holtzarteko arroila", "text": ""}
{"id": "61215", "revid": "336", "url": "https://eu.wikipedia.org/wiki?curid=61215", "title": "Rodio", "text": "Rodioa elementu kimiko bat da, Rh ikurra eta 45 zenbaki atomikoa dituena. Platinoaren taldeko trantsizio-metal zuri zilarkara arraroa da. Platino-meetan agertu ohi da eta platino-aleazioetan eta katalizatzaile gisa erabiltzen da. Metal bitxirik garestiena izan ohi da, nahiz eta zenbaitetan renioa garestiagoa den, merkatuen momentuko egoeraren arabera.\nEzaugarri nagusiak.\nRodioa metal oso iraunkorra da eta distira altua dauka. Normalean ez du oxidorik eratzen. Urtze-puntura iristen denean oxigenoa xurgatzen du atmosferatik, baina berriro solidotzen denean askatu egiten du. Rodioak platinoak baino urtze-puntu altuagoa eta dentsitate baxuagoa dauzka. Azidoek ez diote erasaten: erabat disolbaezina da azido nitrikoan eta apur bat disolbatzen da \"aqua regian\"-n. Rodioa erabat disolbatzeko, hauts bihurtu eta azido sulfurikoan disolbatu behar da."}
{"id": "61217", "revid": "512", "url": "https://eu.wikipedia.org/wiki?curid=61217", "title": "Urtze-puntu", "text": "Solido baten urtze-puntua materia egoera solidotik likidora igarotzen den tenperatura-tartea da. Terminoak tenperatura jakin bat adierazi lezakeen arren, izatez konposatu kimiko asko hainbat graduren tartean urtzen dira. Urtze-puntuan fase solidoa eta fase likidoa biak batera orekan existitzen dira. Aurkako aldaketa gertatzen denean, alegia, materia bat likidotik solidora igarotzen denean, izozte-puntu deitzen zaio.\nGehienetan, urtze-puntua eta izozte-puntua tenperatura berean gertatzen dira. Esaterako, merkurioaren urtzea eta izoztea -38,83 \u00b0C-etan (234,32 K, -37,89 \u00b0F) gertatzen da. Hala ere, zenbait substantziak bestelako trantsizio-tenperaturak dituzte. Esaterako, agarra 85\u00a0\u00b0C-tan urtzen da, baina 31-40\u00a0\u00b0C-tan solidotzen da; prozesu horri histeresi deritzo."}
{"id": "61220", "revid": "336", "url": "https://eu.wikipedia.org/wiki?curid=61220", "title": "Osmio", "text": "Osmioa elementu kimiko bat da, Os ikurra eta 76 zenbaki atomikoa dituena. Taula periodikoan 8. taldean eta 6. periodoan kokatzen da. Trantsizio-metal zuri grisaxka da, hauskorra eta gogorra. Naturako elementurik astunena da. Platinoarekin eta iridioarekin batera erabiltzen da aleazioak eratzeko. Gehienetan platino-meetan edo oxido moduan (OsO4) dago.\nSintesi organikoetan erabiltzen da (oxidatzaile gisa) eta mikroskopio elektronikoz behatuko diren ehunen tindatze-prozesuan (koloreak finkatzeko). Osmioz egindako aleazioak kontaktu elektrikoetan, bolalumen muturretan eta gogortasuna eta iraunkortasuna behar duten beste hainbat aplikaziotan erabiltzen dira.\nEzaugarri nagusiak.\nForma metalikoan oso dentsoa da, hauskorra, gogora eta distiratsua. Haatik, zaila da forma horretan aurkitzea; normalean osmio-hauts moduan dago, nahiz eta airearekin kontaktuan osmio tetraoxidoa, OsO4, eratzen duen. Konposatu hori toxikoa da (begientzako arriskutsua), oso oxidatzailea, usain sarkorrekoa eta hegazkorra. Osmioak iridioaren antzeko dentsitatea dauka, oso altua.\nBere oxidazio-egoerei dagokienez, +8raino iristen da, rutenioa bezala. Taula periodikoko talde honetako buru den burdina ez da egoera horretara iristen. Oxidazio-egoera anitz eduki ditzake. Azidoen bidezko korrosioa ondo erresistitzen du, eta hobeto disolbatzen da fusio alkalino bidez."}
{"id": "61222", "revid": "336", "url": "https://eu.wikipedia.org/wiki?curid=61222", "title": "Itun Antartikoa", "text": "Itun Antartikoa Antartikaren \"status\"a finkatzen duen ituna da. 1959ko abenduaren 1en Washingtonen sinatu zen eta 1961eko ekainaren 23an indarrean jarri zen.\nItunak Antartikaren \"status\" legala finkatzen du eta bere administrazioa kontsulta-biltzarren bidez egiten da (bi urterakoak 1991 arte, urte baterako gero).\nOinarriak.\nItunaren oinarriak hauek dira:\nGomendioak.\nBadaude kontsulta-biltzarretan adostutako 170 gomendioak Ituna osatzen dutenak, nagusiak hauek dira:\nKideak.\nItun Antartikoak bi kide multzo ditu:\nAlemania, Argentina, Australia, Belgika, Brasil, Bulgaria, Txile, Txina, Hego Korea, Ekuador, Espainia, Ameriketako Estatu Batuak, Finlandia, Frantzia, India, Italia, Japonia, Zeelanda Berria, Norvegia, Herbehereak, Peru, Erresuma Batua, Errusia, Hegoafrika, Suedia, Ukraina eta Uruguay.\nAustria, Kanada, Txekiar Errepublika, Kolombia, Ipar Korea, Danimarka, Eslovakia, Estonia, Grezia, Guatemala, Hungria, Papua Ginea Berria, Errumania, Suitza, Turkia eta Venezuela.\nItun Antartikoaren idazkaritza Buenos Airesen dago, Argentinan. 2005eko maiatzean idazkaria Jan Huber nederlandarra zen.\nLurralde aldarrikapenak.\nItun Antartikoaren zazpi kideek Antartikoaren zati baten jabetza aldarrikatu dute.Itunaren 4. artikuluaren arabera aldarrikapenak \"izoztuta\" daude. Aldarrikapenak, orokorrean, ez dira ez beste herrialdeek ez Nazio Batuek onartuak.Zeelanda Berria, Australia, Frantzia, Norvegia eta Erresuma Batuak elkarri onartzen dizkiete bere aldarrikapenak, Argentina eta Txilek ere gauza bera egin dute. Bestetik, bai Estatu Batuek bai Errusiak ez dute onartu inoren aldarrikapenak eta beraientzako eskubidea gorde dute.\nLurralde aldarrikapena duten herrialdeak hauek dira:\nBadaude aldarrikapena egin ez duten herrialdeak, baina eskubidea gorde dutenak:"}
{"id": "61229", "revid": "31982", "url": "https://eu.wikipedia.org/wiki?curid=61229", "title": "Mardin probintzia", "text": "Mardin probintzia Turkiako 81 probintzietako bat da. Bere hiruburua Mardin da. 9.097 km\u00b2ko azalera du eta bertan 779.850 biztanle bizi dira.\nBarrutiak.\nProbintziaren barnean 10 barruti daude:"}
{"id": "61230", "revid": "512", "url": "https://eu.wikipedia.org/wiki?curid=61230", "title": "Mu\u011fla probintzia", "text": "Mu\u011fla probintzia Turkiako 81 probintzietako bat da. Bere hiruburua Mu\u011fla da. 12.716 km\u00b2ko azalera du eta bertan 793.785 biztanle bizi dira.\nBarrutiak.\nProbintziaren barnean 12 barruti daude:"}
{"id": "61231", "revid": "512", "url": "https://eu.wikipedia.org/wiki?curid=61231", "title": "Mu\u015f probintzia", "text": "Mu\u015f probintzia Turkiako 81 probintzietako bat da. Bere hiruburua Mu\u015f da. 8.023 km\u00b2ko azalera du eta bertan 488.997 biztanle bizi dira.\nBarrutiak.\nProbintziaren barnean 6 barruti daude:"}
{"id": "61232", "revid": "1545", "url": "https://eu.wikipedia.org/wiki?curid=61232", "title": "Nev\u015fehir probintzia", "text": "Nev\u015fehir probintzia Turkiako 81 probintzietako bat da. Bere hiriburua Nev\u015fehir da (67.864 biztanle 2000. urtean). 5.438 km\u00b2ko azalera du eta bertan 310.344 biztanle bizi dira.\nBarrutiak.\nProbintziaren barnean 8 barruti daude:\nKapadozia.\nProbintzia honetan dago UNESCOk 1985ean Gizateriaren Ondaretzat hartutako Kapadoziako eskualde ikusgarria, Turkiako gaur egungo turismo ikur nagusietakoa dena."}
{"id": "61233", "revid": "105290", "url": "https://eu.wikipedia.org/wiki?curid=61233", "title": "Ni\u011fde probintzia", "text": "Ni\u011fde probintzia Turkiako 81 probintzietako bat da. Bere hiruburua Ni\u011fde da. 7.318 km\u00b2ko azalera du eta bertan 365.812 biztanle bizi dira.\nBarrutiak.\nProbintziaren barnean 6 barruti daude:"}
{"id": "61234", "revid": "105290", "url": "https://eu.wikipedia.org/wiki?curid=61234", "title": "Ordu probintzia", "text": "Ordu probintzia Turkiako 81 probintzietako bat da. Bere hiruburua Ordu da. 5.894 km\u00b2ko azalera du eta bertan 890.781 biztanle bizi dira.\nBarrutiak.\nProbintziaren barnean 19 barruti daude:"}
{"id": "61235", "revid": "512", "url": "https://eu.wikipedia.org/wiki?curid=61235", "title": "Rize probintzia", "text": "Rize probintzia (turkieraz Rize ili) Turkiako 81 probintzietako bat da ipar-ekialdean, Itsaso Beltzako ondoan, Trabzon eta Artvin probintzietako artean, eta hegoaldean Erzurum probintziako muga.\nBere hiriburua Rize da. 3.792 km\u00b2ko azalera du eta bertan 348.608 biztanle bizi dira (361.353 ziren 2006an).\nAntzinako Lazistan herrialdeko zati handiena hartzen du, baditu Laz eta Hemxin etniak, turkiarrez gain.\nEgungo probintziako izena hiriburuarena da, eta hau grezieratik dator: \u03c1\u03af\u03b6\u03b1 (riza), hau da, \u2018mendi-aldapak\u2019, \"Rizini\" (\u10e0\u10d8\u10d6\u10d8\u10dc\u10d8) lazeraz, eta \"Rize\" (\u054c\u056b\u0566\u0565) armenieraz\nBarrutiak.\nProbintziaren barnean 12 barruti daude:"}
{"id": "61236", "revid": "105290", "url": "https://eu.wikipedia.org/wiki?curid=61236", "title": "Sakarya probintzia", "text": "Sakarya probintzia Turkiako 81 probintzietako bat da. Bere hiruburua Adapazar\u0131 da. 4.895 km\u00b2ko azalera du eta bertan 774.192 biztanle bizi dira.\nBarrutiak.\nProbintziaren barnean 13 barruti daude:"}
{"id": "61237", "revid": "31982", "url": "https://eu.wikipedia.org/wiki?curid=61237", "title": "Samsun probintzia", "text": "Samsun probintzia Turkiako 81 probintzietako bat da. Bere hiruburua Samsun da. 9.474 km\u00b2ko azalera du eta bertan 1.187.536 biztanle bizi dira.\nBarrutiak.\nProbintziaren barnean 15 barruti daude:"}
{"id": "61238", "revid": "105290", "url": "https://eu.wikipedia.org/wiki?curid=61238", "title": "Siirt probintzia", "text": "Siirt probintzia Turkiako 81 probintzietako bat da. Bere hiruburua Siirt da. 5.465 km\u00b2ko azalera du eta bertan 266.159 biztanle bizi dira.\nBarrutiak.\nProbintziaren barnean 7 barruti daude:"}
{"id": "61239", "revid": "119347", "url": "https://eu.wikipedia.org/wiki?curid=61239", "title": "Sinop probintzia", "text": "Sinop probintzia Turkiako 81 probintzietako bat da. Bere hiruburua Sinop da. 5.858 km\u00b2ko azalera du eta bertan 185.891 biztanle bizi dira.\nBarrutiak.\nProbintziaren barnean 9 barruti daude:"}
{"id": "61240", "revid": "1545", "url": "https://eu.wikipedia.org/wiki?curid=61240", "title": "Sivas probintzia", "text": "Sivas probintzia Turkiako 81 probintzietako bat da. Bere hiriburua Sivas da. 28.129 km\u00b2ko azalera du eta bertan 810.989 biztanle bizi dira.\nBarrutiak.\nProbintziaren barnean 17 barruti daude:"}
{"id": "61241", "revid": "105290", "url": "https://eu.wikipedia.org/wiki?curid=61241", "title": "Tekirda\u011f probintzia", "text": "Tekirda\u011f probintzia Turkiako 81 probintzietako bat da. Bere hiruburua Tekirda\u011f da. 6.345 km\u00b2ko azalera du eta bertan 707.997 biztanle bizi dira.\nBarrutiak.\nProbintziaren barnean 9 barruti daude:"}
{"id": "61242", "revid": "31982", "url": "https://eu.wikipedia.org/wiki?curid=61242", "title": "Tokat probintzia", "text": "Tokat probintzia Turkiako 81 probintzietako bat da. Bere hiruburua Tokat da. 9.912 km\u00b2ko azalera du eta bertan 869.422 biztanle bizi dira.\nBarrutiak.\nProbintziaren barnean 12 barruti daude:"}
{"id": "61243", "revid": "31982", "url": "https://eu.wikipedia.org/wiki?curid=61243", "title": "Trabzon probintzia", "text": "Trabzon probintzia Turkiako 81 probintzietako bat da. Bere hiruburua Trabzon da. 4.495 km\u00b2ko azalera du eta bertan 1.061.055 biztanle bizi dira.\nBarrutiak.\nProbintziaren barnean 18 barruti daude:"}
{"id": "61244", "revid": "105290", "url": "https://eu.wikipedia.org/wiki?curid=61244", "title": "Tunceli probintzia", "text": "Tunceli probintzia Turkiako 81 probintzietako bat da. Bere hiruburua Tunceli da. 7.406 km\u00b2ko azalera du eta bertan 76.401 biztanle bizi dira.\nBarrutiak.\nProbintziaren barnean 8 barruti daude:"}
{"id": "61245", "revid": "105290", "url": "https://eu.wikipedia.org/wiki?curid=61245", "title": "\u015eanl\u0131urfa probintzia", "text": "\u015eanl\u0131urfa probintzia Turkiako 81 probintzietako bat da. Bere hiruburua \u015eanl\u0131urfa da. 19.091 km\u00b2ko azalera du eta bertan 1.700.352 biztanle bizi dira.\nBarrutiak.\nProbintziaren barnean 11 barruti daude:"}
{"id": "61246", "revid": "512", "url": "https://eu.wikipedia.org/wiki?curid=61246", "title": "Usak probintzia", "text": "U\u015fak probintzia Turkiako 81 probintzietako bat da. Bere hiruburua U\u015fak da. 5.174 km\u00b2ko azalera du eta bertan 330.618 biztanle bizi dira.\nBarrutiak.\nProbintziaren barnean 6 barruti daude:"}
{"id": "61247", "revid": "105290", "url": "https://eu.wikipedia.org/wiki?curid=61247", "title": "Van probintzia", "text": "Van probintzia Turkiako 81 probintzietako bat da. Bere hiruburua Van da. 20.927 km\u00b2ko azalera du eta bertan 1.012.707 biztanle bizi dira.\nBarrutiak.\nProbintziaren barnean 12 barruti daude:"}
{"id": "61248", "revid": "31982", "url": "https://eu.wikipedia.org/wiki?curid=61248", "title": "Yozgat probintzia", "text": "Yozgat probintzia Turkiako 81 probintzietako bat da. Bere hiruburua Yozgat da. 14.083 km\u00b2ko azalera du eta bertan 727.394 biztanle bizi dira.\nBarrutiak.\nProbintziaren barnean 14 barruti daude:\nKanpo Loturak.\n Yozgat(e)ko web orria"}
{"id": "61249", "revid": "512", "url": "https://eu.wikipedia.org/wiki?curid=61249", "title": "Talio", "text": "Talioa elementu kimiko bat da, Tl ikurra eta 81 zenbaki atomikoa dituena. Metal txiro gris xaflakor hau eztainuaren antzekoa da itxuraz, baina kolorea galtzen du airearekin kontaktuan. Oso toxikoa da eta arratoi-pozoi eta intsektizida gisa erabili izan da, baina minbizia sor dezakeela uste denetik, erabilera hau asko murriztu da edo debekatu egin da zenbait herrialdetan. Infragorrien detektore gisa ere erabiltzen da. Ospetsua da hainbat hilketetan erabili izan delako.\nEzaugarri nagusiak.\nMetal hau oso bigun eta xaflakorra da eta laban batekin moztu daiteke. Airearekin kontaktuan jartzen denean lustre metalikoa dauka, baina berehala ugertzen da eta \u00f1abardura urdin-grisa hartzen du, berunaren antzekoa. Airean denbora luzez uzten bada, oxido-geruza lodi bat sortzen zaio. Uraren presentzian talio hidroxidoa eratzen du.\nBere oxidazio zenbaki komunenak +1 eta +3 dira, bere taldekideengatik bereizten dituena.\nBere fusio puntua esperotakoa baino txikiagoa da, eta likido egoeran azaltzen da tarte handi batean.\nLorbidea.\nTalioa lortzea ez da gauza erreza, oso kontzentrazio txikietan agertzen baita mineraletan.\nBerun eta zink urtuen lurrunetik lortutako partikuletatik lortzen da nagusiki, hala ere, azido sulfurikoaren fabrikazioan lorturiko hondarretik ere lortu daiteke talioa.\nMetal hau, bere gatzen disoluzio akuoso baten elektrolisitik ere lortzea posible da."}
{"id": "61250", "revid": "105290", "url": "https://eu.wikipedia.org/wiki?curid=61250", "title": "Zonguldak probintzia", "text": "Zonguldak probintzia Turkiako 81 probintzietako bat da. Bere hiruburua Zonguldak da. 3.470 km\u00b2ko azalera du eta bertan 558.645 biztanle bizi dira.\nBarrutiak.\nProbintziaren barnean 6 barruti daude:"}
{"id": "61251", "revid": "105290", "url": "https://eu.wikipedia.org/wiki?curid=61251", "title": "Einsteinio", "text": "Einsteinioa elementu kimiko sintetikoa da, Es ikurra eta 99 zenbaki atomikoa dituena. Zazpigarren elementu transuranidoa da, eta zazpigarrena aktinidoen seriean. Izena Albert Einsteinen omenez eman zitzaion.\nEzaugarri nagusiak.\nTaula periodikoan duen kokapenagatik, beste metal batzuen moduko propietate kimiko eta fisikoak dituela dirudi. Kantitate txikiak sintetizatu diren arren, zilarraren kolorea duela behatu da. 253Es isotopoa erabiliz egin diren ikerketak erakutsi dutenez, elementu honek aktinido tribalente astun baten propietate kimiko tipikoak dauzka.\nElementu sintetiko gehienetan bezala, einstenioaren isotopoak erradioaktiboak dira."}
{"id": "61252", "revid": "201", "url": "https://eu.wikipedia.org/wiki?curid=61252", "title": "K/T muga", "text": ""}
{"id": "61254", "revid": "512", "url": "https://eu.wikipedia.org/wiki?curid=61254", "title": "Frantzio", "text": "Frantzioa (lehen eka-zesio eta aktinio K gisa ere ezagutzen zena) elementu kimiko sintetiko bat da, Fr ikurra eta 87 zenbaki atomikoa dituena. Elementu guztien arteko elektronegatibotasunik baxuena dauka, eta Lurrean existitzen den bigarren elementurik arraroena da, astatoaren ondoren. Metal biziki erradioaktiboa da, eta astatoa, radioa eta radona ekoizten ditu. Metal alkalinoa izaki, elektroi bakarra dauka balentzia-geruzan.\nFrantzioa Marguerite Perey-k aurkitu zuen Frantzian (hain zuzen, hortik datorkio izena), eta naturan aurkitu zen azken elementua izan zen, sintetizatua izan baino lehen. Frantzioa oso bakana da, aztarna-elementu gisa egoten da uranio- eta torio-meetan, non frantzio-223 isotopoa etengabe sortu eta desintegratzen den. Inoiz bildu den kantitaterik handiena Stony Brook Unibertsitatean 1997an gas ultrahotz gisa sortutako 10.000 atomoko cluster bat izan da."}
{"id": "61255", "revid": "65203", "url": "https://eu.wikipedia.org/wiki?curid=61255", "title": "Gas noble", "text": "Gas nobleak propietate antzekoak dituzten elementu kimikoen multzo bat dira, egoera normalean gas monoatomiko usaingabe eta kolorgeak direnak eta erreaktibitate kimiko oso baxua dutenak. Taula periodikoko 18. taldekoak dira. Zazpi gas noble naturalak hauek dira: Helioa (He), neona (Ne), argona (Ar), kriptona (Kr), xenona (Xe) eta radona (Rn). Bestalde, oganeson (Og) gas noble sintetikoa dago.\nGas nobleen propietateak egitura atomikoaren teoria modernoen bidez azaldu daitezke. Gas horien azken elektroi-geruza balentzia-elektroiez erabat beteta dago. Ondorioz, egonkortasun altua dute eta erreakzio kimikoetan parte hartzeko propabilitate txikia. Horren ondorioz, 2008tik oso gas noble gutxi prestatu ahal izan dira. Xenonak fluorrarekin oso espontaneoki erreakzionarazten du, fluorrak duen elektronegatibotasun altua dela eta. Kriptona erabiliz, zenbait konposatu sintetizatu dira. Gas noble guztien fusio- eta irakite-tenperaturak antzekoak dira, 10\u00a0\u00b0C baino gutxiagoko aldearekin, eta likidoak izan daitezke tenperatura-tarte txiki jakin batzuetan.\nNeona, argona, kriptona eta xenona, airetik lortzen dira, destilazio zatikatu eta likuefakzio metodoak erabiliz. Helioa gas naturaletik erauzten da, eta radona radioaren konposatu disolbatuetatik isolatuz. Gas nobleek hainbat aplikazio garrantzitsu dituzte industrian, adibidez, argiztapena, soldadura eta unibetsoaren ikerketa. Helio-oxigeno-nitrogeno (trimix) nahastea urpekaritzan erabili ohi da, nitrogenoak eragin ditzakeen efektu estupefazienteak ekiditeko. Hidrogenoak suaren presentzian erreakzionatzeko duen erraztasuna ikusirik, globo aeroestatikoetan, adibidez, helioarekin ordezkatu zen.\nHistoria.\nGas noble hitza Edelgas hitz Alemaniarretik dator, 1898. urtean erabili zuen lehen aldiz Hugo Erdmann zientzialariak elementu horien erreaktibitate baxua adierazteko. Izenak metal noble terminoarekiko analogia egiten du. Behinola, \"gas arraro\" edo \"gas inerte\" ere zeritzen, baina elementu hauen ikerketan sakondu ostean, bi izen horiek baztertu egin dira. \"Gas arraro\" hitza baztertzeko arrazoietako bat da atmosferan dagoen argon kantitatea nahiko handia dela: % 0,94 bolumenarekiko, % 1,3 masarekiko.\nPierre Janssen eta Norman Lockyer izan ziren gas noble bat aurkitzen lehenak, 1868ko abuztuaren 18an Eguzkiaren kromosfera aztertzen zeudenean. Helio izena jarri zioten, \u1f25\u03bb\u03b9\u03bf\u03c2 (helios) hitz grekotik abiatuta. Aurretik, 1784. urtean, Henry Cavemdish kimikari-fisikariak aireak substantzia bat proportzio txikian zuela aurkitu zuen, nitrogenoa baino erreaktibitate txikiagoa zuena. Mende bat beranduago, 1895. urtean, Lord Rayleigh konturatu zen airetik hartutako nitrogeno-laginen dentsitatea eta erreakzio kimikoengatik sortutako nitrogenoaren dentsitateak desberdinak zirela. Londreseko Unibersity College-eko William Ramsay zientzialariarekin batera, Lord Rayleigh-ek airetik erauzitako nitrogenoa beste gas batekin nahasturik zegoela postulatu zuen. Haren hipotesia frogatzeko, esperimentu bat egin zuen, eta elementu berri bat isolatzea lortu zuen: argona. Izena \u1f00\u03c1\u03b3\u03cc\u03c2 (arg\u00f3s) hitz grekotik dator, eta \"inaktiboa\" esan nahi du. Ikerketa horretatik aurrera, taula periodikoan gasez osatutako talde bat falta zela konturatu ziren. Argonaren ikerkuntzan zehar, Ramsay-k helioa lehen aldiz isolatzea lortu zuen, cleveita minerala berotuz. 1902. urtean, helio eta argon elementuak existitzen zirela onartuta, Dmitri Mendeleyev-ek 0 talde bezala txertatu zituen. Denbora aurrera joan ahala, berriz, gaur egun ezagutzen dugun taula periodikoaren egitura hartu zuen.\nRamsay-ek gas horiek ikertzen jarraitu zuen destilazio zatikatuaren bidezko metodoa erabiliz aire likidoa konposatu ezberdinetan banatzeko. 1898. urtean, kriptona, neona eta xenona aurkitu zituen, eta grekarazko \u03ba\u03c1\u03c5\u03c0\u03c4\u03cc\u03c2 (krypt\u00f3s, ezkututa), \u03bd\u03ad\u03bf\u03c2 (n\u00e9os, berria), eta \u03be\u03ad\u03bd\u03bf\u03c2 (x\u00e9nos, arraroa) izenak jarri zizkien. Bestalde, radona 1898. urtean identifikatu zuen lehen aldiz Friedrich Ernest Dorn-ek, eta \u201cradioaren imantazioa\u201d deitu zuen, baina ez zen gas nobletzat hartu 1904. urtera arte. Urte horretan Rayleigh-ek eta Ramsay-ek, fisika eta kimikako Nobel Saria irabazi zuten, gas nobleen aurkikuntzengatik.\nGas nobleen aurkikuntzak egitura atomikoa ulertzen lagundu zuen. 1895. urtean, Heri Moissan kimikari frantziarrak fluorraren eta argonaren arteko alferrikako erreakzioa egiten saiatu zen, ikaragarrizko inertzia kimikoa duten gasak isolatzeko asmoz. Zientzialariek ezin izan zuten argonezko konposaturik sortu XX. mende bukaerara arte, baina haien saiakuntzek egitura atomikoaren teoria berriak sortzeko aukerak eman zituzten. Esperimentu horietan oinarrituta, Danimarkako fisikaria zen Niels Bohr-ek elektroiak nukleoaren inguruan eta geruzatan antolatuta zeudela proposatu zuen 1913. urtean,\u00a0 eta gas nobleek, helioak izan ezik, balentzia-geruzan 8 elektroi zituztela ere proposatu zuen. 1916. urtean, Gilbert N. Lewis-ek zortzikotearen araua plazaratu zuen. Arau horrek dio edozein atomotarako konfigurazio elektroniko egonkorrena geruzarik kanpokoenean zortzi elektroi dituena dela. Konfigurazio hori duten elementuek ez dute erreakzionatzen kanpoko geruza beteta dutelako eta, beraz, ez dutelako elektroirik behar.\n1962. urtean Neil Bartlett-ek gas noble baten lehen konposatu kimikoa aurkitu zuen, xenon hexafluoroplatinatoa hain zuzen ere. Denborak aurrera egin ahala, gainerako gas nobleen konposatuak aurkitu edo sintetizatu ziren pixkanaka: 1962. urtean radon fluoruroa; 1963. urtean kripton difluoruroa (KrF2); argonaren lehen konposatu egonkorra 2000. urtean sintetizatu zen, argon fluorohidruroa (HArF) 40K-ean (-233,2\u00a0\u00b0C).\n1998ko abenduan ikerketa nuklearrean zebiltzaten Joint Institute-ko zientialariek Dubnan (Errusia) plutonioa (Pu) kaltzioarekin (Ca) bonbardatu zuten, eta 114 elementuko atomo bat lortu zuten, flerobio (Fl) deritzona. Aurretiko esperimentuek erakusten dute elementu hori lehen elementu transuranikoa izan litekeela gas nobleen antzeko ezaugarriak dituelako. Hala ere, 14. taldeko elementua da. 2006ko urrian Join Institute-ko ikerketa nuklearreko eta Lawrence Livermore National Laboratory-ko zientzialariek oganesona (Og) sintetizatu zuten (18. taldeko zazpigarren elementua), kalifornioa (Cf) kaltzioarekin (Ca) bonbardatuz.\nPropietate fisiko eta atomikoak.\nGas nobleek indar intramolekular oso ahulak dituzte, hau da, molekula barreneko indarrak ahulak dira. Beraz, fusio- eta irakite-tenperatura oso baxuak dauzkate. Denak gas monoatomikoak dira baldintza estandarretan, baita normalean egoera solidoan aurkitzen diren eta masa atomiko handiak dituzten elementuetan ere. Helioak berezi egiten duten zenbait propietate ditu: fusio- eta irakite-tenperaturak ezagutzen diren baxuenak dira; superjariakortasuna erakusten duen elementu bakarra da; ezin da solidotu hoztuz baldintza estandarretan, 25 atmosferako presioa (2500 kPa; 370 psi) eta 0,95 K-ko (\u2212272,20\u00a0\u00b0C; \u2212457.960\u00a0\u00b0F) tenperaturak aplikatu behar zaizkio solidotzeko. Xenonera arteko 18. taldeko elementuek zenbait isotopo egonkor dituzte. Radonak ez du isotopo egonkorrik, iraunkorrenak 3,8 eguneko erdibizitza du. Desintegratzen denean helioa eta polonioa sortzen dira.\nAtomoen erradioa handituz doa elektroi-kopuruarekin batera. Atomoa zenbat eta handiagoa izan, balentzia-elektroiak nukleotik urrunago egoten dira eta ionizazio-potentziala jaitsi egiten da. Periodo bakoitzeko ionizazio-potentzial altuena gas nobleek dute, beraien elektroi-konfigurazio egonkorra dela eta. Horrek erreaktibitate kimiko murritza edukitzea eragiten du. Halere, 18. taldeko elementu pisutsuenak bestelako elementuen parekoak dira lehenengo horien ionizazio-potentzial baxuak direla medio. Neil Bartlett kimikariak gas noble baten konposatua sortu nahian zebilenean, xenonaren ionizazio-potentziala eta O2-rena oso antzekoak zirela ohartu zen. Bitxikeria horretaz jakitun izanik, xenona oxidatzen saiatu zen platino hexafluoruroa erabiliz. Gas nobleek elektroiak gal baditzakete ere, ez dute elektroirik onartzen, anioi egonkorrik eratzeko aukerarik ez baitaukate. Horrek esan nahi du elektroi-afinitate negatiboa dutela.\nPropietate fisiko makroskopikoak atomoen arteko Van der Waals elkarrekintza ahuletan oinarrituta daude. Erakarpen-indarrak atomoaren tamainarekin batera igotzen dira polarizagarritasunaren igoeraren eta ionizazio-potentzialaren jaitsieraren ondorioz. Horrek talde-joera sistematikoa dakar. Hala nola, taula periodikoko taldean behera joan ahala, erradio-atomikoa eta atomoen arteko indarrak igotzen doaz. Modu berean, fusio- eta irakite-tenperatura lurruntze-entalpia eta disolbagarritasunarekin batera aldatzen dira. Dentsitatearen handipena, berriz, masa atomikoaren jaitsierarekin lotuta dago.\nGas nobleek gas idealen portaera dute presio- eta tenperatura-baldintza normaletan egonik, baina baldintza ez-normalek gas idealen legea ikertzeko aukera ematen dute, elkarrekintzak eta molekula arteko indarrak aztertzeko egokiak baitira. Lennard-Jones potentziala askotan erabiltzen da indar molekulen barruko indarrak modelatzeko. 1924. urtean John Lennard-Jones-ek mekanika kuantikoaren lehenengo printzipioan oinarrituta, indar molekularrak azaltzeko beharrezkoak diren tresnak sortu zituen argonaren datu esperimentaletatik abiatuta. Indar horien analisi teorikoa bideragarri bilakatu zen gas nobleak monoatomikoak direlako.\nPropietate kimikoak.\nGas nobleek 18. taldea osatzen dute. Molekula horien elektroi-geruza guztiak beteta daudenez, 0 balentziakoak zirela uste zen. Hori dela eta, 0. taldea izena jarri zitzaien. Gerora, lotura kimikoak era ditzaketela ikusi zenean, taldearen izena aldatu zen.\nLehenengo sei periodoetako gas nobleak oso egonkorrak dira azken elektroi-geruza beteta dutelako. Seigarren periodotik aurrera dauden 18. taldeko elementuetan, aldiz, ez da egonkortasun bera antzeman efektu errelatibistak direla eta. Oganesona, esaterako, ez da hain egonkorra, eta flerovioak gas noble izaera handiagoa du, nahiz eta 14. taldean egon.\nKolorgeak, usaingabeak, zaporegabeak eta ez-sukoiak dira baldintza estandarretan. Taldeko elementuen artean ezezagunena azkena da: oganesona. Hortaz, elementu horren ezaugarri kimikoei buruzko informazio gutxi dago oraindik.\nAzken elektroi-geruza balentzia-elektroiez beteta dute. Balentzia-elektroiak dira elementuaren nukleotik urrunen dagoen geruzan kokaturiko elektroiak, eta lotura kimikoak eratzeaz arduratzen dira. Geruza hori osorik edukitzeak atomoa egonkortzen du, eta ondorioz, gas nobleek ez dute loturak eratzeko beharrik egonkortasuna lortzeko. Gainera, ez dute elektroiak irabazteko edo galtzeko joerarik. Hala ere, zenbat eta pisutsuagoak izan, nukleoaren eta elektroien arteko indar elektromagnetikoa ahulagoa da eta ez da hain zaila balentzia-elektroi bat kentzea, hala nola, radonaren kasuan.\nAzken geruzaren berezitasuna dela eta, bestelako elementuen elektroi-konfigurazioa idazteko oso erabiliak dira. Aztergai den elementuaren aurretik dagoen lehen gas noblearen ikur kimikoa kortxete artean jartzen da eta ondotik azken geruza osatzen duten orbital atomikoak; horrek adierazten du gas noblearen konfigurazio osoa. Adibidez, zilarraren konfigurazioa 1s22s22p63s23p64s23d104p65s14d10 da, baina [Kr]5s14d10 idazten da laburtzeko.\nKonposatuak.\nErreaktibitatea arras baxua izan arren, gas nobleen konposatuak eratzea lortu da. Helioarekin eta neonarekin ez da konposatu neutrorik lortu eta xenonaren, kriptonaren eta argonaren erreaktibitatea baxua dela ikusi da. Ondorioz, gas nobleen erreaktibitatea ordena honetan aldatzen da:\nNe &lt; He &lt; Ar &lt; Kr &lt; Xe &lt; Rn.\n1933an Linus Pauling-ek esan zuen gas noble pisutsuenek konposatuak era ditzaketela fluorrarekin eta oxigenoarekin. Horri kripton hexafluoruroa (KrF6), xenon hexafluoruroa (XeF6) eta xenon oktafluoruroaren (XeF8) existentzia egiaztatu zuela gehitu behar zaio, nahiz eta azken konposatua espekulazioa den. XeF8 konposatu ez-egonkor eran aurki daitekeela postulatu zuen, azido xenikoaren (H2XeO4) gatzen antzera. Xenonaren konposatuak ugarienak dira, beste gas nobleekin ez baita horrenbeste molekula eratzea lortu. Xe atomoak +2, +4, +6 eta +8 oxidazio-egoerak har ditzakeela erakusten dute eratu diren molekulek. Beti ere atomo oso elektronegatibo bati lotzen zaio, hala nola, oxigenoari edo fluorrari. Molekula horien erreduzitzeko joera dela eta, sintesi kimikoetan oxidatzaile eran erabiltzen dira. 2007. urterako askoz ere molekula gehiago identifikatu ziren, horietako asko karbonoari, nitrogenoari, kloroari, urreari edo merkurioari lotuta. Tenperatura baxuetan eta gas noblezko ingurune batean, boroari, hidrogenoari, bromoari, iodoari, berilioari, sufreari, titanioari, kobreari eta zilarrari ere lotzen ahal zaiela ikusi da.\nTeorian radona xenona baino erreaktiboagoa da. Hortaz, lotura kimikoak errazago eratuko dituela pentsa daiteke, baina ez da hala. Radonaren isotopoak oso erradioaktiboak dira eta bizitza-erdi laburra dute. Oxigenoari eta fluorrari lotutako konposatu gutxi batzuk sintetizatzea lortu da. Kriptonaren kasuan, xenonak baino erreaktibitate baxuagoa erakutsi arren, +2 oxidazio-egoera duten hainbat konposatu era ditzakeela frogatu da. Guztietan esanguratsuena kripton difluoruroa da. -60\u00a0\u00b0C-an eta -90\u00a0\u00b0C-an nitrogenoarekin eta oxigenoarekin, hurrenez hurren, lotura bakarra eratzea lortu da laborategietan. Era berean, tenperatura baxuetan lan eginez, hidrogenoari, kloroari, karbonoari, urreari, kobreari eta zilarrari ere lotu zaie. Aurreko baldintzak aplikatuz, 2000. urtean argonarekin lehenengo konposatuak eratzea lortu zen, argon fluorohidrogenoa (HArF) horietako bat. Helioaren eta neonaren kasuan ez da molekula neutro eta egonkorrik eratzea lortu.\nGas nobleak, He-a barne, gai dira ioi molekularrak eratzeko gas-fasean. Guztietan errazena hidrohelioa (HeH+) da, 1925ean aurkitu zena. Unibertsoan ugarienak diren bi elementuez osatuta dagoenez, uste da izar arteko ingurunean era naturalean aurki daitekeela. Ioiak osatzeaz gain, hainbat eszimero neutro ezagutzen dira, hots, kitzikatutako dimeroak. ArF eta KrF molekulen antzera, bertze anitz ere egonkorrak dira egoera kitzikatuetan bakarrik. Hori dela eta, laserretan erabiltzen dira.\nGas nobleek parte hartzen duten lotura kobalentedun konposatuez gain, kobalenteak ez diren konposatuak ere eratzen dituzte. Klatratoak adibidez, 1949. urtean deskribatu ziren eta hainbat substantzia organiko eta ez-organikoren egitura kristalinoetako hutsuneetan harrapatuta geratzen diren gas noblearen atomoak dira. Horiek eratzeko oinarrizko baldintza da gas noblearen atomoak egoki ahokatzeko tamaina izatea. Argonak, kriptonak eta xenonak, adibidez, hidrokinonarekin eratzen dituzte klaratoak. Helioak eta neonak ez, ordea, txikiegiak baitira eta ez baitute polarizakortasun nahikorik atxikita gelditzeko. Gas nobleen konposatuak, xenon difluorura esaterako, hiperbalenteak dira zortzikotearen araua betetzen ez dutelako. Lotura mota hori, hiru erdigune eta lau elektroien eredua erabiliz azal daiteke. Eredu hori 1951. urtean proposatu zen lehen aldiz eta hiru atomoren lotura kolineala dela postulatu da. XeF2 molekularen loturak, adibidez, \"p\" orbital atomikoekin eratorritako hiru orbital molekularren bidez deskribatzen dira. Betetako orbital altuena bi atomoetan kokatzen da eta karga lokalizatu bat izatea ahalbidetzen du fluorraren elektronegatibotasun altuaren eraginez. Gas noble astunenen (kriptona eta xenona) kimika zehaztuta dago. Arinenak (helioa eta argona) ordea, oraindik ere ikertzen ari dira eta neonaren kasuan oraindik ez da konposaturik identifikatu.\nUgaritasuna eta ekoizpena.\nGas nobleen ugaritasuna unibertsoan murriztu egiten da haien atomo-zenbakia handitu ahala. Helioa unibertsoan hidrogenoaren ondorengo elementurik ugariena da, % 24 inguruko masa proportzioarekin. Unibertsoko helio gehiena nukleo-sintesi primordialean sortu zen, baina hori etengabe handitzen ari da izarren nukleo-sintesiaren ondorioz, hau da, izarretan jatorria duen eta grabitate-kolapso bidezko supernoba baten aurrekoa den erreakzio nuklearren bidez gertatutako prozesua. Lurrean duten ugaritasunak hainbat joera erakusten ditu; adibidez, helioa atmosferako hirugarren gas noble ugariena da. Arrazoia da atmosferan helio primordialik ez dagoela, atomo horren masa txikia dela eta lurraren grabitate-eremuak ezin baitu atxiki. Lurreko helioa uranioa eta torioa bezalako elementu astunen alfa desintegraziotik dator, eta gas naturaleko aztarnategietan metatzeko joera du. \u00a0\nBestalde, argonaren ugaritasuna hazi egiten da potasio-40aren alfa desintegrazioaren ondorioz, zeina lurrazalean ere aurkitzen den, lurreko argon isotopo ugariena sortzeko, argon-40. Prozesu hori potasio-argon bidezko datazio-metodoaren oinarria da. Xenonak ugaritasun erlatiboki baxua du atmosferan; \"Desagertutako xenonaren arazoa\" esaten zaio prozesu horri; teoria bat da falta den xenona lurrazaleko mineraletan harrapatuta egon daitekeela. Radona litosferan sortzen da radioaren alfa desintegrazioaren ondorioz. Eraikinetan iragaz daiteke zimenduetan zehar, eta gaizki aireztatutako eremuetan metatu. Haren erradioaktibitate handiaren ondorioz, radonak osasunerako arrisku nabarmena dakar, soilik Estatu Batuetan, urtero biriketako minbiziak eragindako 21.000 heriotzarekin lotuta dago.\nNeona, argona, kriptona eta xenona airetik lortzen dira, gasen likuefakzio-metodoak erabiliz, elementuak likido-egoerara eraldatzeko, eta destilazio zatikatua erabiliz, nahasketak euren osagaietan bereizteko. Helioa, eskuarki, gas naturaletik bereiziz sortzen da, eta radona, radio-konposatuen desintegrazio erradioaktibotik isolatzen da. Gas nobleen prezioa euren ugaritasun naturalak eragiten du argona merkeena eta xenona garestiena izanik. Eskuineko taulak erakusten du 2004ko gas bakoitzaren laborategiko prezioak dolar amerikarretan.\nErabilerak.\nGas nobleek irakite- eta fusio-tenperatura oso baxuak dituzte, eta ondorioz, hozgarri kriogeniko gisa erabiltzen dira, bereziki helio likidoa. 4,2 K-ean irakiten du eta erresonantzia magnetiko eta erresonantzia magnetiko nuklearreko iman supereroaleetarako erabiltzen da adibidez. Neon likidoa helio likidoa bezain tenperatura baxuetara iristen ez den arren, kriogenian ere baditu aplikazioak, helio likidoa baino 40 aldiz gehiago eta hidrogeno likidoa baino hiru aldiz gehiago hozteko ahalmena baitu.\nHelioa arnas daitezkeen gasen osagai gisa erabiltzen da nitrogenoa ordezkatzeko, fluidoetan duen disolbagarritasun urriari esker, bereziki lipidoetan. Gasak odolak eta gorputzeko ehunek xurgatzen dituzte presioa dagoenean, urpekaritzan, adibidez, eta horrek \"sakontasun gaitza\" deritzon efektu anestesikoa eragiten du. Disolbagarritasun txikia duenez, helio gutxi sartzen da zelula-mintzetan, eta arnas daitekeen gasaren zati bat ordezkatzeko helioa erabiltzen denean, trimixean edo helioxean kasu, gasaren efektu narkotikoa sakonera handietan murriztea lortzen da. Helioaren disolbagarritasun txikiak abantaila gehiago eskaintzen dizkio deskonpresioagatiko gaixotasun deritzon nahasmenduari. Gorputzean disolbatutako gas kantitatea zenbat eta txikiagoa izan, orduan eta gas-burbuila gutxiago sortzen dira presioa igotzen denean. Beste gas noble bat, argona, urpekaritzan, jantzi lehorraren inflazio-gas mudura erabiltzen da da.\n1937ko Hindenburgeko hondamendiaz geroztik, helioak hidrogenoa ordezkatu du eroangarri eta globoetan eusteko gas gisa, haren arintasun eta erreakzionatzeko ezintasunari esker, flotagarritasuna % 8,6 murriztu arren. Aplikazio askotan, gas nobleak atmosfera geldoa eratzeko erabiltzen dira. Argona airearekiko sentikorrak diren eta aldi berean nitrogenoarekiko sentikorrak diren konposatuen sintesian erabiltzen da. Argon solidoa konposatu oso ezegonkorrak aztertzeko ere erabiltzen da, bitarteko erreaktibo gisa, matrize bizigabe batean harrapatuz tenperatura oso baxuetan. Helioa bitarteko eramaile bezala erabiltzen da gas-kromatografian, gas betegarri bezala termometroetan, eta erradiazioa neurtzeko tresnetan, Geiger kontagailuan eta burbuila-ganberan adibidez. Helioa zein argona, normalean, soldadura-arkuak eta atmosferaren inguruko oinarrizko metala babesteko erabiltzen dira soldadura eta ablazioan, baita beste prozesu metalurgiko batzuetan eta erdieroaleen industriarako silizioaren ekoizpenean ere.\nGas nobleak, normalean, argiztapenerako erabiltzen dira, euren erreaktibitate kimiko faltagatik. Argona, nitrogenoarekin nahastuta, bonbilla gorien gas betegarri bezala erabiltzen da. Kriptona errendimendu handiko bonbilletan erabiltzen da, zeinek kolore, tenperatura eta eraginkortasun handiagoa duten, filamentuaren lurruntze-abiadura argonak baino gehiago murrizten baitu. Lanpara halogenoek, bereziki, iodo edo bromo konposatu kantitate txikiekin nahastutako kriptona erabiltzen dute. Gas nobleek kolore bereizgarriak dituzte deskarga-lanparetan erabiltzen direnean; adibidez, neoizko faroetan kolore laranja-gorria sortzen dute. Xenona itsasargietan erabiltzen da, haren espektro ia jarraituagatik, zeinak egun argiaren antza duen. Film-proiektoreetan eta auto-argi bezala erabiltzen da.\nGas nobleak eszimeroko laserretan erabiltzen dira, eszimero esaten zaien elektronikoki kitzikatutako bizitza laburreko molekuletan oinarritzen diren laserrak direnak. Laserretan erabiltzen diren eszimeroak Ar2, Kr2 edo Xe2 bezalako gas nobleen dimeroak izan daitezke, edo ohikoagoa dena, gas noble bat halogeno batekin konbinatuta: ArF, KrF, XeF edo XeCl. Laser horiek argi ultramorea sortzen dute, haien uhin-luzera laburraren ondorioz (193 nm ArF-etik eta 248 nm KrF-rentzat), eta zehaztasun handiko irudiak ahalbidetzen dituzte. Eszimeroen laserrek erabilera industrial, mediko eta zientifiko asko dituzte. Mikrolitografian eta mikrofabrikazioan erabiltzen dira, zirkuitu integratuen manufakturarako eta laser-kirurgiarako funtsezkoak direnak, laser-angioplastia eta begi-kirurgia barne. Batzuetan helioa erabiltzen da asma duten gaixoen arnasketa-erraztasuna hobetzeko. Xenona anestesiko bezala erabiltzen da lipidoetan duen disolbagarritasun handiagatik. Hori dela eta, nitrogeno oxidoa baino indartsuagoa da, eta gorputzak erraz ezabatzen duenez, azkarrago berrezartzea ahalbidetzen du. Erresonantzia magnetiko nuklearraren bidez egindako irudien atzemateak xenona erabiltzen du beste gas batzuekin batera. Radona oso erradioaktiboa da."}
{"id": "61256", "revid": "201", "url": "https://eu.wikipedia.org/wiki?curid=61256", "title": "18. taldeko elementu", "text": ""}
{"id": "61258", "revid": "336", "url": "https://eu.wikipedia.org/wiki?curid=61258", "title": "U\u015fak probintzia", "text": ""}
{"id": "61263", "revid": "119347", "url": "https://eu.wikipedia.org/wiki?curid=61263", "title": "L\u00e1char", "text": "L\u00e1char Espainiako udalerria da, Granadako probintziakoa. 2008an 3.005 biztanle zituen."}
{"id": "61269", "revid": "105290", "url": "https://eu.wikipedia.org/wiki?curid=61269", "title": "Aksaray probintzia", "text": "Aksaray probintzia Turkiako 81 probintzietako bat da. Bere hiruburua Aksaray da. 8.051 km\u00b2ko azalera du eta bertan 425.612 biztanle bizi dira.\nKapadoziako eskualdearen zati bat hartzen du barne.\nBarrutiak.\nProbintziaren barnean 7 barruti daude:"}
{"id": "61270", "revid": "105290", "url": "https://eu.wikipedia.org/wiki?curid=61270", "title": "Bayburt probintzia", "text": "Bayburt probintzia Turkiako 81 probintzietako bat da. Bere hiruburua Bayburt da. 4.043 km\u00b2ko azalera du eta bertan 85.455 biztanle bizi dira.\nBarrutiak.\nProbintziaren barnean 3 barruti daude:"}
{"id": "61271", "revid": "9435267", "url": "https://eu.wikipedia.org/wiki?curid=61271", "title": "Karaman probintzia", "text": "Karaman probintzia Turkiako 81 probintzietako bat da. Bere hiruburua Karaman da. 8.816 km\u00b2ko azalera du eta bertan 252.377 biztanle bizi dira.\nBarrutiak.\nProbintziaren barnean 7 barruti daude:"}
{"id": "61272", "revid": "105290", "url": "https://eu.wikipedia.org/wiki?curid=61272", "title": "K\u0131r\u0131kkale probintzia", "text": "K\u0131r\u0131kkale probintzia Turkiako 81 probintzietako bat da. Bere hiruburua K\u0131r\u0131kkale da. 4.589 km\u00b2ko azalera du eta bertan 389.843 biztanle bizi dira.\nBarrutiak.\nProbintziaren barnean 9 barruti daude:"}
{"id": "61273", "revid": "105290", "url": "https://eu.wikipedia.org/wiki?curid=61273", "title": "Batman probintzia", "text": "Batman probintzia Turkiako 81 probintzietako bat da. Bere hiriburua Batman da. 4.671 km\u00b2ko azalera du eta bertan 518.020 biztanle bizi dira.\nBarrutiak.\nProbintziaren barnean 6 barruti daude:"}
{"id": "61274", "revid": "105290", "url": "https://eu.wikipedia.org/wiki?curid=61274", "title": "\u015e\u0131rnak probintzia", "text": "\u015e\u0131rnak probintzia (kurdueraz: \"\u015eirnex\") Turkiako 81 probintzietako bat da. Bere hiruburua \u015e\u0131rnak da. 7.296 km\u00b2ko azalera du eta bertan 403.607 biztanle bizi dira.\nBarrutiak.\nProbintziaren barnean 7 barruti daude:"}
{"id": "61275", "revid": "105290", "url": "https://eu.wikipedia.org/wiki?curid=61275", "title": "Bart\u0131n probintzia", "text": "Bart\u0131n probintzia Turkiako 81 probintzietako bat da. Bere hiruburua Bart\u0131n da. 1.960 km\u00b2ko azalera du eta bertan 159.610 biztanle bizi dira.\nBarrutiak.\nProbintziaren barnean 4 barruti daude:"}
{"id": "61276", "revid": "105290", "url": "https://eu.wikipedia.org/wiki?curid=61276", "title": "Ardahan probintzia", "text": "Ardahan probintzia Turkiako 81 probintzietako bat da. Bere hiruburua Ardahan da. 5.495 km\u00b2ko azalera du eta bertan 119.172 biztanle bizi dira.\nBarrutiak.\nProbintziaren barnean 6 barruti daude:"}
{"id": "61277", "revid": "56334", "url": "https://eu.wikipedia.org/wiki?curid=61277", "title": "I\u011fd\u0131r probintzia", "text": "I\u011fd\u0131r probintzia Turkiako 81 probintzietako bat da. Bere hiruburua I\u011fd\u0131r da. 3.584 km\u00b2ko azalera du eta bertan 179.839 biztanle bizi dira.\nBarrutiak.\nProbintziaren barnean 4 barruti daude:"}
{"id": "61278", "revid": "1545", "url": "https://eu.wikipedia.org/wiki?curid=61278", "title": "Yalova probintzia", "text": "Yalova probintzia Turkiako 81 probintzietako bat da. Bere hiriburua Yalova da. 403 km\u00b2ko azalera du eta bertan 185.266 biztanle bizi dira.\nBarrutiak.\nProbintziaren barnean 6 barruti daude:"}
{"id": "61279", "revid": "105290", "url": "https://eu.wikipedia.org/wiki?curid=61279", "title": "Karab\u00fck probintzia", "text": "Karab\u00fck probintzia Turkiako 81 probintzietako bat da. Bere hiruburua Karab\u00fck da. 2.864 km\u00b2ko azalera du eta bertan 200.508 biztanle bizi dira.\nBarrutiak.\nProbintziaren barnean 6 barruti daude:"}
{"id": "61280", "revid": "105290", "url": "https://eu.wikipedia.org/wiki?curid=61280", "title": "D\u00fczce probintzia", "text": "D\u00fczce probintzia Turkiako 81 probintzietako bat da. Bere hiruburua D\u00fczce da. 1.065 km\u00b2ko azalera du eta bertan 314.266 biztanle bizi dira.\nBarrutiak.\nProbintziaren barnean 8 barruti daude:"}
{"id": "61281", "revid": "105290", "url": "https://eu.wikipedia.org/wiki?curid=61281", "title": "Kilis probintzia", "text": "Kilis probintzia Turkiako 81 probintzietako bat da. Bere hiruburua Kilis da. 1.239 km\u00b2ko azalera du eta bertan 114.724 biztanle bizi dira.\nBarrutiak.\nProbintziaren barnean 4 barruti daude:"}
{"id": "61282", "revid": "105290", "url": "https://eu.wikipedia.org/wiki?curid=61282", "title": "Amerizio", "text": "Amerizioa elementu kimiko sintetiko bat da, Am ikurra eta 95 zenbaki atomikoa dituena. Elementu metaliko erradioaktibo hau 1944an sintetizatu zen lehen aldiz, plutonioa neutroiekin bonbardatuz, eta aurkitu zen laugarren elementu transuranidoa da. Amerikatik datorkio izena, europioarena Europatik datorren bezala.\nEzaugarri nagusiak.\nAmerizio puruak lustre zilarkara eta zuria dauka. Giro-tenperaturan apurka-apurka ugertzen da aire lehorrean. Plutonioa edo neptunioa baino zilarkaragoa da eta itxura batean neptunioa edo uranioa baino moldakorragoa. 241Am isotopoaren alfa desintegrazioa radioarena baino hiru aldiz handiagoa da. Aski dira amerizio gramo gutxi batzuk gamma izpi indartsuak igortzeko, elementua eskuetan darabilen edonori esposizio-arazo larriak eraginez.\nAmerizioa fisionagarria da; 241Am isotopoarekin osatutako esfera islagabe baten masa kritikoa 60 kilogramo ingurukoa da. Arma nuklearretarako osagai gisa erabiltzen ez bada, plutonioaren edo uranioaren masa kritikoa errazago ekoizten delako da."}
{"id": "61283", "revid": "105290", "url": "https://eu.wikipedia.org/wiki?curid=61283", "title": "Osmaniye probintzia", "text": "Osmaniye probintzia Turkiako 81 probintzietako bat da. Bere hiruburua Osmaniye da. 3.189 km\u00b2ko azalera du eta bertan 497.907 biztanle bizi dira.\nBarrutiak.\nProbintziaren barnean 4 barruti daude:"}
{"id": "61284", "revid": "336", "url": "https://eu.wikipedia.org/wiki?curid=61284", "title": "Ad\u0131yaman", "text": "Ad\u0131yaman (; ) Ad\u0131yaman probintziako barrutietako bat da eta era berean hiriburua. 1.582 km\u00b2ko azalera du eta bertan 178.538 biztanle bizi dira."}
{"id": "61286", "revid": "105290", "url": "https://eu.wikipedia.org/wiki?curid=61286", "title": "Kaizen", "text": "Kaizen (japonierazko \u6539\u5584, \"hobekuntza\" terminotik) batez ere enpresan erabiltzen den kontzeptu bat da, Japonian sortua, \"etengabeko hobekuntza\" lortzeko jarduera eta metodoak biltzen dituena. Beste arlo batzuetan erabil daitekeen kontzeptua da, bizitza pertsonalean esaterako, nagusiki enpresako kalitatearen kudeaketa arlorako garatu bada ere.\nFuntsean, ekoizpen-metodoen erabateko berrikuntza baino aldaketa txikiak dira \"kaizen\" metodoak proposatzen dituena, enpresako arlo guztietan eta langile guztien parte hartzeaz. Besteak beste, puntu hauek azter daitezke \"kaizen\" plangintza baten inguruan: lantegian egiten diren mugimenduak, ekoizpenerako dokumentazioa, biltegia, garbitasuna eta ordena (5S), poka-yoke sistemak eta langileen arteko komunikazioa."}
{"id": "61295", "revid": "1545", "url": "https://eu.wikipedia.org/wiki?curid=61295", "title": "Drake pasaia", "text": "Drake pasaia Hego Amerika eta Antartika artean kokaturiko itsas-besoa da, edo Hornos lurmuturra (Txile) eta Hego Shetland uharteen (Antartika) artean. Mendebaldean Ozeano Barea eta ekialdean Scotiako itsasoa ditu. 800 kilometrotako zabalera du.\nHistoria.\nEspainiar, argentinar eta txiletar adituen ustetan, pasabidea igaro zuen lehendabiziko marinela, Francisco de Hoces izan zen 1525ean. Enbatak \"San Lesmes\" bere itsasontzia hara herrestatu zuen, Magallanes itsasartea pasatu nahi zuenean.\nBeste herrialdetako adituek diote \"Eendracht\" nederlandar itsasontzia, Willem Schouten buruzagi zuela, zen pasabidea igarotzeko lehendabizikoa 1616an. Gero, Sir Francis Drake eskualdetik pasatu zelako ingelesek pasabideari bere izena eman zioten, tamalez Drake Magallanes itsasartetik pasatu zen.\nGeografia.\nDrake pasaia Antartikatik beste kontinentera ibilbiderik txikiena da. Pasabidea Ozeano Atlantikoa eta Ozeano Bareko arteko muga da, eta hegoaldeko 60\u00ba paraleloaren azpian, Hego Ozeanoa hasten da.\nPasabidea itsaso zabalean dago, Hornos lurmuturretik 100 kilometrotara dauden Diego Ramirez uharteak baino ez daudelako.\nBere uretan dauden enbatak famatuak dira, noizbehinka 10 metrotako olatuekin."}
{"id": "61298", "revid": "1659", "url": "https://eu.wikipedia.org/wiki?curid=61298", "title": "Antartikako penintsula", "text": "Antartikako penintsula edo Antartikar penintsula Mendebaldeko Antartikan dagoen \"S\" itxura duen penintsula da. Penintsulak aurrean kontinente amerikarra du eta mendebaldean Bellingshausen itsasoa eta ekialdean Weddell itsasoa ditu.\nIzena.\nAntzinan, penintsula osoari Erresuma Batuak \"Grahamen Lurra\" zeritzon eta Estatu Batuek \"Palmerren lurra\". Baina 1964an, herrialde biek adostu zuten \"Graham lurra\" iparraldea eta \"Palmerren lurra\" hegoaldea izango zirela. Muga Jeremy eta Agassiz lurmuturretan kokatu zuten.\nTxilek \"O'Higginsen lurra\" deritzo, Bernardo O'Higgins libertadorearen omenez, eta Argentinak \"San Martin lurra\" deritzo, Jos\u00e9 de San Mart\u00edn libertadorearen omenez.\nGeografia.\nPenintsulan zehar Antartandes mendilerroa dago. Mendilerroaren lekurik altuena 4.190 metroko Jackson mendia da, beste mendi nagusiak 3.657 metroko Coman mendia eta 2.860 metroko Esperanza mendia dira. Mendilerroa Andeen jarraipena baino ez da, Scotiako dortsalaren bidez.\nPenintsula antartikoaren ondoan badaude zenbait uhartedi eta uharte, batez ere iparraldeko eta ekialdeko kostetan:\nLurralde aldarrikapenak.\nArgentina, Txile eta Erresuma Batuak penintsularen jabetza aldarrikatzen dute: Argentinar Antartikoa, Txiletar Antartikoa eta Britainiar Antartikoa, hurrenez hurren. Aldarrikapen guztiak Itun Antartikoa dela eta geldituta daude."}
{"id": "61314", "revid": "103793", "url": "https://eu.wikipedia.org/wiki?curid=61314", "title": "Oztibarre", "text": "Oztibarre Nafarroa Behereko eskualde eta ibar bat da.\nEskualdea 10 udalerrik osatzen dute eta lurraldearen hegoaldean dago, Garazi, Arberoa, Amik\u00fcze eta Arbaila eskualdetarekin mugitzen.\nBere hiriburua Izura da.\nIzena.\nToponimoaren okzitanierazko bertsioa \"Ostabarret\" da, sarritan \"vath d'\u00d2sta\" eran. Frantsesez, \"Osta barret\" bertsio homologoa da eta aragoieraz \"Ostavals\" eta \"tierra d'Ostavals\".\nDuchesne bildumak, \"Terra Ostabaress\u00fc\" bezala aipatzen du XII. mendean, eta \"Ostavales\" bezala 1247an, \"Terra Hos tebarezio in Navarra\" izenarekin, 1305eko Nafarroako gutun batean, \"Ostabarea\" izenekoan, 1312an, \"Hosta-Barisium\" izenekoan, 1351n eta \"Ostaberesium\" izenekoan, 1361eko gaskoien roletan.\nBere euskarazko izena \"Hozta\" (ibarreko herri bat) eta \"ibarre\" (\"ibar\" edo \"haran\" behe-nafarreran) hitzen elkarketatik dator. Horrela, \"Hoztibarre\" izena sortu zen (Hoztaren -a- letra galdu egin da ibarreren -i- letraren mesedetan), eta, ondoren, h- askatu zen, \"Oztibarre\" geratuz.\nOkzitanierara egokitzean, fenomeno bitxi bat gertatu zen. Alde batetik, euskarazko prozesu bera errepikatu zen. Horrela, \"\u00d2stavath\" izena \"\u00d2sta\" (Hozta izena gaskoira egokitzea) eta \"vath\" (\"ibar\" edo \"haran\" gaskoiz) elkartzetik sortu zen. Hala ere, toponimo hau soilik Hozta udalerriarekin (\"\u00d2stavath\" okzitanieraz) lotua geratu zen. Horren arrazoia da, bestalde, \"Oztibarre\" euskal izenaren beste egokitzapen bat egin zela. Bere esanahia kontuan hartu gabe, gaskoiek \"Ostabarret\" (\"Oztabarre\" ahoskatua) bezala bereganatu zuten. Horregatik, \"\u00d2stavath\" hitza, Hozta herriarentzat baztertua geratu zen, \"Ostabarret\", ibar osoa izendatzen hasi zen bitartean.\nFrantsesa ibarrera iritsi zenean, XIX. mendean, frantsesek okzitanierazko toponimoak hartu zituzten (bi hizkuntzetako ahoskera nahiko antzekoa zelako) eta izenak frantses grafiara egokitu zituzten. Horrela, \"\u00d2stavath\" herria \"Ostabat\" izatera pasa zen frantsesez eta \"Ostabarret\" berdin mantendu zen.\nGeografia.\nFisionomia.\nNafarroa Behereko iparraldeko lurrekin alderatuz, lurralde menditsua da, erripe gehiagodun haranez osatua. Hori dela eta artzaintzarako lurralde aproposa da.\nIbarra, mendi nahiko altu batzuk ditu, inguruko beste haran batzuekin alderatuta, Beltxu (1 130 m), Lahondo (1 135 m) edo Zaboze (1 177 m) kasu. Hauek, batez ere, Hozta inguruan daude. Gainontzeko ibarra askoz baxuagoa da, non altuerarik altuenak 500 eta 700 metro artekoak diren. Mendi aipagarri batzuk Pagaburu (545 m), Gazteluzahar (472 m), Orgamendi (639 m) edo Gaintzabala (531 m) dira.\nHistoria.\nXI. mendearen amaieran, Gendule V.a Bearnokoak, Bearneko bizkondeak, Amik\u00fcze inbaditu zuen eta konkistatzen saiatu zen. Hamar urte beranduago, Gaston IV.a Biarnokoak Akizeko lurrak okupatzen ditu, hauen jabe, 1105ean bihurtu zelarik. AmikUze eta Oztibarre lurraldeak Bearneko jurisdikzioan egongo dira 1134 arte. 1195ean Arnaldo Raimundo II.aren eskuetara pasa zen, Tartaxeko bizkondea, Orthezeren truke, Bearneko bizkondeari eman ziona, Gendule VI. Bearnokoa. Antso VII.a Nafarroakoa omentzen du eta, horrela, Mendiatzeko merindadea ezartzen da.\n1247ko azaroaren 22an, Raimundo Arnauld Tartaxekoak omenaldia egin zion Vi\u00e8lanava eta Amik\u00fcze eta Oztibarre lurraldeengatik. Arnaud L\u00fck\u00fczekoa beste horrenbeste egin zion Antso VII.a Nafarroakoari, 1228ko uztailean, Oztibarreko lurretik. 1319an, Amik\u00fcze eta Oztibarre, Amaneo Albretekoa, Tartaxeko bizkondea, omendu zituen. 1326an, Gitarte Tartaxekoak Karlos II.a Burusoilaren aurrean egin zuen; hiru urte geroago, Filipe III.a Nafarroakoak. 1383an, Karlos II.a Nafarroakoak Oztibarre hartu zuen berriro, L\u00fck\u00fczeko jaunarekin.\n1512an gaztelarrek Nafarroa konkistatu zutenean, Joanes III.a Nafarroakoa tronutik kendutako errege nafarrak porrot egin zuen urte berean egin zuen erresuma birkonkistatzeko ahaleginean. 1516ko martxoan Joanes III.a Nafarroakoak birkonkista saiakera berri bat proiektatu zuen, eta Oztibarreko biztanleek, gaztelarrekin hautsiz, haiei harrera egiteko erregutu zioten, bere obedientziara itzultzea erabaki baitzuten.\nOsaketa.\n10 udalerrietan 16 herriak osatzen dute eskualdea: 1 690 biztanle eta 158,08 kilometro koadro.\nPagolaren kasuan, nahiz eta bere lurren zati bat Oztibarrenak izan, Pagola herria Zuberotar Arbaila eskualdekoa da.\nEkonomia.\nPirinioetako ekoizpen tradizionalean oinarritutako ekonomia. Nekazaritza urria. Hazkuntza estentsiboa ardi-aziendaren mendialdeko larreetan (ardixuri eta latxa), Pirinioetako arrazako behi nahasia eta zalduna. Txerri gutxi. Tiro-zaldia (bretoiera) eta aulki-zaldia (angloarabiera).\nEuskara.\nLuis Luziano Bonapartek, 1869an, Oztibarreko herri guztiak sailkatu zituen ekialdeko behe-nafarrera euskalkian, Amikuze, Garazi eta Oztibarre eskualdeetan hitz egiten zena.\nKoldo Zuazok, 2010ean, bere herri guztiak nafar-lapurtera euskalkian sailkatu zituen.\n1968an 2 137 euskaldun zeuden, ia biztanle guztiak."}
{"id": "61316", "revid": "119347", "url": "https://eu.wikipedia.org/wiki?curid=61316", "title": "Bilboko Okupazio Mugimendua", "text": "Bilboko Okupazio Mugimendua Bilboko auzoetako gaztetxe eta gazte asanbladen kordinadorak osatzen dute. Sistema kapitalistatik urrun, okupazioa eta autogestioaren bidez, auzoetako errealitate soziala aldatzeko izaera iraultzaile batekin lan egin nahi duten talde gazteak eta ez hain gazteak dira. Bilboaldeko Okupen sarea Etxebizitza Okupen asanblada da. Beraien arteko elkar laguntza eta ideien trukea sustatzeko sortu zen.\nBilboko Gaztetxe eta Gazte Asanbladen kordinadorak Bilboko gazteen eta auzoen beharrak asetzeko sortutako gazteen asanbladak dira. Bakoitzak bere autonomia eta funtzionatzeko erak dituzte, baina guztiak batera koodinatzen dira.\nBilboko Okupazio Mugimendukoekin harremanetan jartzeko, bomokupazioa@gmail.com helbidera idatzi.\nPartaideak.\nHauek dira BOM-eko partaideak: Zazpikatu Gaztetxea (7katugaztetxea@7katugazteatxea.com), Zorrotzako Gaztetxea, Olabeagako Gazte Asanblada (olabeagako-g.a.@hotmail.com), Izar Beltz Ateneoa (ateneo@izarbeltz.org), Kukutza III Gaztetxea (kukutza@gmail.com), Otxarkoagako Gazte Lokala, Iralako Gazte Lokala, Deustuko Gazte Lokala (deustukogazteasanblada@gmail.com), Santutxuko Gaztetxea, Uribarriko Gazte Asanblada (uribarripiztu@gmail.com), Arangoitiko Gazte Asanblada (arangoitikoga@gmail.com), Bilbiko Gazte Asanblada eta Saniko Gazte Asanblada alde batetik, eta Bilboko Okupazio Bulegoa, Bilboaldeko Okupen Sarea eta Komantxe Konpartsa, bestetik.\nBilboko Okupazio Bulegoa Etxebizitzen Okupazioari bideratutako proiektua da. Aholkularitza zerbitzua, abokatuak... eskeintzen ditu. Ostiral arratsaldetan irekitzen ditu ateak Bilboko Alde Zaharrean (Pelota kalea, 5) 18:00etatik 20:00ak arte. Okupazio bulegoarekin harremanetan jarri nahi ezkero, info@okupaziobulegoa.org helbidera idatzi diezaiokezue.\nKomantxe Konpartsa, aldiz, Bilboko jai herrikoiak bultzatzeaz, Bilboko Okupazioren mezua zabaltzeaz eta parte hartzeaz arduratzen den adarra da. 90 konpartsero baino gehiago dituen konpartsa hau 2009an jarri zen martxan. Hauekin harremanetan jartzeko erabili komantxekonpartsa@gmail.com helbidea.\nIkastaroak.\nBeste hainbat ekintzen, mintzaldien etb-en artean, BOM-eko partaideek hurrengo ikastaro eta aktibitateak proposatzen dituzte astean zehar:"}
{"id": "61318", "revid": "105290", "url": "https://eu.wikipedia.org/wiki?curid=61318", "title": "Abatxolo", "text": "Abatxolo Portugaleteko auzoa da. Herriko ekialdean dago, Azeta auzoaren gainean eta Sestao herriaren ondoan.\nAuzo honetan, Metro Bilbaok Portugaleten dituen geltokietariko bat dago, 2007ko urtarrilaren 20an zabaldu zena."}
{"id": "61319", "revid": "56334", "url": "https://eu.wikipedia.org/wiki?curid=61319", "title": "Garazi", "text": "Garazi Nafarroa Behereko eskualde bat da. Hergarai, Luzaide, eta Arzubia ibarrak berrelkartzen ditu eta Beherobiko ibarreko gaineko herriek eta Suhuskune.\nEskualdea 20 udalerrik osatzen dute eta lurraldearen hegoaldean dago, Baigorri-Ortzaize, Arberoa, Oztibarre, Arbaila, Basab\u00fcr\u00fca eta Au\u00f1amendi eskualdetarekin mugitzen.\nBere hiriburua Donibane Garazi da.\nIzena.\nToponimoaren frantsesezko bertsioa \"Cize\" da, sarritan \"pays de Cize\" eran. Okzitanieraz, \"Cisa\" eta \"pa\u00eds de Cisa\" bertsio homologoak dago eta aragoieraz \"Cisa\" eta \"tierra de Cisa\". Gaztelaniaz, erromantze nafarraren bidez, \"pa\u00eds de Ciza\" bezala ezagutzen da, baina argi dago ez dela jatorrizko toponimo bat.\n\"Cize\" izena, mendeetan zehar, aldaera ezberdinekin agertzen da: Baionako kabildoko gutun batek, \"Vallis quae dicitur Cirsia\" deitzen du, 980. urte inguruan; Errolanen kantua \"Pors de Sicer\" deitzen dio, \"Ciser\", XI. mendean; \"Syzara\", XII. mendean; \"Porta de Cizer\", 1154an; Baionako kartularioa, \"Cizia\", \"Cizie\", etab., 1253an. Arabiarrek \"bort Schezar\" deitu zioten.\n\"Garazi\", eskualdearen euskal izena, antzinako erromatar \"Carasa\" dela dirudi, \"Cize\" ahotsaren iturri bezala seinalatu da, baina bere azalpen fonetikoa zaila da. \"Sizer\" forman, antzinakoena eta osoena dirudiena, artikulu fosilizatua bereiz liteke -er, orduan, Ziz- erroa libre geratuz, Zizur eta Zizurkil bezalako euskal toponimoetan oso urria dena.\n\"Zizer\" eta \"Schezar\" aldaerak Zizartegi, Zizari, Zizaribi, Ziziri eta Zizmendi abizenekin lotu daitezke, bigarren osagaiak argi baitituzte: -tegi (tokia), -ibi (ibia), -iri (hiribildua), -mendi (mendia). Euskaraz badira zizare, zizein, zitzer, zizorka, zizerkora, ziza, ziziri, zizulu... Justo Garatek Zizur eta Zizurkilla etimologiari \"zinzur\", \"altuera txikia\", ematen die. Baina hemen, mendate menditsu bat izanik, haitzarte baten ondoren, \"Zizer\" izenentzat \"zinzur\" esanahi hertsia legoke: eztarria edo haitzartea. Nolanahi ere, \"Cize\" izenaren arazo etimologikoa zutik geratzen da.\nGeografia.\nFisionomia.\nNafarroa Behereko iparraldeko lurrekin alderatuz, lurralde menditsua da, erripe gehiagodun haranez osatua. Hori dela eta artzaintzarako lurralde aproposa da.\nBi lurralde mota bereizten dira Garazin: hegoaldekoa eta iparraldekoa. Hegoaldea menditsua da guztiz (Errozate, 1 346 m; Okabe, 1 463 m; Urkulu, 1 333 m). Errekek eta ibaiek haran sakonak ebakitzen dituzte (Ezterenzubi, Ezterengibel, Luzaide eta Lekunberriko haran zabala, Iratiko sarreran). Ezterengibelen sortzen da Errobi ibaia eta Laurhibar, Lakarra eta Arnegi errekak hartzen ditu bere lehen bidean. Ordoki zabalak dira Garaziko iparraldean, Donibane Garazin eta Donazaharretik iparralderako eremuan.\nHistoria.\nGaraziko lurraldea, Nafarroa Beherea bezala, Baskoniako Dukerriarena izan zen XII. mendearen amaierara arte. Garaziko mendatean garaitu zuten baskoiek Karlomagnoren armada, 778an; Karlosen Gurutzea, Ortzantzurietan kokatua ziurrenik, elezaharraren arabera, segada honetan eroritakoen oroimena ohoratzeko eraikia izan zen.\n1020. urte inguruan, Antso VI.a Gilen Gaskoiniakoak, Baskoniako dukeak, Antso III.a Gartzeitz ilobari laga zion, Baxenabarreko beste lurralde batzuekin batera. Hauek eta Gaskonia osoa Antso erregeak oinordetu zituen dukea 1032an hil zenean; erregeak nafar koroaren menpeko bizkonderriak egin zituen baxenabartar lurrak, 1120 arte lotuta egon zirenak.\n basailu batek, Fortunek, Lapurdiko bizkondeak, 1062an Arberoa, Garazi eta Ortzaize heredatu zituen, Arberoako bizkondea izendatuz. 1068. urtean, Ahatsako jauna zen Gartzea Arnaud eskualdeko jaurerria izan zuen; honek Antso VI.a Nafarroakoa jaunari pasa zion jaurerria, eta, hala, Garazi Nafarroako erresumaren mende geratu zen politikoki. Donibane Garazi izen bereko gaztelerriaren egoitza izango da, etorkizuneko Mendiatzeko Merindadeko hiriburua.\nXII. mendearen amaieran -1193 eta 1196 artean- Rikardo I.a Ingalaterrakoa Akitaniako dukeak Garazi Nafarroara aldatu zuen behin betiko. Mende hauetan zehar, erromesen joan-etorri handiko gune bihurtu zen Garazi, Oztibarretik Pirinioak Orreagarako bidean igarotzen zituztenak, Donejakue Bideko ostatu tradizionala. Donibane Garaziren irteeran, Pirinioetako mole erraldoiaren aurrean zeuden. Salbatzeko, bi bideren artean aukera zezaketen, edo, bestela, Luzaideko ibarretik eskuinera jarraitu Iba\u00f1etako tontorrera iritsi arte, edo, bestela, ezkerrerantz jo, mendian zuzenean arrapala nabarmenetatik gora eginez. Hau zen Garaziko pasabidea, Erdi Aroko testuetan oso aipatua, eta, XII. mendeko \"gida\" ren arabera, erromesen gogokoena zena.\nXIII. mendean egituratu zen, Garazi eta Donibane Garazi bere gaztelerria, Nafarroako Seigarren Merindadea edo Mendiatzeko Merindadea abiapuntu hartuta. Fernando Katolikoak (1512) erresuma hau konkistatu zuenean, Nafarroa Beherea, eta horrekin batera Garaziko lurraldea, espainiarrek okupatu zuten 1521 arte, Henrike II.Nafarroakoaren tropa nafarrek Frantzisko I.a Frantziakoaren frantsesekin aliatuak izan ondoren okupatzaileak kanporatu zituzten arte.\nNapoleondar Gerretan, 1813ko ekainaren 21ean, Frantziako armadak Gasteizen porrot egin eta hurrengo egunean, haran honek Nafarroatik desordenan erretiratzen ari ziren frantziar tropen diziplinarik ezaren eta Baztango ebakuazioaren mehatxuaren ondorioa jasan zuen, Baigorriko ibarraren berehalako inbasioarekin.\nOsaketa.\n20 udalerrietan 25 herriak osatzen dute eskualdea: 6 888 biztanle eta 341,56 kilometro koadro.\nHistorikoki, Luzaide ere Garazikoa izan zen.\nEkonomia.\nPirinioetako ekoizpen tradizionalean oinarritutako ekonomia. Nekazaritza urria. Hazkuntza estentsiboa ardi-aziendaren mendialdeko larreetan (ardixuri eta latxa), Pirinioetako arrazako behi nahasia eta zalduna. Txerri gutxi. Tiro-zaldia (bretoiera) eta aulki-zaldia (angloarabiera). Donibane Garazin abereentzako esnekiak eta elikadura-produktuak egitea, amuarrain asalmonatuaren arrain-haztegia ere badago eta. Orioneko basoa, Garaziko sindikatukoa, baita Iratiko oihanaren mendebaldeko zatia ere, bere izena duen ibairaino.\nEuskara.\nLuis Luziano Bonapartek, 1869an, Garaziko herri guztiak sailkatu zituen, Arnegi izan ezik, ekialdeko behe-nafarrera euskalkian, Amikuze, Garazi eta Oztibarre eskualdeetan hitz egiten zena. Arnegi mendebaldeko behe-nafarreran sailkatu zuen, Arberoa, Ortzaize eta Aldude ibarretan hitz egiten zena.\nKoldo Zuazok, 2010ean, bere herri guztiak nafar-lapurtera euskalkian sailkatu zituen.\n1968an 6 994 euskaldun zeuden eta gaur egun biztanleriaren % 80 euskalduna da. Gune erdaldunak zabaldu eta indartu dira azkenaldi honetan, Donibane Garaziko inguruetan nagusiki."}
{"id": "61320", "revid": "535", "url": "https://eu.wikipedia.org/wiki?curid=61320", "title": "Hoztibarre", "text": ""}
{"id": "61321", "revid": "105290", "url": "https://eu.wikipedia.org/wiki?curid=61321", "title": "Buenavista (Portugalete)", "text": "Buenavista Portugaleteko auzoa da, Kanpanzar eta Los Hoyos auzoak gertu ditu eta herriaren mendebaldeko partean eta Santurtziko udalerriko mugatik gertu dago."}
{"id": "61323", "revid": "105290", "url": "https://eu.wikipedia.org/wiki?curid=61323", "title": "Kai Barria (Portugalete)", "text": "Kai Barria (gaztelaniaz \"Muelle Nuevo\") Portugaleteko auzoa da. Herriaren azpialdean dago, Areetaren aurrean eta Nerbioi ibaiaren bazterrean.\nAuzo honetaren eraikin ezagunenak hauek dira:"}
{"id": "61324", "revid": "56334", "url": "https://eu.wikipedia.org/wiki?curid=61324", "title": "Papa Roach", "text": "Papa Roach 1993an sortutako post-hardcore musika motako talde Estatu Batuarra da, eta nu metal metal bezalako musikarekin ezagutarazia izan zen nazioartean Infest debut albumarekin 2000. urtean. Bere arrakastak aurrera seguitu zuen bere urrengo albumekin, lovehatetragedy 2002 urtean, eta Getting Away With Murder 2004 urtean. The Paramour Sessions albumarekin 2006ko irailaren 12an argitaratua estilo Hardcoreagora eboluzionatu zuen. Bostgarren albuma, \"Metamorphosis\" 2009an argitaratu da.\nHistoria.\nVacavillekoak izanda, Kaliforniako hegoaldea, taldea lehen hezkuntzako Jacoby Shaddix lagunek eratu zuten cantando (Coby Dick), Dave Bucker (bateria) eta Will James (bajua). Jerry Horton (gitarra) gutxira batu zen. Laukotea Shadixxen aitaren honorean eta labezomorro bate irudia auketatu zuten biziraupena eta durabilitatea adierazteko.\nBeraien influentziak dira Faith No More eta Rage Against The Machine taldeak. 1994 debutatu zuten beraien lehen EParekin, Potatoes for Christmas eta 1995 bigarrena EPa, Caca Bonita, casette urdin bat 2 demorekin. 1996an Tobin Esperance batu zen taldera James ordezkatzen. Bigarren albumean Old Friends From Young Years, hip-hop aren influentzia somatu zen, Coby Dick rapeatzen. Album honek arrakasta ikaragarria izan zuen eta Incubus eta Suicidal Tendencies en laguntza lortu zuten, beraiek lagundu zieten audientzia izugarria izaten. hurrengo EPak 5 Tracks Deep (1998) eta Let'Em Know (1999) Dreamworks taldearekin firmatu aurretik argitaratuak izan ziren.2000an, Infest albumak oso ospetsuak egin zituen, salmenten errekorrak gaindituz eta nazioartean ezaguna egitarazten \"Last Resort\", \"Between Angels and Insects\" eta \"Broken Home\" singleen bidez. Irailak 11ko Estatu Batuetako tragedia eta gero \"Lovehatetragedy\" albuma argitaratu zuten 2002an, baina album honek ez zuen bestea bezalako arrakasta lortu eta huts bezala gertu zen.2004 urtean, Papa Roachek \"Getting Away With Murder\" albuma argitaratu zuen, bere bigarren singleak, \"Scars\" arrakasta itzela izan zuen era milioi 1 disko saldu ostean platinozko diska lortu zuen. Erdarazko vertsio bat dago \"Scars\" kantuarena, \"Heridas\". 2005ean DVD bat argitaratu zuten \"Live And Murderous In Chicago\". 2006 beraien azken estudio albuma argitaratu zuten: \"The Paramour Sessions\", titulua grabatu zuten lekuak eman zion, The Paramour Mansion.\nThe Paramour Sessions eta Papa Roach etorkizuna.\n2004ko irailaren 12 beraien 4. albuma argitaratu zuten \"The Paramour Sessions\". Grabakatarako erabili zen lekurengaitik jarri zioten izen hura The Paramour Mansion. Getting Away With Murderen grabazioa egiten izan ziren bitartean eman zieten mantsio baten egitearen ideia, Slipknotengaitik, (The Subliminal Verses) 3. bolumena egiten zuten bitartean, Houdiniren mantsioan.\"To be Loved\" zen albumaren lehen siglea. Album horrek hardrock musika mota markatu zuen, baina horaindik balada suabeak zituen Getting Away With Murder bezala baina gutxiago. albuma *16 geratu zen harren Billboard 200 Tracean, salmentak gutxi izan ziren, 308,686 kopia.\nDave Buckner Tony Palermorengaitik aldatua izan zen droga arazoengatik, \"Unwritten Law\"ko bateria.\nMusika mota.\nPapa Roach nu metal musika motarekin hasi zen denbora haietako goraldiagaitik eta bere influentziengaitik rapcore; baina beraien estiloa beti aldatu da komertzialera.\nTaldea aurrera jon den heinean, beraien musika mota asko aldatu da bateri ritmo azkar eta gitarrak distortsionatuta; cantantearen oihuak mantenduz post-hardcore musika mota izateko.\nDiskografia.\nSingleak.\nInfest\nlovehatetragedy\nGetting Away With Murder\nThe Paramour Sessions\nMetamorphosis"}
{"id": "61325", "revid": "105290", "url": "https://eu.wikipedia.org/wiki?curid=61325", "title": "Kai Zaharra (Portugalete)", "text": "Kai Zaharra (gaztelaniaz \"Muelle Viejo\") Portugaleteko auzoa da. Herriaren azpialdean dago, Nerbioi ibaiaren bazterrean.\nErdi Aroan Portugaleteko portua zen eta oso portu inportantea ere, handik eramaten baitzuten Gaztelako artilea Flandesera.\nAuzo honetan dago Renfeko Aldirien Portugaleteko tren geltokia.\nAuzoaren patroia Nikolas Deuna da eta haren omenezko jaiak irailaren 10ean egiten dira."}
{"id": "61326", "revid": "105290", "url": "https://eu.wikipedia.org/wiki?curid=61326", "title": "Kanpanzar", "text": "Kanpanzar Portugaleteko goiko aldean dagoen auzoa da. Izan ere, auzo hau Portugaleteko lau muinoen batean dago (San Roque, Kanpanzar bera, Los Hoyos eta Errepelega).\nAuzo honetan Portugaleteko Aspaldiko babes-egotetxea dago.\nPortugaleteko udalak 36.000 metro karratuko parke bat eraiki nahi du 2007-2011rako plangintzaren barnean."}
{"id": "61327", "revid": "512", "url": "https://eu.wikipedia.org/wiki?curid=61327", "title": "La Florida", "text": "La Florida Portugaleteko goiko aldean dagoen auzoa da. Kanpanzar auzoaren ekialdean dago.\nHistoria.\nAuzo honetan 1951ko abenduaren 25ean eratutako Club Portugaleteko auzoaren izen bera duen zelaia dago."}
{"id": "61328", "revid": "512", "url": "https://eu.wikipedia.org/wiki?curid=61328", "title": "Arberoa", "text": "Arberoa edo Nafarroa Behereko eskualde bat da. Arberoako ibarra eta Ortzaizeko ibarren zati bat hartzen ditu.\nEskualdea 10 udalerrik osatzen dute eta lurraldearen iparraldean dago, Amik\u00fcze, Oztibarre, Garazi, Baigorri-Ortzaize eta Lapurdi Ekialdea eskualdetarekin mugitzen.\nBere hiriburua Aiherra da.\nIzena.\nEskualdeko euskarazko izena hainbat modutara dokumentatu da: \"Arberoa\", \"Arbela\" eta \"Saraspe\".\nToponimoaren frantsesezko bertsioa \"Arberoue\" (\"Arberu\" ahoskatua) da, sarritan \"pays d'Arberoue\" eran. Aragoieraz, \"Arberoa\" eta \"tierra de Arberoa\" bertsio homologoak dago.\nBaionako kapituluko gutun batek, eskualde hau, \"Erberua\" izenarekin izendatzen du, 980 inguruan; Duchesne bildumak, \"Arberoe\", 1080an, eta \"Alberoa\", 1120an, eta Urbano II.a aita santuaren bulda bat, \"Arberoa\".\nGeografia.\nFisionomia.\nArberoako ibarra Arberoako errekak osatzen du. Ibaia Heletan jaiotzen da eta Donoztiri, Donamartiri, Izturitze, Aiherra eta Bastida udalerriak zeharkatzen ditu. Ondoren, Lihuri ibaira botatzen da, Oragarre eta Bardoze artean. Sakontasun txikiko ibar zabala da, altuera apaleko mendiz inguraturik. Horra mendi horietarik zenbait adibide : Abarratea (345 m), Eltzarruze (421 m), Garralda (470 m), Hoxahandia (577 m) eta Baigura (897 m).\nHistoria.\nXI. mendearen hasieran, Tolosako kondeak, Gilen Santxitz Gaskoiniakoa, Antso III.a Gartzeitz Nafarroako erregearen esku utzi zuen Arberoako lurraldea.\nHainbat urtez, bertako biztanleak elkarren artean gerran egon ziren: bailara osoa Bastidaren aurka zen. Arazoa Garraregiko oihaneko terminoez gozatzea zen, eta, alde batetik zein bestetik hainbat heriotza eta kalte egin ondoren, Ponz Morentaina Nafarroako gobernadoreak zehaztasunera erakarri zituen Donibane Garazin, 1321ean. Ibarraren aldetik, Aiherra, Izturitze, Donamartiri eta Donoztiri parrokianoak bertaratu ziren, eta Bastidaren aldetik, Bernardo Arremonte Monjolose. Bastidarrek Garraregiko basoa bastida jendeztatzeagatik eman zietela argudiatzen zuten. Ibarrekoek, ordea, basoa zaindu eta aprobetxatzen zuten izenean, haren jabe legitimoa baitzen. Emaitza izan zen, kasua aztertu ondoren, erregearen prokuradoreak Bastidakoek Garraregia terminoarekin geratzea erabaki zuela, zura ezin salduz gero. Are gehiago, norberaren erabilerarako bakarrik izan liteke, betiere Bastidan egur gehiago ez badago.\n1368an, Aberoa, Baigorri eta Ortzaizeko biztanleek erregearen zerga berri bat salatu zuten, ehun librakoa. Azkenean erregeak amore eman zuen eta salbuespen bat eman zien.\n1379an, Karlos II.a Nafarroakoa erregeak Izturitzeko Rokafort gaztelua eta Arberoako lurraldea oparitu zizkien Bertrucat Labritekoari eta bere oinordekoei, Gaztelaren aurkako gerran emandako laguntzagatik esker on gisa. Oparituek, nahi izanez gero, lurrak eta gaztelua saldu ahal izango lituzkete, baina Nafarroako orginarioei bakarrik. Erregeak lurraldearen subiranotasuna beretzat gorde zuen, eskubide erreal, apelazio eta laguntza berezi guztiekin.\nArberoako lurraldea bizkonderri bihurtu zen 1455ean Bianako printzearen bitartez eta bere lehengusu Joan Beaumonteri esker.\nBaionan 1577an egindako sinodoan behatutako ordenaren arabera, Arberoako artzapezpikutzak Aiherra, Izturitze, Donoztiri, Iholdi, Armendaritze, Donamartiri, Heleta eta Mehaine parrokiak hartzen zituen. Bastida ere Arberoako ibarrekoa zen, eta arlo erlijiosoan artziprestazgoa osatzen zuen. Baionako sinodo horretan, parrokia horretako erretoreari \u00abRector Bastidae Clarensis et official\u00eds praebendaris regis Navarrae\u00bb titulua eman zitzaion. Bi artzapezpikuak Baionako apezpikutzaren mende zeuden.\nOsaketa.\n10 udalerrietan 10 herriak osatzen dute eskualdea: 5 833 biztanle eta 194,51 kilometro koadro.\nArmendaritze, Bastida, Iholdi eta Irisarri ez dira beti integratuak izan Arberoari. Beste sei udalarriek dute Arberoako bizkonterria osatzen, bainan beste lau herri horiek gaur egun Arberoarrak bezala kontsideratzen dira arrazoi geografikoengatik nagusiki.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du eskualdea. Guztira, 2 linek eskaintzen dute zerbitzua 8 udalerritan: Aiherra, Bastida, Izturitze, Donamartiri, Donoztiri, Heleta, Irisarri eta Iholdi.\nEkonomia.\nPirinioetako ekoizpen tradizionalean oinarritutako ekonomia. Nekazaritza urria. Hazkuntza estentsiboa ardi-aziendaren mendialdeko larreetan (ardixuri eta latxa), Pirinioetako arrazako behi nahasia eta zalduna. Txerri gutxi. Tiro-zaldia (bretoiera) eta aulki-zaldia (angloarabiera).\nEuskara.\nLuis Luziano Bonapartek, 1869an, Arberoako herri guztiak sailkatu zituen, Bastida izan ezik, mendebaldeko behe-nafarrera euskalkian, Arberoa, Ortzaize eta Aldude ibarretan hitz egiten zena. Bastida eremu ez-euskaldunean zegoen, han hizkuntza nagusia okzitaniera baitzen, bertsio gaskoiarrean.\nKoldo Zuazok, 2010ean, bere herri guztiak, Bastida izan ezik, nafar-lapurtera euskalkian sailkatu zituen. Bastida eremu ez-euskaldunean zegoen, han hizkuntza minoritario nagusia okzitaniera baita, bertsio gaskoiarrean."}
{"id": "61329", "revid": "119347", "url": "https://eu.wikipedia.org/wiki?curid=61329", "title": "Arberoako erreka", "text": "Arberoako erreka Nafarroa Behereko ibaia da, Lihuri ibaiaren sortzaileetariko bat dena.\nGeografia.\nHeletan jaio egiten da eta Lihuri ibai bihurtuta Bidaxune inguruan isurtzen ditu bere urak Biduzera. Errekaren ibarrak Arberoa eskualdea osatzen du.\nGuztira 27,4 kilometroko luzera du.\nIbaiadarrak.\nHona hemen ibaiadar nagusien zerrenda :"}
{"id": "61331", "revid": "336", "url": "https://eu.wikipedia.org/wiki?curid=61331", "title": "Papa roach", "text": ""}
{"id": "61334", "revid": "119347", "url": "https://eu.wikipedia.org/wiki?curid=61334", "title": "Ivalo", "text": "Ivalo (inariko samieraz: \"Avveel\"; iparraldeko samieraz: \"Avvil\"; skolt samieraz: \"\u00c2\u00b4vvel\"), Inariko herrixka nagusi eta handiena da, Inarij\u00e4rvi aintziraren hegoaldean, Finlandiako Lappi lurraldean kokatua. Ivalojoki ibaiaren ertzean eraikia dago herrixka eta udalerri osoko biztanle guztiaren erdia baino gehiago bertan dago; hiriburua dela esan daiteke.\n3.500 bat biztanle inguru dauzka eta S\u00e1pmi osoko biztanle-gune garrantzitsuenetarikoa da biztanle kopuruari begiratuz gero. Hala ere, samitar-kopurua oso urria da, azken urteotan askok alboko herrixketara ihes egin dutelako.\nInariko aireportua ere hemen dago, eta egunean bitan batzen ditu hiriburua eta udalerria. 2007. urtean esaterako, 146.000 bidaiari izan ziren Finlandiako iparren dagoen aireportuan .\nInariko erdigunea da; hala nola, lehen eta bigarren hezkuntzako eskolak, liburutegia eta erietxe bat daude bertan.\nHerrixko pertsonaia famatu eta maitatuena Anni-Kristiina Juuso antzezle samitarra da.\nHistoria.\nAntzinako Ivalon, meatzaritzak izugarrizko garrantzia izan zuen, eta Lappi lurralde osoko meatze emankorrenak aurkitzen ziren. Hala ere, egoera txarrengatik, herritarrak lan pisutsu hau egiteari utzi zioten XX. mende hasieran eta ordudanik, hildako meatzarien hainbat oroitarri ezarri dituzte herrixka guztian zehar. Baina, Laponiako Gerragatik da ezaguna batik bat Ivalo; izan ere, gerrako suntsiketa bortitzenak bertakoak izan ziren, alemaniarrek, herrixka guztiz birrinduta utzi baitzuten. Honenbestez, Ivaloko eraikuntza guztiak Bigarren Mundu Gerra ostekoak dira."}
{"id": "61344", "revid": "119347", "url": "https://eu.wikipedia.org/wiki?curid=61344", "title": "Will Richardson", "text": "Will Richardson pedagogo estatubatuar bat da, ezaguna mundu osoan bai irakasleekin eta baita ikasleekin ere egin duen lanagatik, uler dezaten zelan erabili teknologia berriak eskoletan. Haren bloga, Weblogg-ed.com ezinbesteko erreferentzia bihurtu da hezkuntza adituen artean. Orobat, haren liburua, \u201cBlogs, Wikis, Podcasts, and other Powerful Web Tools for Clasrooms\u201d (Blogak, wikiak, podcastak eta sareko beste erreminta ahaltsuak ikasgelarako), oso erabilia da milaka irakasleren artean. Hogeita bi urtez ingeles irakaslea izan zen Hunterdon Central Regional High School izeneko institutuan, Flemington herrian, New Jerseyn. The New York Times egunkariak izendatu zuen \u201cjoera markatzailea irakaskuntzan\u201d, aintzat hartuta zelan erabiltzen zituen blogak ikasgelan.\nGaur egun Connective Learning, LLC enpresa du, eta horren bidez bultzatu egiten ditu Irakurri/Idatzi teknologiak hezkuntza ertainean. Halaber, aldarrikatzen du eskolaren erreforma eta bertan teknologia berriak txertatzea. Orain dela gutxi George Lucas Hezkuntza Fundazioaren Zuzendaritza batzordekide izendatu dute.\nRichardsonek zutabe bat idazten du \"District Administration\" aldizkarian eta beronen blogean, \"The Pulse\" izenekoan. Hitzaldi eta aurkezpen ugari egiten ditu munduan zehar azaltzeko zelan erabili Irakurri/Idatzi teknologiak ikasgelan."}
{"id": "61347", "revid": "284", "url": "https://eu.wikipedia.org/wiki?curid=61347", "title": "Museo Vatikanoak", "text": ""}
{"id": "61351", "revid": "6327", "url": "https://eu.wikipedia.org/wiki?curid=61351", "title": "Abbadia Jauregia", "text": ""}
{"id": "61354", "revid": "535", "url": "https://eu.wikipedia.org/wiki?curid=61354", "title": "Museo Vaticanoak", "text": ""}
{"id": "61356", "revid": "512", "url": "https://eu.wikipedia.org/wiki?curid=61356", "title": "Baigorri-Ortzaize", "text": "Baigorri-Ortzaize Nafarroa Behereko eskualde bat da. Aldude edo Baigorri ibarra berrelkartzen ditu eta Beherobiko eta Ortzaizeko behereko herriek.\nEskualdea 11 udalerrik osatzen dute eta lurraldearen hegoaldean dago, Arberoa, Garazi, Lapurdi Ekialdea, Lapurdi Garaia, Baztanaldea eta Au\u00f1amendi eskualdetarekin mugitzen.\nBere hiriburua Baigorri da.\nIzena.\nIzena, Baigorri eta Ortzaize izenen ondoko posizio bat da, Baigorri (Aldudeko ibarra \"Baigorriko ibarra\" bezala ere ezagutzen da) eta Ortzaize ibarren ordezkaritzan.\nToponimoaren frantsesezko bertsioa \"Ba\u00efgorry-Oss\u00e8s\" da. Aragoieraz, \"Baigorri-Os\u00e9s\" eta \"tierra de Baigorri-Os\u00e9s\" bertsio homologoak dago eta Okzitanieraz \"Baig\u00f2rri-Oss\u00e9s\" eta \"pa\u00eds de Baig\u00f2rri-Oss\u00e9s\".\nGeografia.\nFisionomia.\nEskualdea bi ibarrek osatzen dute: Aldudeko edo Baigorriko ibarra, eta Ortzaizeko ibarra. Horietatik guztietatik igarotzen da Urepeleko Errobi, Errobi osatzen duten hiru ibaietako bat. Izan ere, Errobi Arrosa eta Ortzaize artean eratzen da, Arnegiko Errobi eta Urepeleko Errobi urekin.\nHistoria.\nBaigorriko Bizkonderria.\n1020an, Gaskoniako dukea zen Antso VI.a Gilen Gaskoiniakoak Baigorriko ibarraren subiranotasuna zen Antso III.a Gartzeitzeri eman zion, jasotako mesede baten esker onez. 1033an, errege berak Baigorriko Bizkonderria sortu zuen eta kontrola Gartzea Lopitzeri eman zion, Eneko Lopitz Bizkaiko kondearen anaiari.\nBaigorriko jaunak zerbitzupean bereizi ziren batailadore handi gisa. Askori Nafarroako Erresumako hainbat eskualdetan funtzionario postuak eman zitzaizkien eta beste hainbesteri errege gazteluetako alkateak eman zitzaizkien, bereziki Luzaide eta Amaiurrekoak. Merinoak eta Nafarroako Gorteetako ordezkariak ere izan ziren.\nXII. mendean, Lope II Enekoitzek, Baigorriko bizkondeak, Oztibarreko lurraren errentak jasotzen zituen, eta horietako batzuk Haranbeltzeko prioratoari ematen zizkion, baita zenbait lur ere. XIII. mendean bizkonderria bi zatitan banatu zen. Izan ere, Frantzisko Semenetz Baigorriko bizkondearen semeak, lehen ezkontzetan Caupenne batekin ezkondua, herentziaz lehiatu ziren.\nFernando Katolikoak Nafarroa Garaia kendu zionean, Baigorriko bizkondeek leial jarraitu zuten beren legezko subiranoekin, baina beren jarduerak Bearnera eta Nafarroa Behereko lurretara desbideratu ziren. Gracian Etxautzkoa, Lautrecekin batera, Italiako kanpainara joan zen; beranduago, Henrike II.a Espainiakoaren gortean kargu bat izan zuen. Antton Etxaultzkoa semeari zor zaio Bizkaiko jurisdikzioaren haranetik Garaziko Gortearen haranera igarotzea, administrazio judizial zibil eta kriminalari dagokionez (1564), botere feudalaren haranaren emantzipaziorako urrats garrantzitsua.\nGaztelarren aurka borrokatu zuen, baita erlijio gerretan ere, erreformaren arerio nagusietako bat izan zelarik. Horregatik, L\u00fck\u00fczeko eta Armendaritzeko jaunak buru zituzten lebantisko katolikoekin kausa komuna egin zuen, baina 1570ean men egin zuen. Hurrengo matxinada katolikoa lehertu zenean, Antton, erreginari leial mantendu zen, eta, denborarekin, Henrike III.a Nafarroakoa eta IV.a Frantziakoaren konfiantzazko gizona izatera iritsi zen, 1573an eta 1583an espainiar gortera bidali zuena, zenbait gestio egiteko.\nEtxautzeko Bizkondea Labetzeko jaun, Saillejuzaneko jaun, Santiagoko ordenako zaldun, ganbera-aitoren seme, Nafarroako kapitain eta Bearneko seneskal handi izatera ere iritsi zen. Bertrand Etxautzkoa, Anttonen semea, Baionako apezpiku izendatu zuten 1593an. Frantziako kapilau handi, Tourseko artzapezpiku eta erregearen ordenen komendadore izendatua, Etxautz Luis XIII.a Frantziakoa eta Maria Mediciren konfiantzazko gizona izan zen, nahiz eta Richelieu kardinala, denbora batez bere laguna izan zena, ez zen oso abegikorra izan.\nJoan Etxautzkoa, apezpikuaren anaia, familiaren jarraitzailea izan zen, eta Baigorriko Bizkonde bezala mugako arazoei aurre egin behar izan zien. Joan, Bizkonderria sei mendez gobernatu zuen gizonezkoen adarreko azken ordezkaria izan zen. Bere ondasunak, hau hiltzean, bere alaba Claude-Honorette igaro zen, 1644an, Bernard de Saint-Martinekin ezkondu zena, Biscarr\u00f2ssako Bizkondearen semea zena, eta, honen ondoren, bere seme Joan, Roll-Montpellier batekin ezkondua, 1712an hil zena eta haranean aurreko handia izan zuena. Geroago, Etxauztarrak markes bihurtu ziren.\nKintoagatiko gatazka.\nFernando Katolikoak Nafarroa Garaia konkistatu zuenean etengabeko liskarrak sortu ziren Aldude eta Erroibar ibarren mugakide ziren larreen inguruan. Izan ere, ez zen nazioarteko erregelamendurik sinatu horiek ebazteko eta mugako lerro finko bat finkatzeko. Gertakari hauen ondorioz, 1610ean, Baigorriko lurraldean eraso bat gertatu zen, zenbait borda erre ziren eta 500 eta 600 abelburu artean lapurtu ziren.\nJoan Etxautzkoa bizkondeak gogor erantzun zuen. Azkenean, batzorde bat bildu zen, eta bertako kide zen Bertrand Baionako apezpikua, bizkondearen anaia, araudi bat egin zuena, Arnegin 1613an sinatu zena. Hala ere, araudi hau Pirinioetako Itunak berretsi zuen arren, istiluek Nafarroako bi haranen artean jarraitu zuten.\n1671tik, Frantziaren eta Espainiaren arteko harremanak hobetu egin dira, eta Aldudeko, Baztango, Erroko eta abarretako Pirinioetako ibarra txikien liskarrak baretzeko joera dago. Negoziazioak 1765ean hasi ziren; 1770ean eten egin ziren, 1 000 baigorritar sartu baitziren 1768an, Auritz eta Orreagako herrietan makilez, fusilez eta aizkoraz armaturik, 1776ko lerrora iritsi arte.\nIbarreko foru banaketa.\nAntzinako Erregimenan zehar, bi batzar moten bidez administratu zen: herrixketako epaimahaiena eta Gorte Nagusiarena. Ibarra osatzen zuten hamaika herrietako herritar guztiei irekitako batzarra zen hau. Anhauzeko elizatik gertu elkartzen zen, ibarreko herri bat. Batzar hauen erregistroak, 1687tik 1785era, Baigorriko udaletxearen artxiboan gordetzen dira.\nHerrixketako epaimahaien batzarrak berrogains deitzen ziren; gehienetan Berrogain gainean biltzen ziren, Irulegi eta Baigorri artean, ibarra osoko bilera orokorra, herri bakoitzeko epaimahaiak eta diputatuak prestatzeko. Diputatuak Berrogain honetan bertan aukeratzen ziren. Batzar bateko eta besteko bilkurak publikoak ziren, baina Gorte Nagusiak bakarrik zuen erabakitzeko ahalmena. Larrialdi edo larritasun kasuetan, bizilagun guztiak joaten ziren. Emakumeek hitza eta botoa zuten, irizpidea familia-burua eta etxe baten jabea baitzen. Herrixkek ezin zuten beren kabuz erabaki Gorte Nagusitik igaro gabe. Epaimahaiaren izendapena urterokoa zen eta euskara erabiltzen zen hizkuntza bakarra. ibarreko funtzionario finkoak idazkaria, diruzaina eta sindikoa ziren, epaimahai soilak baino kultura handiagoko pertsonak -oro har, lizentziadunak-, eta ibarrak ordaindu egiten zien erregistroak eramateagatik, akordioak gauzatzeagatik, funtzionario frantsesen eta euskara hutsezko nekazarien arteko bitartekari izateagatik, etab.\nGorte Nagusiaren azken akta 1788koa da. Administrazio judizial zibil eta kriminalari dagokionez, baigorritarrak Garaziko Gortera joaten ziren Donibane Garazin, Garazi, Armendaritze, Irisarri eta Iholdiko biztanleekin batera, 1564az geroztik, bizkondeak bere prerrogatiba judizialei uko egin zienean.\nOsaketa.\n11 udalerrietan 19 herriak osatzen dute eskualdea: 5 857 biztanle eta 310,08 kilometro koadro.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du eskualdea. Guztira, bi lineek eskaintzen du zerbitzua 7 udalerritan: Urepele, Aldude, Banka, Baigorri, Arrosa, Irulegi eta Azkarate.\nGainera, Baiona-Donibane Garazi burdinbideak zerbitzua ematen die Bidarrai, Arrosa eta Ortzaize udalerriei, Txik Txaken 54. linearen bidez.\nPolitika.\n2017ko urtarrilaren 1era arte, udalerri guztiak Garazi-Baigorri herri elkargoaren kide ziren. Une horretatik aurrera, sortu berria zen Euskal Hirigune Elkargoaren parte izatera pasa ziren.\nEkonomia.\nKobre, burdin eta zilar meatzeak ez dira errentagarritzat hartzen. Larreak eta mendiak dira nagusi; beraz, abere-iturri nagusia abeltzaintza eta zuren ustiapena dira. Laboreak Kantaurikoak dira. Mahasti bikaina, bereziki Irulegin.\nEuskara.\nLuis Luziano Bonapartek, 1869an, Baigorri-Ortzaizeko herri guztiak sailkatu zituen, mendebaldeko behe-nafarrera euskalkian, Arberoa, Ortzaize eta Aldude ibarretan hitz egiten zena.\nKoldo Zuazok, 2010ean, bere herri guztiak nafar-lapurtera euskalkian sailkatu zituen."}
{"id": "61357", "revid": "535", "url": "https://eu.wikipedia.org/wiki?curid=61357", "title": "Baigorri (eskualdea)", "text": ""}
{"id": "61358", "revid": "880", "url": "https://eu.wikipedia.org/wiki?curid=61358", "title": "Foro de Ermua", "text": ""}
{"id": "61359", "revid": "336", "url": "https://eu.wikipedia.org/wiki?curid=61359", "title": "Ashley Tisdale", "text": "Ashley Michelle Tisdale (West Deal, New Jersey, Ameriketako Estatu Batuak, 1985eko uztailaren 2a - ) amerikar aktore, abeslari eta modeloa da. Disney Channelek eginiko High School Musicalen parte hartu du nahiz eta urte batzuk lehenago hasi aktore lanetan adibidez, \"Zack eta Cody\"n eta bi horietan hartu zuen fama. Abeslari moduan, Headstrong izan da lehen diskoa.\nBiografia.\nAshley Tisdale New Jerseyen jaio zen Lisa Morris eta Mike Tisdalen bigarren alaba moduan. Jennifer Tisdale aktorearen ahizpa txikia da. Ron Popeil asmatzaile dirudunaren urruneko lehengusina da bere aitonaren aldetik. 3 urterekin hasi zen antzerki lanetan. Urte horietan etxez aldatu zen Valenciara, Kalifornia, eta hor ikasi eta graduatu zen 2003. urtean.\nBizitza profesionala.\nIragarkietan modelo moduan agertzeaz gain, High School Musicalen Sharpay Evansen papera lortu zuen eta hortik aurrera bere diskoak salmenta gehiago izan du.\n1990eko hamarkadaren bukaeran Ashleyk paper txikitxoak lortu zituen telesaioetan, adibidez \"Zazpigarren zerua\", \"Boston public\" edo \"Charmed\" eta gainera \"Donnie Darco\" filmean ere papertxo bat izan zuen. Pixka bat geroago \"The Hughleys\" eta \"Still Stading\" telesaioetan parte hartu zuen. Bi urte beranduago \"Zack eta Cody\"ren castingean aurkeztu zen eta Maddie Fitzpatricken papera lortu zuen.\n2005 urtean High School Musicaleko castingera aurkeztu zen Gabriella Montezen papera eskuratu nahian. Azkenean, Sharpay Evansen papera eman zioten eta \"Bop to the top\" edo \"what I've been looking for\" bezalako abestiak abestu ditu."}
{"id": "61360", "revid": "119347", "url": "https://eu.wikipedia.org/wiki?curid=61360", "title": "Inari (herria)", "text": "Inari (inariko samieraz: \"Aanaar\"; iparraldeko samieraz: \"An\u00e1r\"; skolt samieraz: \"Aanar\"; suedieraz: \"Enare\"), izen bereko udalerri bateko herrixka bat da, Finlandiako Lappi lurraldean kokatua. Inarij\u00e4rvi aintziraren mendebaldean dago eta 440 bat biztanle inguru dauzka.\nInari, samitarren herrixka dela esan daiteke. Bertan daude Finlandiako Samitarren Legebiltzarra eta museoa, Siida. Udalerrian hiru sami kultura ezberdin elkar-bizi dira, inari samitarrak, iparraldeko samitarrak eta Errusiatik etorritako skolt samitarrak.\nHistoria.\nHerrixkako bizi-zantzu zaharrenak k.a. 8.000 eta 7.000 urtekoak dira, Sami Museoan aurki daitezkeenak. Eratu zen kulturari \"Komsa\" edo \"Gorrav\u00e1rri\" izena ematen zaio, eta gehien bat Ozeano Artikoko kostaldean ezarri zirenez, Ipar Itsasoko lehen norvegiar tribuekin harreman estuak izan zituzten.\nHarri Aroan, Suedia iparraldeko eta Itsaso Zuriko biztanleak iritsi zirela uste da; samitarrak, kultura guzti hauen nahasketa eta ondoren iritsi ziren Fino-Ugriar taldeen batura izango lirakete. Honenbestez, samitarrak izan ziren udalerriko eta Laponia, Finlandiar lurraldeko probintziako biztanle bakarrak XX. mende arte.\nHala ere, inariko samitarrak bereziak izan dira. S\u00e1pmiko beste lekuetan ez bezala, bertakoak ez dira elur-oreinen abeltzaintzatik bizi izan, arrantza eta ehizatik baizik. Esan daiteke bertako samitarrak erdi nomadak izan zirela. Izan ere, neguan, ehiza egin ohi zuten eta udan aldiz, arrantzatik eta fruitu-bilketatik bizi ziren; honenbestez, sasoiaren arabera lekuz aldatu beharra izaten zuten.\nHonela jarrai zuten Errusiako Inperioak Finlandia bereganatu zuen arte. Mugak itxi egin zituzten eta abeltzaintzan jarduten zuten artzainek, beren bizimoduak guztiz aldatu behar izan zuten, iparraldera joan ezinik gelditu zirelako. Honela sortu zen Inari udalerria. Hainbat herrixka batu egin ziren 1876. urtean kexatzeko asmoz eta Inarij\u00e4rvi aintzira hauen erdialdean zegoenez, aintziraren izena hartu zuen udalerriak. Hala ere, izen bereko herrixka hau ez zen garrantzitsuena eta udalerriaren nagusitasuna hasieratik Ivalok hartu zuen."}
{"id": "61361", "revid": "105290", "url": "https://eu.wikipedia.org/wiki?curid=61361", "title": "Iztai", "text": "Iztaia (etimologia: \"*izta-(h)egi\"), iztondoa edo iztartea sabelaren eta izterraren arteko lerroa markatzen duen tolestura edo sakonunea da. Baita ere, lerro hau aurkitzen deneko eskualdea."}
{"id": "61364", "revid": "512", "url": "https://eu.wikipedia.org/wiki?curid=61364", "title": "Agaramont", "text": "Agaramont Nafarroa Behereko eskualde bat da.\nEskualdea 5 udalerrik osatzen dute eta lurraldearen iparraldean dago, Amik\u00fcze eta Lapurdi Ekialdea eskualdetarekin eta Okzitania herrialdearekin mugitzen.\nBere hiriburua Bidaxune da.\nIzena.\nEskualdeko euskarazko izena hainbat modutara dokumentatu da: \"Agaramont\", \"Agaramonte\", \"Agaramunt\", \"Agramunt\" eta \"Agramont\".\nEskualdea frantsesez \"Agramont\" edo \"Gramont\" eta okzitanieraz \"Garmont\" edo \"Gramont\" bezala ere ezagutzen da. Gaztelaniaz \"Agramonte\" bezala itzuli da.\nGeografia.\nFisionomia.\nGarazi edota Nafarroa Behereko hegoaldearekin alderatuz lurralde laua da hau, laborantzarako egokia. Amik\u00fcze bezala, Bearno eta Landetako auzo-herriekin antza handiagoa du hegoalderago daudenekin baino.\nHistoria.\nErdi Aroan, Agaramonteko Dukerriaren lurrak ziren, hortik eskualdearen izena. Eskualde aberatsa izan zen, Biduze eta Aturri ibaien bidez eginiko merkataritzari esker.\n1994ko urtarrilaren 1ean Bidaxuneko herri elkargoa sortu zen, Akamarre, Bidaxune, Burgue-Erreiti, Erango, Gixune eta Samatze udalerriak gehituz. Gixune udalerriaren sarrera polemikoa izan zen, Lapurdiko udalerria ez baita tradizioz Agaramont eskualdekoa izan, eta, gehitzearekin batera, Ipar Euskal Herriko eskualdeko mapa txikitzen ari baitzen, beste lurralde batekoa baitzen. Ezkoze ere nabarmendu zen, tradizioz eskualdekoa izan dena, Bearnoko Salieseko herri elkargoan.\n2010eko urtarrilean, Bardoze udalerria herri elkargoan sartu zen.\n2017ko urtarrilaren 1ean, Bidaxuneko herri elkargoa desagertu egin zen sortu berri zen Euskal Hirigune Elkargoa osatzeko.\nOsaketa.\n6 udalerrietan 7 herriak osatzen dute eskualdea: 3 569 biztanle eta 99,86 kilometro koadro.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du eskualdea. Guztira, 2 linek eskaintzen dute zerbitzua 2 udalerritan: Samatze eta Bidaxune.\nEuskara.\nLuis Luziano Bonapartek, 1869an, Agaramonteko udalerri guztiak eremu ez-euskaldunean zegoen, han hizkuntza nagusia okzitaniera baitzen, bertsio gaskoiarrean.\nKoldo Zuazok, 2010ean, bere herri guztiak eremu ez-euskaldunean zegoen, han hizkuntza nagusia okzitaniera baitzen, bertsio gaskoiarrean."}
{"id": "61365", "revid": "11782", "url": "https://eu.wikipedia.org/wiki?curid=61365", "title": "Zain (argipena)", "text": "Zain hitzak honako bi esanahiak ditu:"}
{"id": "61366", "revid": "535", "url": "https://eu.wikipedia.org/wiki?curid=61366", "title": "Donemartiri", "text": ""}
{"id": "61367", "revid": "336", "url": "https://eu.wikipedia.org/wiki?curid=61367", "title": "Irakite-puntu", "text": "Likido baten irakite-puntua likidoaren lurrun-presioa eta inguruneko presioa berdina izateko likidoak izan behar duen tenperatura da. Beste modu batera esanda, materia egoera likidotik egoera gaseosora igarotzeko erdietsi behar den tenperatura da.\nHutsean dagoen likido baten irakite-puntua, presio atmosferikoaren pean dagoenean baino baxuagoa da. Era berean, giro-presioa altuagoa bada, irakite-puntua ere altuagoa izango da. Beraz, likido bakoitzaren irakite-puntua aldatu egiten da presioa aldatu ahala.\nLikido baten irakite-puntu normala (irakite-puntu atmosferikoa ere deitzen dena) aurrekoaren kasu berezi bat besterik ez da: itsas mailan dagoen presioaren pean (alegia, atmosfera 1 edo 760 mmHg), giro-presioa eta likidoaren lurrun-presioa berdinak direnean gertatzen da.\nIrakite-puntura iristean, molekula gehienek likidoaren gainazal-tentsioa hausteko aski energia daukate. Irakitea gertatzen denean, tenperatura konstantea da, energia-ekarpen handiagoen ondorioa molekula gehiagok ihes egitea baita (ez tenperatura igotzea).\nLikido bat irakite-puntutik gora berotu daiteke likidoan asaldurarik ez dagoenean, esaterako ura ontzi leun batean berotzen denean mikrouhin labe batean. Modu horretan gainberotutako likido batean asaldura txiki bat eragiten bada, irakite lehergarria gerta daiteke.\nLikido ase bat lurrun bihurtzeko behar den bero-kantitateari lurruntze-bero deritzo.\nLikidoak irakite-puntuaren azpitik ere lurrun bihur daitezke, lurruntze deritzon prozesuaren bitartez. Lurruntzea gainazaleko fenomeno bat da; bertan, gas/likido azaleratik hurbil dauden molekulak lurrun-fasera ihes egiten dute. Bestalde, irakitean likidoaren edozein tokitan dauden molekulak egiten dute ihes, likido barruan burbuilak sortuz."}
{"id": "61368", "revid": "336", "url": "https://eu.wikipedia.org/wiki?curid=61368", "title": "Hafnio", "text": "Hafnioa elementu kimiko bat da, Hf ikurra eta 72 zenbaki atomikoa dituena. Trantsizio-metal gris zilarkara eta distiratsua da. Zirkonioaren antzekoa da, beraien antzekotasunaren zergatia kontrakzio lantanidoen efektuan datza. Efektu honen ondorioz, bien arteko erradio atomikoa oso antzekoa da; mineral eta konposatu beretan ageri dira eta bere propietate kimikoak analogikoak direnez, zaila izaten da biak banatzea, ikerketa nuklearrak eta osagai nuklearretan erabiltzeko izan ezik. Oso zaila da Wolframioarekin batera aleazioan erabiltzen da argi-harizpiak eta elektrodoak ekoizteko. Bere beste aplikazio-eremu bat mikroprozesagailuetako transistoreak dira. Erreaktore nuklearretako kontrol-barrak egiteko ere erabiltzen da, neutroiak xurgatzeko ahalmen handia baitauka.\nAurkikuntza.\nHafnioaren aurkikuntza, 72. elementua, Niels Bohr Institutuan iragarri zen, Danimarkan, 1923ko urtarrilaren 19an. Dirk Coster herbehereetara eta George de Hevesy hungariarrak euren aurkikuntza \"Nature\" aldizkarian argitaratu zuten egun hartan. 1869an Dmitri Mendeleevek ere aurreikusi zuen elementu hori. Izenak Kopenhageren latinezko izenetik dator. \nEzaugarri nagusiak.\nMetal xaflakorra eta korrosioarekiko erresistentea da, kimikoki zirkonioaren oso antzekoa. Bi elementu hauek elektroi-kopuru bera dute kanpo-geruzetan eta beren erradio ionikoak parekoak dira. Ondorioz, oso zaila da biak bereiztea, ez baitaude hain antzekoak diren bi elementu kimiko. Hafnioak eta zirkonioak badute, ordea, ezberdintasun fisiko bat: hafnioa bi aldiz dentsoagoa da.\nHafnio karburoa (HfC) ezagutzen den konposaturik erregogorrena da, bere urtze-puntua 3.890\u00a0\u00b0C-etik gora baitago, eta hafnio nitruroa (HfN) nitruro metalikorik erregogorrena da.\nAlkali kontzentratuak ederki jasaten ditu, baina halogenoekin erreakzionatu egiten du hafnio tetrahaluroak (HfX4) osatuz. Tenperatura altuetan oxigenoarekin, nitrogenoarekin, karbonoarekin, boroarekin, sufrearekin eta silizioarekin erreakzionatzen du."}
{"id": "61369", "revid": "2045", "url": "https://eu.wikipedia.org/wiki?curid=61369", "title": "Nellim", "text": "Nellim (inariko samieraz: \"Njellim\"; skolt samieraz: \"Nje\u00e4\u02b9llem\") Inari udalerria osatzen duten herrixketako bat da. Gutxi gorabehera 190 bat biztanle ditu eta Ivaloren ondoan dago, Inarij\u00e4rvi aintziraren hego-ekialdean eta Errusiar mugatik gertu.\nHerrixkan, hiru kultura ezberdineko biztanleak daude: bertako jatorrizko biztanleak, inariko samitarrak; II. Mundu Gerraren ondorioz Finlandiara erbesteratuak izan zuten Errusiako samitarrak, skolt samitarrak; eta 1940ko hamarkadan iristen hasi ziren hegoaldeko finlandiarrak.\nEskola publikoa eta zerbitzu gutxi batzuk daude bertan, hala nola hotela edo 1987. urtean skolt samitarrak eraiki zuten eliza ortodoxo errusiarra.\nV\u00e4ts\u00e4ri eta Tsarmitunturi eremu basatietatik gertu dago eta 2005. urtean, Greenpeaceko hainbat lagun hurbildu zen udalerria, basoari abeltzaintzarako leku gehiago kentzea galerazteko.\nAzkenean eremu naturala mantentzea adostu zuen Finlandiako Gobernuak."}
{"id": "61370", "revid": "105290", "url": "https://eu.wikipedia.org/wiki?curid=61370", "title": "Lantano", "text": "Lantanoa elementu kimiko bat da, La ikurra eta 57 zenbaki atomikoa dituena.\nEzaugarri nagusiak.\nElementu metaliko zuri zilarkara da, taula periodikoko 3. taldekoa eta lantanidoen taldekoa. Zenbait mineral arrarotan ageri da, gehienetan zerioarekin eta beste elementu arraro batzuekin batera. Lantanoa xaflakorra, harikorra eta biguna da; laban batekin moztu daiteke. Metal arraroen artean erreaktiboenetakoa da. Zuzenean erreakzionatzen du karbonoarekin, nitrogenoarekin, boroarekin, selenioarekin, silizioarekin, fosforoarekin, sufrearekin eta halogenoekin. Berehala oxidatzen da airearekin kontaktuan. Ur hotzak apurka erasaten dio, eta ur beroak azkarrago."}
{"id": "61371", "revid": "512", "url": "https://eu.wikipedia.org/wiki?curid=61371", "title": "Lutezio", "text": "Lutezioa elementu kimiko bat da, Lu ikurra eta 71 zenbaki atomikoa dituena. Elementu metaliko hau normalean itrioarekin batera ageri da. Metalezko aleazioak eratzeko eta zenbait prozesutan katalizatzaile gisa erabiltzen da. Taula periodikoaren interpretazio hertsi bat eginez gero, trantsizio-metal gisa sailkatu beharko litzateke, baina IUPACen arabera lantanidoa da. Izena Parisen omenez eman zioten, hiri honen izena latinez \"Lutetia\" baita.\nEzaugarri eta aplikazio nagusiak.\nMetal tribalente hau korrosioarekiko erresistentea eta nahiko egonkorra da Lurreko atmosferarekin kontaktuan. Elementu arraroen artean astunena eta gogorrena da. Lantanidoen artean urtze-punturik altuena dauka, seguru asko lantanidoen uzkurduraren ondorioz.\nElementu hau kantitate erabilgarrietan eskuratzea oso garestia da eta, beraz, merkataritza-erabilera gutxi dauzka. Hala ere, lutezio egonkorra katalizatzaile gisa erabiltzen da petrolio-findegietako cracking-prozesuetan. Alkilazio, hidrogenazio eta polimerizazioetan ere erabil daiteke.\nLutezio-176 isotopoa (176Lu) meteoritoen adina zehazteko erabili izan da. Bestalde, lutezio oxiortosilikatoa (LSO) positroi-igorpenezko tomografiak egiteko tresnen detektagailuetarako konposaturik erabiliena da."}
{"id": "61372", "revid": "105290", "url": "https://eu.wikipedia.org/wiki?curid=61372", "title": "Torio", "text": "Torioa elementu kimiko bat da, Th ikurra eta 90 zenbaki atomikoa dituena. Naturan agertzen den metal erradioaktiboa denez, erregai nuklear gisa uranioaren ordez erabil daitekeela kontsideratu da.\nEzaugarri nagusiak.\nEgoera puruan metal zuri zilarkara da, lustrea hainbat hilabetez gordetzen duena. Hala ere, oxigenoarekin kontaktuan ugertu egiten da pixkanaka, gris kolorea eta azkenean beltza hartuz. Torio dioxidoak (ThO2) oxido guztien arteko urtze-punturik altuena dauka, 3.300\u00a0\u00b0C. Airean berotzen denean, suak hartzen du eta distira zuria igorriz erretzen da.\nElementu guztien arteko fase likidorik handiena dauka: bere urtze-puntuaren eta irakite-puntuaren artean 2.946 \u00ba C daude."}
{"id": "61373", "revid": "512", "url": "https://eu.wikipedia.org/wiki?curid=61373", "title": "Europio", "text": "Europioa elementu kimiko bat da, Eu ikurra eta 63 zenbaki atomikoa dituena, 1901. urtean lortu zen lehenengo aldiz isolatzea. \nEzaugarri nagusiak.\nEuropioa lur arraroen arteko erreaktiboena da; azkar oxidatzen da airearekin kontaktuan, eta kaltzioaren antzekoa da urarekin erreakzionatzen duenean. Airearekin kontaktuan suak hartzen du 150\u00a0\u00b0C-etik 180\u00a0\u00b0C-era bitartean. Beruna bezain gogorra eta oso harikorra da.\nAplikazioak.\nEuropioaren aplikazio gehienenak konposatu fosforeszenteak sortzearena da.\nBerezitasunak.\nUnibertsoan kopuru gutxien existitzen den elementuetako bat da; unibertsoan existitzen den materia guztiaren %5\u00d710\u22128 bakarrik da Europioa."}
{"id": "61374", "revid": "105290", "url": "https://eu.wikipedia.org/wiki?curid=61374", "title": "Kurio", "text": "Kurioa elementu kimiko sintetiko bat da, Cm ikurra eta 96 zenbaki atomikoa dituena. Aktinidoen serieko elementu transuranido metaliko erradioaktiboa da. Kurioa ekoizteko plutonio-atomoak alfa-partikulekin (helio-ioiekin) bonbardatzen dira. Izena Marie Curietik eta bere senar Pierretik datorkio.\nEzaugarri nagusiak.\nKurioa ez da naturan ageri. Kurio-248 isotopoaren miligramo gutxi batzuk besterik ez dira sintetizatu, baina kurio-242 eta kurio-244 kantitate handiagoetan erdietsi dira, eta horietatik abiatuz elementuaren zenbait propietate zehaztu ahal izan dira. Aplikazio praktiko gutxi dauzka. Hezurretako ehunetan biometatzen da eta bere erradiazioak hezur-muina suntsitzen du eta globulu gorrien sorrera gelditzen du.\nLur arraroen homologoa izanik, kurioak gadolinioaren antzeko propietate kimikoak dauzka, baina bere kristal-egitura konplexuagoa da. Kimikoki erreaktiboa da eta aluminioa baino elektropositiboagoa da."}
{"id": "61375", "revid": "105290", "url": "https://eu.wikipedia.org/wiki?curid=61375", "title": "Gadolinio", "text": "Gadolinioa elementu kimiko bat da, Gd ikurra eta 64 zenbaki atomikoa dituena.\nEzaugarri nagusiak.\nLur arraroen multzoko metal xaflakor eta harikor zuri zilarkara eta lustreduna da. Giro-tenperaturan modu hexagonalean kristaltzen da, alfa forma trinkoan, baina 1.234,85\u00a0\u00b0C-etik (1.508 K) gora berotzen denean egitura kubikoa eta aurpegietan zentratua hartzen du.\nBeste lur arraroek ez bezala, egonkor samarra da aire lehorrean. Hala ere, azkar ugertzen da aire hezean eta erraz askatzen den oxidoa eratzen du. Motel erreakzionatzen du urarekin, eta azido diluituetan disolbatzen da.\nGadolinioa supereroale bihurtzen da -272,417\u00a0\u00b0C-etik (1,083 K) behera. Oso paramagnetikoa da giro-tenperaturan, eta propietate ferromagnetikoak dauzka giro-tenperaturarik behera."}
{"id": "61376", "revid": "105290", "url": "https://eu.wikipedia.org/wiki?curid=61376", "title": "Iterbio", "text": "Iterbioa elementu kimiko bat da, Yb ikurra eta 70 zenbaki atomikoa dituena. Lantanidoen serieko lur arraro bigun eta metalikoa da, kolore zilarkara duena. Hainbat mineraletan ageri da, hala nola gadolinitan, monazitan eta xenotimoan. Zenbait kasutan itrioarekin eta beste elementu erlazionatu batzuekin batera ageri da. Naturan zazpi isotopo dauzka.\nEzaugarri nagusiak.\nIterbioa xaflakorra eta harikor samarra da, eta lustre distiratsua dauka. Azidoek erraz disolbatzen dute, urarekin motel erreakzionatzen du eta airean oxidatu egiten da.\nHiru alotropo dauzka: alfa, beta eta gamma. Beta forma giro-tenperaturan existitzen da eta aurpegietan zentratutako kristal-egitura dauka; gamma forma, berriz, tenperatura altuetan ageri da eta gorputzean zentratutako egitura dauka.\nBeta formak metalen antzeko eroankortasun elektrikoa dauka, baina erdieroale gisa jokatzen du 16.000 atmosferako presioaren pean. Bere erresistibitate elektrikoa hamar aldiz handiagoa da 39.000 atmosferatan, baina 40.000 atmosferara iristean giro-tenperaturan daukan erresistibitatearen %10a besterik ez dauka."}
{"id": "61379", "revid": "105290", "url": "https://eu.wikipedia.org/wiki?curid=61379", "title": "Kalifornio", "text": "Kalifornioa elementu kimiko bat da, Cf ikurra eta 98 zenbaki atomikoa dituena. Elementu transuranidoa izanik, merkataritza-erabilera gutxi dauzka. Kurioa alfa partikulekin (helio-ioiekin) bonbardatuta aurkitu zen.\nEzaugarri nagusiak.\n252Cf (2,645 urteko erdibizitza duena) neutroi-igorle indartsua da eta, beraz, oso erradioaktiboa eta bizitzarako kaltegarria da (mikrogramo bat kaliforniok 170 milioi neutroi igortzen ditu minutuko). 249Cf isotopoaren jatorria, berriz, 249Bk isotopoaren beta desintegrazioa da, eta kalifornioaren gainerako isotopoak berkelioa erreaktore nuklear batean neutroi-erradiazioaren pean jarriz sortzen dira.\nKalifornioak ez dauka inolako funtziorik bizitzaren garapenean. Bere konposatu kimiko gutxi batzuk besterik ez dira sortu eta ikertu, besteak beste kalifornio oxidoa (Cf2O3), kalifornio trikloruroa (CfCl3) eta kalifornio oxikloruroa (CfOCl). Ur-disoluzioan egonkorra den kalifornio-ioi bakarra kalifornio(III) katioia da."}
{"id": "61380", "revid": "105290", "url": "https://eu.wikipedia.org/wiki?curid=61380", "title": "Prometio", "text": "Prometioa elementu kimiko bat da, Pm ikurra eta 61 zenbaki atomikoa dituena. Ezaugarri bereizgarri bat dauka, teknezioarekin batera: biak elementu erradioaktiboak dira, baina hala ere, beren atzetik taula periodikoan isotopo egonkorrak dauzkaten elementu kimikoak existitzen dira.\nEzaugarri nagusiak.\nPrometioaren isotoporik egonkorrena, 145Pm, beta partikulen igorle ahula da eta 17,7 urteko erdibizitza du. Ez du gamma izpirik igortzen, baina beta-partikulek zenbaki atomiko altuagoa daukaten elementuetan jotzen dutenean X izpiak sor daitezke.\nPrometio puruak bi alotropo dauzka, eta bere propietate kimikoak gainerako lantanidoen propietateen parekoak dira. Prometio-gatzek lumineszentzia urdin zurbila edo berdexka sortzen dute erradioaktibitatearen ondorioz. Aztarna-elementu gisa ager daiteke zenbait uranio-meetan, fisioaren ondorioz. Zenbait izarren espektro elektromagnetikoan ere prometioaren aztarnak beha daitezke."}
{"id": "61381", "revid": "336", "url": "https://eu.wikipedia.org/wiki?curid=61381", "title": "Rutherfordio", "text": "Rutherfordioa (\"eka-hafnio\" izenaz ere ezagutzen dena) elementu kimiko sintetiko bat da, Rf ikurra eta 104 zenbaki atomikoa dituena. Oso erradioaktiboa den elementu honen 265Rf isotopoak 13 orduko erdibizitza dauka.\nElementu hau gutxi ezagutzen da. Lehen elementu transaktinidoa da eta hafnioaren antzeko propietate kimikoak dituela uste da."}
{"id": "61383", "revid": "219", "url": "https://eu.wikipedia.org/wiki?curid=61383", "title": "Austria-Hungariako Inperio", "text": ""}
{"id": "61384", "revid": "105290", "url": "https://eu.wikipedia.org/wiki?curid=61384", "title": "Erbio", "text": "Erbioa elementu kimiko bat da, Er ikurra eta 68 zenbaki atomikoa dituena. Lantanidoen taldeko elementu arraroa da. Gehienetan gadolinita izeneko mineralean agertzen da, beste lantanido batzuekin batera.\nEzaugarri nagusiak.\nElementu tribalente hau harikorra da, nahiko egonkorra airean, eta ez da lur arraroen multzoko beste metal batzuek bezain azkar oxidatzen. Bere gatzak arrosa kolorekoak dira eta xurgapen-espektro berezia dauka argi ikuskorrean, ultramorean eta infragorritik hurbil.\nErbioaren propietateetan eragin handia daukate berarekin nahastuta egon daitezkeen ezpurutasunen kantitateak eta motak. Ikuspuntu biologikotik ez dauka inolako funtziorik, baina zenbaitek uste dute metabolismoa estimulatzen duela. Erbioz dopatutako kristalak anplifikazio optikoetan erabil daitezke, erbio-ioiak 980 nm eta 1.480 nm inguruko uhin-luzerekin bonbardatzen direnean 1.550 nm-ko luzera duten uhinak erradiatzen baitituzte. Prozesu hau laserrak eta anplifikagailu optikoak eratzeko erabil daiteke."}
{"id": "61385", "revid": "336", "url": "https://eu.wikipedia.org/wiki?curid=61385", "title": "Holmio", "text": "Holmioa elementu kimiko bat da, Ho ikurra eta 67 zenbaki atomikoa dituena. Lantanidoen seriekoa izanik, elementu metaliko aski bigun eta harikorra da. Giro-tenperaturan eta aire lehorrean egonkorra da. Lur arraroetako bat da, monazita eta gadolinita izeneko mineraletan agertzen dena.\nEzaugarri nagusiak.\nElementu metaliko tribalente honek naturan agertzen diren elementu guztien arteko momentu magnetikorik altuena dauka (10.6\u00b5B) eta beste zenbait propietate magnetiko berezi dauzka. Itrioarekin konbinatuta konposatu oso magnetikoak eratzen ditu.\nEgoera puruan, holmioak lustre zilarkara metaliko distiratsua dauka. Ondo eusten dio korrosioari eta egonkorra da aire lehorrean tenperatura eta presio estandarretan. Aire hezean eta tenperatura altuagoetan, ordea, azkar oxidatzen da, oxido horixka eratuz. Argiztapen-baldintzen arabera, holmio oxidoak kolore-aldaketa sakonak jasaten ditu. Egunez horia da, baina argi trikromatikoa erabiliz gero laranja gorrixka bizia da."}
{"id": "61386", "revid": "336", "url": "https://eu.wikipedia.org/wiki?curid=61386", "title": "Lawrentzio", "text": "Lawrentzioa elementu kimiko sintetiko bat da, Lr ikurra eta103 zenbaki atomikoa dituena. Bere isotoporik egonkorrena 4 ordu inguruko erdibizitza duen 262Lr da. Lawrentzioa kaliforniotik abiatuta sintetizatzen da eta ez dauka erabilera ezagunik.\nEzaugarri nagusiak.\nElementu honen itxura ez da ezagutzen, baina segurasko zuri zilarkara edo grisa eta metalikoa da. Lawrentzio-kantitate adierazgarriak ekoiztuko balira, erradiazio-arrisku handia eragingo luke. Oso gutxi ezagutzen da bere propietate kimikoen inguruan, baina atomo apur batzuen gainean egin diren zenbait lanei esker, gainerako aktinidoen antzeko portaera duela ikusi da.\nTaula periodikoaren intrepretazio hertsia egingo balitz, lawrentzioa trantsizio-metal gisa sailkatu beharko litzateke, baina IUPACen arabera aktinido bat da."}
{"id": "61389", "revid": "78798", "url": "https://eu.wikipedia.org/wiki?curid=61389", "title": "Aktinido", "text": "Aktinidoen serieak aktinioaren eta lawrentzioaren artean dauden 15 elementu kimiko barne hartzen ditu. Elementu hauen zenbaki atomikoak 89 eta 103 artean daude . Seriearen izena multzoko lehen elementutik, aktiniotik alegia, eratorri da, eta azken hau grezierazko \u03b1\u03ba\u03c4\u03b9\u03c2 (\"aktis\"), \"izpi\" terminotik, elementu hauen erradioaktibitatea adierazteko.\nIUPAC erakundeak \"aktinido\" ordez \"aktinido\" hitza erabiltzea aholkatu du, \"-ido\" sufijoa ioien izenetan erabiltzen baita. Taula periodikoaren zenbait antolamendu alternatibotan aktinioa edo lawrentzioa multzotik kanpo kokatzen dira.\naktinidoen propietate kimikoak ez dira lantanidoen serieko elementuenak bezain parekoak, eta askotariko oxidazio-egoerak jasan ditzakete. Honen eraginez, hasieran ez zegoen garbi aktinioa, torioa eta uranioa d blokeko elementutzat hartu behar ziren edo ez. aktinido guztiak erradioaktiboak dira.\nLurrazalean aztarna-elementu gisa baino kantitate handiagoetan agertzen diren elementu bakarrak torioa eta uranioa dira. Neptunioa eta plutonioa uranio-meetan aurkitu da aztarna modura, uranioaren desintegrazio edo bonbardaketaren ondorioz. Gainerako aktinidoak jalkin erradioaktiboetan aurkitu dira, edo partikula-talkagailuetan sintetizatu dira. Seriearen azken erdiko elementuek erdibizitza oso laburra dauka.\nGehienetan aktinidoak taula periodikoaren gorputz nagusiaren azpian kokatzen dira (lantanidoen seriearen azpian), beheko ohar baten antzera. Taula periodikoaren beste bertsio batzuetan bi serie hauek bere lekuan jartzen dira, aktinidoen eta lantanoideen kokapena hobeto erakusteko."}
{"id": "61391", "revid": "105290", "url": "https://eu.wikipedia.org/wiki?curid=61391", "title": "The Star-Spangled Banner", "text": "The Star-Spangled Banner () Estatu Batuetako ereserkia da.\n\"The Star Spangled Banner\" 1931en bihurtu zen Estatu Batuetako ereserki ofiziala, nahiz eta Armadak lehenago zuen ereserkitzat.\nNormalean, lehen estrofa baino ez da abesten. Protokoloak dio (1942ko Nazional Ereserki Kodeak hain zuen) ereserkia entzutean kapela kenduta, zutik eta banderari begira egon behar dela eta bandera ez izatekotan musikariei.\nMusika.\nMusika \"To Anacreon in Heav'n\" antzinako ingeles edateko abestiarena da. Abestiaren sorrera ez da ezaguna baina adituek diote John Stafford Smith zela autorea.\n (OGG Artxiboa)\nHitzak.\nHitzak, Francis Scott Keyk, 35 urteko abokatua eta esperientzia gabeko poeta, idatzi zuen. 1814ko irailaren 14an, 1812ko Erresuma Batuaren aurkako gudan, Baltimoreko McHenry gotorlekua presoa zegoela, estatubatuarrek gotorlekua irabazi eta bandera dardar ikusi ondoren, segidan idatzi zuen poema.\nBeste hizkuntzetan.\n1861en alemaniar etorkinek alemanieratu zituzten hitzak, gero gauza bera egin zuten juduek yiddishez, Luisianakoek frantsesez eta Samoarrek samoeraz.\n\"Nuestro himno\" (euskaraz \"Gure ereserkia\"), 2006ko apirilaren 28an egindako proposamena zen. Ereserkiaren gaztelaniazko bertsioaz baliatuz, legez kontrako etorkinen egoera salatu nahi zen. Hala ere, George W. Bush presidenteak ez zuen onartu bertsioa."}
{"id": "61392", "revid": "21098", "url": "https://eu.wikipedia.org/wiki?curid=61392", "title": "Errusiar Federakundearen ereserkia", "text": "Errusiar Federakundearen ereserkia () Errusiako ereserki nazionala da. Aleksandr Aleksandrovek moldatu zuen eta Sergei Mikhalkovek hitzak egin zituen.\n2000 urtean, Vladimir Putin presidenteak ereserki berria inposatu zuen, lehengo, \"Abesti Abertzalea\" (, \"Patriotitseskaia pesnia\") aldatuz. Ereserkia Stalinek SESBentzat eginikoaren errestaurazioa izanda, neurri eztabaidatua izan zen oso.\nNormalean, lehendabiziko estrofa baino ez da abesten.\nMusika.\n (OGG artxiboa)"}
{"id": "61393", "revid": "1545", "url": "https://eu.wikipedia.org/wiki?curid=61393", "title": "Udine", "text": "Udine (italieraz ahoskatua; ; ; ) Italiako ipar-ekialdean dagoen hiria da, Friuli-Venezia-Juliako eskualdearen erdialdean kokaturik, Alpeak eta Itsaso Adriatikoaren artean. Izen bereko probintziaren hiriburua da.\nHistoria.\nUdineren jatorria, Italiako iparraldeko gune nagusietako bat, zalantzazkoa da; bere izenaren lehen aipamena Oton II.a enperadoreak idatzitako 983. urteko dokumentu batean dago. Goi Erdi Aroan eskualdeko gaztelu ugarietako bat baino ez zen izan, 1238an Aquileako Patriarkatuaren egoitza patriarkal bihurtu zen arte. Hurrengo mendearen hasieran Gorizia eta Trevisoren aurkako borroken protagonista izan zen. XV. mendean veneziarrengana igaro zen eta horrela jarraitu zuen XVIII. mendearen amaiera arte, non frantsesek okupatu zuten, gero austriarrek eta, azkenik, 1866an Italiako Erresumara igaro zen.\nFriuliera.\nFriulieraren aldaera bat erabiltzen dute hirian eta probintzian (\"furlan centr\u00e2l\")."}
{"id": "61394", "revid": "59723", "url": "https://eu.wikipedia.org/wiki?curid=61394", "title": "Bolzano", "text": "Bolzano (; ; ) Italiako iparraldeko hiria da, Trentino-Adige Garaia eskualdeko eta izen bereko probintziako hiriburua. 2007an 100.462 biztanle zituen.\nGeografia.\nIsarco eta Adige ibaien bilgunean dago. Udalerriokin egiten du muga:\nHistoria.\n\"Bauzanum\" hiri zaharra erromatarren esku egon zen lombardiarra izan aurretik.\nXI. eta XVI. mendeetan zehar Trentoko apezpikuen mende geratu zen. Erdi Aroan merkatari eta finantzagune garrantzitsua izan zen.\nFrantsesek 1809an konkistatu zuten, eta austriarren esku geratu zen 1815etik 1919ra bitartean. Harrezkero Italiako eskualde eta hiri da.\nEkonomia.\nKomunikaziogune garrantzitsua da. Turismoa eta industria (aluminioa, burdina, ehuna, janari eta kontserba industria) garatuta daude.\nHizkuntzak.\nItalieradunak hiritarren % 73 ziren 2001ean, alemanieradunak % 26,29 eta ladinerazko hiztunak % 0,71."}
{"id": "61395", "revid": "105290", "url": "https://eu.wikipedia.org/wiki?curid=61395", "title": "Atiega", "text": "Atiega \u2014euskaraz batzuetan \"Atiaga\" ere izendatua\u2014 Arabako mendebaldeko herri bat da, A\u00f1ana udalerrikoa. Lacozmonte udalerri ohia eta A\u00f1ana udalerria lotzen dituen korridorean kokatzen da.\nEgin asmo den Barrongo urtegiak herriko iparraldeko lurrak urez estaliko lituzke, eta herriaren ondoan 30 metroko garaiera duen presa erraldoia ezarriko luke.\nHistoria.\n1194an Gesaltza A\u00f1ana hiribilduari atxiki zitzaion Alfontso VIII.a Gaztelakoaren zedula baten bidez."}
{"id": "61397", "revid": "336", "url": "https://eu.wikipedia.org/wiki?curid=61397", "title": "Das Lied der Deutschen", "text": "Das Lied der Deutschen edo Deutschlandlied () Alemaniako ereserkia da. Hitzak August Heinrich Hoffmann von Fallerslebenek idatzi zituen 1841ean eta musika Joseph Haydnek moldatua da. Hain zuzen, 1797ko hari-tresnerako kuarteto (\"Kaiserquartett\") baten zati bat da. Partitura bera, Leopold Haschkaren hitzekin, Austria-Hungariako Inperioko ereserkia zen.\nGaur egun, hirugarren estrofa baino ez da ereserkia: abesti osoa 1922an bihurtu zen Alemaniako ereserki, Weimarko Errepublikaren garaian. Hirugarren Reichean, ereserkiko lehen bertsoa baino ez zen abesten, eta ondoren nazi alderdiaren \"Horst Wessel Lied\" abesten zuten. 1952an, Alemaniako Errepublika Federalak (AEF) \"Deutschlandlied\"en hirugarren ahapaldia hartu zuen ereserkitzat, eta egun horixe da Alemaniako \"de facto\" ereserkia."}
{"id": "61398", "revid": "59723", "url": "https://eu.wikipedia.org/wiki?curid=61398", "title": "Gorizia", "text": "Gorizia (; ; friulieraz: \"Gurize\") Italiako ipar-ekialdeko hirixka da, Esloveniako mugan.\nHizkuntzak.\nItalieraz gain, friulierazko aldaera bat (\"Furlan gurizan\") egiten dute. Halaber, esloveniera eta alemana ere ohiko hizkuntzak dira."}
{"id": "61400", "revid": "63274", "url": "https://eu.wikipedia.org/wiki?curid=61400", "title": "Latin arrunt", "text": "Latin arrunta (latinez, \"sermo vulgaris\") edo latin berantiarra termino generikoa da, Erromatar Inperioko probintzietan hitz egiten ziren latinaren herri-dialekto multzoari erreferentzia egiteko erabiltzen dena. Latinaren desagertzea, hizkuntza bizi gisa, dialekto horien gero eta desberdintze handiagoarekin lotu zen, eta horrek, IX. mende inguruan, hizkuntza erromantze goiztiarrak eratzea ekarri zuen. Autore batzuek latin arrunta (edo herrikoia) eta latin berantiarra (IV. mendetik aurrera) teknikoki bereiztea proposatzen dute, nahiz eta linguistikoki zaila den bi adiera horiek bereiztea.\nLatin kultua eta latin arrunta.\nHala ere, hizkuntzalaritza modernoaren ikuspuntutik, \"latin arrunta\", berez, hipotesi zahar eta oker batean oinarritutako adierazpena dela argitu behar da, bi hizkuntza paraleloren existentzia suposatzen zuena: latin \"\"kultu\" bat eta beste \"arrunt\"\" bat; baina, benetan, latin arrunta latina bera zen, hizkuntza bizi bat eta etengabeko bilakaeran zegoena, latin klasikoa literaturan eta administrazioan soilik mantentzen zen bitartean, probintzien arteko komunikazioa errazteko.\nLatin mintzatuaren aldaera latin klasikoaren literatur estiloaren oso desberdina da bere ahoskera, hiztegi eta gramatikan. Latin arruntaren ezaugarri batzuk ez ziren Erromatar Inperioaren garai berantiarrera arte agertu, baina, dirudienez, bere ezaugarri asko oso goiztiarrak dira. Beste batzuk, berriz, askoz lehenago egon zitezkeen, latindar kreolera forman. Latin arruntaren definizio gehienek, idatzia baino lehenago hitz egiten den hizkuntza dela uste dute, zenbait ebidentziek, latina, garai honetan, dialektalizatu edo kreoleratu egin zela iradokitzen dutelako, eta, norbaitek bere hiztunetako baten eguneroko hizketa transkribatu izanaren frogarik ez dagoelako. Latin arruntaren azterketak zeharkako ebidentzien analisia eskatzen du, jatorrian inork ez baitzituen nahita erabiltzen latin arruntaren formak idazten zuenean.\nIturriak.\nGaur egun latin arruntari buruz ezagutzen dena hiru iturritatik dator. Lehena, hizkuntza erromantze frogatuen ezaugarri ugari berreraiki eta latin klasikotik ezberdinak diren gauzak azpimarratzeko aukera ematen duen metodo konparatiboa da. Bigarren iturria latin berantiarreko gramatika preskribatzailearen zenbait testu dira, latineko hiztunek egin ohi zituzten akats linguistikoak gaitzesten zituztenak, hizkuntza nola erabiltzen zen deskribatzen laguntzen duten salaketak. Azkenik, latin klasikotik aldentzen diren \"solezismoak\" eta erabilerak, batzuetan latin berantiarreko testuetan aurkituak, idatzi zituenaren hizkera azaltzen dute."}
{"id": "61401", "revid": "94547", "url": "https://eu.wikipedia.org/wiki?curid=61401", "title": "Latin klasiko", "text": "Latin klasikoa () Erromatar Inperioaren garaian literatura egiteko erabiltzen zuten latin mota zen, latin arruntaren aurrean. \nKronologia.\nK.a. I. mendearen erdialdetik K.o. I. mendearen hasiera arteko (Augustoren heriotza, K.o. 14) latina da, letra erromatarren gailurra, \"Urrezko Aroa\" ere esaten zaiona, politika erromatarraren gorakadarekin bat datorrena. Gaur egun latin klasikoa deitzen dena, izan ere, literatur hizkuntzaren oso forma estilizatua zen, latina arkaikotik hautabidez eraikia.\nFonetika.\nAlfabetoa.\nAro klasikoko latindar alfabetoak 23 karaktere zituen:\nBokalak.\nBaziren bost bokal latin klasikoan [i], [e], [a], [o], [u] laburrak edo luzeak izan zitezkeenak. Iraupen horrek balio fonologikoa zuen: ablatiboa nominatibotik bereizteko aukera ematen zuen bereziki lehen deklinabidean. Hitz batzuk bokal baten iraupenagatik baizik ez ziren ezberdintzen: horrela \"p\u014fpulus\" \"herri\" eta \"p\u014dpulus\" \"makal\", edo \"m\u0103lum\" \"gaitz\" eta m\u0101lum \"sagar\". Laburrak irekiagoak ziren eta giharretako tentsioa ez zen hain garrantzitsua.\nBaziren hiru diptongo: [au\u032f], [ae\u032f] eta [oe\u032f].\nKontsonanteak.\nLatin klasikoaren kontsonanteak:\nMorfologia.\nLatin arkaikotik ezberdintzen da, bigarren deklinabidearen azken -os (nominatibo singularra) eta -om delakoak -us eta -um izatera iragaten direlako, eta hitz batzuen lerratze semantikoa ere ez da dibergentea.\nLatinaren deklinabidea\nLiteratura.\nLatin klasikoa eta latin literarioaren aurreko formak era askotara bereizten dira. Bereziki ezberdina da Katon Zaharrak, Plautok eta, neurri batean, Lukreziok erabiltzen zuten hizkuntza. Latin klasikoaren garaia letra erromatarren gailurra da, \"Urrezko Aroa\" ere esaten zaiona. Idazlerik nabarmenenak honako hauek lirateke:"}
{"id": "61402", "revid": "6327", "url": "https://eu.wikipedia.org/wiki?curid=61402", "title": "Grischun", "text": ""}
{"id": "61404", "revid": "119347", "url": "https://eu.wikipedia.org/wiki?curid=61404", "title": "Advanced Encryption Standard", "text": "Kriptografian, Advanced Encryption Standard (AES), Rijndael bezala ere ezaguna, blokekako zifraketa eskema bat da, Estatu Batuetako gobernuak zifraketa estandartzat hartzen duena. Mundu osoan erabiltzea eta sakonki aztertua izatea espero da, bere aurrekariarekin (\"Data Encryption Standard\", DES) gertatu bezala. AES Estandar eta Teknologia Institutu\nNazionalak (NIST) iragarri zuen Estatu Batuetako FIPS PUB 197 bezala 2001eko azaroaren 26an, bost urteko estandarizazio prozesu baten ondoren. 2002-ko maiatzaren 26an estandar eraginkor batean bilakatu zen. 2006 geroztik, AES kriptografia simetrikoan erabilitako algoritmorik ezagunenetakoa da.\nOinarrizko zifratzailea Joan Daemen eta Vincent Rijmen belgikarrek garatu zuten, biak \"Katholieke Universiteit Leuven\"-eko ikasleak, eta AES-en hautespen prozesura bidalia izan zen \"Rijndael\" izenarekin.\nGarapena.\n\"Rijndael\" Daemen eta Rijmen-en aurreko diseinu baten (Square) hobekuntza bat izan zen. \"Square\" bera ere Shark-en garapen bat izan zen.\nBere aurrekaria zen DES ez bezala, Rijndael ordezkatze-permutazio sare bat da, ez \"Feistel\"-en sare bat. AES bizkorra da bai software bai hardware eremuetan, inplementatzeko erraza da eta memoria gutxi kontsumitzen du. Zifratze estandar berri bezala, gaur egun eskala handian erabiltzen ari da.\nZifraketaren deskripzioa.\nEra zorrotz batean esanda, AES ez da \"Rijndael\" hain zuzen ere (nahiz eta praktikan bereizketarik ez den egiten), \"Rijndael\"-ek bloke-tamaina multzo handiagoa baimentzen duelako eta gako-luzera handiagoak. AES-ek ordea bloke tamaina finkoa dauka (128 bit) eta gakoen tamaina 128, 192 edo 256 bitekoa izan daiteke, \"Rijndae\"l-en aldiz 32ren multiploa den edozein gako ezarri daiteke, 128 biteko minimo batekin eta 256 biteko maximoarekin.\nGakoa \"Rijndael\"-en gako eskema erabiliz hedatzen da.\nAES algoritmoaren kalkuluen gehiengo bat eremu finitu determinatu batean burutzen dira.\n4x4 byteko matrize batean egiten dira algoritmoaren eragiketak, matrize honek \"state\" izena ere hartzen du (bloke tamaina handiagoa duten \"Rijndael\"-en bertsio batzuek \"state\"-n zutabe gehiago ere erabiltzen dituzte, matrize handiagoa behar dute).\nZifraketa burutzean, algoritmoaren erronda bakoitzak (azkenak ez ezik) lau pauso jarraitzen ditu:\nAlgoritmoaren azkeneko errondak MixColumns fasea ordezkatzen du AddRoundKey-ren beste instantzia bat sartuz.\nSubBytes - Byten ordezkapenaren pausoa.\nSubBytes etapan, matrizearen byte bakoitza eguneratzen da \"Rijndael\"-en S-Kutxa (8 bit) erabiliz. Eragiketa honek zifraketan linealtasunik ez egotea ahalbidetzen du. Erabilitako S-Kutxa GF(\"28\")ren (gorputz finitua) inguruko alderantzizkatze funtziotik eratortzen da, linealtasun ezeko propietateak izateagatik ezaguna dena. Propietate algebraiko sinpleetan oinarritutako erasoak saihesteko, S-Kutxak alderantzizkako funtzioa eta eraldaketa itzulgarri bat konbinatzen ditu. S-Kutxa puntu egonkorrak ekiditeko ere hautatzen da (ondorioz \"derangement\" bat ere bada) eta baita ere edozein aurkako puntu egonkor ekiditeko.\nShiftRows - Lerro desplazaketaren pausoa.\nShiftRows pausoak \"state\"-aren ilaretan jarduten du, ziklikoki lekualdatzen ditu ilara bakoitzeko byteak \"offset\" determinatu batekin. Lehenengo ilara posizio berean geratzen da. Bigarren lerroko byte bakoitza posizio bat mugitzen da ezkerrerantz. Antzeko era batean, hirugarren eta laugarren ilarak errotatzen dira bigarrenaren eta hirugarrenaren \"offset\"-ekin, hurrenez hurren. Era honetan, ShiftRows-ek itzultzen duen \"state\"-aren zutabe bakoitza hasierako \"state\"-aren bytekin dago eraikita (bloke tamaina handiagoko \"Rijndael\"-en aldakerek \"offset\" desberdinak dituzte).\nMixColumns - Zutabeen nahasketa.\nMixColumns pausoan \"state\"-aren zutabe bakoitzaren lau byteak eraldaketa lineal itzulezina erabiliz konbinatzen dira. MixColumns funtzioak lau byte hartzen ditu sarrera moduan eta beste lau byte itzultzen ditu, sarrerako byte bakoitzak irteeran eragina duelarik. ShiftRows-ekin batera, MixColumns-ek difusioa ekartzen du zifraketan. Zutabe bakoitza GF(\"28\") polinomio bat bezala tratatzen da eta gero formula_1 modulua formula_2 polinomio finkoarekin biderkatzen da.\nAddRoundKey - Azpigakoen kalkulua.\nAddRoundKey pausoan azpigakoa \"state\"-arekin konbinatzen da. Erronda bakoitzean gako nagusitik azpigako bat eratortzen da, gakoaren iterazioak erabiliz. Azpigako bakoitza \"state\"-aren tamaina berekoa da. Azpigakoa \"state\"-aren byte bakoitza azpigako beran dagokion bytearekin konbinatuz gehitzen da, XOR funtzioa erabiliz konbinaketa hau burutzeko.\nZifraketaren optimizatzea.\nHitz luzera bezala 32 bit edo gehiago erabiltzen duten sistemetan algoritmoaren exekuzioa azkartzea badago, SubBytes, ShiftRows eta MixColumn eraldaketak tauletan bihurtuz. 32 biteko 256 sarrera dituzten lau taula baditugu, zeinen tamaina osoa 4 kilobytekoa den, Kb bat hartzen du taula bakoitzak memorian. Modu honetan, algoritmoaren erronda bakoitzean 16 bilaketa egiten dira taula batean eta 32 biteko 16 XOR eragiketa AddRoundKey pausoan. Baldin eta taularen 4 kilobyteak handiegiak badira plataforma zehatz batentzat, bilaketa eragiketa 32 biteko 256 sarrerako taula bakarra erabiliz egin daiteke, errotazio zirkularren bidez.\nSegurtasuna.\nOraindaino AES-en aurkako eraso arrakastatsu bakarrak geroago deskribatzen diren kanal laguntzaileen bidez lortu dira. Estatu Batuetako Segurtasun Agentzia Nazionalak AES-en parte hartzeko amaierako hautespen guztiak aztertu zituen, \"Rijndael\" bera barne eta guztiek segurtasun nahikoa eskaintzen zutela esan zuen, Estatu Batuetako Gobernuaren sailkatu gabeko informazioaren gain erabiltzeko. 2003ko ekainean, Estatu Batuetako Gobernuak AES bere informazio sailkatuaren gainean erabilia izan daitekeela esan zuen.\nHorrela, erabiltzaile arruntak historian lehen aldiz NSA-k informazio oso sekretua (\"TOP SECRET\") zifratzeko aprobatutako zifratzaile bat eskuratu dezake. Publikoak diren produktu askok 128 biteko gakoak erabiltzen dituzte defektuz, beharbada NSA-k gako hauen sendotasunean ez du sinesten edota segurtasun marjin bat izatea nahiago dute (etorkizunean hamarkada askotan zehar seguruak izaten jarraitu behar duten dokumentuei begira).\nBlokekako zifratzaile baten aurkako erasorik ohikoena erronda kopuru txikiago bat erabiliz egindako erasoetan datza. AES-ek 10 erronda erabiltzen ditu 128 biteko gakoekin, 12 192 biteko gakoekin eta 14 256 biteko gakoekin. 2006 arte, ezagutzen diren erasorik hoberenak 128 biteko gakoen kontra 7 erronda erabiliz egiten dira, 8 erronda 192 biteko gakoen kontra eta 9 256 biteko gakoen aurka.\nAditu batzuek AES-en segurtasunari buruz kezkak dituzte. Zifratzaileak burutzen dituen erronda kopuruaren eta ezagutzen diren eraso hoberenen arteko erronda kopuruaren desberdintasuna txikiegia dela adierazten dute. Erasoak hobetzeko modu bat aurkitu baliteke, hortan datza arriskua. Kasu hau emango balitz, zifratzailea apurtuko litzateke. Kriptografian, zifratzaile bat apurtzeak esan nahi du existitzen dela indar gorriko erasoa baino azkarragoa den eraso bat honen kontra. Hortaz, 2120 eragiketa \u201cbakarrik\u201d behar dituen eraso batek AES apurtuko luke, nahiz eta oraingoz eraso bideraezina izan (gaur egungo teknologiaren mugak direla eta). Oraingoz, kezka hauek alde batera utzi daitezke. Orain arteko indar gorriko erasorik ezagunena 64 biteko RC5 gako baten aurka egindakoa izan da, distributed.net-ek burutua.\nBeste arduretako bat AES-en egitura matematikoa da. Bloke zifratzaileen gehiengoak ez-bezala, AES-ek deskripzio matematiko ordenatua dauka. Honek ez du oraingoz erasorik ekarri, baina ikertzaile batzuen aburuz, egitura hau ustiatua izan liteke etorkizunean.\n2002an XSL bezala ezagututako eraso teorikoa iragarria izan zen Nicolas Courtois eta Josef Pieprzyk-engandik, AES algoritmoan ahultasun nabariak aurkituz. Hainbat adituk arazoak topatu dituzte proposatutako erasoaren azpian dauden eragiketa matematikoetan, egileen erroreak iradokituz. Eraso mota hau praktikan AES-en aurka egin daitekeen edo ez airean dago oraindik. Oraingoz nahiko zaila dirudi erasoa algoritmoaren aurka burutzea eremu teorikotik kanpo.\nKanal laguntzaile bidezko erasoak.\nKanal laguntzaile bidezko erasoek ez dute zifratzailea azpitik erasotzen, baizik eta nahi gabe datuak galtzen dituzten sistemetan dauden zifratzailearen inplementazioak.\n2005eko apirilean D.J. Bernstein-ek cache bidezko eraso tenporizatu bat proposatu zuen, zeinak zerbitzari bat apurtzen zuen AES zifraketa OpenSSL-rekin erabiltzen zuen heinean. Zerbitzari hau denborei buruzko informazio ahalik eta gehien emateko diseinatua izan zen eta erasoak testu soileko 200 milioi fitxategi inguru behar izan zituen. Erasoa benetako inplementazioetan praktikoa ez zela izango esaten zen, Bruce Schneier-ek \"eraso tenporizatu polit\" bezala definitu zuen ikerkuntza.\n2005eko urrian Adi Shamir eta beste bi ikertzailek cache bidezko eraso tenporizatuak erabiliz egindako proben artikulu bat aurkeztu zuten. Erasoetako batek AES-en gako oso bat lortu zuen 800 idazketa soilik egin ondoren, 65 milisegundotan. Eraso honek AES zifraketa egiten duen sistema berean erasotzaileak exekuzio baimenak izan ditzan beharrezkoa du."}
{"id": "61405", "revid": "1545", "url": "https://eu.wikipedia.org/wiki?curid=61405", "title": "Kolonbiako Indar Armatu Iraultzaileak", "text": "Kolonbiako Indar Armatu Iraultzaileak-Herriaren Armada (jatorrizko izena, , \"FARC-EP\"), FARC bezala ezagunak, Kolonbiako erakunde gerrillari marxista-leninista da.\nHistoria.\n1964ko ekainean, Marquetalia, Riochiquitos eta El Pato mendietan zeuden iheslari komunistek Hegoaldeko Blokea sortu zuten. Eragile gerrillari hau 1964ko uztailaren 20an jaio zen era ofizialean, eta Kolonbiako Alderdi Komunistaren (PCC) lehen talde armatua eta FARC izango zenaren enbrioia izan zen. 1966ko maiatzaren 5ean, Hegoaldeko Blokearen bigarren konferentziak Kolonbiako Indar Armatu Iraultzaileen sorrera aldarrikatu zuen.\n1982ko maiatzeko zazpigarren konferentzian, FARCek bere burua Herriaren Armada izendatu zuen (FARC-EP). 1984ko maiatzaren 28an, Gidaritzaren eta 27 fronteetako buruzagien arteko bilera baten ostean, su-etena aldarrikatu zuen, Belisario Betancourt-en gobernuarekin sinaturiko akordioen testuinguruan (La Uribeko Akordioak). Horrela, FARCek mugimendu politiko berri baten sorrera proposatu zuen: Union Patriotica (UP). su-etena 1985ean amaitu zen, indar paramilitarrek UPko ehunka kide hil ondoren. 1987an, FARCek, ELNk eta M-19ak Coordinadora Guerrillera Sim\u00f3n Bolivar sortu zuten. 1990eko abenduaren 9an, hauteskunde konstituienteak ospatzen ari zirela, Kolonbiako armadak, gerra deklaraziorik gabe, Casa Verde-aren aurkako operazioa hasi zuen. Bertan FARCeko Idazkaritza Nazionala zegoen, baina armadak bere erasoan porrot egin zuen.\n1991n Kolonbiako talde armatu iraultzaile ugari desmobilizatu zen, ia ezeren truke. FARCek ez zuen prozesu horretan parte hartu. Desmobilizazio horren ondoren, Sim\u00f3n Bolivar Koordinadora Gerrillariak estaturekin negoziatzeari ekin zion. 1991ko ekainaren 3an Koordinadoraren eta gobernuaren arteko negoziazioak hasi ziren, Venezuelan lehenik eta Mexikon ondoren. FARCen eta ELNren negoziazio prozesua 1993an apurtu zen, eta Koordinadora desegin zen. 1998an gobernuarekin lortutako akordioen ondorioz, distentsio guneak sortu ziren, hau da, gobernuaren presentzia militarrik gabeko guneak. Lurralde horietan gerrillariek administrazioa euren gain hartu zuten. 1990eko hamarkadan FARCek 10.000 bat gerrillari zituen, herrialde osoan hedaturiko 70 frontetan banaturik. 2002an distentsio guneekin amaitu zuen gobernuak, eta enfrentamenduek ez dute etenik izan, negoziaziorako deiekin batera."}
{"id": "61406", "revid": "336", "url": "https://eu.wikipedia.org/wiki?curid=61406", "title": "FARC", "text": "FARC akronimoarekin honakoak izendatzen dira:"}
{"id": "61407", "revid": "512", "url": "https://eu.wikipedia.org/wiki?curid=61407", "title": "Chur", "text": "Chur (alemanez \"Chur\", erromantxez \"Cuira\", italieraz \"Coira\", frantsesez \"Coire\") Suitzako ekialdeko hiria da, Grisonia kantonamenduaren hiriburua. Plessur ibaiaren ertzean dago, Rhin harana. Hizkuntza ofizialak erromantxea eta alemana dira. Apezpikutegi katolikoa du.\nHistoria.\n\"Curia Rhaetorum\" erromatar hiria apezpiku egoitza zen V. mendean. Churko apezpikuek V. mendetik XV. mende arte agindu zuten hirian, Habsburgokoekin batera. XV. mendean Alemaniar Inperioko hiri bihurtu zen. 1803. urtean, Suitzako Grisonia kantonamenduko hiriburu bihurtu zen Chur.\nEkonomia.\nTurismogune garrantzitsua, negukoa batez ere. Ehungintza eta janari industria (txokolatea).\nHizkuntza.\nChurko hizkuntza ofizialak erromantxea eta alemana dira. Aleman hiztunek garai batean erromantxerari \"Chur-W\u00e4lsch\" deitzen zioten, hau da, \u00abChurko atzerritar hizkuntza\u00bb. Izan ere, Chur garai hartan hizkuntza horren hiriburua zen, gaur egun alemana Churko mintzaira nagusia den arren.\nOndasun nabarmenak.\nXII-XIII. mendeetako katedrala, udaletxea (XIV. mendekoa), Erdi Aroko etxeak. Erretorromaniako museoa.\nHiri senidetuak.\nChur ondorengo hiriarekin senidetuta dago:"}
{"id": "61408", "revid": "1545", "url": "https://eu.wikipedia.org/wiki?curid=61408", "title": "Pordenone", "text": "Pordenone (italieraz ahoskatua; venezieraz eta ) Italiako ipar-ekialdean dagoen hiri txikia da. Izen bereko probintziako hiriburua da.\nHistoria.\nLehen Mundu Gerrak eta 1929ko krisiak eragindako suntsiketek, kotoi sektorea amaierarik gabeko krisi batera eraman zuten. Bigarren Mundu Gerraren ondoren, Zanussi enpresa, orain Electrolux multinazionalarena dena, ordura arte sukalde merkeen enpresa txiki bat zena, etxetresna elektrikoen alorreko enpresa garrantzitsu bihurtu zen, hiriko biztanle askori lana emateraino.\n1968an, Pordenone probintziako hiriburu bihurtu zen. Ordura arte Udineko probintziaren zati zen. 1974tik aurrera Concordia-Pordenone elizbarrutiaren egoitza da. Azken urteetan Udineko Unibertsitatearen eta Triesteko Unibertsitatearen egoitza bana jarri zuten hirian. 2002an, Pordenoneko Polo Teknologikoari ekin zion, inguruetako enpresetan berrikuntzaren kultura sustatzeko.\nHizkuntzak.\nItalieraz gain, friulierazko aldaera bat (\"Furlan concuardi\u00eas\") egiten dute."}
{"id": "61409", "revid": "336", "url": "https://eu.wikipedia.org/wiki?curid=61409", "title": "Darmstadtio", "text": "Darmstadtioa (lehen \"ununilio\" eta \"eka-platino\" deiturikoa) elementu kimiko sintetiko bat da, Ds ikurra eta 110 zenbaki atomikoa dituena. Atomo superastunen multzokoa da. Elementu hau oso azkar desintegratzen da: 267tik 273ra arteko masa duten isotopoek milisegundoetan neurtzen diren erdibizitzak dituzte. Isotopo astunagoak, 279 eta 281ko masa atomikoa dutenak, geroago sintetizatu ziren eta egonkorragoak dira, beren erdibizitza 180 milisegundotakoa eta 11,1 segundotakoa baita, hurrenez hurren. 10.taldean agertzen denez, pentsa daiteke elementu hau metal solido diztiragarria dela.\nLehen aldiz sintetizatu zen 1994-ko azaroaren 9-an bere izena daraman herrian, Darmstadt (Hessen, Alemania). Aurkitzaileak P. Armbruster, S. Hofmann eta G. M\u00fcnzenberg izan ziren.\nEz da inoiz ikusi izan eta atomo gutxi batzuk bakarrik sortu dira, berun isotopoen (208Pb) bonbardaketaren ondorioz nikel ioiengana (62Ni, 311 MeV), ioi azeleratzaile astun bat erabiliz."}
{"id": "61410", "revid": "105290", "url": "https://eu.wikipedia.org/wiki?curid=61410", "title": "Karnia", "text": "Karnia (italieraz \"Carnia\" eta friulieraz \"Cjarne\") Italiako eskualde historikoa da, gaur egungo Udineko probintzian (Friuli-Venezia Giulia) sartutakoa.\n1.221 km2-ko azalera dauka eta 39.705 biztanle zituen 2006an. Tolmezzo/Tumie\u00e7 du udalerri nagusia (10.539 biz.).\nInguru naturala.\nAlpe Karnikoak inguru honetan zabaltzen dira, Monte Peralba (2.694 m) mendirik altuena izanda.\nHizkuntzak.\nItalieraz gain, friulierazko aldaera bat (\"Furlan de Cjarne\") egiten dute."}
{"id": "61411", "revid": "336", "url": "https://eu.wikipedia.org/wiki?curid=61411", "title": "Dubnio", "text": "Dubnioa (lehen \"eka-tantalo\" deiturikoa) elementu kimiko sintetiko bat da, Db ikurra eta 105 zenbaki atomikoa dituena. Elementu oso erradioaktiboa da. Bere isotoporik egonkorrenak, 268Db, 32 orduko erdibizitza dauka. Taula periodikoan dubnioaren inguruan dauden elementuek erdibizitza laburragoak dauzkate; hortaz, horrek esan nahi du nukleo baten neutroi-kopurua aldatuz nukleoaren egonkortasuna asko alda daitekeela."}
{"id": "61412", "revid": "119347", "url": "https://eu.wikipedia.org/wiki?curid=61412", "title": "Jasa", "text": "Jasa gaztelaniaz edo Chasa aragoieraz Huescako probintziaren ipar-mendebaldean dagoen udalerri txikia da, Jazetaniako eskualdean kokaturik.\nAnso, Aragues del Puerto eta Echoko ibarrarekin batera \"Los Vallesko mankomunitatea\" osatzen du.\nAragoiera.\nHerrian Mendebaldeko aragoierazko hiztunak bizi dira, \"Arag\u00fcesino\" aldaera egiten dutenak."}
{"id": "61413", "revid": "219", "url": "https://eu.wikipedia.org/wiki?curid=61413", "title": "Chasa", "text": ""}
{"id": "61414", "revid": "105290", "url": "https://eu.wikipedia.org/wiki?curid=61414", "title": "Fermio", "text": "Fermioa elementu kimiko sintetiko bat da, Fm ikurra eta 100 zenbaki atomikoa dituena. Aktinidoen serieko elementu transuranido metaliko oso erradioaktiboa da. Plutonioa neutroiz bonbardatu ostean sortzen da. Izena Enrico Fermiri zor dio.\nEzaugarri nagusiak.\nOrain arte fermio-kantitate urria ekoiztu ahal izan da. Bere propietate kimikoak gutxi ezagutzen dira. (III) oxidazio-egoera da ur-disoluzioetan existi daitekeen bakarra. 254Fm isotopoa eta hura baino astunagoak sintetizatzeko, elementu arinagoak (batez ere uranioa eta plutonioa) neutroiz biziki bonbardatu behar dira. Leherketa termonuklearretan baldintza horiek existitzen dira, eta laboratorioan ere errepikatu ahal izan dira, esaterako Estatu Batuetako Oak Ridge National Laboratory-ko fluxu handiko isotopo erreaktorean. Nobelioaren sintesia ere 250Fm kimikoki identifikatu zenean lortu zen. Fermioak ez dauka inolako erabilerarik, oinarrizko ikerketa ez bada."}
{"id": "61415", "revid": "105290", "url": "https://eu.wikipedia.org/wiki?curid=61415", "title": "Somontano de Barbastro", "text": "Somontano de Barbastro (\"Semontano de Balbastro\" aragoieraz) Aragoiko (Espainia) eskualdea da, Huescako probintziaren erdialdean dagoena hain zuzen ere.\n2007an ia 24.000 pertsona bizi ziren bertan. Barbastro bera da hiriburua.\nMugakideak.\nIparraldean Sobrarbe eta Alto Gallego, hegoaldean Monegros, ekialdean Ribagortza, La Litera eta Cinca Medio eta mendebaldean Hoya de Huesca mugakide ditu.\nUdalerriak.\nAbiego, Adahuesca, Alquezar, Azara, Azlor, Barbastro, Barbu\u00f1ales, Berbegal, Bierge, Castejon del Puente, Castillazuelo, Colungo, Estada, Estadilla, El Grado, Hoz y Costean, Ilche, Laluenga, Laperdiguera, Lascellas-Ponzano, Naval, Olvena, Peralta de Alcofea, Peraltilla, Pozan de Vero, Salas Altas, Salas Bajas, Santa Maria de Dulcis eta Torres de Alcanadre.\nAragoiera.\nEskualdean hegoaldeko aragoierazko hiztunak (\"semontan\u00e9s\") bizi dira.\nArdoa.\nEskualdean, Somontanoko jatorrizko izendapenarekin ardoak egiten dituzte."}
{"id": "61417", "revid": "119347", "url": "https://eu.wikipedia.org/wiki?curid=61417", "title": "Aritzeta", "text": "Aritzeta Bergarako (Gipuzkoa) ekialdean dagoen auzoa da.\nDeba ibaiaren eskuinaldean kokaturik dago. Errekatxo batek zeharkatzen duen bailara bat da, beraz. Halaber, auzoa bide batek zeharkatzen du, Aritzetako San Migel baserria eta San Migel baselizaraino doana. Bertan, Bergararen ikuspegiaz aparte, hainbat antena daude, zehazki, Bergaran telebista ikustea ahalbidetzen duena, beste antena batzuen artean."}
{"id": "61419", "revid": "105290", "url": "https://eu.wikipedia.org/wiki?curid=61419", "title": "Lurrun", "text": "Lurruna tenperatura konstantez kondentsa daitekeen gasa da, presioa igotzean.\nBaporetsu ez den gasa likido bihurtzeko, berriz, ez da presiorik igo behar, baizik eta tenperatura.\nEskuarki horrela esaten zaio 100\u00a0\u00b0C-tan sortzen den ur-lurrunari.\nEtimologia.\nAitzineuskaraz: \"*lurruin\" Koldo Mitxelenaren ikerketen arabera."}
{"id": "61420", "revid": "201", "url": "https://eu.wikipedia.org/wiki?curid=61420", "title": "Aritzetako San Migel", "text": ""}
{"id": "61421", "revid": "512", "url": "https://eu.wikipedia.org/wiki?curid=61421", "title": "Antonio Tabucchi", "text": "Antonio Tabucchi (Pisa, Italia, 1943ko irailaren 24a - Lisboa, Portugal, 2012ko martxoaren 25a) italiar idazlea izateaz gain, Sienako Unibertsitateko irakaslea ere izan zen. Nobelak idatzi zituen, kontakizun laburrak, saiakerak eta antzerki lanak. Bere liburuak 40 hizkuntzara itzuli dira.\nBiografia.\nAntonio Tabucchi Pisan jaio zen, Antonio Tabucchiren eta Tina Pardella bere emaztearen semea, baina Vecchianon (hurbileko herrian) amaren aiton-amonen etxean hazi ziren. Unibertsitate garaian Europan zehar bidaiatu zuen, osabaren liburutegian aurkitu zituen egileen ibilbidean. Bidaia horietako batean, \"Tabacaria\" poema aurkitu zuen Parisko Gare de Lyoneko kiosko batean, \u00c1lvaro de Camposek, Fernando Pessoa poeta portugaldarraren heteronomoetako bat, sinatuta. Pierre Hourcaderena zen frantzesera itzulpena izan zen.\nLisboara egindako bisita batek hiria eta herrialde osoarentzako maitasun ukaezina eragiten dio. Ondorioz, 1969an \"Portugalen surrealismoa\" buruzko tesi batekin lizentziatu zen. Lisboan, 1970eko urtarrilaren 10ean, Mar\u00eda Jos\u00e9 de Lancastre de Melo Sampaio Portugaleko emakume batekin ezkondu zen, Lisboan jaioa, 1946ko apirilaren 17an, zeinekin bere lehen semea Miguel de Lancastre Tabucchi izan zuen, urte bereko azaroaren 11an. Pisako Scuola Normale Superiorean espezializatu zen 1970eko hamarkadan, eta 1973an, bere alaba Teresa Marina de Lancastre Tabucchi jaio zenean, Hizkuntza eta Portugaldar Literatura irakasle izendatu zuten, Bolonian.\nErabat maiteminduta Portugalekin, Italiako idazleen artean berak ezagutzen zuen ondoen Fernando Pessoa poetaren lana, zeinaren liburuak itzuli baitzituen italierara, Maria Jose de Lancastre beraren emaztearekin batera. Parisen ari zela izan zuen Pessoaren berri, Sorbonneko Unibertsitatean, eta hain liluratuta geratu zen haren lanarekin, ezen Italiara bueltatu zenean, portuges eskolak hartu baitzituen Lisboako poeta hobeto ulertzeko.\nUrte erdiz Lisboan bizi izan zuen, bertan idazten zuela, emaztea eta bere bi seme-alabekin. Urtearen beste erdia Toscanan bizi zen, Sienako Unibertsitatean irakasten. 2004an Portugalgo herritartasuna lortu zuen.\nTabucchi 2012ko martxoaren 25ean hil zen Lisboako Gurutze Gorriaren Ospitalean, minbiziaren ondorioz.\nLanaren oihartzuna.\nTabucchiren zenbait eleberri zinemarako egokitu dira, Italiako zein kanpoko zuzendari ospetsuen gidaritzapean (Roberto Faenza, Alain Corneau, Alain Tanner eta Fernando Lopes), eta baita antzerkirako ere, izen handiko antzerkigileen zuzendaritzapean: Giorgio Strehler eta Didier Bezace, adibidez.\nOspe handiko sariak jaso zituen Italian, Frantzian, Grezian, Austrian eta Espainian. Bestetik, \u201cOfficier des Arts et des Lettres\u201d izendatu zuten Frantzian eta \u201cComendador da Ordem do Infante Dom Henrique\u201d Portugalen. Irakasle aritu zen Sienako Unibertsitatean, eta irakasle ibili zen izen handiko beste zenbait unibertsitatetan, Italiatik kanpo.\nEgunkari askotan idatzi zuen, bai Italian eta baita kanpoan ere. Zenbait kultura aldizkaritan ere idatzi zuen. International Parliament of Writers erakundeko kidea izan zen, eta sortzaileetako bat ere bai. 2000. urteaz geroztik, Penn Club-ek Literaturako Nobel Sarirako hautagai bezala proposatu zuen Suediako Akademiari.\nLanak.\nEuskaratuak.\nIgela argitaletxeak liburu bat argitaratu dio:\nLiteratura Unibertsala bildumak, bi liburu:"}
{"id": "61424", "revid": "96586", "url": "https://eu.wikipedia.org/wiki?curid=61424", "title": "Buster Keaton", "text": "Joseph Francis \"Buster\" Keaton (Piqua, Kansas, AEB, 1895eko urriaren 4a - Woodland Hills, Kalifornia, AEB, 1966ko otsailaren 1a) zinema mutu komikoaren zuzendari eta aktore estatubatuar garrantzitsuenetarikoa izan zen. Bere ezaugarri garrantzitsuenetarikoa bere aurpegi adierazgabea izan zen, bere akrobaziekin batera. Buster (\"suntsitzaile\") izenordea, bere babeslea izan zen Harry Houdinik ezarri zion, hiru urte zituela eskailera batetik erori eta ezer gertatu ez zitzaiola ikusi zuenean.\nHastapenak.\nZinema asmatu zen urte berdinean jaio zen Keaton, vaudevillen hezia, eta hiru urte zituenetik bere gurasoekin (\"Hiru Keatondarrak\") antzezten hasi zen. Bere gurasoek Mohawk Medicine Companykoak ziren, Houdini bezala, eta kasualidadea medio, Kansasen zeuden Buster jaio zenean. Bere aita kazetari izan zen Mendebaldean, eta Myra bere emaztearekin batera, akrobazien ikuskizun bat gauzatzen zuen. Hau, nahiko harrigarria omen zen, non Keaton txikia eszenatokiko alde batetik bestera jaurtia izan ondoren zapaldua izaten zelako. Esketxaren izena \"Giza-Espartzua\" zen, eta honen ondorioz Buster zauritugabea izaten zela ziurtatzeko, orduko autoritateengatik galdekatuak izan ziren bere gurasoak.\nZinema.\nAntzerkigintzan izen pixka bat hartzen ari zela, Keaton, orduan hasiberria zen Zinemarengatik interesa erakusten hasi zen. Probatzea erabaki, eta Fatty Arbuckleren taldera gehitu zen. Arbuckleri, Busterrek zuen fisikoari esker egiten zituen akrobazia komikoek atentzioa deitu, eta bere pelikuletako bigarren aktore bezala jarri zuen.\nBusterrek, Winter Garden Theatretik asteko 250 dolar ordaintzeko proposamen bati uko egin zion, 40 dolarretako pelikulak egiteko. Orduan, Keaton eta Fatty lagun bikainak egin ziren, eta 1917an hauen lehen filma etorri zen: The Butcher Boy, 1917. Ordutik, Keaton zinemaren teknika aztertzen hasi zen: pelikula motak, objetiboak, eta beste zenbait aspektu.\nFattyrekin beste bost pelikula egin eta gero, talde guztia Kaliforniara joan zen eta bertan ezagutu zuen Natalia Talmadge ezaguna. Nataliarekin ezkondu ostean, beste bi alditan ezkondu zen, Mae Scribbensekin 1933an eta Eleanor Harrisekin 1940an.\nFilm luzeak.\n1918an Lehen Mundu Gerrarako deitua izan zen, eta Frantzian zazpi hilabete eman zituen bertako tropentzako ikuskizunak egiten. Infekzio baten ondorioz, erdi gor itzuli zen Estatu Batuetara. Fatty bere lehen film luzea prestatzen ari zen, eta Joseph Schenckek bere produkzio-etxea eskaini zion bere pelikulak egin ahal izateko. Kasualitatez, garai hartan justuan Fattyk zinema oso gutxi egiten zuen, besteak beste Virginia Rappe aktorearen heriotz eta bortxaketaz leporatua izan zelako.\nArrakasta.\n1921 eta 1923 urteen artean, \"The Saphead\" film luzea eta 19 film labur grabatu zituen Busterrek. Ekoizlez aldatu zuenean, 1923 eta 1928 urteen artean, beste 10 film luze grabatu zituen. Urte hauetan, bere pelikulen gaineko kontrol osoa izan zuen, eta nahiz eta produkzio-etxeko akzio bat bera ere ez izan, Busterrek lokomotora zaharrak, edo trasatlantikoak eska zitzakeen. Honen guztiaren ondoren, bere pelikulen sormenaren kontrola galdu zuen.\nHainbat komedia serietan parte hartzeak ospea eta arrakasta ekarri zion, eta goia 20. hamarkadan heldu zuen. Bere hasierako arrakastak mundu osotik zabaldu zion ospea, soilik Charlie Chaplin eta Harold Lloyd bezalakoen atzetik, nahiz eta hauekin harreman estua izan, hala nola, beste hainbat artista ezagunekin, Douglas Fairbanks eta Rodolfo Valentinorekin adibidez.\nFilm ezagunenak.\nBuster Keatonen pelikula ezagunen artean, \"Our Hospitality\" (1923), \"Sherlock Jr.\" (1924), \"The Navigator\" (1924), \"Seven Chances\" (1925), \"The General\" (1926), \"Steamboat Bill Jr.\" (1928) eta \"The Cameraman\" (1928) daude.\nThe General.\n\"The General\" filmari buruz, Estatu Batuetako Gerra Zibila, \"Gone with the Wind\" pelikulak baino hobeto islatzen zuela esan zioten. \"Batzuk nobeletara jotzen duten bitartean, beste batzuk Historiara jotzen dute argumentu bila\" erantzun zuen Keatonek.\nPelikula, \"William Pittenger\" idazlearen benetako gertaera batean oinarritzen zen: Batasunaren soldaduen Tren konfederatu baten bahiketa. Hollywoodetik hegoaldeko soldadu protagonista txartzat har zezaketelakoan, Keatonek ikuspegia aldatu zion istorioari. Pelikula osoan zehar, \"gag\"entzako lekurik ez da ageri azalean, garaiko film guztietan bezala, gidoia ongi josia zegoelako. Oregongo basoetan grabatu zen, eta lokomotoraren suarengatik, suteak piztu ziren bertako basoetan. Efektu espezialen aldetik, film harrigarria izan zen, lokomotora amildegi batetik erortzerakoan adibidez.\nPelikulan, gizon mehe, bakarti, txiki eta hauskorra bere lokomotora eta maite duen neskaren bila ageri da. Gaur egun, zinemaren artelan handienetarikoen artean dagoen film honek izugarrizko porrot komertziala izan zuen orduan.\nAmaiera.\nKeatonen zoritxarrerako, honen produkzio unitate \"MGM\"k 1928an hartu zuen, eta ondorioz \"Jimmy Durante\"rekin egindako hainbat film arrakastatsu -penagarri, Busterren iritziz - egin zituzten. Soinua irudiarekin ezkondu zenean, Keatonek alkoholari ekin zion gainditu ezina zitzaion egoerari aurre egiteko. Egindako guztia galdu eta 1930eko hamarkada ezkutatuta eman zuen MGMren hainbat filmentzako gagak idazten - tartean \"Marx anaien\" ezagunetariko batzuk -.\nBilly Wilderren \"Sunset Boulevard\"en (1950), eta \"Limelight\" (1952) pelikulan, bere azken agerraldiak egin zituen, zinemaren gloria zahar bat eta Chaplin bezala hain zuzen ere. Orduan, jendeak arreta gehiago eskaini zion bere lan harrigarriari, eta telebistarako iragarkiak eta zuzeneko emankizunekin hasi zen. Beste agerraldi interesgarri bat, \"Around the World in Eighty Days\" (1956) pelikulakoa izan zen, Cantinflasekin batera. Bertan tren bateko gidari bezala agertzen da (The General pelikularen omenez).\nBere azken agerraldia, 1965eko Veneziako Mostran izan zen, bere azken lana aurkezten: \"Film\" (\"Alan Schneider\"). Bertan, estraineko aldiz drama bat antzeztu zuen, eta publikoaren aldetik goraipatua izan zen. Bost hilabete beranduago, 70 urte zituela, Los Angeleseko bere etxean hil zen."}
{"id": "61435", "revid": "1557", "url": "https://eu.wikipedia.org/wiki?curid=61435", "title": "AES", "text": ""}
{"id": "61438", "revid": "6327", "url": "https://eu.wikipedia.org/wiki?curid=61438", "title": "Scots", "text": ""}
{"id": "61440", "revid": "336", "url": "https://eu.wikipedia.org/wiki?curid=61440", "title": "Hassio", "text": "Hassioa elementu kimiko sintetiko bat da, Hs ikurra eta 108 zenbaki atomikoa dituena.\nHistoria.\nHassioa 1984an sintetizatu zen lehen aldiz, Darmstadt hiriko Ioi Astunen Ikerketarako Zentroan (Gesellschaft f\u00fcr Schwerionenforschung)."}
{"id": "61442", "revid": "336", "url": "https://eu.wikipedia.org/wiki?curid=61442", "title": "Galago", "text": "Galago Galagidae familiako generoetako bat da eta familia osoari ohiko izena ematen diote. Primate Strepsirrhiniak dira. Baliteke Afrikako primate ugarienak izatea eta baso handi guztietan aurki daitezke kontinentean. Euren lurraldea txisa eskuetan egiten markatzen dute, eskuekin gero zuhaitzak ukitzen dituztelako. Gauez mugitzen direnean lorratz hauek jarraitzen dituzte. Lorisekin harremanetan daude eta anatomia eta portaera antzekoa dute. Hala ere azkarragoak dira eta horregatik ehizatzeko aukera handiagoak dituzte. Uste denez Galago primitiboenak lemur guztien arbasoak dira."}
{"id": "61446", "revid": "23317", "url": "https://eu.wikipedia.org/wiki?curid=61446", "title": "Motril", "text": "Motril Granadako probintziako (Espainia) udalerria da. Kostaldean kokaturik dago eta Granadako probintzian hegoalderen dagoen herria da. 2022ko erroldaren arabera 58.798 biztanle ditu.\nTurismoak garrantzia badu ere fruitu tropikalak ekoizten dira, ahuakatea eta txirimoia esate baterako, eta itsasportu garrantzitsua ere badu, arrantzarako portua eta kirol portua hain zuzen ere. Afrika iparralderako ferriak ateratzen dira bertatik.\nGeografia eta klima.\nKokapen geografikoa eta erliebea.\nGranadako kostaldeko hiriburua da. Guadalfeo ibaiak banatzen du mendebaldean duen Salobre\u00f1a udalerritik eta Motrileko lurrek Torrenueva Costa udalerria inguratzen dute.\nMotril udalerria bi eremutan banatzen da. Iparraldean L\u00fajar mendilerroa dago, punturik altuena Cerro Alto (1.006m) mendia da. Mendiaren oinean ordea Guadalfeo ibaiak ekarritako sedimentuez osaturiko lautada zabaltzen da, bertan nekazaritza da nagusi.\nKlima.\nMikroklima azpitropikala du, horri esker fruitu tropikalak landatu daitezke. 300 eguzki egun baino gehiago izan ohi ditu urtean eta bataz besteko tenperatura 18-20\u00baC artean gelditzen da. Udako maximoak 27-31\u00baC artean izaten dira eta neguak ere epelak dira, 17-19\u00baC-ko maximoak. Prezipitazioak oso eskasak dira udako hilabetetan, azaroan eta abenduan aldiz 60mm egin ditzake. Ekaitz itxurako prezipitazioak izaten dira.\nHistoria.\nHerriaren sorrera iluna.\nAndaluziako gainerako herrietan ez bezala, Motrilen aipamenik ez dago ez feniziarren garaikorik ez eta erromatarren garaikorik ere. Izenak jatorri latindarra iradokitzen du, \"Murteto\" izenetik etor liteke. \"mirto eremua\" esan nahiko luke.\nAztarnarik zaharrenak musulmandarrek utzi zituzten Granadako Erresumaren garaian, eta badirudi oduan ezarri zela Motril inguruan aurreneko herrixka. Hauek \"Mutrayil\" izena erabili zuten.\nAro modernoa.\n1489an Errege-erregina Katolikoek konkistatu zutenean 2.000 biztanle inguru zituen eta zeta eta azukrea ekoizten zituen. 3'5 km2-ko azalera zuen eta harresi batek inguratzen zuen. Harresietatik kanpora bi arrabal zeuden, al-Manj\u00f2n eta al-Couruch, eta Jabdara izeneko auzo bat. Bainu arabiarra XIX. mendearen erdialderarte mantendu zen eta alkatearen egoitza zen \"auxilugia\" XX. mendearen hasierararte.\n1490an eta 1500 inguruan altxamendu mudejarrak izan ziren eta egoera lasaitu ez zenez 1507an gehiengo moriskoak matxinada handia egin zuen. Istilu hauen ondorioz herria ia hustu egin zen eta azukrearen ekoizpena bertan behera gelditu zen. Moriskoen azken matxinada Alpujarretako matxinada izan zen, 1569an, eta 1570an kristauek garaitu zutenean moriskoak kanporatu eta 400 kristau kolonorekin birpopulatu zen herria, hauei esker azukrearen industriari berrekin zitzaion. Istilu hauek guxti balira pirata berbereen eta turkiarrek erasoak izan zituen eta hauei aurre egiteko harresi sendoagoa eraiki zen.\nXVII mendea oparoa izan zen. Mendea 4.300 biztanle zituela hasi zuen eta 8.000 biztanle ingururekin amaitu. 1657an Filipe IV.ak hiri estatusa eman zion, Granadako menpekotasunetik atereaz. Azurea eta eztia ekoizteko lau ingenio eraiki ziren motrilen. XVIII. mendean izurrite batek Motrilen biztanleria 1.500-2.000 artera jeitsi zuen.\nAro garaikidea.\nXIX. mendean azukrearen industrian oinarrituta garapen ekonomiko aipagarria izan zuen Motrilek. 1873ko uztailaren 22an mugimendu kantonalak udaletxea kargugabetu eta Motrileko Errepublika ezarri zuen. Mugimenduaren buru ziren Ruperto Vidaurreta de la C\u00e1mara eta Francisco Trujillo Carmona Errepublikatu presidente bihurtu ziren. Gertaera honek ordea hiru egun iraun zituen, uztailaren 25ean Madrilekin harremana berreskuratu eta Errepublikaren amaiera izan baitzen.\nRam\u00f3n de la Sagra ekonomilariak Kuban ikusi zituen teknologia berriak aplikatu zituen eta Granadako, M\u00e1lagako eta Kataluniako burgesiak inbertitutako kapitalaz baliatuz eta Motril, Salobre\u00f1a eta Almun\u00e9carren industriak bultzada handia izan zuen. 1908an Motrilgo itsas-portua handitzeko lanak hasi ziren baina XX. mendean erremolatxa azukrearen agerpenaz Motrilgo industriaren gainbehera iritsi zen.\nGaur egun industria haren erakusgarri ingenio batzuk eta museoak daude hirian.\n2018an Torrenueva Costa auzoa Motrilengandik bereizi eta udalerri bihurtu zen.\nEkonomia.\nGranadako Kosta Tropikalean kokaturik dago, eremu honetako hiriburua da. Turismoa da Motrilgo jarduera ekonomiko nagusia. Bost hondartza ditu. \nFruitu tropikalen ekoizpenak ere indar handia du. Ahuakatea, txirimoia, mangoa eta guaiaba ekoizten dira bereziki. Txirimoiak Jatorrizko deitura du, Kosta Tropikala - M\u00e1laga izena duena, 2002an ezarria.\nAzkenik inguruko industria handiena duen herria da eta itsas-portuak ere baditu, arrantzarako portua eta kirol portua besteak beste.\nAzpiegiturak.\nMotrilgo portuak Afrika iparraldearekin lotzen dituen hainbat itsas lerro dtu. Bidaiariak eta merkantziak Melillara, Nadorrera, Alhucemasera eta Tangerrera eramaten dira. Gertuen dituen aireportuak Granadakoa (52 minututara) eta M\u00e1lagakoa (74 minututara) ditu.\nGranada hiriburua 65 kilometrotako distantziara dago.\nKultura.\nJaiak.\nMotrilgo jai garrantzitsuenak honako hauek dira:\n\"La Taramela\" Ron Montero upategiak antolatzen duen kalejira antolatzen du urtero. Azukre kanabera astoz garraiatzen zela erakusten da. Abuztuan izaten da.\nKirolak.\nGranada 74 Club de F\u00fatbol taldeak herri honetan izan zuen estadioa, Escribano Castilla izenekoa, egoitza nagusia Granada hirian eduki arren. 2009an desegin zen taldea. Denboraldi bat egin zuen bigarren mailan. Motril bertakoa den taldea Club de F\u00fatbol Motril da, hau ere 2012an sortua \"Motril CF\" desegin zenean. Hirugarren mailan jokatzen du. Talde apalago bat ere badago Motrilen, \"ADF Costa Tropical\" du izena.\nSaskibaloi taldea \"Club Baloncesto Santa Adela-Motril\" da eta EBA Ligan jokatu izan du.\nBeste kirol batzuk eskubaloia, areto futbola, errugbia eta waterpoloa dira."}
{"id": "61447", "revid": "512", "url": "https://eu.wikipedia.org/wiki?curid=61447", "title": "Neodimio", "text": "Neodimioa elementu kimiko bat da, Nd ikurra eta 60 zenbaki atomikoa dituena.\nEzaugarri nagusiak.\nNeodimioa lur arraro gisa sailkatu den metala da. Lustre metaliko zilarkara eta distiratsua dauka, baina lur arraroen multzoko elementurik erreaktiboenatako bat izanik, azkar ugertzen da airearekin kontaktuan. Ugertzeak eratzen duen oxido-geruza askatu egiten da, metalaren oxidazioa areagotuz. Lurrazalean 38 ppm-ko kontzentrazioan ageri da."}
{"id": "61448", "revid": "617734", "url": "https://eu.wikipedia.org/wiki?curid=61448", "title": "Alcoy", "text": ""}
{"id": "61449", "revid": "512", "url": "https://eu.wikipedia.org/wiki?curid=61449", "title": "Patricia Highsmith", "text": "Patricia Highsmith (Fort Worth, Texas, AEB, 1921eko urtarrilaren 19a - Locarno, Suitza, 1995eko otsailaren 4a) eleberrigile estatubatuarra zen, oso ezaguna idatzitako suspense lanengatik. Horietatik bi dozena inguru obra zinemara eraman dira. \"Strangers on a train/Ezezagunak tren batean,\" hiru aldiz zinemaratu da, 1951n Alfred Hitchcockek berak zuzenduta. Tom Ripley da bere pertsonaiarik ezagunena eta eleberri askoko protagonista. Hala ere, Highsmithek kontakizun labur asko idatzi zituen, makabroak, satirikoak edo umore beltzez zipriztinduak.\nBiografia.\nMary Patricia Plangman izenarekin munduratu zen, Fort Worth herrian, Texasen. Bere gurasoak bereizi egin ziren Patricia jaio baino bost hilabete lehenago, eta ez zuen bere aita ezagutu hamabi urte bete arte. Dibortzioaren ondorioz, Patricia eta bere ama Greenwich Villagera joan ziren bizi izatera, New Yorkera. Haurtzaroko lehen urteetan Willi Mae bere amamak hezi zuen. 1924an Patriciaren ama Stanley Highsmithekin ezkondu zen, eta alabak ere haren deitura hartu zuen.\nAma-alabek harreman korapilatsua izan zuten, baita Patriciak eta bere aitaordeak ere. Eleberrigileak adierazi zuenez, bere amak aitortu zion bere haurdunaldian saiatu zela abortatzen turmentina edanda. Highsmithek sekula ez zuen gainditu maitasun-gorroto harreman hori, eta nolabait ispilatu zuen \"The Terrapin\" ipuin laburrean, non gazte batek sastakatzen duen bere ama.\nOso goiz erakutsi zuen idazle izateko gogoa; irakurle amorratua zen, eta kezkatuta zegoen errua, gezurra eta krimenarekin, geroago bere idazlanetako oinarri ezinbestekoak. Zortzi urte zituela, Karl Menningerren liburu bat aurkitu zuen, \"Gizakiaren burua,\" eta liluratuta geratu zen liburuak kontatzen zituen buruko gaixotasun eta egoera bereziekin.\nHamasei urte zituela hasi zen idazten zirriborroak eta ideiak bere lanetarako, baita egunkariak ere. Material hori guztia Bernan gordetzen da, Suitzako Literatura Agiritegietan.\n1942 Lizentziatu zen Barnard Collegen, non ikasi baitzuen literatura ingelesa, latina eta greziera.\n1943 Hasi zen lanean Fawcett argitaletxean, non egiten baitzituen laburpenak komikietarako. Garai hartan konturatu zen lesbiana zela. Orduan hasi zen idazten bere lehen eleberria, \"The click of the shutting,\" inoiz argitaratu gabea.\n1945 Bost hilabete egin zituen Mexikon, eta han sortu zituen \"Plazan\" izeneko ipuin liburua eta \"Autoa.\" Urte hartan argitaratu zuen bere lehen ipuina \"Harper\u2019s Bazaar\" aldizkarian.\n1950 Argitaratu zuen bere lehen eleberria, \"Ezezagunak tren batean,\" eta hurrengo urtean famatu egin zen Alfred Hitchcock-ek hura zinemaratu zuenean.\n1963 AEBetan gaizki hartu zituzten haren istorioen ezkortasuna eta analisi etikoen krudelkeria materialista. Eta zelan haren ideia ia komunistak gaizki ezkontzen ziren hango eliteen bizimoduarekin, Europara aldatu zen. Ingalaterran bizi izan zen, Frantzian, eta, azken urteetan, Tegna izeneko herrian, Suitzan, non hil zen 1995eko otsailaren 4an.\nBizitza.\n\"Beautiful Shadow/Itzal ederra\" biografian kontatzen duenez, bere bizitza oso gorabeheratsua izan zen; alkoholikoa zen, eta inoiz ez zuen izan harreman iraunkorrik. Bere garaikide askok misantropotzat jo zuten, ez baitzuen nahi izaten jendearekin harremanik izaterik. Jakina zen nahiago zuela animalien konpainia, jendearena baino. Behin esan zuen: \u201cnire irudimenak hobeto egiten du lan ez dudanean jendearekin hitz egin beharrik\u201d.\n30 liburu baino gehiago idatzi zituen, tartean eleberriak, ipuin bildumak, saiakerak eta bestelako testuak. Material asko utzi zuen argitaratu gabe.\nLana.\nPatricia Highsmithen lana gai jakin batzuen inguruan bilbatzen da: errua, gezurra eta krimena, eta bere pertsonaiak, oso ondo marraztuak, psikopatiaren inguruan dabiltza, ongiaren eta gaizkiaren artean. Hori oso nabarmen agertzen da \"Ezezagunak tren batean\" lanean, gerora Alfred Hitchcockek zinemaratu zuena, Raymond Chandlerrek gidoia moldatuta.\nBere lanetan errealitatea ezkor eta iluna agertzen da, gizakia bera bezala. Inoiz agertzen dira erreferentzia homosexualak; \"Carol\" adibidez, atzera bota zuten argitaratzaileek lesbianismoa agerian agertzen zelako. Hala ere, 1953an argitaratu zuen \"Claire Morgan\" gaitzizenarekin, eta milioi bat ale saldu zituen. Bere azken eleberrian ere, berriro agertu zen homosexualitatea.\nHighsmith nabarmendu zen bazterreko pertsonaiak sortu zituelako: eztabaida bilatzen du, eta anbiguotasun moralak erakartzen du; bere pertsonaiek hipokrisia soziala baliatzen dute.\nTom Ripley.\nBerak sortutako pertsonaia da Tom Ripley, polizia eleberrietako pertsonaiarik ezagunenetako bat, nahiz eta ez den ez detektibe ez eta polizia, baizik eta iruzurgile, lapur eta noizbehinkako hiltzaile. Ohi ez bezala, poliziak ez du harrapatzen, eta berak gora egiten du gizartean. Ripleyri eskaini zion eleberri sorta bat. Lehen aldiz agertu zen \"Ripley trebea\" eleberrian, zeina idatzi baitzuen idazlea lehen aldiz etorri zenean Europara.\nHighsmith eta zinea.\nHighsmithen lanak hogeita hamahiru alditan egokitu dira zinema eta telebistarako. Nabarmenenak hauexek dira:\nStrangers on a Train , (1950). \nThe Talented Mr. Ripley, (1955).\nRipley's Game, (1974). \nLanak telebistarako\nBere lanek oso kritika onak jaso zituzten, eta publikoak ere harrera ezin hobea egin zien bere lanei.\nLiburuak.\nEleberriak.\nHaur liburua:\nIdazteko eskuliburua:\nIpuin bildumak.\nBera hil ondoren argitaraturiko ipuin bildumak:"}
{"id": "61450", "revid": "499", "url": "https://eu.wikipedia.org/wiki?curid=61450", "title": "Castellon de la Plana", "text": ""}
{"id": "61452", "revid": "105290", "url": "https://eu.wikipedia.org/wiki?curid=61452", "title": "Neptunio", "text": "Neptunioa elementu kimiko bat da, Np ikurra eta 93 zenbaki atomikoa dituena. Elementu metaliko erradioaktibo zilarkara da. Lehen elementu transuranidoa da eta aktinidoen seriekoa da. Bere isotoporik egonkorrena, 237Np, erreaktore nuklearren eta plutonio-ekoizpenaren azpiproduktua da, eta neutroi-detekzioko tresnetan erabil daiteke. Neptunioa aztarna-elementu eran agertzen da uranio-meetan.\nEzaugarri nagusiak.\nNeptunioa oso erreaktiboa da eta gutxienez hiru kristal-egituratan ageri ohi da:"}
{"id": "61454", "revid": "1557", "url": "https://eu.wikipedia.org/wiki?curid=61454", "title": "IDEA", "text": ""}
{"id": "61456", "revid": "336", "url": "https://eu.wikipedia.org/wiki?curid=61456", "title": "Galago senegalensis", "text": "Galago senegalensis \"Galago\" generoko espezietako bat da. Primate estrepsirrino bat da. Arinak dira eta adarrez-adar oso azkar mugitzen dira. Begi handiak dituzte eta gaueko ikusmen ona. Lepauztai sendoa dute eta isatsa luzea. Batez ere intsektuak eta animalia txikiak jaten dituzte, fruitu eta erretxinarekin batera.\nJaiotzen direnean begiak erdi itxiak dituzte eta ez dira gai euren kasa mugitzeko. Egun batzuk geroago amak kumea eramaten du bere ahoarekin eta adarretan uzten dituzte elikatzen diren bitartean.\nEme helduek lurraldea mantentzen dute eta euren kumeekin partekatzen dituzte. Harrek nerabezaroan euren amen lurraldeak uzten dituzte, baina emeek ez dute uzten eta beraz senidetuak dauden emeen taldeak sortzen dituzte. Ar helduek lurralde bereiziak mantentzen dituzte, zati batzuetan emeekin partekatuak. Normalki ar heldu batek bere lurraldean dauden eme guztiekin ditu harremanak."}
{"id": "61459", "revid": "336", "url": "https://eu.wikipedia.org/wiki?curid=61459", "title": "Georges Pompidou", "text": "Georges Jean Raymond Pompidou ( ahoskatua; Montboudif, 1911ko uztailaren 5a - Paris, 1974ko apirilaren 2a) Frantziako politikaria izan zen, 1969-1974 tartean presidente izandakoa.\nZientzia politikako ikasketak egin ondoren, Marseillan eta Parisen irakaslea izan zen. 1944. urtean politikan hasi zen eta de Gaulle jeneralaren laguntzaile izan zen, haren heriotza arte. Aldi berean, Rothschild familia aberatsaren zenbait enpresatako zuzendaria izan zen. Lehendakari de Gaulleren laguntzaile taldearen zuzendari izendatu zuten 1959. urtean eta Biltzar Konstituziogileko kide hautatu zuten handik gutxira. Lehen Ministro izendatu zuen jeneralak 1962. urtean eta postu horretan iraun zuen, 1968. urteko maiatzeko istiluak piztu ziren arte.\n1969. urtean, De Gaullek kargua utzi zuenean UDR eskuindar batasuneko hautagaia izan zen eta Errepublikako lehendakari aukeratu zuten (1969-V-15). Charles de Gaulleren politikaren jarraitzaile izan zen aldetik, gizarte neurri berriei jarraitu, industria nuklearra bultzatu eta Europako ekonomiaren batasunerako urratsak sendotu zituen. Pompidou izena eman zioten 1977. urtean Parisen zabaldu zen arte eta kultura zentro modernoari.\nBitxikeria.\nParisen, Georges Pompidou Zentroa dago, haren omenez horrela deitua."}
{"id": "61460", "revid": "880", "url": "https://eu.wikipedia.org/wiki?curid=61460", "title": "Islam politiko", "text": ""}
{"id": "61461", "revid": "880", "url": "https://eu.wikipedia.org/wiki?curid=61461", "title": "Islamismoa", "text": ""}
{"id": "61462", "revid": "219", "url": "https://eu.wikipedia.org/wiki?curid=61462", "title": "Jihadismo", "text": "Jihadismoa islamiar fundamentalismotik eratutako mugimendu bat, islama defendatu zabaltzeko indarkeriaren erabilera bultzatzen duena. Mugimendu horretako jarraitzaileei jihadista deritze. Terminoa XX. mendeko azken hamarkadetan sortu zen, islamaren presentzia zuten herrialdeetan mujahidinen gerrilla nahiz kutsu islamista zuten ekintza terroristak aldezten dituen ideologien multzoa izendatzeko.\nJihad kontzeptuak bi adiera ditu. \"Jihad txikia\" dago, alde batetik, bi kontzeptu biltzen dituena: etsai gaizto baten aurkako borroka militarra Jainkoaren izenean eta ongiaren aldeko kausa zuzena defendatuz; kontzeptu horretan jihadistak legitimatzen saiatzen dira, jatorrizko helburua desitxuratuz, eta, bestetik, Jainkoak gizatasuna hobetzeko egiten duen edozein ekintza (isilik egotea, hitz egitea, aldarrikatzea). Fededun orok musulmana edo, oro har, pertsona hobea izateko egin behar duen ahalegina, instintu eta bulkada suntsitzaileen aurka borrokatu behar baitu, hala nola harrokeriaren, bekaizkeriaren, norberekoikeriaren eta desioen aurka.\nAl Kaida.\nAl Kaida edo Al Qaeda 1988an sortu zuten, Afganistango gerraren azken urteetan. Osama bin Laden (1957-2011) saudi arabiarra izan zen mugimenduaren ideologo nagusietakoa. \nAtentatu odoltsuen artean, euren gain hartu zituzten 1998ko abuztuaren 7an Dar es Salaamen eta Nairobin egindakoak, 2002ko Baliko atentatuak urriaren 12an, 2004ko martxoaren 11ko atentatuak Madrilen eta 2005eko azaroaren 9an Ammanen.\nMundua astindu zituen 2001eko irailaren 11ko atentatuak ere, New Yorken eta Washingtonen, erakunde terrorista honek aldarrikatu zituen.\nEstatu Islamikoa.\nEstatu Islamikoa edo Daesh 1999an sortu zuten, Golkoko Gerraren ostean. Siriaan eta Iraken zabaldu izan zen bereziki, 2015ean euren momentu gorenak izanda. \nBesteak beste, 2015eko azaroko Parisko atentatuak euren gain hartu zituzten."}
{"id": "61463", "revid": "56334", "url": "https://eu.wikipedia.org/wiki?curid=61463", "title": "Dakar rallya", "text": "Dakar rallya (aurreko izena: Paris-Dakar rallya) urtero ospatzen den rally txapelketa da. Urtarrileko lehen asteetan burutu ohi da, eta munduko rallyrik gogorrena kontsideratzen da.\nUrte askoan, rally hau Paristik (Frantzia) abiatu izan zen Dakar (Senegal) hirira, baina 1995etik 2008rako tartean Europako beste hiri batzuetatik ere atera zen. 2008ko edizioa bertan behera utzi zen segurtasun arrazoiengatik, eta 2009tik 2019ra Hegoamerikan burutu zen, hainbat herrialde zeharkatuz. 2020tik Saudi Arabian burutzen da.\nRally izena duen arren, txapelketa hau erresistentzia karrera bat da. Hiru kategoria ditu: autoena, kamioiena eta motorrena.\nBidea.\nBisitatutako herrialdeak.\nOndorengo taulan ageri dira Dakar rallyak zeharkatutako herrialdeak, rallyaren sorreratik 2020. urteraino.\nHildakoak.\nDakar rallyan, proban parte hartzen ari ziren 17 lagunek galdu dute bizia. Bestalde, herrialde afrikar horietako biztanleak, kazetariak edo mekanikoak kontuan hartuz gero, hildakoak 20tik gora izan dira."}
{"id": "61464", "revid": "6327", "url": "https://eu.wikipedia.org/wiki?curid=61464", "title": "Paris Dakar Rallya", "text": ""}
{"id": "61465", "revid": "1491", "url": "https://eu.wikipedia.org/wiki?curid=61465", "title": "Irulegi (Aranguren)", "text": "Irulegi Nafarroako mendi bat da, Arangurengo mendietako hirugarren mendi altuena. Itzagaondoa eta Arangurenen arteko mugan dago eta azken honetako Lakidain herrixka oso hurbil dagoenez Lakidaingo haitzak edo \"Pe\u00f1as de Laquid\u00e1in\" izenez ere ezaguna da. 893 metroko garaiera du.\nGailurrean Erdi Aroko Irulegiko gaztelua zegoen, zein azken hamarkadan induskatu eta berreskuratua izan den. Halaber, gaztelu aurreko lautadan erromatarrak iritsi aurreko Burdin Aroko eta Brontze aroko herrixka bat egon zen. 2020 urte inguruan hura induskatzeari ekin zioten eta aurkikuntza handiak erdietsi, Irulegiko eskua delakoa kasu.\nIzena.\nJatorria \"hirur egi\" litzateke. Erdiko \"R\" horri \"L\" bilakatzen da disimilazio prozesu baten bidez. Beste teoria batzuek iratxe hitza ikusten dute lehen zatian, edo hiri izenaren forma zaharra.\nIgoera ohikoak.\nEkialdetik, Idoatetik ere igotzen bada ere, igoerarik erabiliena mendebaldetikoa da, Lakidainen hasten dena. 45 bat minututan tontorrera heltzen da."}
{"id": "61467", "revid": "1545", "url": "https://eu.wikipedia.org/wiki?curid=61467", "title": "New England Journal of Medicine", "text": "New England Journal of Medicine (NEJM) barne medikuntzako aldizkaririk garrantzitsuen eta erreferentziazkoenetarikoa da. Halaber, munduko aldizkari medikorik zaharrena da.\n1812an sortu zuten Massachusettsen (AEB), \"The New England Journal of Medicine and Surgery\" izenarekin. 1828an \"The Boston Medical and Surgical Journal\" izena hartu zuen eta astero argitaratzen hasi ziren (gaur egun bezala). 1929an gaurko izena eman zioten."}
{"id": "61472", "revid": "105290", "url": "https://eu.wikipedia.org/wiki?curid=61472", "title": "Praseodimio", "text": "Praseodimioa elementu kimiko bat da, Pr ikurra eta 59 zenbaki atomikoa dituena.\nEzaugarri nagusiak.\nElementu hau lantanidoen taldeko metal zilarkara biguna da. Taldeko beste elementu batzuk (europioa, lantanoa, zerioa edo neodimioa) baino hobeto jasaten du korrosioa. Hala ere, airearekin kontaktuan jartzen denean, oso erraz altxatzen den oxido-geruza berdea garatzen du. Azal hau altxatzean, metal gehiago oxidatzen da. Hori dela-eta, praseodimioa olio mineral arin baten barruan edo kristalez estalita gorde behar izaten da."}
{"id": "61474", "revid": "512", "url": "https://eu.wikipedia.org/wiki?curid=61474", "title": "Protaktinio", "text": "Protaktinioa elementu kimikoa da, Pa ikurra eta 91 zenbaki atomikoa dituena.\nEzaugarri nagusiak.\nProtaktinioa aktinidoen taldeko elementu metaliko zilarkara eta lustre distiraduna da. Supereroalea da -271,45\u00a0\u00b0C (1,4 K) tenperatura azpitik. 4 eta 5 ditu balentziak; 13 isotopo ditu, baina ez dira egonkorrak; bi naturan aurkitzen dira. Protaktinioa uranioaren mea guztietan dago eta 340 mg ateratzen dira uranio-mea tona bakoitzeko. Torio 230en desintegrazioaz ere lor daiteke protaktinioa. Isotoporik handiena Pa-231 da, alfa igorpenen bidez endekatzen da, eta 33.000 urteko semidesintegrazio-periodoa du. Protaktinioa gogorra eta zuria da, eta 1.600\u00a0\u00b0C-tan urtzen da. Konposatu batzuk eratzen ditu halogenoekin.\nAplikazioak.\nOso urria, erradioaktiboa eta toxikoa denez, egun protaktinioak ez dauka erabilerarik, oinarrizko ikerketa zientifikoa ez bada."}
{"id": "61475", "revid": "336", "url": "https://eu.wikipedia.org/wiki?curid=61475", "title": "Galago moholi", "text": "Galago moholi \"Galago\" generoko espezietako bat da. Primate estrepsirrino bat da. Arinak dira eta adarrez-adar oso azkar mugitzen dira. Begi handiak dituzte eta gaueko ikusmen ona. Afrikan bizi dira, Angola, Botswana, Burundi, Kongoko Errepublika Demokratikoan, Malawi, Mozanbike, Namibia, Ruanda, Hegoafrika, Swazilandia, Tanzania, Zambia eta Zimbabwen."}
{"id": "61476", "revid": "336", "url": "https://eu.wikipedia.org/wiki?curid=61476", "title": "Galago gallarum", "text": "Galago gallarum \"Galago\" generoko espezietako bat da. Primate estrepsirrino bat da. Etiopia, Kenia eta Somalian aurki daiteke, baina bere bizilekuak arrisku larrian daude eta horregatik bera ere arriskuan dago."}
{"id": "61477", "revid": "336", "url": "https://eu.wikipedia.org/wiki?curid=61477", "title": "Galago matschiei", "text": "Galago matschiei \"Galago\" generoko espezietako bat da. Primate estrepsirrino bat da. Burundi, Uganda eta Kongoko Errepublika Demokratikoan aurki daiteke eta baliteke Ruandaen ere bizitzea."}
{"id": "61478", "revid": "336", "url": "https://eu.wikipedia.org/wiki?curid=61478", "title": "Galago alleni", "text": "Galago alleni \"Galago\" generoko espezietako bat da. Primate estrepsirrino bat da. Angola, Kamerun, Afrika Erdiko Errepublika, Kongoko Errepublika, Ekuatore Ginea, Gabon eta Nigeriako baso lehor tropikal eta azpitropikaletan aurki daiteke."}
{"id": "61479", "revid": "336", "url": "https://eu.wikipedia.org/wiki?curid=61479", "title": "Galago zanzibaricus", "text": "Galago zanzibaricus \"Galago\" generoko espezietako bat da. Primate estrepsirrino bat da. Helduak direnean 100 eta 300 gramo arteko pisua dute eta 34-40 zentimetro arteko tamaina. Batez ere fruituak jaten dituzte. Denobra batez galago hau eta \"Galago demidoff\" espezieentzat beste genero bat (\"Galagoides\") sortu zen. Hala ere gaur egun berriro ere Galagon sailkatzen dira molekulatan eginiko ikerketa dela eta."}
{"id": "61480", "revid": "336", "url": "https://eu.wikipedia.org/wiki?curid=61480", "title": "Galago granti", "text": "Galago granti \"Galago\" generoko espezietako bat da. Primate estrepsirrino bat da. Malawi, Zimbabwe, Mozanbike eta Tanzaniako baso tropikal eta azpitropikal lehorretan bizi dira."}
{"id": "61481", "revid": "336", "url": "https://eu.wikipedia.org/wiki?curid=61481", "title": "Galago orinus", "text": "Galago orinus edo Uluguru galagoa \"Galago\" generoko espezietako bat da. Kenya eta Tanzanian baino ez dira bizi."}
{"id": "61482", "revid": "336", "url": "https://eu.wikipedia.org/wiki?curid=61482", "title": "Galago rodoensis", "text": "Galago zanzibaricus \"Galago\" generoko espezietako bat da. Primate estrepsirrino bat da. Tanzaniako baso lehor tropikal eta azpitropikaletan bizi dira, baina euren eremuaren desagerpena dela eta arriskuan daude."}
{"id": "61483", "revid": "336", "url": "https://eu.wikipedia.org/wiki?curid=61483", "title": "Galago demidoff", "text": "Galago demidoff edo Demidoff Pintzeiaren Galagoa \"Galago\" generoko espezietako bat da. Primate estrepsirrino bat da. Afrikako herri askotan bizi dira, Angola, Benin, Burkina Faso, Burundi, Kamerun, Afrika Erdiko Errepublika, Kongoko Errepublika, Kongoko Errepublika Demokratikoa, Boli Kosta, Gabon, Ghana, Ginea, Liberia, Mali, Nigeria, Ruanda, Sierra Leona, Tanzania, Togo eta Ugandan eta baliteke Kenia eta Malawin ere bizitzea."}
{"id": "61484", "revid": "336", "url": "https://eu.wikipedia.org/wiki?curid=61484", "title": "Galago thomasi", "text": "Galago thomasi \"Galago\" generoko espezietako bat da. Primate estrepsirrino bat da. Afrikako herri askotan bizi dira, Angola, Burundi, Kamerun, Kongoko Errepublika Demokratikoa, Boli Kosta, Gabon, Kenia, Ekuatore Ginea, Nigeria, Ruanda eta Tanzanian."}
{"id": "61485", "revid": "105290", "url": "https://eu.wikipedia.org/wiki?curid=61485", "title": "Saariselk\u00e4", "text": "Saariselk\u00e4 (iparraldeko samieraz \"Suolo\u010dielgi\") Finlandiako herrixka eta mendi bat dira, Inari udalerrian kokatua, Laponia finlandiarrean. Turismoagatik da ezaguna, hala nola spa eta eskiatzeko Finlandiako azpiegitura onenak eta garrantzitsuenak aurkitzen direlako. S\u00e1pmiko inguru turistiko garrantzitsuena da eta nahiz eta 300 bat biztanle dauzkan, urte osoan zehar, eta batez ere neguan, bertakoen kopurua irrigarri gelditzen da turisten kopuruarekin alderatua. Ivalo herrixka nagusitik 30 km-tara dago eta Urho Kekkonen Parke Nazionalaren barnean dago, Errusiar mugatik gertu. Beraz, udan ere ez da herrixka husten parke nazionalean ibilaldiak antolatzen baitira kanpotarrentzat.\nAntzinean, Saariselk\u00e4, S\u00e1pmiko samitar-herrixka arrunta baino ez zen, Petsamo-Rovaniemi ibilbidea ireki zenean hazten hasi zena. Alabaina, bere egoera bereziagatik eta gaur egun eski-pistak aurkitzen diren mendixka esanguratsuaren ondorioz, laster bihurtu zen ezaguna nazioartean; batez ere Laponiako Gerra amaitu eta azpiegiturak egin ostean.\nIzan ere, ibilaldiaren erdian zegoenez, Inariko turismoaren erdigune bilakatu zen."}
{"id": "61486", "revid": "105290", "url": "https://eu.wikipedia.org/wiki?curid=61486", "title": "Sevettijarvi", "text": "Sevettij\u00e4rvi (iparraldeko samieraz \"\u010ceavetj\u00e1vri\", skolt samieraz \"\u010ce\u02b9vetj\u00e4u\u02b9rr\"), Inari udalerriko herrixka bat da, Finlandian, Norvegiarekin muga egiten duen N\u00e4\u00e4t\u00e4m\u00f6 herrixkatik hurbil. Skolt samitarrak dira udalerriko biztanle nagusiak, biztanleri osoaren %90a. Besteak, finlandiarrak, inariko samitarrak eta mendiko samitarrak dira; gutxi gorabehera 350 bat biztanle direnak.\n\"Sevettij\u00e4rvi\", 1949. urtean sortu zen, 51 skol familia Petsamo lurraldetik bertara erbesteratuak izan zirenean SESBk Petsamo eskualdea eskuratu zuenean II. Mungu Gerran. Bertan, eskolak, osasun-etxeak eta eliza eta denda bana eraiki ziren samitarren egoera hobe zedin.\nPetsamoko herrixka batetik, bertara mugituak izan ziren skolt samitarren antzinako etxebizitza bat, bertako eraikuntza garrantzitsuena dena eta eliza ortodoxoa, samitar hauek, kristau ordoxo errusiarrak baitira."}
{"id": "61488", "revid": "56334", "url": "https://eu.wikipedia.org/wiki?curid=61488", "title": "I\u00f1aki Badiola", "text": "I\u00f1aki Badiola Men\u00e9ndez (Donostia, Gipuzkoa, 1964ko abenduaren 17a - ) enpresaburua eta Real Sociedad futbol taldeko presidente izandakoa. \u201cErreala Primeran\u201d izeneko hautagaitza aurkeztu zuen 2008ko urtarrilaren 3an, eta batzarrean parte hartutako akzioen %72k bere alde bozkatu zuen, kapital sozialaren %43k. 2008ko abenduaren 21ean Realeko presidente izateari utzi zion, klubaren batzar nagusi zalapartatsu batean, non beste hautagaitza bat, \u201cErrealaren lagunak\u201d, nagusitu baitzen, Jokin Aperribay enpresaburua buru zuela.\nBizitza.\nIkasketak.\nZuzenbide Ekonomikoa ikasi zuen Deustuko Unibertsitatean, Batxilergoa Seattle hirian amaitu ondoren, AEBetan. Heziketa Fisikoa ere ikasitakoa da.\nLana.\nNegozioen ataleko presidenteorde izan zen Santander Bankuan. Hamabi urte egin zituen atzerrian lanean, Londresen, Sydneyn (Australian), Hong Kongen eta Shanghain (Txinan). Gaur egun Donostian bizi da, baina hilero astebete Txinan igarotzen du.\nAholkularitza enpresa bat eratu du, Lighthouse Consulting, eta horren bidez enpresak erosi, teknologiaz hornitu eta burtsara ateratzen ditu.\nZaletasunak eta hizkuntzak.\nKirolzale amorratua da. Futbolean aritu zen hasieran: Hirugarren mailan, eta baita Australiako eta Hong Kongeko liga nagusietan ere. Egunero hamabost bat kilometro egiten ditu arineketan.\nIngelesez bikain egiten du, alemanez eta txineraz ere moldatzen da, baina euskaraz apenas egiten du.\nKanpaina.\nI\u00f1aki Badiolak bere burua aurkeztu zuenean Real Sociedad futbol taldeko lehendakari izateko, Erreala krisi handi baten murgilduta zegoen, 2. mailara jaitsita. Bere hautagaitzak hautsak harrotu zituen, adierazi zuenean kapital txinatarra zuela atzean.\nEpe laburrean Erreala lehen mailara igo nahi izan zuen. Epe ertainera, berriz, Anoeta estadioaren jabe egin nahi du kluba, harmailak hurbildu futbol zelaira eta klubaren aurrekontua handitu. Horretarako egitasmo bat aurkeztu zuen, Txinako jatorriko diru sarrera berrietan oinarrituta.\nAdministrazio Kontseilua.\nBere taldeko jendez osatu zuen Real Sociedad futbol taldeko Administrazio Kontseilua:\nAgintaldi zalapartatsua.\nKirol arloan taldea Espainiako futbol ligako lehen mailara igotzea zuen helburu eta horretarako oso fitxaketa interesgarriak egin zituen, Pep Mart\u00ed, Victor Casadesus, Fran Merida eta Nacho Perez ekarrita. Gainera, aurreko presidenteek lortu ez zutena eta zale gehienek desio zutena lortu zuen, taldeko ikur den Xabi Prietori kontratua berritzea. Hala eta guztiz ere ez zuen lehen mailarako jauzia eman Gasteizko zorigaiztozko arratsalde hartan esku-eskuan izan bazuen ere.\nI\u00f1aki Badiolaren agintaldia oso zalapartatsua izan zen. Hasieran zituen zenbait taldekidek, Pako Aiestaran kasu, utzi egin zuten. Liskarrak izan zituen Realeko zenbait langilerekin, jokalari zenbaitekin, hainbat hedabiderekin eta Gipuzkoako Foru Aldundiarekin. Erabaki eztabaidatuak hartu zituen, tartean Due Diligence zelakoa agindu zuen, bere agintearen aurretiko urtean Errealean izan ziren diru kontuak argitzeko asmoz. Honen emaitzek instituzioetan eta hedabide batzuetan hautsak harrotu zituen, bere aurka jarri ziren eta agintaldiaren gainbehera hasi zen."}
{"id": "61490", "revid": "880", "url": "https://eu.wikipedia.org/wiki?curid=61490", "title": "Alemanera", "text": ""}
{"id": "61491", "revid": "6327", "url": "https://eu.wikipedia.org/wiki?curid=61491", "title": "Anoeta estadio", "text": ""}
{"id": "61492", "revid": "512", "url": "https://eu.wikipedia.org/wiki?curid=61492", "title": "Nancy", "text": "Nancy Frantziako ipar-ekialdean dagoen hiria da, Ekialde Handiako eskualdearen eta Meurthe-eta-Moselako departamenduaren hiriburua.\nDemografia.\nBiztanleria.\n2007an Nancy udalerrian erroldatutako biztanleak 105.349 ziren. Familiak 54.596 ziren, horien artean 32.295 pertsona bakarrekoak ziren (13.861 bakarrik bizi ziren gizonak eta 18.434 bakarrik bizi ziren emakumeak), 10.193 seme-alabarik gabeko familiak ziren, 7.678 seme-alabak dituzten bikoteak ziren eta 4.430 seme-alabak dituzten guraso-bakarreko familiak ziren.\nBiztanleriak, denboran, ondorengo grafikoan ageri den bilakaera izan du:\nEtxebizitza.\n2007an 64.459 etxebizitza zeuden, 57.258 familiaren etxebizitza nagusia ziren, 1.055 bigarren erresidentzia ziren eta 6.146 hutsik zeuden. 6.808 etxeak ziren eta 56.723 apartamentuak ziren. 57.258 etxebizitza nagusietatik 16.208 bere jabearen bizilekua ziren, 39.513 alokairuan okupaturik zeuden eta 1.537 doan lagata zeuden; 10.414 etxek gela bat zuten, 14.415 etxek bi zituzten, 13.796 etxek hiru zituzten, 9.353 etxek lau zituzten eta 9.280 etxek bost zituzten. 23.212 etxek euren parking plaza propioa zuten azpian. 28.952 etxetan ibilgailu bat zegoen eta 7.785 etxetan bat baino gehiago zituzten.\nBiztanleria-piramidea.\n2009an sexu eta adinaren araberako biztanleria-piramidea hau zen:\nEkonomia.\nErrentak eta okupazioa.\n2007an batez besteko errenta 12,8\u20ac/h zen. Goi karguen kasuan 21,8\u20ac/h zen (23,5\u20ac/h gizonen artean eta 18,9\u20ac/h emakumeen kasuan), erdi-mailakoak 12,8\u20ac/h (13,4\u20ac/h gizonentzat 12,3 emakumeentzat), enpleatuentzat 9,1\u20ac/h (9,3\u20ac/h gizonen kasuan eta 9,2\u20ac/h emakumeen kasuan) eta langileentzat 9\u20ac/h (9,2\u20ac/h gizonek eta 8,1\u20ac/h emakumeek).\n2007an lan egiteko adina zuten pertsonak 79.152 ziren, horien artean 50.949 aktiboak ziren eta 28.203 inaktiboak ziren. 50.949 pertsona aktiboetatik 44.201 lanean zeuden (21.938 gizon eta 22.263 emakume) eta 6.748 langabezian zeuden (3.811 gizon eta 2.937 emakume). 28.203 pertsona inaktiboetatik 3.347 erretiraturik zeuden, 19.584 ikasten zeuden eta 5.272 \"bestelako inaktibo\" gisa sailkaturik zeuden.\nDiru sarrerak.\n2009an Nancy udalerrian 46.929 unitate fiskal zeuden, 86.537 pertsonek osaturik. Pertsona bakoitzeko diru-sarrera fiskalaren mediana urteko 18.500 euro zen.\nEkonomia jarduerak.\n2007an zeuden 7.067 komertzioetatik, 83 erauzte enpresak ziren, 116 janari enpresak ziren, 13 material elektrikoaren fabrikazioko enpresak ziren, 2 garraiorako elementuen fabrikazioko enpresak ziren, 195 bestelako produktu industrialen fabrikazioko enpresak ziren, 340 eraikuntza enpresak ziren, 1.678 ibilgailuen saltze eta konpontze enpresak ziren, 175 garraio enpresak ziren, 621 ostalaritza eta jatetxe enpresak ziren, 199 informazio eta komunikazio enpresak ziren, 466 finantziazio enpresak ziren, 421 higiezinen enpresak ziren, 1.146 zerbitzu enpresak ziren, 1.106 administrazio publikoko enpresak ziren eta 506 \u00abbeste zerbitzu jarduera batzuk\u00bb multzoan sailkatutako enpresak ziren.\n2009an zeuden norbanakoentzako 1.349 zerbitzu publikoetatik, 6 poliziaren kasernak ziren, 5 Ogasun Publikoaren administrazio bulegoak, 7 lan bilaketa bulegoak, 1 jendarmeria, 12 posta bulegoak, 94 banku bulegoak, 9 funerariak, 51 ibilgailuen konpontzeko eta nekazaritza tresnetako lantokiak, 6 ibilgailuen ikuskaritza teknikoko lekuak, 12 ibilgailuen alokairu bulegoak, 31 autoeskolak, 48 igeltseroak, 64 margolariak, 29 zurginak, 61 iturginak, 31 argiketariak, 37 eraikuntza enpresak, 148 ile apaindegiak, 6 albaitariak, 44 aldi baterako lan enpresak, 439 jatetxeak, 122 higiezinen agentziak, 32 tintoreriak eta 54 apaindegiak.\n2009an zeuden 756 establezimendu komertzialetatik, 2 hipermerkatuak, 14 supermerkatuak, 5 brikolaje denda handika, 9 120 m2 baino gehiagoko dendak, 42 120 m2 baino gutxiagoko dendak, 100 okindegiak, 40 harategiak, 3 kongelatu-dendak, 1 arraindegi zen, 44 liburu dendak, 251 arropa dendak, 41 etxerako tresna dendak, 43 zapata-dendak, 23 elektrotresna dendak, 26 altzari dendak, 17 kirol-dendak, 1 lur eta paretak apaintzeko denda zen, 7 drogeria, 25 lurrin-dendak, 31 bitxi-dendak eta 31 lore-dendak ziren.\n2000. urtean Nancy udalerrian 4 nekazaritza-ustiategi zeuden.\nHezkuntza eta osasun ekipamenduak.\n2009an 9 tratamendu laburretarako ospitale, 6 iraupen erdiko (jarraipen eta errehabilitazio) tratamenduetarako ospitale, 3 tratamendu luzeetarako ospitale, 7 psikiatriko, 3 urgentzia zentro, 2 amatasun-klinika, 13 osasun-zentro, 43 botika eta 6 anbulantzia zegoen.\n2009an 25 haur-eskola eta 36 lehen-hezkuntzako eskola zegoen. Nancy udalerrian 14 Bigarren Hezkuntzako ikastetxe, 12 hezkuntza orokorreko lizeo eta 7 lizeo teknologiko.Bigarren Hezkuntzako ikastetxeetan 5.268 ikasle zeuden, Hezkuntza orokorreko lizeoetan ez zegoen 9.375 eta lizeo teknologikoetan 2.237.\nNancy udalerrian 17 goi-mailako hezkuntza ez-unibertsitarioko zentroak zeuden, horietatik5 formakuntza teknikoko zentroak, 6 osasun-formakuntzakoak, 1 komertziokoa (ICN Business School) eta 5 bestelako formakuntza zentroak.31 Unibertsitate zentroak zeuden, horietatik 10 Unibertsitate mailako formakuntza eta ikerketa unitateak ziren, 5 unibertsitate-insitutoak, 5 ingenieritza eskolak eta 11 bestelako goi-mailako ikasketa zentroak ziren.\nGertuen dauden herriak.\nDiagrama honek gertuen dauden herriak erakusten ditu.\n "}
{"id": "61493", "revid": "336", "url": "https://eu.wikipedia.org/wiki?curid=61493", "title": "Ertaro", "text": ""}
{"id": "61495", "revid": "512", "url": "https://eu.wikipedia.org/wiki?curid=61495", "title": "Gaztela (argipena)", "text": "Gaztela hauteko bat izan daiteke:"}
{"id": "61497", "revid": "336", "url": "https://eu.wikipedia.org/wiki?curid=61497", "title": "Boluntarioen martxa", "text": "Boluntarioen martxa (txinera sinplifikatuaz: \u4e49\u52c7\u519b\u8fdb\u884c\u66f2, pinyinez: Y\u00ecy\u01d2ngj\u016bn J\u00ecnx\u00edngq\u01d4) Txinako ereserkia da. Lehenengo aldiz, 1934an Shangain jo bazuten ere, 2004ko Konstituzioa arte ez zen ereserki ofiziala izan.\nMusika.\nNie Errek (\u8042\u8033) moldatu zuen.\nHitzak.\nTian Han (\u7530\u6c49) poeta ospetsuak idatziak ziren Japoniaren aurkako gudan. Hau Iraultza Kulturalan atxilotu zutenean, \"Ekialdea gorria da\" bihurtu zen \"de facto\" ereserkia.\nTxinera sinplifikatuaz.\n\u8d77\u6765\uff01\u4e0d\u613f\u505a\u5974\u96b6\u7684\u4eba\u4eec\uff01\n\u628a\u6211\u4eec\u7684\u8840\u8089\uff0c\u7b51\u6210\u6211\u4eec\u65b0\u7684\u957f\u57ce\uff01\n\u4e2d\u534e\u6c11\u65cf\u5230\u4e86\u6700\u5371\u9669\u7684\u65f6\u5019\uff0c\n\u6bcf\u4e2a\u4eba\u88ab\u8feb\u7740\u53d1\u51fa\u6700\u540e\u7684\u543c\u58f0\u3002\n\u8d77\u6765\uff01\u8d77\u6765\uff01\u8d77\u6765\uff01\n\u6211\u4eec\u4e07\u4f17\u4e00\u5fc3\uff0c\n\u5192\u7740\u654c\u4eba\u7684\u70ae\u706b\uff0c\u524d\u8fdb\uff01\n\u5192\u7740\u654c\u4eba\u7684\u70ae\u706b\uff0c\u524d\u8fdb\uff01\n\u524d\u8fdb\uff01\u524d\u8fdb\uff01\u8fdb\uff01\nPinyinez.\nQ\u01d0l\u00e1i! B\u00fayu\u00e0n zu\u00f2 n\u00fal\u00ec de r\u00e9nmen!\nB\u01ce w\u01d2men de xu\u00e8r\u00f2u zh\u00f9ch\u00e9ng w\u01d2men x\u012bnde ch\u00e1ngch\u00e9ng!\nZh\u014dnghu\u00e1 M\u00ednz\u00fa d\u00e0o le z\u00f9i w\u0113ixi\u01cende sh\u00edh\u00f2u,\nM\u011bige r\u00e9n b\u00e8ip\u00f2zhe f\u0101ch\u016b z\u00f9ih\u00f2ude h\u01d2ush\u0113ng.\nQ\u01d0l\u00e1i! Q\u01d0l\u00e1i! Q\u01d0l\u00e1i!\nW\u01d2men w\u00e0nzh\u00f2ngy\u012bx\u012bn,\nM\u00e0ozhe d\u00edr\u00e9n de p\u00e0ohu\u01d2, Qi\u00e1nj\u00ecn!\nM\u00e0ozhe d\u00edr\u00e9n de p\u00e0ohu\u01d2, Qi\u00e1nj\u00ecn!\nQi\u00e1nj\u00ecn! Qi\u00e1nj\u00ecn! J\u00ecn!\nEuskaraz.\n&lt;poem&gt;\nAltxa zaitezte, esklabo izateari uko egiten diotenak!\nGure haragi eta odolarekin harresi handi berri bat altxa dezagun!\nTxinako nazioa bere unerik kritikoenera iritsi da.\nBakoitzak bere azken aldarria egin dezala!\nJaiki! Jaiki!\nJaiki! Milioika pertsona, baina bihotz bakarra.\nEgin diezaiogun aurre etsaiaren suari! Goazen!\nEgin diezaiogun aurre etsaiaren suari! Goazen!\nGoazen! Goazen! Aurrera!\n&lt;/poem&gt;"}
{"id": "61498", "revid": "137486", "url": "https://eu.wikipedia.org/wiki?curid=61498", "title": "Fernando VII.a Borboikoa (Espainia)", "text": "Fernando VII.a (San Lorenzo de El Escorial, Madril, 1784ko urriaren 14a - Madril, 1833ko irailaren 29a), izengoitiz \"Desiratua\" (gaztelaniaz: \"el Deseado\") eta \"Errege desleiala\" (gaztelaniaz: \"el Rey Fel\u00f3n\") deitua, bi alditan izan zen Espainiako erregea: 1808an eta 1813-1833 bitartean. Borboiko leinukoa da.\nKarlos IV.a Espainiakoa eta Maria Luisa Parmakoaren semeak Aranjuezko altxamenduan, gurasoei hari uko eginarazi ondoren, jaso zuen koroa, baina berak ere abdikatu behar izan zuen Baionan eta Independentzia Gerra garaian preso izan zen han, Valen\u00e7ayko itunak askatasuna eman zion arte. \"Desiratua\" deitu zioten, baina Jose Bonaparte bidali eta Espainiako tronuaren buru bera jarri zenean, era absolutistan gobernatu zuen eta ez zen herritarren gustuko izan. 1814 eta 1820 artean, C\u00e1dizko Konstituzioa ezerezean utzi zuen eta liberalak jazarri.\n1820an, Riegoren pronuntziamenduak Hirurteko Liberala hasi zuen: C\u00e1dizko Konstituzioa berrezarri eta desamortizazio bati ekin zioten, baina 1823an San Luisen Ehun Mila Semeak armadak amaitu zuen.\nHamarkada Doilorra deitu zitzaion erregealdiaren azken aldiari. Liberalak gogor jazarri zituen eta absolutisten gustuko ere ez zen izan, horiek anaia Karlos Maria Isidro Borboikoaren inguruan bildu baitziren. Bestalde, ondorengotzaren auzia ere bazen, ez baitzuen semerik izan, alaba baizik, Elisabet II.a Espainiakoa izan zena: Haren osaba Karlosek ez zuen sekula onetsi eta Lehen Karlistaldia hasi zen, erregea hil bezain pronto.\nJes\u00fas Moster\u00edn filosofoak honela laburbildu du hark utzitako ondarea:\nBiografia.\nSan Lorenzo de El Escorialen jaio zen, Madrilen, 1784ko urriaren 14an, eta Fernando, Mar\u00eda, Francisco de Paula, Domingo, Vicente Ferrer, Antonio, Joseph, Joach\u00een, Pascual, Diego, Juan Nepomuceno, Genaro, Francisco, Francisco Xavier, Rafael, Miguel, Gabriel, Calixto, Cayetano, Fausto, Luis, Ram\u00f3n, Gregorio, Lorenzo eta Ger\u00f3nimo izenak eman zizkioten. Karlos IV.a eta Maria Luisa Parmakoaren semea zen eta aitona Karlos III.a bizirik zegoela jaio zen printzea. Gurasoek 14 seme-alaba izan zituzten eta haietatik bederatzigarrena izan zen. Haren hamahiru senideetatik, zortzi 1800 baino lehen hil ziren.\n1788an, aita Espainiako errege egin zuten eta Fernando Asturiasko printze bilakatu zen 1789ko irailaren 23an.\nHasieratik, printzearen heziketa aita eskolapio Felipe Scioren esku utzi zuten, baina, 1795ean, Segoviako apezpiku egin zutenez, handik aurrera Orihuelako apezpiku Francisco Javier Cabrera irakasle izan zuen, Juan Esc\u00f3iquiz apaizak haren ordea hartu zuen arte. Haren eraginpean, ama eta Manuel Godoy balidoa gorroto handiz hartu zituen.\nGaztetatik hasi zen gurasoen aurka konspiratzen eta Manuel Godoy, Maria Luisa erreginaren begikoaren kontrako talde bat bildu zuen haren ingurura. Napoleonekin ezkutuko harremanak izan zituen eta Frantziako enbaxadorea Fernando bigarren aldiz ezkontzeko ahaleginetan zebilen, Bonaparte familiako dama batekin eta, garai hartan, 1807 inguruan, Karlos IV.aren osasunak okerrera egin zuen. Asturiasko printzea bere posizioa ziurtatu eta balidoa ezereztatzen saitu zen, baina konspirazioaren berri izan zuten eta Fernando epaitu. Printzeak bere lagunak salatu zituen eta gurasoei barkatzeko eskatu.\n1808ko martxoan, Espainia frantses soldaduz beteta egonda, gortea Aranjuezera aldatu zen. Martxoaren 17an, Fernandoren aldekoak zirenek jauregia hartu zuten eta, Godoyk bizitza salbatu bazuen ere, Karlos IV.ak koroa utzi beharra izan zuen eta, 19an, Fernandoren esku geratu zen. Aranjuezko matxinadaren ondorioz, Fernando errege bilakatu zen, baina Muraten pean zeuden tropa frantsesek Madril okupatuta zuten bezperatik, martxoaren 23tik.\nNapoleonek behartuta, Karlos IV.a eta Fernando VII.a Baionara joan ziren eta hark 1808ko maiatzaren 2an erregetza Josef Bonaparteren eskuetan utz zezan lortu zuen, Baionako abdikazioetan. Fernando VII.a Valen\u00e7ayko gazteluan atxilotuta sei urtean egon zen, 1814 arte. Bitartean, Madrilen, frantsesen aurkako 1808ko maiatzaren 2ko altxamendua egin zuten eta Espainiako Independentzia Gerra hasi zen.\nFernando preso zegoen, baina baldintzak ez ziren oso txarrak izan eta Napoleonen morroi izateko ahaleginetan ibili zen. Hala ere, presoaren mitoa zabaldu zen Espainian eta Fernando errege \"desiratua\" bilakatu zen.\n1813ko abenduaren 11n, Napoleonek gauzak okertuta zituen, jada, eta Valen\u00e7ayko itunean Fernandoren esku utzi zuen berriro Espainiako tronua. Frantsestuenganako barkamena ere adostu zuen erregeak.\nEspainiara itzuli zenean, 1812ko erreforma liberalak aurkeztuko zizkion delegazioa zuen zain eta baita Pertsiarren Manifestua aurkeztuko ziona ere, erreforma haiek ezdeusean uzteko eskatzen zietena. Azkenean, 1812ko Cadizko konstituzio liberala baliogabetu zuen, eta absolutismoa ezarririk, liberalen aurkako neurriak hartu zituen; baina Riego jenerala matxinatu zenean (1820), 1812ko konstituzioa onartzen zuen erregimen liberal bat bideratu zuen Fernando VII.ak (Hirurteko Liberala). Hala ere, bien bitartean, ezkutuan, Fernando VII.ak bultzaturik, erregezaleek Itun Santuari dei egin zioten, eta Angoulemako dukearen laguntzaz aginpide osoa lortu zuen berriro (1823).\nErregealdia.\n1814-20: Seiurteko Absolutista.\nHeldu bezain laster, Fernando VII.a Desiratuak Gorteetako diputatuen zatiketa aurkitu zuen eta honen adibide zehatza Persiarren Manifestua dugu. Liberalismoaren aurkako diputatu talde batek (69 diputatuk) sinatu zuen dokumentu hau Cadizeko Gorteetan eta, bertan, Cadizko Gorteen lana salatzen zuten, absolutismoa defendatu eta liberalismoa gaitzetsi eta absolutismoa ezartzeko eskatzen zioten Fernando VII.ari eta gorte ez parlamentarioak konbokatzeko:\nDesiratuak, une horretan zuen herri harrera ezin hobea eta armadaren laguntza aprobetxatuz, Absolutismoa berrezartzeko neurriak hartu, Cadizeko gorteen deialdia ilegaltzat jo eta haren lan guztia ezereztatu zuen: 1812ko Konstituzioa hutsean utzi zuen, prentsa askatasuna moztu, Inkisizioa berrezarri\u2026 Liberalen aurkako errepresioari ekin zion eta nahigabea zabaltzen joan zen.\nHorrez gainz, krisi ekonomikoak zigortu zituen. Eragile ugari zeuden horretarako: Independentziako Gerraren ondorioak, Amerikako kolonien emantzipazioa\u2026\nOposizioa indartzen joan zen liberalen artean: gerrillari ohiak, merkatariak\u2026 ezkutuko konspirazioak egin zituzten, elkarte sekretuak eta zenbaitetan pronuntziamenduak gauzatu zituzten.\n1820-23: Hirurteko Liberala.\nRiegoren pronuntziamendua izan zen; 1820an, espainiar gudarosteak Cadizen zeuden Riego teniente koronelaren agindupean, Amerikako altxamenduari aurre egiteko ontziratzeko prest; tropa horiek matxinatu egin ziren eta 1812ko konstituzioa aldarrikatu zuten. Ekintza hark ez zuen hasieran ondoriorik ekarri, baina azkenean, Madrilgo errege-guardia aldeko ez zuela ohartu zenean, Fernando VII.a erregeak men egin zion 1812ko konstituzioari.\nEspainiar liberalak aukera berri baten aurrean aurkitu ziren, berehala hutsean amaitu bazen ere. Behin-behineko Batzorde Aholkularia osatu zen; Batzordea kontsultarako zen eta, horrenbestez, botereak erregearen esku segitzen zuen. Erbestetik etorritako edo espetxetik ateratako liberalez osatutako gobernua eratu zen. Cadizeko Gorteen lana berriro ere indarrean egon zen hiru urteko epean, Cadizeko Konstituzioa berrezarri baitzen: askatu zituzten atxilotuak, Inkisizioa kendu zuten, maiorazkoa, jaurgo eta gainerako pribilegioen abolizioa, komentuetako lurren saltzea (desamortizazioa), Elizak zergak ordaintzeko betebeharra, aduanak kostaldean jarri ziren, euskal foruak bertan behera geratu ziren, zentsurarik gabeko inprenta, egunkari berriak argitaratu ziren (\"El liberal Guipuzcoano\", adibidez), intelektual eta politikarien eztabaida-gune bihurtu ziren kafetegiak...\nMilizia Nazionala izan zen Konstituzio liberala eta ordena zaintzeaz arduratuko zen gorputz zibil armatua.\nErregezaleek errege paternalaren eta gobernu desegoki baten mitoa aldarrikatzen zuten eta pulpituetatik zabaldu zuten tradizioari lotutako kultura. \"El procurador general del rey\" egunkaria argitaratu zuten absolutismoaren aldekoek. Laster agertu zen erregezale-agitatzailea, Elizaren laguntzaz, zerga-mota berriak jasaten ari ziren nekazariez osatutako guda-taldeak bultzatu eta eratu zituena.\nRiegoren pronuntziamenduak oihartzun ikaragarria izan zuen Europan eta altxamendu liberalak zabaltzen joan ziren. Hala ere, 1820ko iraultza hauek guztiak zanpatuak izan ziren. San Luisen Ehun Mila Semeak izeneko armadak jarri zuen berriro aurreko ordena\n1823-33: Hamarkada Doilorra edo Gaitzesgarria.\nGudaroste frantsesen inbasioak Fernando VII.ari subiranotasun osoa itzuli zion. Liberalen aurkako izugarrizko errepresioa gauzatu zuten eta politikariek, funtzionarioek, letragizonek, armadako ofizialek\u2026 milaka espainiarrek erbestera jo zuten; lehendabizi Erresuma Batuan eta, 1830etik aurrera, Frantzian finkatu ziren Hamarkada Doilorrak iraun zuen bitartean. Inkisizioa ez zen berriro ezarri, baina Hirurteko Liberalak egindako ia guztia desegin zuten.\nFernando VII.a hil baino lehen zatiketa bat gertatu zen absolutisten aldean:\nPragm\u00e1tica Sanci\u00f3n edo Berrespen Pragmatikoak hartu zuen Lege Salikoaren ordea. Fernando VII.ak jarri zuen 1830ean Espainian, Lege Salikoa ezereztatuz. Oinordeko, bere alaba Elisabet izendatzen zuen horrela. Lege honek Karlos M\u00aa Isidro baztertzen zuen tronutik.\n1830ean ultrek Fernando VII.aren anaia Karlos bultzatu zuten erregegai gisa, erregeak berak alaba Elisabet nahi zuen bitartean. Karlos eta Isabelen arteko dinastia-auzia bi proiektu eta bi estatu eredu ezkutatzen zituen aitzakia bihurtu zen. 1830 eta 1833 bitartean Maria Kristina (Fernandoren emaztea eta Elisabeten ama) erreformista eta liberalen ingurura joan zen biltzen bere alabaren ondorengotzarako eskubideak babesteko.\n1833an, Fernando hil zenean, Karlos eta haren aldeko ultrek altxamendu armatuaren aukera egin zuten. Bestalde, azken urte horietan, atzerrian erbesteratutako liberalek altxamendu saio batzuk egin zituzten eta atxiloketa eta fusilamenduak (1831) eman zien amaiera altxamendu liberal horiei. Fernando VII.a hil zenean (1833), karlista eta isabelinoak (\"kristinoak\" ere esaten zitzaien) elkarren aurka altxatu ziren, I. karlistaldia deritzon gerran.\nEzkontzak eta ondorengoak.\nLau aldiz ezkondu zen eta alaba bakarra izan zuen:\nEmakumeak erregina izatea debekatzen zuen Lege Salikoa indarrik gabe utzi zuen, alabak koroa eskura zezan.\nBitxikeriak.\n. Eta paseatzera joan omen zen."}
{"id": "61499", "revid": "336", "url": "https://eu.wikipedia.org/wiki?curid=61499", "title": "Gaztela (desbideraketa)", "text": ""}
{"id": "61500", "revid": "15795", "url": "https://eu.wikipedia.org/wiki?curid=61500", "title": "Fernando VII", "text": ""}
{"id": "61501", "revid": "59723", "url": "https://eu.wikipedia.org/wiki?curid=61501", "title": "Il Canto degli Italiani", "text": "Il Canto degli Italiani (euskaraz \"Italiarren kanta\") Italiako ereserkia da. Herri izena, aldiz, Fratelli d'Italia da (euskaraz \"Italiako anai-arrebak\"), haren lehen bertsoak horrela dio eta. Goffredo Mamelik idatzi zuen \"Risorgimento\"aren garaian, eta Michele Novarok jarri zion musika 1847an. Testuak sei estrofa eta lelo bat du, estrofa horien artean txandakatzen dena. Si bemol maiorren jotzen da 4/4 neurrian. Seigarren estrofak lehenengoa errepikatzen du, aldaketa txiki batzuekin. \nAbestia oso ezagun egin zen \"Risorgimento\"an eta hurrengo hamarkadetan, Italiaren bateratzea eman zenean 1861ean nazio ereserki gisa Savoiako etxearen abestia zen \"Marcia reale d'ordinanza\" aukeratu bazuten ere. Finean, \"Il Canto degli Italiani\" oso errepublikazale eta jakobinotzat hartzen zen garai horretan, eta bestea monarkikoa zen. Mussoliniren diktadurapean, antifaxistek ereserkia erabili zuten faxisten Martxa Erreala (italieraz \"Fanfara Reale\") edo \"Giovenezza\"ren aurka. Bigarren Mundu Gerraren ostean, 1946ko urriaren 12an, behin-behineko ereserki hautatu zuten, Italiako Errepublikak 2017ko abenduaren 4a ereserki ofizial izendatu zuen arte.\nMusika.\nMichele Novarok moldatu zuen Torinon 1847an hitzak jadanik eginda zirenean.\nHitzak.\n1847an, Goffredo Mameli 20 urteko ikasleak idatzi zuen poema Genoan. Hori dela eta batzuetan abestiari Mameliren ereserkia (italieraz \"Inno di Mameli\") diote.\nAzken estrofa.\nLehendabiziko eskuizkribuan, Mamelik azken estrofa bat idatzi zuen Italiako emakumeen omenez, baina Novarori hitzak bidali zizkionean ezabatu zuen. Horrela zioen:"}
{"id": "61502", "revid": "56334", "url": "https://eu.wikipedia.org/wiki?curid=61502", "title": "Lemuriformes", "text": "Lemuriformes Strepsirrhini azpiordenaren bi taldeetako bat da. Oro har, lemur izenaz dira ezagunak, baina izen hori ez da oso zehatza, lemur gisa izendatzen diren taldeetako batzuk ez direlako primateak ere.\nBiologia.\nLemuriformeak modu naturalean Madagaskarren eta inguruko zenbait uhartetan bizi dira. Fosilen frogak adierazten dutenez, Afrikatik Madagaskarrera iritsi ziren, uhartea Gondwanatik bereizi ondoren. Bitartean, euren arbasoak munduan zehar hedatu ziren gaur egun ezagutzen ditugun primate espezieak emateko, baina Madagaskarren erasotzaile zuzenik ez zutenez, intsularitate egoera gertatu zen. Bertan espezie ugari sortu ziren, eboluzioaren ondorioz. Txikienek 30 g dituzte (\"Microcebus myoxinus\") eta primaterik txikienak dira. Indriak 10 kiloko pisua da eta lemuriformerik handiena da. Hala ere, egon dira gizakiak desagerrarazitako hainbat espezie, horietako batzuk 240 kg arteko pisukoak, inoiz izan diren primaterik handienak. Orokorrean, txikiak gauez bizi dira eta handiak, egunez.\nCheirogaleidae familiakoak orojaleak dira: fruituak, loreak eta hostoak jaten dituzte, baita intsektu, armiarma eta ornodun txikiak ere. Beste lemuriforme guztiak belarjaleak, dira nahiz eta batzuetan intsektuak jan.\nLemuriformeek kontrajar daitezkeen erpuruak eta behatz luzeak dituzte, baina isatsak ezin dira bildu. Atzaparren ordez, azkazalak dituzte. Espezie guztiek tapetum luciduma dute, gauez ikustea baimentzen diena. Uste denez, oso kolore gutxi ikus ditzakete baina horren ordez oso usaimen ona dute.\nLemurrek gizarte matriarkala dute. Batez ere zuhaitzetan bizi dira eta enborrean gora eta behera mugitzen dira, \"Lemur catta\" izan ezik, batez ere lurrean bizi baita.\nEgoera.\nEspezie guztiak bizi dira arriskuan eta asko azkeneko mendeetan galdu dira. Bizi-esparru oso txikia dutenez, haien aldaketak espezieak suntsi litzake."}
{"id": "61504", "revid": "105290", "url": "https://eu.wikipedia.org/wiki?curid=61504", "title": "O Canada", "text": "O Canada Kanadako nazio ereserkia da. 1980ko uztailaren 1ean bihurtu zen ereserki ofizial. Aurretik \"God Save the Queen\" zen ereserkia, gaur egun Kanadako ereserki erreala dena.\nHitzak bai ingelesez bai frantsesez ofizialak dira, hizkuntza biak ofizialak baitira Kanadan. Nahiz eta poema biek estrofa gehiago izan, lehenengo baino ez da ofiziala.\nMusika.\nMusika Calixa Lavall\u00e9ek moldatu zuen. Lehendabizikoz, 1880ko ekainaren 24an jo zuten, Joan Bataitzailea deunaren jaian, kanadar frantses-hiztunen patroia baita.\nHitzak.\nFrantsesez.\nSir Adolphe-Basile Routhierrek idatzi zuen \"Soci\u00e9t\u00e9 Saint-Jean-Baptiste\" elkarte abertzalearentzat.\nIngelesez.\nRobert Stanley Weirren 1908ko poematik hartua da. Ez da frantsesetik ekarritako itzulpena.\nInuktituteraz.\nNunavuten inuktitutera ofiziala denez, hizkuntza honetan ere badu bere bertsioa."}
{"id": "61505", "revid": "512", "url": "https://eu.wikipedia.org/wiki?curid=61505", "title": "Cheirogaleidae", "text": "Cheirogaleidae strepsirrhiniren barneko familia bat dira. Bere barruan hainbat lemuriforme txiki daude. Guztiak Madagaskarren bizi dira.\nEzaugarriak.\nCheirogaleidaeak beste lemur espezie batzuk baino txikiagoak dira eta primate guztietan txikienak. Larru leuna dute eta ile luze gris-marroia. Tipikoki belarri txikiak dituzte, begi itxi txikiak eta hanka luzeak. Strepsirrino guztiek bezala hanketako bigarren behatzean atzapar luzeak dituzte. 13 eta 28 zentimetro arteko tamainaraino hazten dira eta oso isats luzea dute, askotan euren gorputza baino luzeagoa. Ez dute 500 g baino gehiago pisatzen eta gutxi batzuek 60 gramo baino ez dute pisatzen.\nGautarrak dira eta zuhaitzetan bizi dira. Oso ondo igotzen dira zuhaitzetara eta jauzi luzeak egiteko gai dira. Lurrean egoten diren gutxietan saltoka ibiltzen dira. Zuhaitzetako zuloetan bizi dira normalean bakarrik eta batzuetan bikoteka.\nBegietan tapetum lucidum bat dute, gauetan hobe ikusteko aukera ematen dien mintza. Espezie batzuek hibernatzen dute eta horretarako isatsa eta hanketan gantza metatzen dute. Ebakortz luzeak dituzte goialdean. Euren hortzeri-formula honako hau da:\nOrojalean dira eta euren dietan fruituak, loreak, hostoak eta intsektu, armiarma eta ornodun txikiak daude.\nEmeek hiru titi pare dituzte. 60 eguneko gestazioaren ostean 2tik 4ra kume dituzte. Bost edo sei asteren buruan titia kentzen zaie eta urte bat betetzerakoan heldutasun sexualera iristen dira. Gehienez ere 15 urte betetzen dituzte.\nEgoera.\nEspezie guztiak bizi dira arriskuan eta asko azkeneko mendeetan desagertu dira. Euren bizi esparrua oso txikia denez hauen aldaketak desagerpenak ekar ditzake."}
{"id": "61506", "revid": "336", "url": "https://eu.wikipedia.org/wiki?curid=61506", "title": "Microcebus", "text": "Microcebus Cheirogaleidae familiako generoetako bat da. Madagaskarren bakarrik bizi dira eta primate guztietan txikienak dira, txikiena \"Microcebus mioxinus\" da, 30 gr.rekin."}
{"id": "61507", "revid": "56334", "url": "https://eu.wikipedia.org/wiki?curid=61507", "title": "Joana I.a Gaztelakoa", "text": "Joana I.a Gaztelakoa, \"Eroa\" (Toledo, 1479ko azaroaren 6 \u2013 Tordesillas, 1555eko apirilaren 12) Fernando II.a Aragoikoa eta Elisabet I.a Gaztelakoaren hirugarren alaba izan zen, eta Gaztelako erregina 1504tik 1555era arte.\nGaztaroa.\nTxiki-txikitatik oso azkarra izan omen zen eta edukazio zaindua jaso zuen Gaztelako Gortean. Gizonezkoek zaldun izateko egiten zituzten entrenamentuak oso gogoko zituen eta garai hartan Iberiar penintsulako hizkuntzak, frantsesa eta latin ere hitz egiten zituen. Bere tutoreetako batzuk, Andres de Miranda fraidea edo Beatriz Galindo La Latina, Isabelen laguna, izan ziren.\nAustriako artxidukesa, Borgo\u00f1a eta Brabanteko dukesa eta Flandriako kondesa.\nEuropan garai hartan ohitura zen bezala, Isabel eta Fernandok bere seme-alaben ezkontza guztiak negoziatu zituzten etorkizunerako irteera guztiak ondo lotuta uzteko. Joanaren kasuan, Erromatar Germaniar Inperio Sakratuaren enperadorearen semearekin, Maximiliano I.a Habsburgokoaren semearekin, Filipe Ederrarekin ezkondu nahi izan zuten. Honela, Filipe Errege-erregina Katolikoak zituzten zenbait lurren jabe egingo zen. Joanaren ezkontzaren ondoren, Errege-erregina Katolikoek bere alaba Margarita Austriakoaren eskua eskatu zioten Maximilianori, lehenengoen seme Joanekin ezkon zedin.\n1496ko abuztuan, Joana barkuz atera zen Kantabriako Laredotik eta 31n Ingalaterrara iritsi zen. Gaztelako Koroaren indarra erakutsi nahian, beste 131 ontzi ere baziren, nao eta karabela artean eta 15.000 gizonez osatutako tripulazioa ere bai. Ama eta senideak agurtu eta Flandria ezezagun hartara bideratu zen, etorkizunean bere senarra izango zena ezagutzera. Ibilaldiak zenbait arazo gainditu behar izan zituen, abuztuaren 31n Portlanden (Ingalaterra) babestu beharrean izan zelarik. Kostaldera hurbiltzen ari zenean, berriz, 700 gizon zeramatzan ontziak talka egin zuen harri eta hare artean eta hondoratu egin zen, Joanaren jantziak eta gauza asko galduz.\nDitxosozko bidaia bukatu zenean, ez zuen senargaia berehala ezagutzerik lortu, Alemanian baitzegoen. Joanak aurkitu zuen Gorteak ez zuen Gaztelako Gorteekin zer ikusirik. Gaztelako giro erlijioso eta zurrunaren ordez, bukatzen ez zen festa giroan sartu zen.\nNahiz eta ezkongaiak elkar ez ezagutu, elkar ikusi bezain laster, bata besteaz maintemindu ziren. Baina Filipen interesak ez zuen luze iraun eta Joana zeloen patologian murgildu zen. Seme-alabak hasi ziren etortzen eta egoera okertu egin zen:\nGaztelako erregina.\nOinordekotzan aurretik zituen anai-arreba guztiak hil egin ziren, Joan eta Isabel, baita azken honen seme Miguel ere, eta Joana Gaztelako erregina bihurtu zen. Bere senarra, Filipek 1503an Flandriara bidaiatu zuenean Joanaren eromena larritu omen zen. Alabaren osasunaz erabat kezkatuta zegoen amaren erreguak entzunez, Gaztelara bidaiatu zuen bere gurasoen ondoan egoteko. Haurdun zegoen laugarren aldiz eta Bruselan utzi zituen aurreko hiru seme-alaba zaharrenak. 1503ko martxoaren 10ean, Madrilen zegoenean, bere seme Fernando jaio zen.\nBere ama Elisabet I.a hil zenean (1504ko azaroaren 26an), Gaztelaren oinordekotzaren arazoak suertatzen joan ziren. 1504tik aurrera, Juan Rena izan zuen kapilau. Joanaren aitak, Fernandok, Isabelen azken nahiak betetzearren, Gaztelako erregina izendatu zuen, baina berak ere boterean parte hartzeko asmoz. Filipek, ordea, emaztearen oinordetzaren gaineko eskubideak zituela uste zuen eta Fernandorekin batera, Filipe eta Joanaren gobernua hitzartu zuen, Salamankako itunean (1505).\nJoanak bolada baterako Bruselara joatea erabaki zuen eta 1505eko irailaren 15ean bere bosgarren alaba izan zuen: Maria\nSenar-emazteak Herbeheretatik itzuli bezain laster, tirabirak izan ziren Filipe eta Fernando aitaginarrebaren artean. Fernandok Aragoira erretiratu behar izan zuen eta Filipe aldarrikatu zuten Gaztelako errege, Filipe I.a izena hartuz.\nIrailaren 25ean, Filipek bat-bateko heriotza izan zuen Cordoneko etxean (Burgosen) eta bere aitaginarrebak, Fernandok, pozoitu zuen zurrumurruak egon ziren. Esaten dutenez, Filipe Burgosen zegoen pilota partidu bat jokatzen eta, bukatzean, izerditan oraindik, ur hotz ugari edan zuen; ondorioz, sukar bortitzeko gaixotasunak harrapatu eta, egun batzuk geroago, hil zen. Gaur egungo ikertzaileek, ordea, izurriak hil zuela uste dute. Dena dela, erregearen heriotzak Joana erreginaren balizko eromena handitu zuen. Joanak Burgosen lurperatuta zegoen senarraren gorpua Granadaraino eramatea erabaki zuen, Filipe berak hil aurretik esan zuen bezala, beti gauez bidaiatuz. Bihotza, berriz, Bruselara bidali behar zen. Joana ez zen hilkutxatik apartatuko eta 8 hilabete luze iraun zuen Gaztelako lurraldeen zehar eginiko bidaia penagarri honek. Dolu honetan erlijioso, noble, erreginaren laguntzaile, soldadu eta zerbitzari ugari zihoazen eta erregina erotu zen zurrumurruak zabaltzen ari ziren.\n1507ko urtarrilaren 14an jaio zen bere alaba Katalina.\nAlaba zoratuta zegoela-eta, Fernandok hartuko du berriro ere Gaztelako oinordekotza.\nEgunetik egunera, Joanaren nahastea geroz eta nabariagoa zen. Ez zuen arropaz aldatu nahi, ez zuen garbitu nahi... Egoera honen aurrean, Fernandok Tordesillaseko gazteluan giltzapetzea erabaki zuen 1509ko urtarrilean, ez baitzuen nobleek bere alabaren inguruan talderik egiterik nahi. Aurrerago, bere seme Karlosek ere itxialdi honetan mantenduko du.\n1515ean, Aragoiko Fernandok 3 urte azkarrago konkistatu zuen Nafarroako erresuma utzi zuen Gaztelaren esku.\n1516an Fernando Katolikoa hil zen eta Joana izan zen Aragoiko koroaren oinordeko, baina hango nobleek ez zuten hori onartzen, foru bereziak baitzituzten.\nBitarte horretan, Joanaren semea zen Karlosek amaren nahastea ondo baino hobeto aprobetxatu zuen eta amaren tituluez jabetu zen. Urte horietan, Joanak eta Karlosek aldi berean agindu zuten Gaztelan eta Aragoin, ez baitzioten sekula ezgaitasunik esleitu dokumentu ofizialetan. Bizi zen bitartean, dokumentuek Joana erreginaren izena eraman behar zuten lehenengo.\nTordesillas.\nAitak giltzapetu zuenetik hil zen arte, Joana Tordesillasen egon zen; 46 urte derrigorrezko itxituran, beti beltzez jantzita eta alboan, azken alaba bakarrik zuelarik, Katalina (Joan III.a Portugalgoarekin ezkontzera joan zen arte). Zaintzaz arduratzen ziren nobleek ez zituzten ondo tratatu. Joanaren nahastea estatu kontua zen eta horrela ikusi zuen bere aita Fernandok eta baita bere seme Karlosek ere. Joana ondo balego, erregearen aurka zeudenak lapurtzat hartuko zuten eta Joanaren irudia oso preziatua zen Komuneroen mugimenduarentzat.\nEz zioten sekula Tordesillasetik irtetzen utzi; ezta hain gertu zegoen senarraren hilobia bisitatzen ere (Beranduago, Granadara eramango zuten behin betikoz). Tordesillasen izurria sartu zenean ere bertan egon behar izan zuen. Aita Fernando eta, beranduago, Karlos, beti izan ziren herriak erreginarekin bat eginez gero beraien aurka altxatuko zen beldur.\nKomuneroak.\nEgia esan behar bada, erreginak ez zuen ezer egin kontu honetan, baina 1520ko altxamendu komuneroak erregina ezagutu zuen Karlos I.aren aurka ari zen borrokan.\nMedina del Campoko sutearen ondoren, gobernua kolokan jarri zen. Hiri asko egin ziren komunero eta Tordesillaseko biztanleek jauregia hartu zuten, Joana erreginarekin hitz egin nahi zutela eskatuz. Hortxe jakin zituen Joanak aita hil zela, Gaztelan ematen ari ziren aldaketak... Padillak hitz egin zuen berarekin eta, horrela nahi bazuen behintzat, dena bere agindupean jarriko zutela esan zion. Joanak horrela erantzun omen zuen: \u00abS\u00ed, s\u00ed, estad aqu\u00ed a mi servicio y avisadme de todo y castigad a los malos\u00bb. Komuneroak oso gustura geratu ziren, erreginak mugimendua legitimatu egin baitzuen.\nHemendik aurrera, komuneroek Joana ez zegoela erotuta nahi izan zuten frogatu; 1506an hasitako konplota izan zela, boterea kentzeko eta horrelaxe esan zuela berak. Tordesillasen zentralizatu zuten komuneroek mugimendua. Badirudi izugarrizko aldaketa eman zuela erreginak, interesa jartzen zuen, paseatzen zuen, hitz egiten zuen eta bere burua zaindu ere bai. \u00abBere hitzak\u00bb zabaldu zituzten eta bazirudien erregina komuneroekin bat zetorrela. Baina sinadurarik ez, ordea.\n1520an, armada inperiala Tordesillasen sartu zen eta Joana berriro itxiturara itzuli beharrean izan zen, argirik gabe, alaba Katalinaren hitzetan. Erreginaren egoerak okerrera egin zuen eta depresio bat bestearenatzetik etorri zitzaion.\nJoanaren heriotza.\nAzken urteetan, nahaste psikikoaz gain, gaixotasun fisikoa ere lotu zitzaion: ibiltzeko zailtasunak... Erlijio katolikotik aldendu zela esaten zen, agian deabruak hartu zuela... Bere biloba Filipek San Frantzisko Borjakoa izango zenari amona bisitatzeko eskatu zion, egia zein zen deskubritzeko asmoz. Fraideak salaketek ez zutela ez hanka eta ez bururik erabaki zuen; erreginak ez zuela tratamendu egokia jasotzen, agian.\nHurrengo bisitan, Joana hiltzorian zegoen eta, Frantzisko de Borjaren ustez, buruko gaitza sendatuta zegoen, jada.\nTordesillasen (Valladolid) hil zen 1555eko apirilaren 12an, 76 urte zituenean."}
{"id": "61508", "revid": "15795", "url": "https://eu.wikipedia.org/wiki?curid=61508", "title": "Joana Eroa", "text": ""}
{"id": "61509", "revid": "15795", "url": "https://eu.wikipedia.org/wiki?curid=61509", "title": "Karlos V", "text": ""}
{"id": "61510", "revid": "105290", "url": "https://eu.wikipedia.org/wiki?curid=61510", "title": "Microcebus murinus", "text": "Microcebus murinus \"Microcebus\" familiako espezieetako bat da. Madagaskarren bakarrik bizi dira, mendebaldeko, hegoaldeko eta hegomendebaldeko kostaldeetako basoetan. Primate guztien artean txikienetako bat da. Bizkarreko larrua gris-gorrixka da eta sabelekoa txuria.\nLuzera 10 eta 14 cm artekoa dute, eta beste 10-15 cm-ko isatsa. Pisua, berriz, 40 eta 70 gr artekoa dute, urtaroaren arabera. Gautiarrak dira, eta zuhaitzetako behekaldean lo egiten dute. Arrek bakarrik lo egiten dute eta emeek talde txikietan. Fruitu, lore eta nektarrak jaten dute, intsektu eta animalia txikiekin batera. Emeek, 54 eta 69 eguneko haurdunaldiaren ondoren, 2 - 4 txitako kumaldia dute."}
{"id": "61511", "revid": "6327", "url": "https://eu.wikipedia.org/wiki?curid=61511", "title": "Gaztelako Isabel I.a", "text": ""}
{"id": "61512", "revid": "512", "url": "https://eu.wikipedia.org/wiki?curid=61512", "title": "Kimi Ga Yo", "text": "Kimi ga yo (japonieraz \u541b\u304c\u4ee3 ) Japoniako ereserkia da 1880 urtetik musika egin zenean. Euskaraz \"Bere Maiestatearen erreinua\" esan nahi du.\nSortu zenetik, 1999 arte, herrialdeko \"de facto\" ereserkia zen. Ez dago protokolorik ereserkia entzuteko, baina buruzagiek Japoniako irakasleei zutik eta banderari begira entzuteko esan diete.\nHitzak.\nHitzak egile ezezagun baten \"tanka\"koak dira, \"Kokin Wakash\u016b\" antologian agertu zena.\nHasieran ez zuen enperadorearekin lotura, olerkia bizitza luzeari gorespena baino ez zen. Baina Meiji aroan, \"kimi\" enperadorearekin lotu zen. Horrela, gaur egungo \"kimi ga yo\" hasieran \"wa ga kimi\" (\u6211\u304c\u541b, edo euskaraz \"ene jauna\") baino ez zen."}
{"id": "61513", "revid": "336", "url": "https://eu.wikipedia.org/wiki?curid=61513", "title": "Microcebus griseorufus", "text": "Microcebus griseorufus \"Microcebus\" familiako espezieetako bat da. Madagaskarren bakarrik bizi dira, mendebaldeko, hegoaldeko eta hegomendebaldeko kostaldeetako basoetan. Bizkarreko larrua grisa da eta sabelekoa txuria. Kaskezur sendoa dute."}
{"id": "61514", "revid": "336", "url": "https://eu.wikipedia.org/wiki?curid=61514", "title": "Microcebus ravelobensis", "text": "Microcebus ravelobensis \"Microcebus\" familiako espezieetako bat da. Madagaskarren bakarrik bizi dira. Primate guztien artean txikienetako bat da. Bizkarreko larrua marroi-gorrixka da eta sabelekoa horixka. 40-70 gramo arteko pisua dute."}
{"id": "61516", "revid": "336", "url": "https://eu.wikipedia.org/wiki?curid=61516", "title": "Microcebus tavaratra", "text": "Microcebus tavaratra \"Microcebus\" familiako espezieetako bat da. Madagaskarren bakarrik bizi dira, irlaren iparraldean dagoen Ankarana Erreserban."}
{"id": "61517", "revid": "336", "url": "https://eu.wikipedia.org/wiki?curid=61517", "title": "Microcebus sambiranensis", "text": "Microcebus sanbiranensis \"Microcebus\" familiako espezieetako bat da. Madagaskarren bakarrik bizi dira, ipar-mendebaldean. 2000. urtean aurkitu zen lehenengo aldiz. Primate guztien artean txikienetako bat da."}
{"id": "61518", "revid": "105290", "url": "https://eu.wikipedia.org/wiki?curid=61518", "title": "Microcebus simmonsi", "text": "Microcebus simmonsi \"Microcebus\" familiako espezieetako bat da. Madagaskarren bakarrik bizi dira Betampona Erreserba Berezian eta Zahanema Parke Nazionalaren barnean. 2006an aurkitu zen."}
{"id": "61519", "revid": "119347", "url": "https://eu.wikipedia.org/wiki?curid=61519", "title": "Jekaterinburg", "text": "Jekaterinburg (errusieraz \"\u0415\u043a\u0430\u0442\u0435\u0440\u0438\u043d\u0431\u0443\u0301\u0440\u0433\") \u2014 1924 eta 1991 bitartean Sverdlovsk (errusieraz \"\u0421\u0432\u0435\u0440\u0434\u043b\u043e\u0432\u0441\u043a\") deitua \u2014 Errusiako hiria da, herrialdearen erdi-mendebaldean dagoen Sverdlovsk oblastaren hiriburua izanik. Iset ibaiaren ertzean dago, Uralen ekialdeko isurialdean, Europa eta Asiaren arteko mugan. 2010ean 1.349.772 biztanle zituen eta Errusiako laugarren hiririk handiena zen.\nHistoria.\n1721ean sortu zen, eta izena Petri Handia tsarraren emazte Katalinaren (Jekaterina) omenez jarri zioten. 1924 eta 1991 artean, Jakov Sverdlov errusiar iraultzailearen omenez eman zioten Sverdlovsk izena. 1918ko uztailean, boltxebikeek han fusilatu zituzten Nikolas II.a tsarra eta haren familia.\nGeografia.\nUral mendien ekialdean dago, Iset ibaiaren haranean, Moskutik 1.667\u00a0km ekialdera.\nKlima.\nJekaterinburgek klima kontinental hezea du, \"Dfb\" K\u00f6ppen klima sailkapenaren arabera.\nGobernua.\nJekaterinburg Sverdlovsk oblasteko hiriburua da. Beste 29 landa-herrirekin batera osatzen du \"Jekaterinburg Hiria\".\nEkonomia.\nEkonomia-jarduera nagusiak meatzaritza, industria siderurgikoak eta industria kimikoa dira. Garrantzi handiko kulturagunea da.\nGarraioa.\nJekaterinburg Errusiako hirugarren garraio-gunerik garrantzitsuena da Mosku eta San Petersburgoren atzetik. Hirian 7 errepide federal gurutzatzen dira, 7 burdinbide nagusi daude (Transiberiarra, Transmongoliarra eta Transmantxuriarra tartean) eta herrialdeko 3. aireporturik garrantzitsuena bertan dago. Jekaterinburg-Koltsovo aireportua 1928an inauguratu zuten.\nHiri barneko mugimenduetarako ondorengo garraio publiko eskaintza dago:\nHiri senidetuak.\nJekaterinburg hiri hauekin senidetuta dago:"}
{"id": "61520", "revid": "105290", "url": "https://eu.wikipedia.org/wiki?curid=61520", "title": "Microcebus myoxinus", "text": "Microcebus mioxinus \"Microcebus\" familiako espezieetako bat da. Madagaskarren bakarrik bizi dira hosto erorkorreko basoetan. Primate guztien artean txikiena da. Gehienez ere 30 gramoko pisua dute. Bizkarreko larrua gorri-arrea da eta krema kolorekoa sabelean. Denbora luzez desagertutzat eman zen, baina 1993n berriro aurkitu zuten."}
{"id": "61521", "revid": "105290", "url": "https://eu.wikipedia.org/wiki?curid=61521", "title": "Microcebus rufus", "text": "Microcebus rufus \"Microcebus\" familiako espezieetako bat da. Madagaskarren bakarrik bizi dira. Bizkarreko larrua marroi-gorrixka da eta sabelekoa gris-txuria."}
{"id": "61522", "revid": "201", "url": "https://eu.wikipedia.org/wiki?curid=61522", "title": "Pompidou", "text": ""}
{"id": "61523", "revid": "336", "url": "https://eu.wikipedia.org/wiki?curid=61523", "title": "Microcebus berthae", "text": "Microcebus berthae \"Microcebus\" familiako espezieetako bat da. Madagaskarren bakarrik bizi dira, Kirindy Basoan. Kolore arrea dute bizkarrean eta txuria sabelaldean."}
{"id": "61524", "revid": "6327", "url": "https://eu.wikipedia.org/wiki?curid=61524", "title": "Ekaterinburgo", "text": ""}
{"id": "61531", "revid": "336", "url": "https://eu.wikipedia.org/wiki?curid=61531", "title": "Nafarroako Erreinua", "text": ""}
{"id": "61532", "revid": "880", "url": "https://eu.wikipedia.org/wiki?curid=61532", "title": "Abertzaletasuna", "text": ""}
{"id": "61534", "revid": "56334", "url": "https://eu.wikipedia.org/wiki?curid=61534", "title": "Lurraren historia", "text": "Lurraren historia Lurra planeta gisa sortu zenetik gaur egun arteko tartea da. Natur zientzien adar ia guztiek parte hartu dute Lurraren iragana ulertzeko prozesuan, bereziki geologiak eta eboluzioak.\nDenboraren eskala geologikoak, nazioarteko konbentzio bidez ezartzen denak, Lurraren hasieratik gaur egun arte egon diren denbora-tarte luzeak erakusten ditu, eta bere zatiketak Lurraren historiako gertaera garrantzitsuak markatzen ditu. Lurra orain dela 4.540 milioi urte sortu zen, gutxi gorabehera Unibertsoaren adinaren herena, nebulosa baten akrezioz. Sumendietako gasen isurketak lehenengo atmosfera eta ondoren ozeanoak, baina hasierako atmosferak ez zuen oxigenoa. Lurraren zati handi bat urtuta zegoen, meteoritoen kolisioak oso ohikoak zirelako; bulkanismo handiko garai bat izan zen. Lurra bere hasierako fasean egon zen bitartean Tea izeneko planeta baten tamainako gorputz erraldoiak Ilargia sortu zuen. Denborarekin, Lurra hoztu zen, lurrazala sortuz eta ur gainazalera mugatuz.\nHadearra da bizidun fosil argirik gabeko garaia; planetaren sorreran hasi zen eta orain dela 4.000 milioi urte amaitu zen. Arkearra eta Proterozoikoan zehar biziaren sorrera eman zen eta lehenengo eboluzioa. Hurrengo eona Fanerozoikoa da, hiru zatitan banatzen dena: Paleozoikoa, artropodo, arrain eta lehenengo lur lehorreko biziaren garaia; Mesozoikoa, dinosauro ez-hegaztien sorrera, unerik gorena eta desagerpena erakusten duena; eta Zenozoikoa, ugaztunen garaitzat har daitekeena. Lehen gizakiak orain dela 2 milioi urte agertu ziren, oso denbora-tarte txikia eskala geologikoan.\nZalantzarik eskaintzen ez duten lehen forma bizidunak orain dela 3.500 milioi urtekoak dira, Eoarkearrean. Australian orain dela 3.480 milioi urteko estromatolitoak aurkitu dira. Groenlandiako orain dela 3.7000 milioi urteko arroka metasedimentarioetan aurkitu den grafitoak jatorri biogenikoa du, biziaren beste ebidentzia bat, eta Australian orain dela 4.100 miloi urteko material biotikoa aurkitu da. Fotosintesia egiten duten organismoak orain dela 3.200 eta 2.400 milioi urte artean agertu ziren, eta laster hasi ziren oxigenoa botatzen atmosferara. Bizia mikroskopikoa izan zen orain dela 580 milioi urtera arte; garai horretan organismo zelulaniztunak garatzen hasi ziren eta orain dela 541 milioi urte Kanbriarreko leherketa eman zen. Biziaren dibertsifikazio bat-bateko honek gaur egungo filum gehienak sortu zituen. Gertakari honek ematen dio hasiera Paleozoikoari. Estimazioen arabera Lurrean bizi diren espezie guztien % 99 desagertu da, 5.000 milioi inguru. Gaur egun 10 eta 14 milioi espezie artean bizi direla uste da, horietatik 1,2 milioi dokumentatu ditu baina % 86 oraindik ez dira deskribatu. Beste estimazio batzuk diote bilioi bat espezie daudela gaur egun, eta bakarrik % 1 deskribatu direla.\nEonak.\nNazioarteko Estratigrafia Batzordeak ondorengo lau eon hauek ditu onartuta: Hadearra (Priskoarra ere deitua), Arkearra, Proterozoikoa eta Fanerozoikoa, Lurraren historiaren kronologiaren ordenan. Lehen hirurak Kanbriarraurrea supereonaren barruan sartuta daude. Eon bakoitzak Lurraren konposizioan aldaketa garrantzitsu bat adierazten du, batzuetan kliman edo bizitzan. Eon bakoitza arotan banatzen da, eta hauek periodotan; periodoak garai edo epokatan banatzen dira.\nJatorria.\nEguzki sistema orain dela 4.658 milioi urte sortu zen molekula laino baten eskualde oso baten kolapso grabitazionala dela eta Hasierako laino honek hainbat argi-urteko tamaina izango zuen, eta hainbat izarren jaiolekua izango litzateke. Molekula lainoetan ohikoa denez, gehiengoa hidrogenoa zen, helio kopuru nabarmen batekin, eta aurreko izarren hautsetik etorritako elementu astunagoen kopuru txikiekin. Eguzki-sistema osatuko zuen eskualdeari \"Eguzki-aurreko nebulosa\" izena ematen zaio. Eskualde honek kolapsoa izan zuenean, momentu angeluarraren kontserbazioaren ondorioz biraketa azkarrean sartuko zen. Zentroa, masa gehiena metatu zen gunea, geroz eta beroago zegoen, inguruan zuen disko baino nabarmen beroago. Uzkurtzen ari zen hodeiaren biraketa azkartzen zihoan heinean, lauago egiten hasi zen, disko protoplanetario bat eratuz, gutxi gorabehera 200 UA zituena, protoizar bero eta dentso batekin bere erdialdean. Planetak disko honen akrezioz sortu ziren, grabitazio indarrak hautsa eta gasa elkartzen joan ahala, gorputz geroz eta handiagoa sortzeko elkartuz. Eguzki-sistemaren hasieran ehunka protoplaneta egongo ziren, baina gehienak batu edo suntsitu ziren, gaur egun dauden planeta, planeta-nano eta bestelako gorputz txikiak baino ez utziz.\nUrtze-puntua dela eta, bakarrik metalak eta silikatoak egon zitezkeen era solidoan Eguzki-sistemaren barnealdean, Eguzkitik gertu. Material solido horiek sortuko zituzten, gerora, Merkurio, Artizarra, Lurra eta Marte. Elementu metalikoak lainoaren ehuneko txiki bat zirenez gero planeta hauek ezin izan zuten gehiago hazi. Jupiter, Saturno, Urano eta Neptuno Eguzkitik urrunago sortu ziren, izozte-lerroa pasata. Lerro hau Marte eta Jupiterren orbiten tartean dago eta izotza eratzen duten konposatuak egoera solidoan mantentzea posible den eremua adierazteko erabiltzen da. Lurra orain dela 4.540 milioi urte zen, % 1eko ziurgabetasunarekin, eta 10-20 milioi urte inguru pasa ziren osatzeko.\nProto-Lurra akrezio bidez hazi zen, harik eta bere zentroa nahiko beroa zen metal siderofiloak urtzea posible zen arte. Silikatoak baino pisutsuagoak zirenez, metal hauek hondoratu ziren. Gertaera honi burdinaren katastrofea deitzen zaio eta mantu primitibo bat eta nukleo metaliko bat sortu zituen Lurra sortzen hazi eta 10 milioi urtera. Nukleo metaliko horren ondorioz Lurrak eremu magnetikoa du. J. A. Jacobs izan zen lehena proposatzen Lurrak barne nukleo solido bat duela, kanpo nukleo likidotik bereizia eta pixkanaka hazten dela kanpo nukleoaren hoztea dela eta (100 bat gradu Celsius mila milioi urteko).\nHadearra eta Arkearra.\nLurraren historiako lehenengo eona Hadearra izan zen, Lurraren sorrerarekin hazi zen eta orain dela 3.800 milioi urte amaitu zen, Arkearra hasteko. Lurrean aurkitutako arrokarik zaharrenak orain dela 4.000 milio urtekoak dira, eta zirkoi kristalik zaharrenak orain dela 4.400 milioi urtekoak dira, lurrazala sortu eta oso gutxira sortuak. Talka handiaren hipotesiak dio lurrazalaren sorrera eta berehala proto-Lurrak beste protoplaneta txikiago baten talka jaso zuela, espaziora urtutako lurrazal eta mantu kopuru handia jaulki zela eta horrela sortu zela Ilargia.\nBeste planeta eta satelite batzuetan dauden talka krater kopurua ikusita, garai horretan Bonbardaketa Berantiar Handia izan zela kalkulatzen da, orain dela 4.100 milioi urte hasi zena eta orain dela 3.800 Ma amaitu, Hadearraren amaieran. Gainera, bulkanismoa oso hedatua zen, gradiente geotermikoa eta bero transferentzia oso altua zelako. Hala ere, orain dela 4.400 Ma-ko zirkoiek erakusten dute ur-likidoarekin kontaktua izan zela garai hartan, eta beraz Lurrak itsasoak edo ozeanoak bazituela garai horretan.\nArkearraren hasieran Lurra jada hotzago zegoen. Gaur egungo bizi formak ezingo lirateke bizi garai hartako Lurraren gainazalean, Arkearreko atmosferak ez zuelako oxigenorik ezta ozono geruzarik erradiazio ultramoretik babesteko. Hala ere, lehen biziaren eboluzioa Arkearrean gertatu zela uste da, orain dela 3.500 milioi urteko fosil batzuk aurkitu baitira. Zientzialari batzuen ustez bizia Hadearraren hasieran sortu zen, orain dela 4.400 milioi urte, eta Bonbardaketa Berantiar Handia biziraun zuten Lurraren gainazalaren azpitik zeuden iturri hidrotermaletan.\nIlargiaren sorrera.\nLurraren satelite natural bakarra, Ilargia, Eguzki-sistemako sateliterik handiena da planetaren tamainarekin alderatuta. Apollo programan zehar Ilargi arrokak ekarri ziren Lurrera. Datazio erradiometrikoa erabiliz ikusi da Ilargiko arroka hauek 4.530 \u00b1 0,01 milioi urte zirela, Eguzki-sistema jaio eta 30 miloi urtera sortuak. Ebidentzia berriek erakusten dute, ordea, Ilargia beranduago sortu zela, orain dela 4.480 \u00b1 0,02 Ma, Eguzki-sistemaren jaiotzatik 70-110 milioi urte inguruan.\nIlargiaren sorrera azaltzen duten hipotesi guztiek sorrera berantiar honetaz gain beste hainbat gauza azaldu behar dituzte. Lehenengoa, Ilargiak dentsitate baxua du, urarena halako 3,3, Lurrarena 5,5 den bitartean, eta bere nukleo metalikoa txikia da. Bigarrenik, Ilargiak ez du ia urik ez beste sustantzia hegazkorrik. Hirugarrenik, Lurrak eta Ilargiak oxigenoaren isotopo sinadura bera dute (oxigenoaren isotopoen portzentai erlatibo berdina). Hau guztia azaltzeko eman diren hipotesien artean badago bat onarpen zabalagoa duena: talka handiaren hipotesiak proposatzen du Lurra sortu zela Marteren tamaina zuen Tea izeneko planeta batek proto-Lurrarekin talka egin zuenean.\nTalka honek dinosauro ez-hegaztiekin amaitu zuen Chicxulub kraterrarenak baino 100 milioi aldiz energia gehiago askatu zuen. Nahiko izan zen Lurraren kanpo geruzak lurruntzeko eta bi gorputzak urtzeko. Mantuaren zati bat orbitan jarri zen Lurraren inguruan, eta horregatik Ilargiak ez zuen ia material metalikorik, eta bere konposaketa anormala azalduko litzateke. Jaulkitako materiala orbitan egon zen Lurraren inguruan, aste batzuen buruan gorputz bakar batean kondentsatu zen arte. Bere grabitazio propioaren eraginez, gorputz hori esferiko bilakatu zen: gaur egun ezagutzen dugun Ilargia.\nLehen kontinenteak.\nMantuaren konbekzioa, plaken tektonika gidatzen duen prozesua Lurraren barne beroaren fluxuaren ondorioa da. Prozesu honetan plaka tektonikoak sortzen dira ozeano-gandorretan. Plaka hauek subdukzio bidez suntsitzen dira mantura jaitsiz muga konbergenteetan. Arkearraren hasieran, orain dela 3.000 milioi urte, mantua gaur egun baino askoz beroago zegoen, ziurrenik 1.600\u00a0\u00b0C ingurutan, beraz konbekzioa askoz azkarragoa zen. Gaur egungo plaken tektonikaren antzeko efektu bat bazegoen ere, askoz azkarrago gertatuko zen. Hadearrean eta Arkearrean subdukzioa askoz ohikoagoa izango litzateke, eta beraz plaken tamaina ere txikiagoa izango litzateke.\nHasierako lurrazala, Lurraren gainazala lehenengo aldiz solidotu zenean sortu zena, azkar desagertu zen Hadearreko plaken tektonikaren abiadura dela eta, baina baita Bonbardaketa Berantiar Handiarengatik ere. Hala ere, uste da basaltikoa zela konposizioa, gaur egungo lurrazal ozeanikoa bezala, oraindik ez zelako eman lurrazalaren diferentziaziorik. Lehen kontinente zati handiak, urtze partzialaren ondorioz sortutako diferentziaziotik eratorriko zirenak, Hadearraren amaieran sortu ziren, orain dela 4.000 milioi urte. Horietatik geratzen diren kontinente zati txikiei kratoi esaten zaie. Hadearraren amaierako eta Arkearraren hasierako pieza hauek gaur egungo kontinenteak garatu zireneko nukleoak dira.\nLurreko arrokarik zaharrenak Kanadan dagoen Ipar Amerikako kratoian daude. Orain dela 4.000 milioi urteko tonalitak dira. Tenperatura altuko metamorfismoaren ondorioak erakusten dituzte, baina baita uraren eraginez higatutako klasto sedimentu borobilduak ere. Ibaiak eta itsasoak baziren, beraz, garai horretan. Kratoiek bi eremu mota izan ohi dituzte. Lehenengoak arroka berdeen gerriko izena du, metamorfismo maila baxua jasan duten arroka sedimentarioak. \"Arroka berde\" hauek gaur egun fosa ozeanikoetan aurki daitezkeen sedimentuen antzekoak dira, subdukzio eremuetan. Hori dela eta, arroka berdeak Arkearreko subdukzioaren frogatzat hartu izan dira. Bigarren mota arroka magmatiko felsiko konplexuak dira. Batez ere tonalita, trondhjemita eta granodiorita izaten dira (TTG), granitoaren antza duten arrokak konposizio aldetik. TTG-konplexuak lehenengo lurrazal kontinentalaren ondorengo gisa ikusten dira, basaltoaren urtze partzialez sortuak.\nOzeanoak eta atmosfera.\nAskotan esaten da Lurrak hiru atmosfera izan dituela. Lehenengo atmosfera, Eguzki-nebulatik kapturatu zena, batez ere hidrogeno eta helioz osatuta zegoen, elementurik arinenak. Eguzki-haizearen eta Lurraren beroaren eraginez hauek atmosferatik kanporatu ziren kopuru handian, eta horregatik gaur egun erlatiboki eskasak dira elementu hauek, Unibertsoan duten banaketarekin alderatuta. Ilargia sortu zuen talkaren ostean, urtutako Lurrak gas bolkaniko ugari jaulki zituen atmosferara; beranduago sumendiek gas gehiago sortu zituzten, atmosfera oxigenoan oso urria zen baina berotegi-efektuko gasetan oso aberatsa zen elementuekin betez. Azkenik, bakterioek orain dela 2.800 milioi urte fotosintesiaren bidez oxigenoa sortzen hasi ziren, atmosfera elementu honekin betez.\nOrain hamarkada batzuk egiten ziren atmosfera eta ozeanoen sorrera-ereduetan, bigarren atmosfera hori Lurraren barnetik sortutako gasek eratu zuten. Gaur egun pentsatzen da kopuru handi bat talka eragiten zituzten objektuek ekarri izana, gorputz horiek inpaktuekin lurruntzen baitira. Ozeanoak eta atmosfera, beraz, sortzen hasi ziren Lurraren jaiotzarekin batera. Atmosfera berriak ziurrenik ur lurruna, karbono dioxidoa, nitrogenoa eta beste gasen kopuru txiki bat izango zuen, beraz.\nEguzkitik unitate astronomiko (UA) batera,Lurretik Eguzkira dagoen distantzia, zeuden planetesimalek ez zuten, ziurrenik, urik Lurra osatzeko garaian, eguzki-nebulosa oso bero zegoelako garai eta distantzia horretan izotza sortzeko eta ur-lurrunaren bidez arroken hidratazioa emateak denbora gehiegi hartuko zuelako Ura, beraz, asteroide gerrikotik kanpo zeuden meteoritoek eta 2.5 UA baino urrunago zeuden planeten enbrioiek ekarri behar izan zuten Lurrera. Kometek ere eragina izango zuten. Gaur egun kometa gehienak Neptunoz haraindiko objektuak dira gaur egun, baina ordenagailu bidez egindako simulazioek erakutsi dute garai batean askoz ohikoagoak izango zirela Eguzki-sistemaren barneragoko eremuetan.\nBiziaren sorrera.\nAtmosfera eta ozeano goiztiarrekiko dugun interesaren arrazoietako bat da biziaren jatorriaren inguruko pistak lor daitezkeela. Eredu asko daude biziaren jatorriaren inguruan, nola zen posible izaki bizidunak sortzea konposatu kimiko ez-bizidunetatik; kontsentsua txikia da. Laborategietan sortutako eredu kimikoek ez dute lortu, oraindik, izaki bizidun baten konplexutasun mailara hurbiltzea.\nBiziaren emergentzia horren lehen pausoa konposatu organiko sinpleenak sortu zituen erreakzio kimikoak posible izatea izango litzateke, aminoazidoak eta base nukleikoak barne, biziaren oinarrizko elementuak. 1953an Stanley Millerrek eta Haroild Ureyk egindako esperimentuak erakutsi zuen tximisten efektua imitatzen zuten kinada elektrikoek molekulak sor zitzaketela ura, metanoa, amoniakoa eta hidrogenoa zuen atmosfera batetik abiatuta. Millerrek eta Ureyk proposaturiko atmosfera ez zen izango, ziurrenik, garai hartako atmosferaren parekoa, baina beranduago egindako esperimentuetan ere ikusi zen molekulak sortzea posible zela beste atmosfera probableago batzuekin. Ordenagailu bidezko simulazioek erakutsi dute molekula organiko extralurtarrak sor zitezkeela disko protoplanetarioan Lurraren sorreraren aurretik.\nKonplexutasun gehigarria lortzea posible izango litzateke gutxienez hiru hasiera puntutik: autoerreplikazioa, organismo batek duen gaitasuna bera bezalakoak diren ondorengoak sortzeko; metabolismoa, bere gaitasuna elikatzeko eta bere burua konpontzeko; eta zelula mintzak, elikagaiak sartzea eta soberakinak kanporatzea baimentzen dutenak baina nahi ez diren sustantziak kanpoan uzten dituztenak.\nErreplikazioa lehenengo: RNA mundua.\nHiru domeinuen sistemako kiderik sinpleenek ere DNA erabiltzen dute euren geneak kodetzeko, eta RNA eta proteina kopuru handi bat instrukzio horiek \"irakurri\" eta hazi, mantendu eta autoerreplikatzeko.\nAurkitu zenean erribozima izeneko RNAzko molekulak bere buruaren kopiak katalizatu ditzakeela eta, aldi berean, proteinak sor ditzakeela pentsatu zen hasierako bizi osoa RNAn oinarritua egon zitekeela. Hipotesi horren arabera RNA mundu bat eratu ahal izan zuten, non indibiduoak zeuden baina ez espezieak, mutazioak eta geneen transferentzia horizontalak eragingo baitzuen belaunaldi bakoitzaren genomak ez izatea euren gurasoenak bezalakoak. Beranduago, DNAk RNA ordeztuko luke, askoz egonkorragoa delako eta, beraz, genoma luzeagoak egin ditzakeelako, organismo bakar batek dituen gaitasunak biderkatuz. Erribozimak dira, gaur egun, erribosomen konponente nagusia, zelula modernoen \"proteinen fabrikak\".\nEuren burua kopiatzeko gai diren RNA molekula larriak sortu dira, artifizialki, laborategietan, baina hau prozesu natural ez biologiko baten bidez sor daitekeenaren dudak daude. Agian lehen erribozimak azido nukleiko sinpleagoz eratu ziren, peptido azido nukleiko, treosa azido nukleiko edo glizerol azido nukleikoa kasu, eta beranduago RNAk ordezkatu. Beste erreplikatzaile batzuk ere proposatu dira RNA munduaren aurretik, tartean kristalak edo sistema kuantikoak.\n2003an proposatu zen sulfato metal prezipitatuen poroek RNA sintesia lagundu zezaketela 100\u00a0\u00b0C inguruan, ozeano hondoko iturri hidrotermalen presioetan. Hipotesi honen arabera, proto-zelulak metalezko substratu horren poroetara loturik egongo lirateke lipidozko mintzak garatu arte.\nProterozoikoa.\nEukariotoen sorrera.\nEsan bezala duela 3500 milioi urtekoak dira aurkitu diren bizidunen fosil zaharrenak. \"Estromatolito\" izeneko figurak osatu zituzten hasierako zelulek. Oso zelula sinpleak ziren, prokariotikoak noski, arnasketa anaerobikoa egiten zuten eta lurrari itsatsita bizi ziren kolonia handiak eratuz. Gaur egun oraindik Australia aldeko ur bareetan bizirik diraute estromatolitoek.\nDenborak aurrera egin ahala zelula hauetako batzuek hondakin gisa oxigenoa kanporatzen hasi ziren gaur egungo landareek fotosintesian egiten duten bezala eta hau oso pozoitsua zen inguruko arkeobakterioentzako. Honen ondorioz duela 1.800 milioi urte zelula prokariotiko gehienen iraungitzea gertatu zen eta aldi berean Lurraren atmosfera oxigenoz betetzen hasi ere bai. Bizirik iraun zutenek oxigenoa arnasten ikasi behar izan zuten (arnasketa aerobikoa).\nBizia sortzeak baino denbora gehiago eskatu zuen zeluletan nukleoa agertzeak, lehenengo zelula eukariotikoak duela 1.500 milioi urte azaldu baitziren. Hurrengo pausoa sexu bidezko ugalketa sortzea izan zen. Duela 1.000 milioi urte gertatu zen, espezie batzuek osagarriak ziren bi barietate garatu zituztenean, bata arra eta bestea emea, eta elkarren arteko informazio trukaketak bizidun horien dibertsitatea izugarri emendatu zuen, eboluzioari bultzada berria emanez.\nHurrengo pausoa zelulak elkartzea izan zen. Hasieran gaur egungo \"Volvox\" generoko algek sortzen dituzten bezalako koloniak garatu zituzten eta duela 570 milioi urte koloniako zelulak espezializatu eta lehenengo izaki eukariotiko zelulaniztunak sortu ziren. Une honetatik aurrera aldaketak bata bestearen atzetik etorriko ziren abiadura izugarrian. Izan ere, bizia sortu zenetik ia 3.000 milioi urte behar izan ziren organismo zelulaniztun mikroskopikoak sortzeko, eta 500 milioi urte pasatxotan balea eta dinosauroak bezalako animalia erraldoiak agertu ziren.\nFanerozoikoa.\nKanbriarreko leherketa.\nUretan bizidun espezie berri asko sortu ziren. Algak ziren ekosistema horren oinarria. Izaki makroskopiko hauek fotosintesia egiten zuten eta berehala estali zituzten gure planetako kostaldeak. Algek hain erraz sorturiko elikagaia aprobetxatu nahian animaliak ere izugarri garatu ziren. Hasierako animaliak oso sinpleak ziren, marmokak eta belakiak adibidez. Sinpleak izan arren oraindik gure artean dirauten animaliak dira.\nGarai hartako ozeanotako nagusigoaren lehiaketan hainbat animalia taldek eboluzionatu zuten. Moluskuek esate baterako talde oso dibertsoa osatu zuten. Zefalopodoen arbaso diren amoniteen eta belemniteen fosilak arruntak dira gure lurretan. Hauek ugariak baziren ere, ozeanotako nagusigoa artropodoek lortu zuten. Gaur egun oso bitxiak iruditzen zaizkigun artropodoen fosil ugari aurkitu izan dira. Antzinako ekosistema haietan oso funtzio desberdinak betetzeak ekarri zien arrakasta ekologikoa. \"Anomalocaris\"a esate baterako harraparia zen eta \"trilobitea\" aldiz hondakin jalea. Kanbriar garaiko faunaren erakusleiho argia da Kanadako Burgess Shaleko fosilen bilduma. Animalia guzti hauek ordea galdu egin ziren Kanbriar garaiko iraungitze handian.\nMoluskuak eta Artropodoak nagusi ziren mundu hartan ordea, animalia talde txiki batek exoeskeletoa baztertu eta bizkarrezurraren antzeko egitura bat garatu zuen bere barnean. Lehenengo arrainak ziren. Eskeletoa barnean eramateak beren ondorengoei abantaila nabarmena ekarri zien, izan ere tamainaz mugarik gabe handitu zitezkeen oskola aldatzeak daukan arriskua erabat saihestuz.\nLehorraren kolonizazioa.\nOzeanoak bizidunez gainezka zeuden bitartean lur lehorra hutsik zegoen oraindik. Bizidunek izpi ultramoreak zituzten etsai eta urak izpi horietatik babestu egiten zituen, garai hartako atmosfera ahulak ez bezala. Landareek fotosintesiaren bidez etengabe ekoizturiko oxigenoa atmosferako goi geruzatan pilatzen joan zen eta poliki poliki ozono geruza garatu zen. Geruza hau izpi ultramoreak lurrazalera iristea ekiditen hasi zen unean landareek eman zuten lehorraren konkistarako lehenengo pausoa duela 450 milioi urte eta 50 milioi urte beranduago animalia batzuk ausartu ziren lehorrera salto egitera. Artropodoak eta arrainak izan ziren lehenengoak.\nKarbonifero garaian landare erraldoiek estali zuten Lurra eta hainbeste elikagai eskura izanda animaliak ere erraldoiak bilakatu ziren: Mesozele armiarma esate baterako katuaren tamainako muskerrak ehizatzen espezializatu zen; metro beteko hegal zabalera zeukaten txitxiburduntziak ere azaldu ziren.\nLehorrera salto egin zuten arrainak anfibio bihurtu ziren. Anfibioek uretatik gertu egon behar dutela jakina da, izan ere azala heze mantendu behar baitute eta honetaz gain beren bizitzaren erdia uretan pasatzen baitute. Honek urarekiko lotura handia dakar eta eboluzioaren hurrengo pausoan anfibio batzuek urik ez galtzeko ezkatak garatu zituzten, horrela narrasti bihurtuz. Garai hartakoak dira gaur egun ere bizirik ditugun dortokak.\nNarrastien arteko talde bat dinosauro bihurtu zen duela 225 milioi urte. Animalia erraldoi hauek berehala jabetu ziren Pangeaz, garai hartako kontinente bakarraz. Dinosauroek izugarrizko dibertsitatea lortu zuten, batez ere aro Jurasikoan. Bazeuden Brontosauroa bezalako belarjale erraldoiak eta Tiranosauroa bezalako haragijale handiak, baina baita tamaina txikiagoko sarraskijaleak ere. Gehienak lurtarrak ziren, gutxi batzuek igeri egiten zuten eta beste batzuek hegan egiten ikasi zuten, pterosauroek adibidez.\nGarai hartan ugaztunak (duela 200 milioi urte sortuak) satitsuen pareko animaliak ziren. Egunez lurreko zulotan gordetzen ziren eta gauez ateratzen ziren elikatzera, harrapariak lo zeuden bitartean. Gainontzeko animaliekiko abantaila nabarmen bat zeukaten: odol berokoak] izatea. Narrastiak odol hotzekoak izanik gauez lo egon beharra zeukaten beren gorputzak ez baitzeukan nahikoa energiarik gorputz erraldoi horiek mugitzeko. Odol berokoek ordea tenperatura konstante mantentzen dute egun guztian zehar. Ugaztunek ilexari esker lortu zuten ezaugarri hau.\nDinosauro talde batek ordea odol berokoa izatea lortu zuen duela 145 milioi urte, lumak sortu zituenean. Lumen arintasunari esker eta hezurren barnean hutsa besterik ez zutelako, hegan egiten ikasi zuten. Hegaztiak ziren. \"Archaeopterix\"-a da narrasti lumadunen fosil zaharrena.\nLandareek ere eboluzionatzen jarraitu zuten eta duela 125 milioi urte lehenengo loreak azaldu ziren, eta honen bidez sexu bidezko ugalketa lortu zuten.\nDuela 65 milioi urte meteorito batek Lurraren kontra jo eta atmosfera hautsez bete zen eguzkiaren argi izpien sarrera eragotziz. Azkenengo ikerketen arabera planeta mailako bulkanismoa ere gertatu zen aldi berean. Honek hainbat ondorio lazgarri ekarri zizkien garai hartako bizidunei. Eguzki argiaren gutxitzea zela eta landareak asko urritu ziren eta animalia handiek ezin izan zuten elikagai gabezia hori jasan. Hainbat ikerketek diotenez 20 kilogramotik gorako animalia lehortar guztiak desagertu ziren.\nGiza eboluzioa.\nUgaztunek dibertsitate handia erakutsi zuten berehala, saguak, baleak, saguzarrak, oreinak, gepardoak, elefanteak... horrela ekosistema desberdinak berenganatuz. Talde aniztasun horren barnean primateen ordenak aipamen berezia merezi du, talde horretan sartzen baita gizakia. Lehenengo tximuak duela 35 milioi urte agertu ziren eta zuhaitzetan bizi ziren. Ikusmen berezia garatu zuten begiak aurpegiaren aurrealdean jarriz. Horrela objektuak hiru dimentsiotan ikus zitzaketen eta distantzia ondo neurtzeko gai ziren. Ezaugarri biak ezinbestekoak dira zuhaitzetan bizi diren izakientzat.\nGaur egun bi talde handitan sailkatzen dira, buztandunak eta buztanik ez dutenak. Lehenengo taldean lemurrak, makakoak, babuinoak eta Ameriketako tximuak ditugu besteak beste.\nTximu eboluzionatuenen artean aldiz Asiako giboia eta orangutana eta Afrikako gorila, txinpantzea eta bonoboa sartzen dira eta beraiekin batera gizakia ere bai. Afrika ekialdean sabana zabalak sortzen hasi ziren eta zuhaitzak urritu ahala tximuek lurrean bizimodua egitera jaitsi behar izan zuten. Oreka hobeto mantentzeko isatsa galdu zuten eta bi hankatan ibiltzen hasi ziren. Horrela sortu ziren \"Australopithecus\" generoko izakiak duela 4 milioi urte inguru. Ondoren \"Homo\" generoko izakiak (hominidoak) etorri ziren, hasieran \"Homo habilis\" (tresnen asmatzailea), hurrena \"Homo erectus\" (tente dabilena) eta honetatik \"Homo neandertalensis\" eta \"Homo sapiens\".\nZibilizazioa.\nOrain dela 10.000 urte arte gizak iguztiak ehiztari-biltzaileak ziren (gaur egun ere batzuk aurki daitezke). Normalean talde nomada txikietan bizi ziren. Neolitikoan nekazaritza sortu zen eta horrekin batera gehiegizko janariaren produkzioa. Gizakiak egonkortu ziren eta lehenego herriguneak sortu. Horrek animalien domestikazioa eta metalgintza ekarri zuen. Nekazaritzak komertzioa eta kooperazioa handiagotu zituen gizarte konplexuagoak sortzen. Herriak zibilizazio bilakatu ziren Ekialde Hurbilean, Mesopotamia inguruan.\nOrain dela 6.000 urte inguru lehenengo protoestatuak sortu ziren Mesopotamian, Antzinako Egipton eta Indus haranean. Hauek defendatzeko militarrak sortu ziren eta horrekin batera gobernu burokratikoak eta administrazioa. Estatuen artean kooperazioa eta konpetentzia sortu zen gerrak sortuz. Orain dela 2000 eta 3000 urte artean Persiarrek, Txinatarrek eta Erromatarrek konkistaren bitartez inperio erraldoiak sortu zituzten, lehenengo inperioak sortuz. Erlijio garrantzitsuak sortu ziren Ekialde Hurbilean, Judaismoa kasu eta Hinduismoa Hego Asian.\nErdi Aroaren erdialdean ideia berri eta iraultzaileak sortu ziren. Txinan inprenta eta iparrorratza asmatu zituzten eta Islamaren Urrezko Aroa izan zen zientzialari ugarirekin. Europan klasikoen berraurkikuntzak eta inprentak Pizkundea sortu zituen XIV. mendean. Amerikan inka, maia eta aztekek zibilizazio handiak sortu zituzten. Hurrengo 500 urtetan inperialismoaren garapenak Amerika, Asia eta Afrikako leku ugari Europarren kontrolpean utzi zituzten, independentziaren aldeko mugimenduak sortzen. Zientzia Iraultza XVII. mendean eta Industria Iraultza XVIII. eta XIX. mendean garraiobide ugari sortu zituen, trenbidea eta autoa kasu. Energia lortzeko bideak ugaritu ziren, argindarra eta ikatza gisa. Gobernuetan ere berrikuntzak egon ziren, demokrazia parlamentarioa eta Komunismoa bezala.\nAldaketa horiek direla eta gizakiak geroz eta elkarlotuagoa eta globalizatuagoa den mundu batean bizi dira. Gertakari honek zientzia, artea eta teknologiaren garapena baimentzen duen bitartean kulturen desgerpena, arma oso suntsikorrak eta kutsadura ere errazten du."}
{"id": "61536", "revid": "9361752", "url": "https://eu.wikipedia.org/wiki?curid=61536", "title": "Koartza", "text": "Koartza Ardeidae familiako zenbait hegazti hankaluze, lepaluze eta mokoluzeen euskarazko izena da.\nIzena (koartza vs. lertxun).\nArdeidoen familiako kide gehienak \"koartza\", \"gartza\" edo \"amiamoko\" izenez ezagutu izan dira beti euskaraz. Horrela aurkituko dugu 1980. hamarkada aurreko liburu eta bilketa guztietan, eta baita ahozko lekukotasunen corpusetan ere. Hala ere, nolabaiteko lapsus txikiren baten ondorioz, 1980ko hamarkadan euskara estandarrean \"lertxun\" (edo \"lertsun\") zabaldu zen ardeidoen familiako kide hauek izendatzeko, eta halaxe erabili izan zen zenbait urtez. Izen okerra da \"lertxun\" (edo \"lertsun\") koartzentzat, lertsunak kurriloak direlako (\"Grus grus\") eta ez koartzak. Zorionez, hiztegi nagusietan aspaldi zuzendu zen akats historikoa eta 1999. urteaz geroztik modu egokian batu dituzte terminoak Elhuyar hiztegiak, Euskaltzaindiaren Hiztegi Batuak, zein Euskaltermek, besteak beste. \nOraindik ere \"lertxun hauskara\" (eta \"lertxun gorria\", \"lertxuntxo karramarrozalea\", eta abar) aurki ditzakegu zenbait webgunetan, hainbat karteletan eta liburu zein gida zaharrenetan, baina esan bezala, okerrak dira izen horiek eta saihestu beharrekoak. Hortaz, gogoan izateko:\nEuskal Herrian.\nEuskal Herrian ikus ditzakegun koartzen artean honako hauek daude:"}
{"id": "61537", "revid": "512", "url": "https://eu.wikipedia.org/wiki?curid=61537", "title": "Basahate", "text": "Basahatea (\"Anas platyrhynchos\") Euskal Herrian bizi den ahate ez-domestiko ezagunena da. Ipar hemisferioko lur gehienetan jartzen du habia. Australia eta Zeelanda Berrian ere aurkitzen da baina gizakiak eraman dituelako.\nDeskribapena.\n50-60 cm-ko luzera eta 81-95 cm-ko hego-zabalera du. 0'72 eta 1'58 kilogramo arteko pisua du.\nSexu dimorfismo handia duen espeziea da. Arrak buru eta lepoan irisazio berdeak agertzen ditu. Bularra marroi kolorekoa du eta lepoaren eta bularraren artean lepoko zuria du. Bizkarraldea arre kolorekoa da, sabelaldea grisa eta buztana beltza, luma zuri pare batekin. Buztaneko luma batzuk gorantz borobilduta ditu. Basahatearen mokoa horia da baina punta beltza du. Aipagarria da hegoetan daukan ispilutxo urdina, hegan doanean nabarmen ikusten dena.\nEmea arra baino zerbait txikiagoa da eta ez da batere deigarria. Kolore arrea du eta nabarmentzen zaion elementu bakarra ispilutxo urdina da, arraren berdina daukana.\nHabitata.\nIzaeraz migratzailea bada ere ez du migrazio luzerik egiten eta Euskal Herrian sedentarioak dira gehienak. Neguan Europatik datozenek populazioa handitzen dute, harik eta apiril aldera iparraldera itzultzen diren arte.\nEdozein motatako hezegunetan aurkitzen da, paduratan, aintziratan, urtegietan, ibai geldoetan eta baita hirietako lorategietako putzuetan ere.\nUgalketa.\nOtsaila aldera hasten ditu gorteatzen dantzak, postura ugari eginez, hegoak azkar astinduz, burua biratuz, buztana luzatuz eta mokoaz ura kolpatuz osatzen duena. Oso zaratatsua izaten da gainera. Bikotea osatu bezain laster habia egiten hasten da. Ez da oso habia konplexua izaten, eta uretatik aparte egiten du, ongi ezkutaturik dauden harkaitz edo enbor zuloetan edo sasi artean.\n7 eta 13 arrautza artean jartzen ditu, bakarra egunero. Arrautzak kolore berdexka, beigea edo urdinxka izan dezakete. 27-28 egun pasatzen ditu txitatzen. Txitek lumatxa horiak izaten dituzte eta jeio eta ordu gutxitara igeri egiteko gai dira, baita ur azpian ere. 50-60 eun behar izaten dituzte hegan hasteko.\nEtologia.\nHamar basahate arretatik bat homosexuala dela kalkulatzen da. Ahate multzo handitan ibiltzen dira eta ohikoak izaten dira sexu harremanak ahateen artean.\n1995. urtean nekrofilia homosexuala deskribatu zuen Kess Moelikerrek Rotterdamen, eta honen bidez abiaturiko ikerketagatik biologiako Ig Nobel Saria jaso zuen.\nElikadura.\nAnimalia orojalea da. Dietaren gehiengoa uretako landareek osatzen dute baina ohikoa da insektuak, zizareak, moluskuak eta baita arrain txikiak jatea ere. Uretatik kanpora belardietan, zekale soroetan eta artadietan ere ikusi izan da elikatzen.\nTaxonomia.\nCarl von Linneok deskribatu zuen 1758 urtean eta oraindik berak emandako izena darama. Anas generoko beste espezie batzurekin hibridatzeko gaitasuna du.\nEuskal Herrian dituen izenak.\nHonako izen hauek ematen zaizkio basahateari:"}
{"id": "61538", "revid": "1519", "url": "https://eu.wikipedia.org/wiki?curid=61538", "title": "Ardeidae", "text": ""}
{"id": "61539", "revid": "59572", "url": "https://eu.wikipedia.org/wiki?curid=61539", "title": "Lertxun", "text": "Lertxun izan daiteke:"}
{"id": "61541", "revid": "512", "url": "https://eu.wikipedia.org/wiki?curid=61541", "title": "Gorroto", "text": "Gorrotoa edo herra gauza, pertsona edo talde suntsidura nahi deneko ezezko sentimendua da, maitasunaren aurkakoa. Gorrotoa beldurrean oinarrituta izan daiteke. Noizean behin, gorrotoa indarkeriaren atarikoa izan ohi da. Arrazismoa beste herri edo etnia gorrotoan datza; xenofobia, berriz, psikiatria arazoa da, jende arrotza edo kanpotarren beldurrean datzalako."}
{"id": "61543", "revid": "336", "url": "https://eu.wikipedia.org/wiki?curid=61543", "title": "Land der Berge, Land am Strome", "text": "Land der Berge, Land am Strome () Austriako nazio ereserkia da. 1947 urtean, ofizial bihurtu zen.\nMusika.\nWolfgang Amadeus Mozarten 1791ko azaroaren 17ko \"Eine Kleine Freimaurer Kantata\"ren (Kantata mazoniko txikia) moldaketa Paula von Preradovicek egina da."}
{"id": "61544", "revid": "59723", "url": "https://eu.wikipedia.org/wiki?curid=61544", "title": "Irulegiko arnoa", "text": "Irulegiko arnoa Nafarroa Behereko arno mota da, Irulegi inguruko mahastietan ekoitzia. Jatorri-izendapena duen Ipar Euskal Herriko mahasti bakarra da, 1970. urtetik sor-marka duena.\nHistoria.\nMahastiaren historia Done Jakue Bideari lotuta dago. Orreagako fraideek XI. mendean sortu zuten, erromesei eskaintzeko asmoz. Pirinioetako Ituna 1659an sinatzean, fraideek mahastia utzi behar izan zuten eta biztanleek bere gain hartu zuten.\n1912an ia desagertu egin zen, mahats-zorria (\"filoxera\") intsektuaren eraginez. 1970ean jatorria babesten duen sor-marka eman zion Frantses Gobernuak. Egun, Irulegi jatorri-izendapenarekin ardoa ekoizten, 50 bat ardogilek dihardute.\nMaurice Edmond Sailland \"Curnonsky\" \"gastronomoen printzeak\" Irulegikoa \"neskak dantzarazten dituen ardoa\" dela esan zuen.\nMahats motak.\nAntzina, hainbat mahats mota erabiltzen ziren: \"Xuri zerratia, Kroxenta, Pikapota, Izkiriota, Axeria edo Zorra Negra, Kamalua, Mantzinga, Bordalesa, Erre Mantxaua\" eta \"Pino beltza\".\nMahastia.\nSor-markaren barnean dauden mahastien eremua 200 ha ingurukoa da, Garazi eta Baigorri-Ortzaize eskualdeetako udalerri hauetan banaturik: Aintzila, Anhauze, Arrosa, Azkarate, Baigorri, Bidarrai, Buztintze-Hiriberri, Donazaharre, Duzunaritze-Sarasketa, Irulegi, Izpura, Jatsu, Lasa, Lekunberri eta Ortzaize.\nArdo ekoizpena 5500 hektolitrokoa da, gutxi gorabehera honela banatua: % 70, ardo beltza; % 20 ,ardo gorria; eta % 10, ardo zuria."}
{"id": "61546", "revid": "886", "url": "https://eu.wikipedia.org/wiki?curid=61546", "title": "Naatamo", "text": ""}
{"id": "61552", "revid": "105290", "url": "https://eu.wikipedia.org/wiki?curid=61552", "title": "La Braban\u00e7onne", "text": "La Braban\u00e7onne () Belgikako nazio ereserkia da.\nMusika.\nFran\u00e7ois van Campenhoutek moldatu zuen.\nBertsio instrumentala AU Artxiboan (570ko)\nHitzak.\n1830ean Louis-Alexandre Dechet frantziar aktoreak, ezizenez \"Jenneval\", idatzi zuen. Hau urte berean Belgikako independentziaren alde borrokan ari zela hil zen. Herrialdeko hiru hizkuntza ofizialetan dago."}
{"id": "61553", "revid": "886", "url": "https://eu.wikipedia.org/wiki?curid=61553", "title": "Neiden", "text": ""}
{"id": "61554", "revid": "15795", "url": "https://eu.wikipedia.org/wiki?curid=61554", "title": "Irulegiko ardoa", "text": ""}
{"id": "61556", "revid": "105290", "url": "https://eu.wikipedia.org/wiki?curid=61556", "title": "Kuttura", "text": "Kuttura, Inari udalerriko herrixka txikitxo bat da, hego-mendebaldean kokatua. Hammastunturi Eremu Basatiaren barnean dago, natura basatiaren erdi-erdian.\nFinlandiako Urho Kekkonen presidente ohiarekin tratua izan zuen 1959. urtean eta honek, herrixka azpiegituraz hornituko zuela agindu zuen, Saariselk\u00e4 eski-estazioa bisitatu zuen bitartean. 1994. urtean, Ivalojoki ibaia zeharkatzen duen zubi bakarra eraikia izan zen.\n2005. urtean 21 biztanle baina ez zituen herrixkak; izan ere, urteetan izandako inkomunikazioak, ondorio latzak ekarri dizkio Kutturari. Hala ere, uda pasatzera joaten den arrantzari ugari dago, Ivalojoki eta Inarijoki ibaiak emankorrenak direla baitiote, eta izokinak harrapatzeko egokienak dira."}
{"id": "61560", "revid": "512", "url": "https://eu.wikipedia.org/wiki?curid=61560", "title": "Mila Rodino", "text": "Mila Rodino (; ) Bulgariako nazio ereserkia da.\nMusika.\nTsvetan Tsvetkov Radoslavovek moldatu zuen, 1885eko Serbiaren aurkako guda joan aurretik.\nHitzak.\nHitzak Tsvetan Tsvetkov Radoslavovek berak idatzi zituen."}
{"id": "61563", "revid": "512", "url": "https://eu.wikipedia.org/wiki?curid=61563", "title": "Der er et Yndigt Land", "text": "Der er et Yndigt Land (euskaraz \"Badago herrialde polit bat\") Danimarkako ereserki nazionala da. Errege-erreginak badute ereserki erreal bat: \"Kong Christian stod ved h\u00f8jen mast\".\nMusika.\n1835ean H.E. Kr\u00f8yerrek moldatu zuen, eta gero Th. Laubek eta Carl Nielsenek birmoldatu zuten.\nEreserkia [[MIDI] artxibo batean]\nHitzak.\n[[1819]]an Adam Oehlenschl\u00e4gerrek idatzi zituen [[Horazio]]ren goiburuarekin: \"Ille terrarum mihi praeter omnes Angulus ridet\".\n[[Daniera]]z.\nAbesten diren bertso bakarrak honako hauek dira\nKanpo estekak.\n[[Kategoria:Ereserkiak]]\n[[Kategoria:Danimarka]]"}
{"id": "61564", "revid": "1982", "url": "https://eu.wikipedia.org/wiki?curid=61564", "title": "Inarijarvi aintzira", "text": ""}
{"id": "61565", "revid": "119347", "url": "https://eu.wikipedia.org/wiki?curid=61565", "title": "Zorrotzako Euskal Txokoa", "text": "Zorrotzako Euskal Txokoa Zorrotzako euskara elkartea da. Elkartearen kordinatzailea David Tijero Osorio da.\nZorrotz-Morrotz.\nElkarteak \"Zorrotz-Morrotz\" izeneko aldizkaria kaleratzen du hiru hilabetean behin."}
{"id": "61567", "revid": "105290", "url": "https://eu.wikipedia.org/wiki?curid=61567", "title": "Inari (aintzira)", "text": "Inari (iparraldeko samieraz: \"An\u00e1rj\u00e1vri\"; Inariko samieraz: \"Aanaarj\u00e4vri\"; Skolt samieraz: \"Aanarj\u00e4u'rr\"; suedieraz: \"Enare tr\u00e4sk\") Finlandiako hirugarren aintzira handiena da. Laponian kokatzen da, Finlandia eta Zirkulu Polar Artikoaren iparraldean. Aintzira izoztua egoten da normalean Azarotik ekainera.\nAintzirak milaka uharte dauzka, ezagunena Hautuumaasaari (Hilerri uhartea), izan ere antzinean, samitarrek, hildakoak bertan lurperatzen zituzten. Uharte kopurua alde batean utzita, aintzira, arrainen oparotasunagatik da ezaguna ere. Izan ere, arrantzari ugari etortzen da aintzira hala nola, izokinak, amuarrainak eta perkak arrantzatzera."}
{"id": "61568", "revid": "1982", "url": "https://eu.wikipedia.org/wiki?curid=61568", "title": "Inari Lakua", "text": ""}
{"id": "61569", "revid": "448", "url": "https://eu.wikipedia.org/wiki?curid=61569", "title": "Zorrotz Morrotz", "text": "Zorrotz Morrotz Zorrotzako Euskal Txokoak argitaratutako aldizkaria da. 1995eko irailean kaleratu zuten lehen zenbakia. Aldizkaria bi hilean behin argitaratzen da. Uriola.eus Bilboko hedabide digitalaren webgunean eskuragarri daude aldizkariaren zenbakien bertsio digitalak. \"Zorrotz Morrotz\" aldizkariak Bilboko udalaren diru-laguntzak jasotzen ditu. \nHistoria.\n\"Zorrotz Morrotz\" 1995eko irailean jaio zen. Lehen argitalpen hura tinta bakarreko 4 orrialdetan banatu zen Zorrotzako postontzi guztietan. Dena Zorrotzako euskal txokoa plataformatik sortzen da, auzoko elkarte euskaltzaletik. \"Zorrotz Morrotz\" auzoan euskara sustatzeko helburu nagusiarekin sortu zen.\nAldizkariak aldaketa nabaria izan zuen 2015ean; lehen aldiz publizitatea sartzen hasi zen, eta proiektuak orain arte ez zuen seriotasuna hartu zuen, hainbat arrazoirengatik. 2015ean bi hilabeteko aldizkakotasuna ezarri zen, aldizkariaren edukian eta formatuan aldaketak sartzeaz gain. Formatu txikiagora pasa zen, eta auzoko jendeari egindako elkarrizketei eman zitzaien lehentasuna.\nEdukiak.\nAldizkariaren egitura beti bera da eta beti orri kopuru bera du, 24. Aldizkariak protagonistaren irudi bat darama azalean, gero aldizkariaren elkarrizketan agertuko dena. Azalaren atzealdean, AEKri buruzko iragarki bat agertzen da beti orri oso bat betez. Aldizkariaren hirugarren orrialdean hainbat elementu agertzen dira: aldizkariaren kontaktua, aldizkaria egiteaz arduratzen diren pertsonen izenak, irakurleak aldizkarira harpidetzera bultzatzeko iragarkia, Zorrotza auzoko hainbat saltokiren iragarkiak, eta lehenengo albistea. 4. orrialdeetan, albiste gehiago. Bosgarren orrialdean, auzoko establezimenduei buruzko iragarkiak. Aldizkarian zehar, praktikan, orri bakoiti guztietan agertzen dira iragarkiak. Seigarren orrian, albisteak. Zazpigarrenean, bi atal: txoko feminista eta salaketa argazkia. Txoko feministan, ikuspuntu feministatik artikulu txiki bat idazten da. Salaketa argazkia atalean, auzoan ateratako argazki bat ikusten da, eta argazkiaren kokalekuaren egungo egoera salatzen da.\n8. eta 9. orrialdeetan, \"Mundutik Zorrotzara\" atala agertzen da. Atal honetan, arrazoi batengatik edo besteagatik auzora etorri diren edo auzoan jaio diren eta gaur egun beste leku batean bizitzen ari diren pertsonen istorioa kontatzen da. Atal honetan, protagonistek beren istorioak kontatzen dituzten elkarrizketa bat egiten da. 10. eta 11. orrialdeetan, auzoarekin zerikusia duen erreportaje bat. 12-15 orrialdeetan, azalean agertu den protagonistari buruzko elkarrizketa. Elkarrizketa horrek lau orrialde hartzen ditu. 16. orrialdean kultura-ekintza bat zehazten da, azalpen labur bat duen liburu baten gomendioaz gain. Honetaz aparte, disko bati buruzko musika-gomendio bat agertzen da, dagokion azalpenarekin batera. 17. orrialdea auzoko taberna edo jatetxe bati buruzkoa da; bertan zehazten da aipatutako tabernan eskaintzen den menua edo pintxoetako bat nola prestatzen den, establezimenduaren ordutegia eta kontaktua eskaintzeaz gain.\n18. eta 19. orrialdeetan auzoaren iraganarekin lotutako artikulu bat agertzen da beti; bertan auzoaren jarduerak, antzinako egiturak, auzoan egin ziren planak eta abar azaltzen dira. 20. eta 21. orrialdeetan, auzoko hainbat bizilagunek sinatutako iritzi-artikulu bi daude. 22. orrialdean, protagonismoa auzoko bizilagunentzat da berriz ere; orri horretan, planteatzen zaien gai bati buruzko hainbat ikuspuntu agertzen dira, eta haien iritzia aipu moduan agertzen da. Azkenik, azken orrialdean Bilboko Udalaren iragarki bat agertzen da, orri osoa hartzen duena; aldizkariaren azken orrian (24), orri osoa hartzen duen iragarki bat ere aurki dezakegu; kasu honetan, Kutxabank bankuarena da iragarkia.\nIldo editoriala.\nAldizkariak informazio orokorra argitaratzen du. Aldizkari euskaltzale eta ezkertiarra da, euskararekiko atxikimendua erakusten duelako, eta arazoak tratatzeko moduagatik. Herri aldizkari bat ere bada, non auzoko bizilagunak bertan egiten den edukiaren protagonista nagusiak dira.\nNegozio eredua.\nAldizkariak Bilboko Udalaren laguntza finantzarioa du; hau da aldizkariaren iturri nagusia. Laguntza horretaz gain, aldizkariak publizitateagatik ere jasotzen du dirua. Aldizkariak harpidetzeko aukera ematen du, baina horrek ez dakarkio inolako onura ekonomikorik aldizkariari, harpidedunek ez baitute inolako diru-kopururik ordaintzen harpidedun izateagatik.\nHedapena.\nAldizkaria auzoko hainbat lekutan banatzen da. Aldizkaria euskaltegian eta kolaboratzaile diren saltokietan aurki daiteke. Aldizkariaren harpidedunek eurek adierazitako helbidean jasotzen dute beren alea, inolako diru-kopururik ordaindu beharrik gabe. Aldizkariek ez dute inolako kosturik, interesa duen edonork doan irakur dezake establezimendu laguntzaileetan. Aldizkariak ez dira saltokietan finko mantentzen; beraz, nahi izanez gero, irakurleek ere doan eska dezakete aldizkaria eramatea."}
{"id": "61571", "revid": "688", "url": "https://eu.wikipedia.org/wiki?curid=61571", "title": "Giza hezurdura", "text": "Giza hezurdura edo eskeletoa gizakion hezurrek eta kartilagoek osatzen duten multzoa da. Lokomozio-aparatuaren atala da, gihar sistemarekin batera.\nHezur-ehunetan bizirik dauden zelulak (osteozitoak) eta osagai geldoak (kaltzio-gatzak eta fosforoa) konbinatzen dira. Haiekin batera, kolagenoak hezurrak osatzen ditu. Kolagenoa osagai organikoa da eta proteina hori beste zuntz batzuetan era agertzen da. Hezurrak bizirik dauden organoak dira, amaitu gabe berritzen direnak.\nHezur-sistemak gihar-sistemarekin bat egiten du lokomozio-aparatua sortzen. Eskeletoa bitan banatzen da haren ikerketarako:\nEskeleto axiala 80 hezurrez dago osatua eta apendikularra 126 hezurrez.\nFuntzioak.\nHezur-sistemak hainbat funtzio garrantzitsu ditu:\nHezurren osaera.\nHezurrek orokorrean egitura hau dute:\nHezur motak.\nEskeletoa egituratzen dituzten hezurrak hainbat taldetan sailkatzen dira:\nGiltzadurak.\nBi hezurren arteko loturak dira, eta mugimendua egoteko ezinbestekoak dira. Giltzadurak ez bagenitu, gu ezingo ginateke mugitu. Gutxi gorabehera, gorputz osoan 320 artikulazio daude, eta hauek hiru taldetan sailka ditzakegu: Sinobialak, semimugikorrak eta finkoak.\nGiltzadura sinobialak mugikorrenak dira. Mugimendu hori gertatzeko, hezurraren muturretan kartilago artikular bat daukate. Kartilago mota hau oso zurruna da, gorputzeko gogorrena. Konposatu honen funtzioa hezurren artean frikzioa gutxiaraztea eta mugitzean kolpeak geldiaraztea da. Giltzadura kartilagoen barrualdea likido sinobialez beteta dago. Giltzadura sinobial motak hauek dira:\nGiltzadura semimugikorrak eta finkoak gutxiago mugitzen dira edo mugiezinak dira. Semimugikorrak oso zurrunak dira, eta normalean gorputzaren pisua mantendu behar duten lekuetan daude, hala nola aldakan. Giltzadura finkoak ez dira mugitzen, eta garezurraren hezurren artean daude.\nHezur kopurua.\nGizaki heldu baten hezur kopurua 206koa da, hezur sesamoideoak kontutan hartu gabe. Haurtzaroan hezur kopurua handiagoa da, 300 hezur. Honek azalpen bat du: denbora pasa ahala, hezur txiki horiek beste hezurrekin lotzen dira hezur handiak eta zurrunak sortuz.\nHurrengo zerrendan izendatzen dira eskeletoaren hezur guztiak:\nEskeleto axiala eta apendikularra.\nEskeletoa hobeto sailkatzeko eta ikasteko, bitan banatzen da: eskeleto axiala eta eskeleto apendikularra.\nAxialaren barruan garezurra, aurpegian dauden hezurrak, hioidesa, belarrietan dauden hezurrak, bizkarrezurra eta toraxa sartzen dira. Gorputzaren ardatza sortzen dute, eta nerbio-sistema zentrala eta barruko organo gehienei babesa ematen die.\nApendikularraren barruan goiko eta beheko gorputz-adarrak, gerri eskapularra eta gerri pelbiarra daude. Gerrian dauden hezurrek lotzen dute eskeleto axiala apendikularrarekin.\nHezur-ehuna.\nEhun hau hezur-sistemaren egitura nagusia da. Egitura hori bizitzan zehar eraldatzen doa, ehuna adarkatuz. Ehuna hainbat zelulaz osatuta dago, batez ere hiru zelula espezializatuez.\nHezur-ehun motak.\nHezur-ehuna bi motatakoa izan daiteke: hezur-ehun trinkoa edo hezur-ehun hanpatua.\nHezurren gainean lan egiten duten hormonak.\nHainbat hormona eragiten dute hezurren gainean. Hona hemen adibide nabarmenenak: Tiroidea hormona, hazkundearen hormona, kalzitozina, paratohormona, estrogenoak eta androgenoak eta D bitamina.\nHezur-sistemaren gaixotasunak.\nGaixotasunen artean hezurren eta giltzaduren gaixotasunak bereizi behar ditugu."}
{"id": "61572", "revid": "96586", "url": "https://eu.wikipedia.org/wiki?curid=61572", "title": "De\u015fteapt\u0103-te, rom\u00e2ne!", "text": "De\u015fteapt\u0103-te, rom\u00e2ne! () Errumaniako ereserki nazionala da 1989 urtetik. Gertuko Moldaviako ereserkia ere bitan izan da, 1917-1918 artean eta 1991-1994 artean.\nMusika.\nGheorghe Ucenescuk aukeratutako abesti herrikoia da.\nHitzak.\nAndrei Mure\u015fanuk idatzi zuen 1848ko Iraultzaren garaietan.\nEreserki hamaika estrofa izan arren, abestean 1. eta 2., edo 1., 2., eta 4. baino ez dira abesten."}
{"id": "61574", "revid": "336", "url": "https://eu.wikipedia.org/wiki?curid=61574", "title": "Muskulu-sistema", "text": "Muskulu-sistema animalion \u2014besteak beste, gizakion\u2014 gorputza osatzen duen muskulu-multzoa da.\nLokomozio-aparatuaren atala da, hezurdurarekin batera. Muskulu edo giharrak mugimenduaren motorrak dira. Muskulu bat uzkurtzen diren mintzez (muskulu ehuna) osatua dago. Agindu egokia jasotzen dutenean mintz paketa baten uzkurtzen da eta honekin batera txikitu. Txikitzen denean helduta dagoen hezur edo egituratik tira egiten du. Lana bukatzen duenean atseden egoera bereganatzen du.\nGiza-gorputzak borondatez mugitzen ditugun seiehun eta berrogeita hamarretik (650) gora muskulu ditu. Horrelako kopuruarekin mugimenduen aberastasuna handia da. Batzuk zapalak dira sabeleko abdominalak adibidez, beste batzuk biribilak eta luzeak bizepsa esate baterako. Muskulu batzuk zabalak dira bizkarreko dortsal handia kasu. Aldiz, metakarpoen arteko muskuluak laburrak dira. Izterreko koadrizepsa indartsuenetakoa da. Muskuluek hezurrekin batera barruko organoak babesten dizkigute eta forma ematen digute. Aurpegiera muskuluei esker lortzen da.\nMuskulu-ehunak.\nFuntsean, hiru muskulu-ehun mota daude: eskeletikoa, kardiakoa eta lisoa. Hirurek dute uzkurtasunaren propietatea, zelulek haien luzera murriztu eta handitzeko aukera ematen duena, baina desberdinak dira ezaugarri mikroskopikoengatik, kokapenagatik eta kontrakzioa erregulatzeko moduagatik. Uzkurdura hori borondatezkoa izan daiteke garunaren lobulu frontalean sortutako aginduen bidez, hau da, automatikoa, nahimenak esku hartu gabe, bihotzeko muskuluan edo hestearen hormako muskuluetan gertatzen den bezala. Muskulu-ehuna miozito izeneko zelulek osatzen dute, eta gainerako ehunetatik bereizten duten lau propietate nagusi ditu:\nMuskulu-ehuna eta hezurrak osatzen dituen hezur-ehuna alderatzen badira, erraz uler daiteke lau propietate horien garrantzia. Hezur-ehuna ez da kitzikagarria elektrikoki, ez du uzkurtzeko edo forma aldatzeko gaitasunik. Ezin da zabaldu, luzatu egiten bada hautsi egiten da haustura eraginez.\nMuskulu-zelulak.\nMuskulu-ehuna osatzen duten zelulei miozitoak edo muskulu-zuntzak esaten zaie, luzangak direlako. Muskulu ildaskatuaren miozitoak oso luzeak dira, forma zilindrikoa dute eta nukleo anitzekoak daude, hau da, zelula bakoitzak nukleo ezberdinak ditu. Banakako muskulu-zuntzak faszikuluak osatuz taldekatzen dira. Zuntz bakoitza endomisio izeneko ehun konjuntibozko geruza batez inguratuta dago, faszikulu osoa perimisioan bilduta dagoen bitartean. Faszikulu batzuk elkartzen dira epimisioak inguratzen duen muskulu osoa osatzeko.\nMuskulu-zuntzek barne-harizpi ugari dituzte, miozuntzexka izenekoak, zelularen ardatz nagusian paraleloki kokatuta daudenak eta ia zelula-masa osoa hartzen dutenak. Muskulu-zuntz lisoen miozuntzexkak homogeneoak dira itxuraz, baina muskulu ildaskatuarenak, aldiz, errefringentzia desberdineko eremuak dituzte, miozuntzexka osagai nagusien, miosina eta aktina proteinen banaketaren ondorioz.\nZelula muskularra inguratzen duen mintzari sarkolema esaten zaio, eta zitoplasmari, berriz, sarkoplasma. Aktina-harizpiak eta miosina-harizpiak dauden eskualdeak sarkomero izena du.\nPlaka neuromuskularra.\nPlaka neuromuskularra edo lotura neuromuskularra neurona motorraren eta muskulu baten artean ezartzen den konexioa da. Horren bidez, neuronak bulkada elektrikoak transmititzen dizkio muskulu-zuntzari, eta zuntz hori uzkurtu egiten da. Plaka neuromuskularrean bi zelulak parte hartzen dute: neurona motorrak (motoneurona) eta zelula muskularrak (miozitoa). Horien artean arraildura sinaptikoa deritzon espazio bat dago.\nNerbio-bulkada batek (eragiteko potentziala) neurona motore baten axoiaren bidez bidaiatzen duenean, bere ibilbidearen amaieran terminal-botoia deritzon eskualdera iristen da, non azetilkolina neurotransmisorea arraildura sinaptikora askatzen duen. Azetilkolina muskulu-zelularen mintzarekin elkartzen da, eta mintzaren potentziala aldatzen du (despolarizazioa). Despolarizazioa zuntz osoan zehar hedatzen da eta haren uzkurdura eragiten du, azken erantzuna. Miozitoaren mintzaren despolarizazioa kaltzio-kanalak irekitzean sortzen da, eta kaltzio estrazelularrari zelula muskularrean sartzeko aukera ematen dio.\nUzkurgarritasuna.\nUzkurgarritasuna muskulu-zuntzek laburtzeko eta lodiagoak egiteko duten propietatea da. Hori posible da zelula bakoitzak aktina eta miosina izeneko bi proteina ezberdinez osatuta dauden zuntz ugari dituelako. Bi proteina mota horiek itxura desberdina dute, aktinazko harizpiak meheak eta kolore argikoak dira, eta miosinazkoak, berriz, kolore ilun eta lodikoak. Elkarren artean txandakatzen dira inbrikatuta, eskuetako hatzak lotzen direnean bezala.\nZuntz irristakorraren ereduaren arabera, atseden-egoeran, muskulu-zuntzak gainjartze-maila ertaina du aktina- eta miosina-harizpien artean; kontrakzio-egoeran, gainjartzeak gora egiten du; aldiz, muskulu-elongazioa gertatzen bada, gainjartzeak behera egiten du, eta nulua ere izan daiteke.\nMuskulu-tonua.\nMuskulu-tonuaren kontzeptuak tentsio arina eta konstantea deskribatzen du muskuluan, eta erresistentzia gisa agertzen da artikulazio bat modu pasiboan mobilizatzen saiatzen denean. Funtsezko funtzioa du postura mantentzeko, adibidez zutik edo bizkarrik gabeko banku batean eserita egoteko. Gehiegizko tonu muskularrari hipertonia deitzen zaio, eta bere jaitsiera hipotonia da.\nGorputz-jarrera jakin bat mantentzeko, nerbio-sistemaren jarduera jarraitua behar da, enborreko eta gorputz-adarretako muskulaturaren jarduera doitzeko; horrela, une bakoitzean, muskulu-tonua artikulazioen egoerara eta kanpoko kargak egotera egokitzen da, adibidez objektu astunak garraiatzen direnean.\nMuskulu-zuntz motak.\nMuskulu ildaskatuen zuntzak hainbat kategoriatan sailka daitezke: I. mota, II. mota eta IIa. mota.\nMuskulu motak.\nHiru muskulu mota daude: muskulu eskeletikoa, muskulu lisoa eta muskulu kardiakoa. Testu gehienetan, muskulu-sistema muskulu eskeletikoek soilik osatzen dutela jotzen da, eta horiek dira borondatezko mugimenduak ahalbidetzen dituztenak. Hala ere, batzuetan, muskulu lisoa eta gihar kardiakoa sistema horretan sartzen dira, nahiz eta haien funtzioak oso desberdinak izan, jarraian aipatuko dugun bezala.\nMuskulu ildaskatuak.\nMuskulu ildaskatua oinarrizko unitatea sarkomeroa duen muskulu mota bat da. Mikroskopio baten bidez ikusten denez, ildaskak ditu, aktinaz eta miosinaz osatutako banda argi eta ilunez osatuak. Ardatz-formako muskulu-zuntzez osatuta dago, mutur oso finekin, eta muskulu lisoak baino luzeagoekin.\nMuskulu ildaskatuen funtzio nagusia borondatezko mugimenduak sortzea da. Beste funtzio bat gorputz-egonkortasuna mantentzea da, muskulu-tonua deitzen zaion uzkurdura partzial konstante eta mantendu bati esker. Bestalde, muskulu ildaskatuak dira gorputzeko bero-iturri nagusia, eta organismoaren tenperatura 37\u00ba zentigradutik hurbil mantentzen laguntzen dute.\nMuskulu ildaskatuak animalia bilateral guztietan (ugaztunak, artropodoak, anelidoak...) eta ez-bilateral batzuetan aurki daitezke, adibidez ktenoforoetan eta knidarioetan. Bi talde horietan modu independentean eboluzionatu zuela uste da.\nMuskulu lisoa.\nMuskulu lisoa, erraietakoa edo borondaterik-gabekoa ere esaten zaiona, ardatz-formako zelulek osatzen dute, eta nukleo zentral bat dute, beste edozein zelularen antzekoa; ez du zeharkako ildaskarik, nahiz eta luzetarako ildaxka txiki batzuk dituen. Muskulu leunak uzkurtzeko estimuluaren erdian nerbio-sistema begetatibo autonomoa dago. Muskulu lisoa ugaltze- eta iraitz-aparatuan, odol-hodietan, larruazalean eta barruko beste organo batzuetan dago.\nMuskulu lisoaren funtzioak oso desberdinak dira kokapenaren arabera, digestio-hodia osatzen duten zuntzek mugimendu peristaltikoak uzkurtzean eragiten dituzte, odol-hodien paretetan daudenek hodien kalibrea gutxitzea edo handitzea eragiten dute uzkurtu edo erlaxatu ahala. Bronkioetan kokatutakoek kalibrea handitu edo gutxitu dezakete bronkioetan. Dermisean daudenak biloa tentetu ditzakete. Irisaren muskulu-zuntzek begi-niniaren dilatazioa edo konstrikzioa ahalbidetzen dute, inguruneko argitasun-mailaren arabera.\nMuskulu kardiakoa.\nMuskulu kardiakoa (miokardioak) bihotzaren pareta osatzen du. Muskulu ildaskatu mota bat da, ezaugarri berezi batzuk dituena. Bere funtzioa odola zirkulazio-sistemaren bidez ponpatzea da. Zelulak adarkatuta daude, sinzitio funtzional gisa ezagutzen den egitura bat osatuz; izan ere, lotura komunikatzaileen bidez konektatuta daude, eta lotura horiei disko interkalarrak deitzen zaie. Ondorioz, uzkurdura sinkronizatua izan daiteke. Bi sinzitio funtzional daude: batek aurikulak eratzen ditu eta besteak bentrikuluak.\nFuntzionamendua.\nMuskulu agonistek, uzkurtzean, ekintza jakin bat egiteko beharrezko indarra sortzen dute. Muskulu antagonista da uzkurtzean kontrako ekintza egiten duena. Adibidez, ukondoa tolestean, bizeps brakialak muskulu agonista gisa jokatzen du, eta trizeps brakiala, berriz, lasaitu egiten da eta antagonista gisa funtzionatzen du. Ukondoa luzatzen denean, ordea, trizepsa uzkurtu egiten da eta agonista gisa jokatzen du, eta bizepsa lasaitu egiten da eta antagonista gisa funtzionatzen du.\nMuskulu sinergistak, uzkurtzean, muskulu nagusiarekin elkarlanean aritzen dira ekintza jakin bat egiteko. Finkatzaile izeneko giharrak ere badaude, eta ondoko artikulazioak immobilizatzen jarduten dute, ekintza nagusia egin ahal izateko. Egoera jakin batzuetan finkatzaile gisa jarduten duen muskuluaren adibide bat da ukondoa makurtzean sorbaldaren posizioa finkatzen duen deltoidea.\nAzaldutako guztitik ondorioztatzen da mugimendu jakin bat egitea ekintza konplexua dela, non funtzio desberdinak dituzten muskulu desberdinek modu koordinatuan jardun behar duten, nahiz eta nagusia den bat egon daitekeen. Biomekanika mugimenduan lan muskularra nola gauzatzen den aztertzen duen zientzia da.\nTendoiak.\nTendoia muskulu baten muturrean dagoen egitura anatomikoari deitzen zaio, hezur bati lotzeko balio duena. Tendoiak muskuluak garatutako indarra hezurrera transmititzen du eta mugimendua eragiten du. Muskulu gehienek bi tendoi dituzte, bat mutur bakoitzean. Batzuetan, muskulu baten muturra bitan banatzen da eta bi tendoitan amaitzen da, baina kontrakoa ere gerta daiteke, hau da, muskulu batzuk mutur terminalean elkartzen dira eta tendoi bakarra osatzen dute; adibidez, hankan soleo muskuluaren tendoiak eta bi gastroknemioak elkartzen dira orpazurda osatzeko. Tendoia eta muskulua lotzen diren lekuari lotura miotendinosoa deitzen zaio, eta tendoiaren eta hezurraren arteko loturari, berriz, lotura osteotendinosoa. Tendoia ez da egitura bizigabetzat hartu behar, egiaztatu baita aktinazko eta miosinazko harizpiak dituela, eta horrek nolabaiteko uzkurtze-ahalmena ematen dio.\nGarapena.\nMuskulu guztiak mesodermo paraxialetik eratortzen dira. Enbrioi-garapenean, somitogenesi-prozesuan, mesodermo paraxiala enbrioian zehar banatzen da somitoak sortzeko, eta horiek bat datoz bizkarrezurrean nabariago ikusten den gorputzaren segmentazioarekin. Somito bakoitzak hiru zatiketa ditu: esklerotoma (ornoek osatzen dutena), dermatoma (larruazala osatzen duena) eta miotoma (muskuluak osatzen duena). Miotoma bi ataletan banatzen da, epimeroa eta hipomeroa, eta horiek osatzen dituzte, hurrenez hurren, muskulu epaxialak eta hipoxialak. Gizakion muskulu epaxial bakarrak bizkarrezurreko erektoreak eta ornoetako muskulu txikiak dira, eta bizkarrezurreko nerbioen adar dortsalek inerbatzen dituzte. Gainerako muskulu guztiak, gorputz-adarrekoak barne, hipoaxialak dira, eta nerbio espinalen sabel-adarrek inerbatzen dituzte.\nGarapenean zehar, mioblastoak (zelula guraso muskularrak) somitoan geratzen dira bizkarrezurrari lotutako muskuluak eratzeko edo kanpora migratzen dute gainerako muskulu guztiak osatzeko. Mioblastoen migrazioaren aurretik ehun konektiboko egiturak sortzen dira, normalean alboko plaka somatikoaren mesodermotik abiatuta eratzen direnak. Mioblastoek seinale kimikoak jarraitzen dituzte leku egokietaraino, non muskulu zelula eskeletiko multinukleatu luzatuetan fusionatzen diren.\nHaurdunaldiaren hamargarren eta hemezortzigarren asteen artean, muskulu-zelula guztiek miosina-kate astun azkarrak dituzte; garatzen ari den fetuan bi miohodi mota bereizten dira: biek kate azkarrak adierazten dituzte, baina batek kate azkarrak eta geldoak adierazten ditu. Zuntzen % 10-40k miosina-kate geldoa erakusten dute.\nZuntz motak enbrioi-garapenean ezartzen dira, eta ondoren helduarengan birmoldatzen dira eragin neural eta hormonalen ondorioz. Oinarrizko laminaren azpian dagoen zelula sateliteen populazioa beharrezkoa da giharren zelulak jaio ondoren garatzeko.\nMuskulu eskeletiko nagusiak.\nHona hemen muskulu garrantzitsuenetako batzuk."}
{"id": "61575", "revid": "69477", "url": "https://eu.wikipedia.org/wiki?curid=61575", "title": "Giza gihar", "text": ""}
{"id": "61576", "revid": "105290", "url": "https://eu.wikipedia.org/wiki?curid=61576", "title": "Nad Tatrou sa bl\u00fdska", "text": "Nad Tatrou sa bl\u00fdska Eslovakiako nazio ereserkia da.\nMusika.\n1844an moldatua zen, ikasleak Bratislavatik Levo\u010dara joan zirenean \"Kopala studienku\" abestian oinarrituta.\nHitzak.\nJanko Mat\u00fa\u0161kak 1920an idatzi zuen. Lehendabiziko estrofa Txekoslovakiako ereserkia zen baina 1993an zatitu zenean, olerkiaren lehendabiziko estrofa biak bihurtu ziren Eslovakiako ereserki."}
{"id": "61578", "revid": "90204", "url": "https://eu.wikipedia.org/wiki?curid=61578", "title": "Hezurdura", "text": "Hezurdura edo eskeletoa organismoaren estruktura eusten duen gorputzaren atala da. Halaber, gorputzaren hezurrek sortzen duten armazoi gogorra da, forma, babesa eta euskarria ematen diena ehun bigun, gihar eta organoei.\nHainbat hezurdura mota daude: exoeskeletoa, organismoen kanpoko azal egonkorra; endoeskeletoa, gorputz barruko estruktura osatzen duena; hidroeskeletoa, eta zitoeskeletoa.\nBestalde, eskeletoak edo hezurdurak, gihar-sistema eta nerbio-sistemaren zati batekin batera lokomozio-aparatua osatzen du, hau da, giza gorputza mugitzea ahalbidetzen duen aparatua.\nEtimologia.\nHezurdura edo eskeletoa antzinako grezieratik dator: \u03c3\u03ba\u03b5\u03bb\u03b5\u03c4\u03bf\u03c2, \"skeletos\" = \"gorputz lehortua\", \"momia\", eta latinez \"sceletus\" \u201cmomia, eskeletoa\u201d, \"sceleton\" \u201cgorputzeko hezurrak\u201d. Aipatzekoa da hitz hau (\u03c3\u03ba\u03b5\u03bb\u03b5\u03c4\u03bf\u03c2) Platon filosofo greziarrak (427-347 k.a.) erabili zuela bere lanetako batean.\nMotak.\nBi eskeleto mota daude: solidoa eta hidroeskeletoa edo fluidoz beteta dagoena. Solidoaren barruan kanpo hezurdura (exoeskeletoa), barne-hezurdura (endoeskeletoa), malgua eta zurruna daude. \nSolidoa.\nExoeskeleto edo kanpo-hezurdura.\nExoeskeleto edo kanpo-hezurdura, organismoaren kanpoaldean dagoena. Kanpo-hezurdurek tamaina bereko endoeskeletoek baino pisu gutxiago mantentzen dute, horregatik ornodunek barne-hezurdura dute, handiagoak baitira (animalia urtar handi batzuk exoeskeletoa dute ur azpian pisu gutxiago mantendu behar dutelako). Exoeskeletoa ornogabe askok daukate, hala nola intsektuek (kilkerrek, labezomorroek), krustazeoek (karramarroek, otarrainek) eta moluskuek (barraskiloek, txirlek). Koralen kaltzio karbonatozko estalkia ere exoeskeletoa da. Exoeskeletoak jatorri ektodermikoa du eta osatzen duten elementu zurrunek eta sendoek zenbait funtzio bete behar izaten dituzte, hala nola gorputzeko ehun eta organoak estaltzea, babestea, eustea, iraiztea, zentzumena, elikatzea, forma lehortarretan deshidratazioa eragoztea, giharrak eranstea eta ingurunearekin elkarregitea. Konposizioari dagokionez, hainbat elementu aurkituko ditugu exoeskeletoan, hala nola kaltziozko mineralizazioak, knidario, ekinodermatu, molusku eta zenbait poliketotan; siliziozkoak, diatomea eta erradiolarioetan; kitina, artropodoetan; eta hezur eta kartilagoak, zenbait ornodunetan \u2014ostrakodermo- eta plakodermo-fosiletan eta egungo dortoketan\u2014. \nEndoeskeleto edo barne-hezurdura.\nEndoeskeleto edo barne-hezurdura, organismoaren barnealdean dagoena. Endoeskeletoak, gehienetan, mesodermoan du jatorria, eta animaliaren gorputza eusten du eta egitura eta forma ematen die. Ornodunetan da nagusi. Kordatuek eta ekinodermoek daukate horrelako eskeletoa. Ornodunetan bi ehun klasek osatzen dute: hezurrek eta kartilagoek. Hezurrak mineralizatutako edo osifikatutako egiturak dira eta kartilagoak hezurren osagarriak dira (gizakien kasuan sudurrean eta belarrietan gertatzen den bezala). Barne-hezurdura giharrei esker mugituko da eta tendoi edo zurdek elkartuko dituzte hezurrak giharren sistemara (hezurrak haien artean lotailuen bidez egongo dira lotuta). \nHezurdura malgua.\nHezurdura malgua mugitzeko kapaza da, estresa aplikatzen zaionean deformatu (gihar-uzkurdura) eta berezko formara itzultzen da (gihar-erlaxazioa). Hezurdura malguak proteinez, polisakaridoz \u00a0eta urez osatuta daude eta kartilagoak ere eduki ditzakete. Hezurdura malgua duten organismoak normalean ur azpian bizi dira, urak gorputzaren estruktura eusten baitu hezurdura zurrunak beharrean.\nHezurdura zurruna.\nHezurdura zurruna ez da mugitzeko kapaza estresa aplikatzen zaionean, animalia lurtarretan euskarri gogorrak sortuz. Kitinaz, kaltzio karbonatuz edo silikatoz osatuta egon daitezke. Ur azpian bizi diren animaliek hezurdura hau babesteko edo azkar igeri egiteko giharrei euskarri handiagoa emateko erabiltzen dute.\nHidroeskeletoa.\nHidroeskeleto edo hezurdura hidrostatikoa, fluidoz beteriko barrunbe bat da, zelomatikoa edo pseudozelomatikoa, giharrez inguratua dagoena. Eskeleto-sistema sinpleena da. Fluidoaren presioak eta giharren ekintzak gorputzaren forma aldatu eta mugimendua sortzen dute. Izan ere, espazio itxian bildutako fluidoek bolumen zehatza betetzen dute, eta espazio horri forma jakina mantentzen laguntzen diote; beraz, kanpo-presioei sendoago edo ahulago eusten diete, barrunbea bera osatzen duten egituren ezaugarri fisikoen arabera. Horrela, barrunbeen bolumena ez da aldatzen, eta kanpoko presioek forma-aldaketak soilik eragin ditzakete. Ekinodermo, anelido, nematodo eta beste ornogabe batzuen lokomozioan parte hartzen du.\nHezurdura duten organismoak.\nOrnogabeak.\nEkinodermo eta marmoka edo lur-zizareak bezalako gorputz biguneko beste ornogabe batzuen endoeskeletoa hidrostatikoa da. Gorputz barrunbea, hau da, zeloma, fluido zelomikoz beteta dago eta fluido honen presioak inguruko giharrekin batera lan egiten du organismoaren itxura aldatzeko eta mugimendua eragiteko.\nBelakiak.\nBelakien hezurdura kare- edo silize-espikula mikroskopikoz osatuta dago. Demospongiae klaseak belaki espezie guztien %90a hartzen du. Haien hezurdura espongina proteinaren zuntzak, silize minerala edo biak dituzten espikulaz osatuta dago. Silize-espikulak agertzen direnean, beira-belakien itxura desberdina dute.\nEkinodermoak.\nEkinodermoen hezurdura, kaltzita minerala eta magnesio oxido kantitate txiki batez osatuta dago eta epidermisaren azpian kokatzen da, mesodermoan. Hezurdurak osatzen duen egitura porotsua da; hortaz, aldi berean sendoa eta arina da. \u00a0Karedun hezur-xafla txiki batzuekin batera fusionatzen da, zeintzuk norabide guztietan haz daitezke; beraz, gorputz atal baten galera ordezkatu dezakete (itsas izarra, adibidez). Bestalde, giltzaduren bidez lotuta, hezurduraren atal bakoitza giharren bidez mugi daiteke.\nOrnodunak.\nOrnodun gehienetan, hezurduraren osagai nagusiari hezur deritzo. Hezur hauek animalia mota bakoitzerako hezur-sistema edo hezurdura bakarra eratzen dute. Beste osagai garrantzitsu bat kartilagoa da, zeina ugaztunetan batez ere giltzadura guneetan agertzen da. Beste animalia batzuetan, arrain kartilaginosoetan adibidez (marrazoak haien artean), hezurdura kartilagoz osatuta dago erabat. Hezurduraren segmentu eredua ornodun guztietan ageri da (ugaztunak, hegaztiak, arrainak, narrastiak eta anfibioak) oinarrizko unitateak errepikatuz. Segmentu eredu hau bizkarrezurrean eta kutxa toraxikoan nabaria da.\nHezurrak, gainera, gorputza eusteaz gain, maila zelularrean kaltzioa eta fosfatoa biltzeko ere balio dute.\nArrainak.\nArrainen barruan euste-egitura osatzen duen hezurdura kartilagoz (kondriktioetan bezala) edo hezurrez (osteiktioetan bezala) osatuta egon daiteke. Hezurdura elementu nagusia bizkarrezurra da, arinak eta sendoak diren giltzatutako ornoz osatuta dagoena. Saihetsak bizkarrezurrera lotuta daude eta ez daude gorputz adarrik. Hezurrak giharren bidez soilik eusten dira eta hauek arrainen enborraren atal nagusiena osatzen dute. Arrainen kanpoko ezaugarririk nagusiena hegatsak dira.\nHegaztiak.\nHegaztien hezurdura hegan egiteko moldatuta dago. Oso arina da baina aireratu, hegan egin eta lurreratzeko estresa edo tentsioa eusteko sendoa da baita ere. Moldaketa horretarako gako bat hezurren fusioa hezurtze bakarretan gertatzea da (pigostiloa, esaterako). Honen ondorioz, hegaztiek normalean beste ornodun lurtarrek baino hezur gutxiago dituzte. Bestalde, hegaztiek ez dute ez hortzik ezta benetako masailezur edo barailezur bat, horien ordez askoz arinagoa den moko bat garatu dute eta. Hegazti kume askoren mokoek arrautza-hortz izeneko irtengune bat dute, arrautza amniotikotik haien irteera errazten duena.\nUgaztun urtarrak.\nUretako ugaztunen mugimendua uretan errazteko, atzeko hankak galtzen dira (bale eta manatietan bezala) edo isats-hegats bakar batean batu (itsas txakurretan bezala). Baleetan, orno zerbikalak fusionatuta daude, igeri egiten duten bitartean egonkortasuna elastikotasunagatik ordezkatzeko.\nGizakiak.\nGiza hezurdura banakako eta elkarren artean fusionatutako hezurrez osatuta dago, hauek lotailu, tendoi edo zurda, gihar eta kartilagoen bidez eusten direlarik. Organoak eutsi, giharrak ainguratu eta burmuina, birikak, bihotza eta orno-muina bezalako organoak babesteko balio du.\nGorputzeko hezurrik handiena femurra da, beheko gorputz-adarren alde proximalean (izterrean) kokatzen dena; eta txikiena, bitarteko belarriko estribua.\nNahiz eta hortzek ez duten hezurretan ageri den ehunik, orokorrean hezurduraren ataltzat hartzen dira.\nFusionatutako hezurren artean pelbis eta burezurrekoak ditugu. Dena dela, hezur guztiak ez dira zuzenean elkarri lotzen; bitarteko belarriko osikuluak (mailua, ingudea eta ointokia), adibidez, bata bestearekin giltzatzen dira soilik. Hioide hezurra, lepoan kokatzen dena eta mihia bertan ezartzeko balio duena, aldiz, ez da beste hezurrekin giltzatzen, gihar eta lotailuen bidez eusten delarik.\nHeldu batean, hezurdura gorputzeko pisu totalaren %14 ingurukoa da eta pisu honen erdia ura da. Heldu batek 206 hezur ditu. Hala ere, zenbaki hau hainbat ezaugarriren arabera alda daiteke: alde bakoitzeko pelbiseko hezurrak batera zenbat daitezke edo hiru hezur desberdin izango balira bezala (iliona, iskiona eta pubisa). Kokzixa edo uzkornoa lau hezur soltetzat har daiteke. Aldi berean, hezur sakroa normalean hezur bakartzat hartzen da, fusionatutako bost ornoen ordez. Bestalde, gehien bat zurdetan aurkitzen diren hezur sesamoideo txikien kopurua aldakorra da. Gorputzeko hezur sesamoideorik handiena patela edo errotula da (guztira bi ditugu; bat alde bakoitzean). Hau guztira zenbatzen da; hau da, hezur bakarra izango balitz bezala, jarraitua baita.\nHezur kopurua indibiduoen artean eta adinaren arabera aldakorra da; jaioberriek, adibidez, 270 hezur izan ohi dituzte, denborarekin hauetako batzuk hain artean fusionatzen direlarik. Izan ere, giza-hezurdurak 20 urte behar ditu erabat garatzeko.\nHezur hauek luzetarako ardatz batean antolatuta daude, ardatz-hezurdura (gorputzaren erdialdean), non gorputz-adarretako hezurdura lotzen den.\nBestalde, emakumezkoen eta gizonezkoen hezurduren artean hainbat desberdintasun daude:\nGizonezkoen hezurdura, emakumezkoena baino handiagoa eta astunagoa da orokorrean. Pubis hezurren arteko angelua zorrotzagoa da; eta, horren ondorioz, gizonezkoen pelbisa borobil eta estuagoa da eta honen barneko ertza bihotz itxurakoa.\nEmakumezkoen hezurduran, burezurreko hezurrak ertz gutxiagokoak dira; hau da, borobilagoak. Bularrezurra zabalagoa eta laburragoa da eta eskumuturrak argalagoak. Pelbisa zabalagoa eta ez hain sakona da haurdunaldia eta erditzea errazteko.\nHezurrak eta kartilagoa.\nHezurrak.\nHezurrak ornodunen endoeskeletoaren organo zurrunak dira. Funtzioak organoen mugimendua, euskarria, babesa, zelula zuri eta gorrien eraketa eta mineralen metaketa dira. Hezur-ehuna ehun konektibo trinkoa da. Hezurrek hainbat forma dituzte, baina guztiek dute barneko eta kanpoko estruktura konplexua. Izan ere, arinak dira, baina oso gogorrak eta erresistenteak.\nHezurra ornodunen ehun-mota bereizgarria da; mineralizatutako ehun konjuntibo espezializatua da, eta, matrizean, kaltzio fosfatoa eta beste hainbat gatz jalkitzen dira. Garapen endokondralez eratzen diren hezurrei \"kartilagozko\" edo \"ordezkapenezko hezur\" deritze. Horiek garatzeko, kartilago bat sortzen da lehenik ehun mesenkimatikoetatik, hezurra izango denaren eredu, eta hori mineralizatu eta hezur bilakatzen da ondoren. Horrelako hezurrek jatorri mesodermikoa izaten dute. Hezur dermikoak, berriz, mesenkimaren osifikazio zuzenez eratzen dira. Gisa horretakoak dira kranioko hainbat hezur, bai eta gerri eskapular eta tegumentukoak ere. \"Dermiko\" izena ematen zaie haien jatorri mesenkimatikoa azaleko dermisean nabari delako, eta haien jatorria ektodermikoa izaten da.\nHainbat ehun motek osatzen dute hezurra; horien artean ehun mineralizatua dago, zurruntasuna eta abaraska estruktura ematen diona hezurrari, hau da, itxura porotsua. Beste mota batzuk muina, endostioa, periostioa, nerbioak, odol basoak eta kartilagoa dira.\nGuztira 206 hezur daude heldu baten gorputzean, eta 270 ume baten gorputzean.\nKartilagoa.\nEnbriogenesian hezurren aitzindaria kartilagoa da. Ondoren, substantzia hau hezurrek ordezkatzen dute haurdunaldiaren bigarren eta hirugarren hiruhilekoan, azala honen inguruan osatu eta gero. Modu honetan hezurdura sortzen da.\nKartilagoa ehun konektibo zurrun eta erresistentea da, animalia eta gizakietan hezurren artikulazioetan, kutxa torazikoan, saihetsetan, belarrian, sudurrean, ukondoan, belaunean, orkatilan, bronkioetan eta ornoen artean aurkitu daitekeena. Ez da hezurrak bezain zurruna, baina giharrak baino gogorragoa da eta elastikotasun txikiagoa du.\nKartilagoa kondrozito deituriko zelula espezializatuez osatuta dago. Zelula hauek zelula kanpoko matrize asko jariatzen dute, bigarren motako kolageno zuntzez beteta daudenak; eta elastinazko zuntz eta proteoglikano ugari dituen oinarrizko substantzia ere jariatzen dute.\nKartilagoa 3 motatan klasifikatuta dago: \"elastikoa, hialinoa\" eta \"fibrokartilagoa\". Hiru mota hauen desberdintasun nagusia hiru osagai hauen kopuru erlatiboa da. Beste ehun konektiboek ez bezala, kartilagoak ez ditu odol basorik.\nKondrozitoak difusioz hornituak dira, kartilago elastikoaren flexioak edo kartilago artikularraren konpresioak sortzen duen ponpa akzioak lagunduta. Horregatik, beste ehun konektiboekin konparatuz, kartilagoa astiroago hazten da eta astiroago konpontzen da.\nSinbolismoa.\nMendebaldeko kulturan hezurdura sarritan heriotzaren eta paranormalaren ikur beldurgarri bezala ikusten da. Halloweeneko oporretako motibo ezagun bat da, baita Mexikon ospatzen den Hilen Eguna (\"D\u00eda de los Muertos\") jaian ere.\nGainera, fikzioan, eskeletoa hildako bizidun bat izan ohi da, haragi ustel guztiak galdu dituena."}
{"id": "61579", "revid": "201", "url": "https://eu.wikipedia.org/wiki?curid=61579", "title": "Giza eskeleto", "text": ""}
{"id": "61583", "revid": "119347", "url": "https://eu.wikipedia.org/wiki?curid=61583", "title": "Lemmenjokiko Parke Nazionala", "text": "Lemmenjoki Parke Nazionala (Finlandieraz: \"Lemmenjoen kansallispuisto\"; Iparraldeko Samieraz: \"Leammi \u00e1lbmotmeahcci\"), Finlandiako parke natural handiena eta Europako zabalenetarikoa da. Norvegiarekin egiten du muga eta Kittil\u00e4 baino batez ere Inari udalerrian dago, Laponian. Lemmenjoki ibaiak ematen dio izena parke naturalari eta 2.850\u00a0km\u00b2 dauzka, ia Araba bezain handia. Gainera, babestutako lurraldeak Norvegian barrena jarraitzen du \u00d8vre Anarjokka izenarekin.\nNatura.\nIsolatutako tontor ugari daude, Eskandinaviar mendien bukaeran, hala nola Maaresta eta Viipus, eta ibai txiki ugari daude. Batez ere pinudiak eta urkiak dira nagusi ibaien inguruko bailaretan, baina altuera handitzen doan heinean, zuhaitzik gabeko Tundra bihurtzen da buru. Zingirak ere ugariak dira. Parke nazionalean animalia biodibertsitate handia dago, hala nola hartz arreak, altzeak eta arrano beltzak, baita otsoak ere. Elur-orein aziendak ere aurki daitezke, baina noski, hauek ez dira basatiak. Parke Nazionala bi eremuetan zatitzen da, jendea sartu daitekeen eremua eta ezin sar daitekeena.\nXIX. mendean urrea aurkitu zen Lemmenjoki ibaiko bailaran eta II. Mundu Gerra baino lehen biztanle asko gerturatu zen hona urre-sukarrak bultzaturik. Hala ere, jendea nazkatu eta bertatik alde egin zuen, baina badago oraindik urre bila etortzen den ausartik. 1956. urtean, Finlandiako gobernuak, Parke Nazional izena eman zion baso-eremu zabal hauek babesteko asmoz."}
{"id": "61586", "revid": "11910", "url": "https://eu.wikipedia.org/wiki?curid=61586", "title": "Mu isamaa, mu \u00f5nn ja r\u00f5\u00f5m", "text": "Mu isamaa, mu \u00f5nn ja r\u00f5\u00f5m () Estoniako nazio ereserkia da 1920 urtetik eta berriro 1990an.\nMusika.\n1848an Fredrik Paciusek moldatu zuen. Abestia ere Finlandiako ereserkiarena da: \"Maamme\" (finlandieraz) edo \"V\u00e5rt land\" (suedieraz).\nHitzak.\nJohann Voldemar Jannsenek idatzi zituen:\nEstonieraz.\nMu isamaa, mu \u00f5nn ja r\u00f5\u00f5m,\nkui kaunis oled sa!\nEi leia mina iial teal\nsee suure, laia ilma peal,\nmis mul nii armas oleks ka,\nkui sa, mu isamaa!\nSa oled mind ju s\u00fcnnitand\nja \u00fcles kasvatand;\nsind t\u00e4nan mina alati\nja j\u00e4\u00e4n sull' truuiks surmani,\nmul k\u00f5ige armsam oled sa,\nmu kallis isamaa!\nSu \u00fcle Jumal valvaku\nmu armas isamaa!\nTa olgu sinu kaitseja\nja v\u00f5tku rohkest \u00f5nnista,\nmis iial ette v\u00f5tad sa,\nmu kallis isamaa!\nBitxikeria.\nTitulua diakritiko ikurrik gabe idazten bada, hau da, \"Mu isamaa, mu \u00f5nn ja r\u00f5\u00f5m\" idatzi ostean \"Mu isamaa, mu onn ja room\"idazten badugu, estoniarrek oraindino hitzak ulertuko dituzte baina esaera aldatuko du: \"\u00f5nn ja r\u00f5\u00f5m\" \"zoriona eta poza\", \"onn ja room\" \"etxola (txikia) eta arrastatu\" bihurtuko da."}
{"id": "61587", "revid": "512", "url": "https://eu.wikipedia.org/wiki?curid=61587", "title": "Ipar Irlandako gatazka", "text": "Ipar Irlandako gatazka (; , \u00abArazoak\u00bb) 1969. urtetik aurrera Ipar Irlandan izandako gatazka etniko eta nazionalista bat izan zen. Batzuetan, \u00abgerrillazko gerra\u00bb bat edo \u00abintentsitate apaleko gerra\u00bb bat izan zela esaten da. Indarkeriazko azken aroa 1960ko hamarkadaren bukaeran hasi zen, eta 1998an Belfasten sinatutako Ostiral Santuko Hitzarmenarekin amaitu zela jotzen da. Gatazka gehienbat Ipar Irlandan gertatu zen arren, indarkeria zenbaitetan iritsi zen Irlandako Errepublikara, Ingalaterrara eta Europa kontinentalera ere. Gatazka nagusiki politikoa zen \u2014funtsean, lurraldea Erresuma Batuan mantentzearen aldekoen eta Irlandako Errepublikarekin batzearen aldekoen artean\u2014, gertaera historikoek auspotua.\nErresuma Batuan mantentzearen aldekoen multzoan, Ipar Irlandako unionistak edo leialistak zeuden. Politikarien artean, aipatzekoa da Ian Paisley, DUP alderdikoa. Ideologia bereko indarkeriazko ekintzaileen artean, Michael Stone paramilitarra dugu.\nBigarren multzoan (errepublikarrak), IRA (\"Provisional Irish Republican Army\") talde armatuak 1969an ekin zion borroka armatuari edo ekintza terroristei. Taldekideen artean, Bobby Sands (1954-1981) nabarmendu zen gose-greba eginez hil baitzen kartzelan, sinbolo bihurtuz. 2005etik su-etenean dago IRA. Sinn F\u00e9in alderdi politikoa ere errepublikarra da. Hala politikan nola indarkeriazko ekintzetan, buruzagi aipagarrietakoa da Gerry Adams.\nGatazka bukatu ondorengo gorabeherak.\n2007ko hauteskundeen ondoren Ian Paisleyren DUP eta Gerry Adamsen Sinn F\u00e9in indarturik atera ziren, eta gobernua elkarrekin eratu behar izan zuten, autonomia berreskuratzeko.\n2014ko urriaren 29an, Belfasteko bigarren saialdia hasi zen. AEBetako Gobernuak beste ordezkari bat igorri zuen Ipar Irlandara, negoziazioak sustatzeko. Ipar Irlandako gatazka politikoaren hainbat ondorioren inguruko akordioak sustatzea izango zen haren lana; besteak beste, banderen auzia eta manifestazioen arautzea argitzeko. Abenduaren 23an, \u00abakordio garrantzitsua\u00bb lortu zuen Irlanda Iparraldeko alderdiek arlo ekonomiko eta politikoan. Egonkortasunari atea zabaltzen zion akordioak eta hurrengo hamar urteetarako finantza plana hitzartu zuten gobernua osatzen duten alderdiek. Banderei eta desfileen inguruan ez zuten adostasunik lortu, eta hurrengo bileretan landuko zuten auzia.\nLiteraturan.\n\"Proxopera\" (Benedict Kiely, 1977), \"Lies of Silence\" (Brian Moore, 1990), \"Divorcing Jack\" (Colin Bateman, 1995), \"Eureka Street\" (Robert MacLiam Wilson, 1996), \"Reading in the Dark\" (Seamus Deane, 1996) eta \"The International\" (Glenn Patterson, 1999) dira ingelesezko literaturan Ulsterreko gatazkari buruz idatzita dauden liburu batzuk. "}
{"id": "61588", "revid": "105290", "url": "https://eu.wikipedia.org/wiki?curid=61588", "title": "Maamme", "text": "Maamme (finlandieraz) edo V\u00e5rt land (suedieraz) () Finlandiako \"de facto\" nazio ereserkia da.\nMusika.\n1848an Fredrik Pacius alemaniarrak moldatu zuen. Abestia ere Estoniako ereserkiaren musika da: \"Mu isamaa, mu \u00f5nn ja r\u00f5\u00f5m\".\nHitzak.\nHitzak Johan Ludvig Runebergek idatzi zituen 1846an. 1848ko maiatzaren 13ra arte ez ziren plazaratu; hamaika estrofako olerkia \"Ensign St\u00e5len historioa\" (F\u00e4nrik St\u00e5hls S\u00e4gner) poemaren hitzaurrea zen. Poema erromantikoa famatua zen oso Eskandinavia osoan."}
{"id": "61589", "revid": "1687", "url": "https://eu.wikipedia.org/wiki?curid=61589", "title": "Ostiela!", "text": "\"Ostiela!\" euskarazko umore aldizkaria izan zen, \"Paperzaleak\" elkarteak 1996tik -halere, lehenengo alea aurreko urteko abendukoa da- 2006 arte argitaratu zuena.\nHasieran, Ordizian sortua, literatura, kultura, iritzi artikuluak, komikiak, erreportaiak eta elkarrizketak umorez izateko asmoa azaldu zuten, kaleko hizkera erabiltzen. Maiztasuna bi hilabetekoa nahi zuten, hasierako alean adierazitakoaren arabera.\nHamar urte haietan 40 ale kaleratu zituzten."}
{"id": "61593", "revid": "1491", "url": "https://eu.wikipedia.org/wiki?curid=61593", "title": "Imnos is tin Eleftherian", "text": "Imnos is tin Eleftherian () Grezia eta Zipreko ereserkia da.\nMusika.\nNicolaos Mantzarosek moldatu zuen.\nHitzak.\nHitzak Dionysios Solomosek 1823an idatzi zuen olerkiarenak dira. Olerkiak 158 estrofa izan arren, lehendabiziko biak baino ez dute osatzen ereserkia."}
{"id": "61594", "revid": "15795", "url": "https://eu.wikipedia.org/wiki?curid=61594", "title": "Diego Lopez de Haro", "text": ""}
{"id": "61595", "revid": "119347", "url": "https://eu.wikipedia.org/wiki?curid=61595", "title": "Euskal Herriko ardoak", "text": "Euskal Herriko ardoak 6 sor-markatan banatuta daude, eskualdearen eta ezaugarrien arabera. Horietako bat, Nafarroako Ardoa, 5 azpizonaldetan banatzen da. Araban, Errioxako Ardoa eta Arabako Txakolina ekoizten dira.\nBizkaian Bizkaiko Txakolina eta Gipuzkoan Getariako Txakolina. Nafarroa Beherean Irulegiko Arnoa ekoizten da eta Nafarroa Garaian Errioxako Ardoa egiteaz gain Nafarroako Ardoaren bost eskualde daude: Behe Mendialdea, Lizarraldea, Izarbeibarra, Behe Erribera eta Goi Erribera.\nNafarroako Ardoa.\nNafarroako Ardoak guztira 18.841,45 Ha mahasti ditu bere baitan.. 5 eskualde ezberdinetan banatzen da ardoak sailkatzerakoan.\nHistoria.\nNafarroan ardoa historiaurretik egin izan da. Jada I. mendean ardoa egiten zela dokumentatua dago, erromatarrek Funes, Andelos, Liedena eta Faltzesen modu industrialean egiten zuten. Kaskante eta Zentronikon ere ardoa biltzeko. Goi Erdi Aroan (XIII eta XV. mendeen artean) Ebro ibarretik Pirinioetara hedatzen ziren mahastiak, baina oso jende gutxi bizi zenez produkzioa ere ez zen oso handia. Ezkabarte eta Arakilen ardoak egiten zirela aurkitu da. Lurrak monasterioen esku zeudenez Iratxeko monasterioa bezalako guneek produkzio handia egiten zuten. Done Jakue bideak ere eragin handia izan zuen ardogintzan eta kronika ezberdinetan agertzen da Nafarroako ardoen kalitatea. Nafarroako Erresumako errege-erreginek berezko ardoa zuten ere.\nPizkundetik XVIII. mendea ardo ugari egiten zen Nafarroan. Horregatik autoritateek kanpoko ardoa ekartzearen aurkako neurriak hartu zituzten eta mahasti gehiago landatzea debekatu zuten. Gehiegizko produkzio hori Donostiako portutik eramaten zuten atzerrira. Iru\u00f1eak ere Erriberako ardoa sartzea debekatu zuen, bere produkzioa babestu asmoz. XIX. mendean lehen ardo enpresa sortu zen eta inoiz egon den mahasti kopururik handiena zegoen, 50.000 Harekin. 1885an mildiuak krisi handia sortu zuen ardoan eta 1896an lehendabizikoz agertu zen mahats-zorria Nafarroa Garaian, Etxaurin hain zuzen ere. Buztin-lurrek eta uda beroek hiru aldetik zabaldu zuten intsektua: hegoalderantz, Tafallarantz eta Erriberrirantz; ekialderantz Agoiz eta Irunberriko mahastietara; eta Viana eta Los Arcoserantz. Hiru artean, 1899an, Ebro zeharkatu zuen: Sajazarra (Errioxa) eta Borja eta Tarazonaraino (Zaragoza). Filoxera intsektuak jatorrizko 50.000 ha. 700etan utzi zuen. XX. mendean kooperatibak sortzen dira, lehenengoa Erriberrin. 1980an 70 kooperatiba zeuden jada eta kalitatea igotzeko agentzia sortu zen.\nMahats motak.\nNafarroako Ardoak beltzak, gorriak eta zuriak dira. Horretarako mahats ezberdinak erabiltzen dira:\nHala ere, historikoki, gorriek izan dute fama handiena, nahiz eta azkeneko urtetan ardo beltzek eta zuriek ere indarra hartu duten.\nEkoizpena.\nNafarroako Izendapenaren Kontseiluaren arabera mahatsaren ekoizpena honako hau da:\nGutxi gora behera 70 litro ardo egiten dira 100 kilo mahatseko.\nEskualdeak.\nNafarroan 5 eskualde daude ardoaren ekoizpenean, bakoitzak bere berezitasunekin, nahiz eta jarraikortasun bat duten euren artean.\nBehe Erribera.\nNafarroako hegoaldean dago eta garrantzitsuena da azaleran bai eta ardandegi kopurua dela eta. Guztira 5.666 hektarea ditu eta hektarea horietako bakoitzean 7.405,08 kilo mahats ekoizten dira. Guztietan eskualderik lehorrena da, 448 mm. euri urtean. Mahatsak hazteko onuragarriak diren egunak 241 dira.\nGoi Erribera.\nNafarroako Erdialde eta Hegoaldean, Erriberriren inguruan 5.944 hektarea ditu guztira eskualde honek. 6.360,89 kilo ekoizten dira hektareako. Gehienez ere 513 mm. euri egiten ditu urtean Erriberrin eta gutxienez 444 mm. Martzilla inguruan. Mahatsa hazteko egun onak 238 eta 245 artekoak dira.\nIzarbeibar.\nIzarbeibarreko eskualdean ere ardoa egiten da eta bertan Done Jakue bideak eragin handia izan du. Guztira 1.493 ha mahasti daude eta horietako bakoitzak 5.918,77 kilo mahats sortzen ditu batez beste. Klima lehorretik azpihezerako trantsizio eskualdean dagoenez euri gehiago egiten du eskualde honetan, 593 mm. gutxi gorabehera. Mahatsak 218 egun ditu hazteko.\nBehe Mendialdea.\nEskualde hau Nafarroako erdi-ekialdean dago, Aragon ibaiaren ertzetan. 2.655 hektarea mahasti daude eta bakoitzak 5.298,26 kilo sortzen ditu batez beste. Guztietan hezeena da, 683 mm eurirekin, baina 232 egun daude hala ere mahatsak hasteko.\nLizarraldea.\nLizarraldeko ardoak 3.083 hektarea mahasti ditu eta horietako bakoitzak 5.894,12 kilogramo mahats sortzen ditu urtero. Klima Izarbeibarren antzekoa da, euria egiten du baina ez gehiegi. Done Jakue bidean egoteak eragin handia izan du ardoaren historian.\nTxakolina.\nTxakolina ardo zuri-berde mota berezia da. Tradizionalki baserrietan egin izan dute, baina gaur egun profesionalizatuago dago prozesua. Gaur egun, 340 hektareatan zabaltzen dira mahastiak, hiru jatorrizko izendapen bananduta, ia 1.800.000 litro ekoiztuz urtean: Getariakoa (165 hk. eta 900.000 l.), Bizkaikoa (120 hk. eta 700.000 l.) eta Arabakoa (55 hk. eta 180.000 l.).\nBi mota nagusi ditu, zuria eta gorria, lehenengoa izanda hedatuena. Bigarrena Bizkaian batez ere ekoizten dute: Bakion, Balmasedan eta Txorierriko eskualdean. Apur bat karbonaturik dago eta 10.5-12\u00ba inguru ditu normalean.\nHistoria.\nPenintsula osoan dago mahatsondoei buruzko dokumentazioa, erromatarrak etorri ziren garaitik hasita. Hala ere, txakolin izena XVI. mendeko dokumentu historikoetan azaltzen da lehen aldiz. Espainiarrak eta frantsesak gerran zebiltzan Nafarroako erresuma menderatzeko asmoarengatik, eta Donostiara tropak heldu zirenean horra zer eman zien kontzejuak soldaduei: besteak beste, 3 pipa (500 bat litroko upelak ziren) txakolin ardo eta 45 pegar sagardo. Beste testu batzuetan aurkitu direnengatik, 1520 urtekoa da txakolin ardoari buruzko lehen aipamena. Bestalde, 1571n, gure txakolina penintsulako ardorik onenetakoa zela adierazi zuen Garibay historialari arrasatearrak.\nEsanak esan, XVII. mendean lehen txakolin tabernak ireki zituzten, eta baxoerdi, orduko ohiko neurria, ateratzen zuten. Itziar auzokoak ospe handia zuen.\nIrulegiko Arnoa.\nIrulegiko Arnoa Nafarroa Behereko arno mota da, Irulegi inguruko mahastietan ekoitzia. Jatorri-izendapena duen Ipar Euskal herriko mahasti bakarra da, 1970. urtetik sor-marka duena.\nHistoria.\nMahastiaren historia Done Jakue Bideari lotua dago. Orreagako fraideek sortu zuten XI. mendean, erromesei eskaintzeko asmoz. Pirinioetako Ituna sinatzean 1659an, fraideek mahastia utzi behar izan zuten eta biztanleek hartu bere gain.\n1912an ia desagertu egin zen, mahats-zorria (\"filoxera\") intsektuaren eraginez. 1970ean jatorria babesten duen sor-marka jaso zuen Frantziako gobernutik. Gaur egun, 50 bat ardogile daude Irulegi jatorri-izendapenarekin ardoa ekoizten.\nMahats motak.\nAntzina, hainbat mahats mota erabiltzen ziren: \"Xuri zerratia, Kroxenta, Pikapota, Izkiriota, Axeria edo Zorra Negra, Kamalua, Mantzinga, Bordalesa, Erre Mantxaua\" eta \"Pino beltza\".\nMahastia.\nSor-markaren barnean dauden mahastien eremua 200 ha ingurukoa da, Garazi eta Baigorri-Ortzaize eskualdeetako udalerri hauetan daudela banaturik: Aintzila, Anhauze, Arrosa, Azkarate, Baigorri, Bidarrai, Buztintze-Hiriberri, Donazaharre, Duzunaritze-Sarasketa, Irulegi, Izpura, Jatsu, Lasa, Lekunberri eta Ortzaize.\nArdo ekoizpena 5500 hektolitrokoa da, gutxi gorabehera honela banatua: %70 ardo beltza, %20 ardo gorria eta %10 ardo zuria.\nErrioxako Ardoa.\nErrioxako ardoa jatorrizko izendapena daukan ardoa da. Errioxa, Nafarroa zein Araban kokatuta dauden upeltegitan egiten da. Iberiar penintsulako hoberenetarikoen artean dago, eta mundu mailan ere aspaldi honetan oso ospetsu bilakatu da. Errioxako eskualde osoak 57.000 hektareako mahastiak ditu, urtero 250 milioi litro ardo ekoiztuz, %85a beltza. Hala ere Arabako Errioxa eta Nafarroako hegoaldean egiten den ardo kopuruak ez ditu hainbeste hektarea betetzen.\nHistoria.\nLehen erreferentzia idatzia 873. urtekoa da, Donemiliaga Kukulan jasotakoa. Geroago, Nafarroa eta Aragoiko erregeak Errioxako ardoaren lehen lege aitortzea egin zuen 1102an. Halaber, XIII. mendean Gonzalo de Berceok ere ardoa aipatzen du bere idatzietan.\n1790ean \"Real Sociedad Econ\u00f3mica de Cosecheros de Rioja\" elkartea sortu zuten eta 1852an Luciano Murrieta hasi zen bere ardo ezagunak sortzen, Bordeleko ereduari jarraituz. 1991n eskualdeko ardoek jatorrizko izendapena jaso zuten, Europar Batasunak baimendurik.\nAzpieskualdeak.\nArabako Errioxa.\n11.737 hektarea mahats beltz eta 1.037,33 hektarea mahats txuri lantzen dira. Klima atlantiar eta mediterraneoak eragiten du.\nMahasti gehien dituzten herriak hauexek dira:\nErrioxa Beherea.\n20.907 hektareako azalera du guztira, horietatik 6.774 Nafarroan. Klima mediterraneoak eraginda. Nafarroako eskualde bat hartzen du barne, honako udalerri hauekin:"}
{"id": "61597", "revid": "105290", "url": "https://eu.wikipedia.org/wiki?curid=61597", "title": "Het Wilhelmus", "text": "Het Wilhelmus () Herbehereetako nazio ereserkia da. Adituen ustez, munduko ereserkirik zaharrena da, nahiz eta Japoniako Kimi Ga Yoren hitzak (musika ez) IX. mendekoak izan. 1932an ofizial bihurtu bazen ere, bere sorreratik zen herrialdeko \"de facto\" ereserkia.\nTitulua herrikoia da, abesti osoaren titulua \"Wilhelmus van Nassouwe\" () baita. Abestia Orangeko Gilen I.aren omenez egin zen. Nahiz eta olerkiak hamabost estrofa izan, bakarrik 1.a edo 1.a eta 6.a abesten dira.\nMusika.\nDoinua frantses soldaduen abestitik dator: \"\"Autre chanson de la ville de Chartres assi\u00e9g\u00e9e par le prince de Cond\u00e9\" Gero Adriaen Valeriusek musikariak birmoldatu zuen berriro Walther Boerrek 1932an birmoldatzeko.\nHitzak.\nHitzaren jatorria ez da ezaguna, bai Philips van Marnix, Sint-Aldegondeko jauna, bai Dirk Coornhert poetek aldarrikatzen dute haren autoretza baina oraindik eztabaidan dago.\nHitzek hainbat bitxikeria ditu. Alde batetik, estrofa bakoitzaren lehendabiziko letrek Orangeko Gilen I.aren izena egiten dute antzinako nederlanderaz: Willem van Nazzov, teknika hau erabiltzen duen olerkiari akrostikoa deritzo. Bigarrenik, beste herrialde bat aipatzen duen munduko ereserki bakarra delako. \"Den Coninck van Hispaengien / Heb ick altijt gheeert\" dio, hau da, \"Espainiako erregeari / bizi osorako leialtasuna eman diot\"\".\nNederlanderaz.\nWilhelmus van Nassouwe\nben ik, van Duitsen bloed,\nden vaderland getrouwe\nblijf ik tot in den dood.\nEen Prinse van Oranje\nben ik, vrij onverveerd,\nden Koning van Hispanje\nheb ik altijd ge\u00eberd.\nIn Godes vrees te leven\nheb ik altijd betracht,\ndaarom ben ik verdreven,\nom land, om luid gebracht.\nMaar God zal mij regeren\nals een goed instrument,\ndat ik zal wederkeren\nin mijnen regiment.\nLijdt u, mijn onderzaten\ndie oprecht zijt van aard,\nGod zal u niet verlaten, \nal zijt gij nu bezwaard.\nDie vroom begeert te leven,\nbidt God nacht ende dag,\ndat Hij mij kracht zal geven,\ndat ik u helpen mag.\nLijf en goed al te samen\nheb ik u niet verschoond,\nmijn broeders hoog van namen\nhebben 't u ook vertoond:\nGraaf Adolf is gebleven\nin Friesland in den slag,\nzijn ziel in 't eeuwig leven\nverwacht den jongsten dag.\nEdel en hooggeboren,\nvan keizerlijken stam,\neen vorst des rijks verkoren,\nals een vroom christenman,\nvoor Godes woord geprezen,\nheb ik, vrij onversaagd,\nals een held zonder vreden\nmijn edel bloed gewaagd.\nMijn schild ende betrouwen\nzijt Gij, o God mijn Heer,\nop U zo wil ik bouwen,\nVerlaat mij nimmermeer.\nDat ik doch vroom mag blijven,\nuw dienaar t'aller stond,\nde tirannie verdrijven\ndie mij mijn hart doorwondt.\nVan al die mij bezwaren\nen mijn vervolgers zijn,\nmijn God, wil doch bewaren\nden trouwen dienaar dijn,\ndat zij mij niet verrassen\nin hunnen bozen moed,\nhun handen niet en wassen\nin mijn onschuldig bloed.\nAls David moeste vluchten\nvoor Sauel den tiran,\nzo heb ik moeten zuchten\nals menig edelman.\nMaar God heeft hem verheven,\nverlost uit alder nood,\neen koninkrijk gegeven\nin Isra\u00ebl zeer groot.\nNa 't zuur zal ik ontvangen\nvan God mijn Heer dat zoet,\ndaarna zo doet verlangen\nmijn vorstelijk gemoed:\ndat is, dat ik mag sterven\nmet eren in dat veld,\neen eeuwig rijk verwerven\nals een getrouwen held.\nNiet doet mij meer erbarmen\nin mijnen wederspoed\ndan dat men ziet verarmen\ndes Konings landen goed.\nDat u de Spanjaards krenken,\no edel Neerland zoet,\nals ik daaraan gedenke,\nmijn edel hart dat bloedt.\nAls een prins opgezeten\nmet mijner heires-kracht,\nvan den tiran vermeten\nheb ik den slag verwacht,\ndie, bij Maastricht begraven,\nbevreesde mijn geweld;\nmijn ruiters zag men draven\nzeer moedig door dat veld.\nZo het den wil des Heren\nop dien tijd had geweest,\nhad ik geern willen keren\nvan u dit zwaar tempeest.\nMaar de Heer van hierboven,\ndie alle ding regeert,\ndie men altijd moet loven,\nen heeft het niet begeerd.\nZeer christlijk was gedreven\nmijn prinselijk gemoed,\nstandvastig is gebleven\nmijn hart in tegenspoed.\nDen Heer heb ik gebeden\nuit mijnes harten grond,\ndat Hij mijn zaak wil redden,\nmijn onschuld maken kond.\nOorlof, mijn arme schapen\ndie zijt in groten nood,\nuw herder zal niet slapen,\nal zijt gij nu verstrooid.\nTot God wilt u begeven,\nzijn heilzaam woord neemt aan,\nals vrome christen leven,-\n't zal hier haast zijn gedaan.\nVoor God wil ik belijden\nen zijner groten macht,\ndat ik tot genen tijden\nden Koning heb veracht,\ndan dat ik God den Heere,\nder hoogsten Majesteit,\nheb moeten obedi\u00ebren\nin der gerechtigheid.\nEskualdeko ereserkiak.\nHerbehereetan eskualde bakoitzak du bere ereserki propioa."}
{"id": "61598", "revid": "336", "url": "https://eu.wikipedia.org/wiki?curid=61598", "title": "Ipar Zipreko Turkiar Errepublika", "text": "Ipar Zipreko Turkiar Errepublika (turkieraz, \"Kuzey K\u0131br\u0131s T\u00fcrk Cumhuriyeti\", \"KKTC\") \"de facto\"zko errepublika independentea da. Zipre uhartearen lurraldearen herena kontrolatzen du, iparraldean. Errepublikak 1983an aldarrikatu zuen independentzia. Bederatzi urte lehenago, 1974an, uhartea Greziarekin batzea asmo zuen greziar-zipretarren estatu kolpe batek Zipreren Turkiaren inbasioa eragin zuen. Horrela, Ipar Zipre Turkiak soilik onartzen du, eta bertatik laguntza ekonomikoa, politikoa eta militarra jasotzen du. Gainontzeko nazioarteko eragileek, Nazio Batuak eta Europako Batasunak barne, Zipreko Errepublikaren subiranotasuna uharte guztian onartzen dute."}
{"id": "61600", "revid": "880", "url": "https://eu.wikipedia.org/wiki?curid=61600", "title": "Zipreko Errepublika", "text": ""}
{"id": "61601", "revid": "880", "url": "https://eu.wikipedia.org/wiki?curid=61601", "title": "Ipar Zipre", "text": ""}
{"id": "61602", "revid": "6950", "url": "https://eu.wikipedia.org/wiki?curid=61602", "title": "Umorea", "text": "Umorea beste pertsona batzuengan irribarrea edo barrea eragiteko jendearen gaitasuna edo kualitatea da, hitz, keinu, objektu edo bestelako egoeren bidez. Alaitasuna sortzen duen giza komunikazio mota bat da.\nUmore eragileak \"umorista\" izena hartzen du.\nTeknikak.\nTxisteak, imitazioa, gauzak puztea edo handitzea eta bestelako txantxak barre eragiteko teknika batzuk dira. Halaber, abestien eta musikaren bidez lor daiteke.\nKomedia.\nKomedia antzerki, literatura eta zinemarekin lotutako umore generoa da, eta arlo honetan ibilitako aktoreek \"komiko\" abizena hartzen dute.\nEuskal umorea.\nTopikoa da euskaldunak serioak direla. Uxoa Anduagaren ustez XIX. mendean sortu zen ideia hori. Horren aurrean Kike Amonarrizek gezurra dela adierazi zuen: \"\"Erdaldunek ez dute euskarazko umorearen berririk, eta duela bi mende euskaldun askok ez zekien erdaraz. Beraz, Amerikako indioekin gertatu zen bezala, mutuak eta, gure kasuan, serioak ginen\".\" Bestetik, Espainiako eraikuntza ideologikoaren barruan andaluziarrak umoretsuenak izatearen topikoa, \"Hor eraikuntza ideologiko garbia dago.\"\nUmore motak.\nUmore mota asko daude. Hemen adibide batzuk:\nUmorista ezagunak.\nEuskal Herrian.\nBakoitza bere esparruan, hauek aipa ditzakegu umoregile garaikideen artean:\nAldizkariak.\nUmore aldizkarien artean, \"El Jueves\" eta \"TMEO\" ditugu gaztelaniazkoen artean. Euskaraz, \"Ostiela!\" aipatzekoa da."}
{"id": "61604", "revid": "96586", "url": "https://eu.wikipedia.org/wiki?curid=61604", "title": "Himnusz", "text": "Himnusz (euskaraz \"Ereserkia\") Hungariako ereserkia da 1844tik. Isten, \u00e1ldd meg a magyart (euskaraz \"Jainkoa, bedeinka itzazu hungariarrak\") izenaz ere ezaguna da.\nHungarian badago beste abesti bat \"Himnusz\" beste garrantzia duena: \"Sz\u00f3zat\". Hala ere, \"Himnusz\" da Konstituzioak ereserkitzat hartzen duena.\nMusika.\nFerenc Erkelek moldatua zen.\nHitzak.\nFerenc K\u00f6lcseyk idatzi zituen 1823an. 1989az geroztik urtarrilaren 22an Hungariar Kulturaren Eguna ospatzen da, 1823. urtean K\u00f6lcseyk \"Himnusz\" poemaren eskuizkribua burutu zuen eguna oroitzeko.\nHungarieraz.\nIsten, \u00e1ldd meg a magyart\nJ\u00f3 kedvvel, b\u0151s\u00e9ggel,\nNy\u00fajts fel\u00e9je v\u00e9d\u0151 kart,\nHa k\u00fczd ellens\u00e9ggel;\nBal sors akit r\u00e9gen t\u00e9p,\nHozz r\u00e1 v\u00edg esztend\u0151t,\nMegb\u0171nh\u0151dte m\u00e1r e n\u00e9p\nA m\u00faltat s j\u00f6vend\u0151t!\n\u0150seinket felhoz\u00e1d\nK\u00e1rp\u00e1t szent b\u00e9rc\u00e9re,\n\u00c1ltalad nyert sz\u00e9p haz\u00e1t\nBendeg\u00faznak v\u00e9re.\nS merre z\u00fagnak habjai\nTisz\u00e1nak, Dun\u00e1nak,\n\u00c1rp\u00e1d h\u0151s magzatjai\nFelvir\u00e1goz\u00e1nak.\n\u00c9rt\u00fcnk Kuns\u00e1g mezein\n\u00c9rt kal\u00e1szt lengett\u00e9l,\nTokaj sz\u0151l\u0151vesszein\nNekt\u00e1rt csepegtett\u00e9l.\nZ\u00e1szl\u00f3nk gyakran pl\u00e1nt\u00e1l\u00e1d\nVad t\u00f6r\u00f6k s\u00e1nc\u00e1ra,\nS ny\u00f6gte M\u00e1ty\u00e1s b\u00fas had\u00e1t\nB\u00e9csnek b\u00fcszke v\u00e1ra.\nHajh, de b\u0171neink miatt\nGy\u00falt harag kebledben,\nS els\u00fajt\u00e1d vill\u00e1midat\nD\u00f6rg\u0151 fellegedben,\nMost rabl\u00f3 mongol nyil\u00e1t\nZ\u00fagattad felett\u00fcnk,\nMajd t\u00f6r\u00f6kt\u0151l rabig\u00e1t\nV\u00e1llainkra vett\u00fcnk.\nH\u00e1nyszor zengett ajkain\nOzman vad n\u00e9p\u00e9nek\nVert hadunk csonthalmain\nGy\u0151zedelmi \u00e9nek!\nH\u00e1nyszor t\u00e1madt tenfiad\nSz\u00e9p haz\u00e1m, kebledre,\nS lett\u00e9l magzatod miatt\nMagzatod hamvvedre!\nB\u00fajt az \u00fcld\u00f6z\u00f6tt, s fel\u00e9\nKard ny\u00falt barlangj\u00e1ban,\nSzerte n\u00e9zett s nem lel\u00e9\nHonj\u00e1t e haz\u00e1ban,\nB\u00e9rcre h\u00e1g \u00e9s v\u00f6lgybe sz\u00e1ll,\nB\u00fa s k\u00e9ts\u00e9g mellette,\nV\u00e9r\u00f6z\u00f6n l\u00e1bain\u00e1l,\nS l\u00e1ngtenger f\u00f6lette.\nV\u00e1r \u00e1llott, most k\u0151halom,\nKedv s \u00f6r\u00f6m r\u00f6pkedtek,\nHal\u00e1lh\u00f6rg\u00e9s, siralom\nZajlik m\u00e1r helyettek.\nS ah, szabads\u00e1g nem virul\nA holtnak v\u00e9r\u00e9b\u0151l,\nK\u00ednz\u00f3 rabs\u00e1g k\u00f6nnye hull\n\u00c1rv\u00e1k h\u0151 szem\u00e9b\u0151l!\nSz\u00e1nd meg Isten a magyart\nKit v\u00e9szek h\u00e1ny\u00e1nak,\nNy\u00fajts fel\u00e9je v\u00e9d\u0151 kart\nTenger\u00e9n k\u00ednj\u00e1nak.\nBal sors akit r\u00e9gen t\u00e9p,\nHozz r\u00e1 v\u00edg esztend\u0151t,\nMegb\u0171nh\u0151dte m\u00e1r e n\u00e9p\nA m\u00faltat s j\u00f6vend\u0151t!"}
{"id": "61606", "revid": "105290", "url": "https://eu.wikipedia.org/wiki?curid=61606", "title": "France Football", "text": "France Football kirol aldizkari frantziarra da, futbolean espezializatuta, bi astean behin Parisen argitaratutakoa.\n1946an sortu zuten.\nUrrezko Baloia.\nArgitalpen prestigiodun honek urtero ematen du \"Urrezko Baloia\" saria.\nBeste sari batzuk.\nHalaber, Frantziako urteko jokalaria eta entrenatzailea eta munduko futbol selekziorik onena saritzen ditu aldizkariak."}
{"id": "61607", "revid": "336", "url": "https://eu.wikipedia.org/wiki?curid=61607", "title": "Leongo Erresuma", "text": "Leongo Erresuma Iberiar penintsulako ipar-mendebaldeko Erdi Aroko erresumetako bat izan zen, Asturiasko Erresumaren ondorengoa.\n909-1230 urteetan Asturiasko errege Gartzia I.ak (909-914) Leongo hirira eraman zuen gortea, Alfontso III.a haren aitak egin zuen bezala, eta hala sortu zen gero Leongo erreinua izango zena, berez Asturiasko erreinuaren jarraipena baizik izan ez zena. Leongo erreinuaren eraginpean zeuden garai hartan gaur egungo Galizia, Asturias, Kantabria, Euskal Herriaren mendebaldea, Gaztela, Leon, Duero ibaiaren aldeko lurrak eta Portugal (Braga eta Oporto), nahiz lurralde horietako askotan ez zen inoiz erabat nagusitu.\nX. mendean, arazo ugari izan zituzten leondarrek musulmanekin, Duero ibaitik gora erraz igarotzen baitziren Kordobako kalifaren osteak. Antso III.a Gartzeitz Nafarroako erregearen garaian (1000-1035), Leongo erreinua Nafarroako koroaren mendean egon zen; ondoko urteetan hasi zen gorpuzten Gaztelako konderria. Tradizio bisigodoari jarraiki, Hispaniako errege eta enperadoretzat zeukaten beren burua Leongo erregeek, baina musulmanen aurkako borrokan \"(Reconquista)\" halako arrakastarik ez baitzuten izan, begi gaiztoz ikusi zuten Gaztelako erreinuaren sorrera.\n1157an Fernando II.a Gaztelakoa Leongo errege ere izan zen, eta handik aurrera koroa bakar batera bildu ziren Leon eta Gaztelako erreinuak, bakoitzak bere erakundeak gorde bazituen ere. XII. mendean sortu zen Portugalgo erreinua, eta mende horren bukaeran bizkortu zuten musulmanen aurkako borroka kristau-estatuek; Extremadura aldeko lurraldeetan barrena zabaldu zen Leongo erreinua. Leongo eta Gaztelako erakundeen arteko harremanak ez ziren onak izan.\n1230ean desagertu zen Leongo erreinua (baina XIV. mendearen hasiera arte iraun zuten Leongo administrazio-erakundeek). Handik aurrera, Gaztelako probintzia gisa iraun zuten luzaroan Leongo lurrek, \"reino de Le\u00f3n\" (Leongo erreinua) izena ematen zitzaien arren.\nSalamanca izan zen XIV. mendetik aurrera Leongo hiri ospetsuena, unibertsitateari esker. 1833an bereizi ziren Leon, Zamora eta Salamancako herrialdeak, eta, 1979an, Gaztela eta Leon autonomia-erkidegoaren barnean utzi zituzten hirurak."}
{"id": "61611", "revid": "119347", "url": "https://eu.wikipedia.org/wiki?curid=61611", "title": "Sports Illustrated", "text": "Sports Illustrated AEBetako kirol aldizkaririk salduen eta irakurriena da. 3 milioi harpidedun eta asteroko 23 milioi irakurle ditu, herrialde hartako gizonezkoen %19a bilduz. Time Warner taldeak (New York) argitaratzen du.\n1954an sortu zuten."}
{"id": "61613", "revid": "1545", "url": "https://eu.wikipedia.org/wiki?curid=61613", "title": "Rolling Stone", "text": "Rolling Stone musika aldizkari entzutetsua da. Bi astean behin argitaratzen dute New Yorken, San Franciscon sortu bazuten ere 1967an.\nNazioarteko edizioak.\nAldizkariak Argentina, Australia, Alemania, Brasil, Errusia, Espainia, Frantzia, Indonesia, Italia, Japonia, Kolonbia, Mexiko, Turkia, Txina eta Txilen ere edizioak ditu."}
{"id": "61614", "revid": "1545", "url": "https://eu.wikipedia.org/wiki?curid=61614", "title": "Billboard", "text": "Billboard musika aldizkari entzutetsu eta beteranoa da. 1894an sortu zuten Cincinnatin (Ohio) eta gaur egun astean behin argitaratzen dute.\nBillboard Hot 100 ranking zerrenda aldizkariak aukeratzen du, eta baldintzatzen ditu diskoen salmentak eta guzti."}
{"id": "61615", "revid": "336", "url": "https://eu.wikipedia.org/wiki?curid=61615", "title": "Amhr\u00e1n na bhFiann", "text": "Amhr\u00e1n na bhFiann () Irlandako Errepublikako nazio ereserkia da. Abestia beste izenez ere ezaguna da: ingelesez A Soldier's Song (esanahia bera), \"Amhr\u00e1n N\u00e1isi\u00fanta na h\u00c9ireann\"/\"National Anthem of Ireland\" ().\nSorrera.\n1907an Peadar Kearney abestigileak eta Patrick Heeney musikagileak idatzi eta musikatu zuten, baina 1912 arte ez zen\"Irish Freedom\" aldizkarian argitaratu eta jendaurrean ezagutzera eman. Irlandako Independentzia Gerran irlandar matxinoen abesti gogoko eta abestuenen artean egon zen.\n1923an Liam \u00d3 Rinn itzultzaileak ingelesezko jatorrizko bertsioaren irlanderazko itzulpena burutu zuen, hain zuzen ere, Irlandako Konstituzioaren itzultzaile berbera.\n1926 urtetik aurrera hasieran batean Irlandako Estatu Askea eta ondoren Irlandako Errepublikaren ereserkia ofiziala da, lehengo koloniar garaiko \"God Save Ireland\" britainiar ereserki monarkikoa \"de facto\" ordeztu zuenean. 1934an, Irlandako Errepublikak eskubideak erosi zituen. Ereserkia irlanderaz abesten da.\nPolitika.\nGaur egun Irlandako Errepublikam ofizialtasuna bakarrik izan arren Irlandako abertzaleek \"Amhr\u00e1n na bhFiann\" dute Irlandako osoko ereserkitzat dute. Hori dela eta, eta abestia Irlandar errepublikanismoarekin estuki lotua dagoenez, Ipar Irlandako unionistek ez dute onartzen abestia. Hortaz, Uharte osoko taldeek jolasten duten kirol ekitaldietan unionistak sumindu edota liskarrak egon ez daitezen askoz ere neutralagoa den \"Ireland's Call\" kirol ereserkia jo eta abesten da.\nBestetik, bertsioa irlanderaz ingelesenaren bertsio \"askea\" da; adibidez, \"Sinne Fianna F\u00e1il\" ez da \"Soldiers are we\". Fianna F\u00e1il \u2014 hitzez hitz \"F\u00e1l\"en \"Fianna\" (gerlarien talde)- ingelesera itzuli zen \"Soldiers of Destiny\", \"Warriors of Destiny\" edo \"Soldiers of Ireland\" (euskeraz Irlandako soldaduak) eta horixe zen 1913 \u2013 1922 aldian irlandar boluntariei emandako izen alternatiboa. Horrexegatik \u201cFF\u201d inizialak bolunterioen xingolan agertu ziren. Gero, \u00c9amon de Valerak 1926an Fianna F\u00e1il izena eman zion bere alderdi politiko berriari. Hori dela eta, badaude \"Amhr\u00e1n na bhFiann\" bertsioek \"Sinne Laochra F\u00e1il\" \"Sinne Fianna F\u00e1il\"en ordez erabiltzen dutenak.\nBertsio ofiziala.\nHonakoa ekitaldietan abestu ohi den bertio ofizial edo laburtua da:\nHitzak.\nBertsio osoa hanoko hau da:"}
{"id": "61616", "revid": "42829", "url": "https://eu.wikipedia.org/wiki?curid=61616", "title": "National Geographic (aldizkaria)", "text": "National Geographic geografia, natura, zientzia eta historia jorratzen dituen hilabetekaria da, argazki ikusgarriz hornitua. 1888an sortu zuen, National Geographic Society delakoak Ameriketako Estatu Batuetan. Bereizgarritzat du aldizkariaren azala inguratzen duen marko horia.\nBeste hizkuntza batzuetan.\nJatorrizko aldizkaria ingelesez argitaratzen badute ere, gaur egun ia beste 40 hizkuntzatan ere kaleratzen dute, besteak beste gaztelaniaz (1997tik) eta frantsesez (1999tik)."}
{"id": "61617", "revid": "119347", "url": "https://eu.wikipedia.org/wiki?curid=61617", "title": "Natura", "text": "Natura edo izadia, zentzu zabalenean, mundu fisiko, natural eta materiala da. Izatasun fisikoa duten gauza guztien multzoa da, osotasuntzat hartua, eta, bereziki, izaki biziduntzat hartua, gizadi-ren aurrez aurre. Askotan ingurumenaren sinonimotzat ere erabiltzen da. Haren inguruko jakintzak natura zientziak dira, eta esparru honetako aztertzaile eta sustatzaileak naturalistak dira.\nGaur egungo erabileren barnean, \"izadi\" hitzak izaki bizidun mota guztien domeinu orokorrari erreferentzia egin diezaioke, landare eta animaliak kasu, eta, kasu batzuetan, objektu bizigabeekin lotutako prozesuei, baita eguraldia, geologia eta izaki hauek guztiek duten materia eta energia ere. Askotan, \"ingurune naturala\" esan nahi duela esaten da: animalia basatiak, harkaitzak, basoak, hondartzak, eta, oro har, gizakiak funtsean aldatu ez dituen gauza guztiak, edo nahiz eta gizakiak esku-hartu irauten dutenak. Gauza naturalen kontzeptu tradizionalago honek berezkoaren eta artifizialaren arteko bereizketa dakar (azken hau giza gogamenak edo kontzientziak egindako zerbait bezala ulertuta).\nHitza(k).\n\"Izadi\" \"izan\" aditzetik eratorria da -\"di\" atzizkia gehituz, eta gutxienez XX. mende hasieratik erabiltzen dute Hegoaldeko idazleek, batzuetan \"ixadi\" aldaerarekin.\n\"Natura\" latinezko \"natura\" hitzetik dator, \"berezko izaera\" esanahiarekin, nahiz eta jatorrizkoa \"jaiotza\" izan (\"natus\" hitzetik eratorria, \"jaioa\"). Oraingo esanahiarekin gutxienez Leizarragaren garaitik erabiltzen da euskaraz. Hitzak -a itsatsia du, baina hitz-elkarketan gal dezake. Hala ere urteotan nagusituz joan da -a hori ez kendu eta marratxoa erabiltzeko joera, batez ere jakintza- eta teknika-liburuetan eta ikasliburuetan.\nLurra.\nLurra Eguzki-sistemako bosgarren planetarik handiena da eta hirugarrena Eguzkitik hurbilena. Planeta telurikoen artean handiena da, eta unibertsoan bizia dagoela dakigun toki bakarra.\nLurraren klimaren ezaugarririk nabarmenenak dira bere bi eskualde polar handiak, bi eskualde epel nahiko estuak eta eskualde ekuatorial, tropikal eta azpitropikal zabal bat. Lurrazalaren %70 inguru ur gaziko ozeanoz estalita dago. Gainerakoa, kontinente eta uharteetan datza, Lur bizigarriaren zatirik handiena ipar hemisferioan dagoelarik.\nLurra prozesu geologiko eta biologikoen bidez eboluzionatu da, eta horiek jatorrizko baldintzen aztarnak utzi dituzte. Lurrazala hainbat plaka tektonikotan zatituta dago, oso astiro mugitzen direnak denbora geologikoak aurrera egin ahala (nahiz eta historian zehar gutxienez zenbait alditan posizioz nahiko azkar aldatu diren). Planetaren barnealdea aktibo mantentzen da, material urtuz osatutako geruza lodi batekin eta burdinan aberatsa den nukleo batekin, zeinak eremu magnetiko indartsu bat sortzen duen.\nGeologia.\nGeologia Lurra osatzen duen materia solido eta likidoak aztertzen dituen zientzia da. Geologiak Lurreko materialen konposizioa, egitura, propietate fisikoak eta dinamika ikertzen ditu, eta haien historia aztertzen, nola eratu, mugitu eta aldatu diren ulertzeko. Geologia diziplina akademiko nagusietakoa da, eta garrantzitsua da mineralen eta hidrokarburoen erauzketarako, izadi-arriskuak ezagutu eta arintzeko, eta iraganeko klimak eta inguruneak ulertzeko.\nGeologoen lanari esker Lurraren bizitza 4.600 milioi urtekoa dela dakigu (4,6 x 109). Era berean lurreko litosfera plaka tektonikotan banatuta dagoela aurkitu da, eta hauek astenosferan igerian daudela determinatu da. Geologiaren atal ezberdinek petrolioa, ikatza, burdina, kobrea, uranioa... aurkitzeko teknikak garatu dituzte. Beste hainbat arroka eta mineral ere ustiatzeko moduak aztertzen ditu.\nHistoria.\nLurra duela 4,54 mila milioi urte sortu zela kalkulatzen da, eguzki-nebulosatik, Eguzkia eta beste planeta batzuekin batera. Ilargia 20 milioi urte geroago sortu zen. Hasieran urtua izanik, Lurraren kanpoko geruza hoztu egin zen, lurrazal gotorra eratuz. Gas isurketek eta aktibitate bolkanikoak hasiera-hasierako eguratsa sortu zuten. Ur lurruna kondentsatzean, guztia edo gehiena kometen izotz zatietan jatorria zuena, itsasoak eta beste ur-iturriak sortu zituen. Uste denez, duela 4 mila milioi urte inguru bertako erreakzio kimiko indartsuek molekula autoerreplikatzaile bat eragin zuen.\nEguratsa eta klima.\nLurraren atmosfera ekosistema mantentzeko faktore garrantzitsua da. Lurra inguratzen duen gas geruza mehea grabitateak eusten du bere lekuan. Airearen osagai nagusiak dira nitrogenoa, oxigenoa eta ur lurruna, baina baita ere kopuru txikiagoan karbono dioxidoa, argona eta abar. Presio atmosferikoa etengabe jaisten da altitudea handitu ahala. Ozono-geruzak paper garrantzitsua du lurrazalera iristen den erradiazio ultramorea (UV) murrizten, DNA erraz hondatzen duenez, lurrazaleko bizia babesteko balio baitu. Atmosferak ere beroa gordetzen du gauean, eta horrela eguneroko tenperatura alde handiak murrizten ditu.\nEguraldiaren aldaketak atmosferaren behealdean gertatzen dira ia erabat, eta sistema konbektibo gisa jarduten du beroa birbanatzeko. Itsaslasterrak klima definitzen duen beste faktore garrantzitsu bat dira, bereziki urpeko zirkulazio termohalinoa, ekuatoreko itsasoetako bero-energia lurburuetara banatzen duena. Itsaslaster horiek lagundu egiten dute neguaren eta udaren arteko tenperatura-aldeak apaltzen eremu epeletan. Are gehiago, aire eta itsaslasterrek egiten dituzten bero-energiaren birbanaketarik gabe, tropikoak askoz beroagoak izango lirateke eta lurburuetako eskualdeak askoz hotzagoak.\nEguraldiak ondorio onuragarriak eta kaltegarriak izan ditzake aldi berean. Muturreko fenomeno meteorologikoek, hala nola tornadoek edo urakanek, energia-kantitate handia erabil dezakete beren ibilbidean, eta dena suntsitu. Landareek mendekotasuna garatu dute urtaroetako eguraldi desberdinekiko, eta bat-bateko aldaketek, urte batzuk baino irauten ez badute ere, eragin suntsitzailea izan dezakete, bai landaredian, bai elikatzeko horren mende dauden animalietan.\nKlima, epe luzeko eguraldiaren ezaugarri-multzoa da. Kliman eragina duten hainbat faktore ezagutzen dira, besteak beste, itsaslasterrak, gainazaleko albedoa, berotegi gasak, eguzki-argitasuneko aldakuntzak eta Lurraren orbitaren aldaketak. Erregistro historikoetan oinarrituta, Lurrak iraganean klima aldaketa drastikoak izan zituela ezagutzen da, izotz aroak barne.\nEguraldia sistema kaotiko bat da, zeina erraz eraldatzen den ingurunearen aldaketa txikiekin. Horregatik, eguraldiaren iragarpena egun gutxi batzuetara mugatzen da. Oro har, bi gauza ari dira gertatzen mundu osoan: batez besteko tenperatura handitzen ari da eta eskualdeko klimek aldaketa nabarmenak jasaten ari dira.\nUra.\nUra hidrogenoz eta oxigenoz osatutako gai kimiko bat da (H2O), eta ezinbestekoa da bizi-forma ezagun guztietarako. Ohiko erabileran, urak bere egoera edo itxura likidoari bakarrik egiten dio erreferentzia, baina urak egoera solidoa (izotza) eta gaseosoa (lurruna) ere baditu ingurune naturalean. Urak Lurraren azaleraren %71 estaltzen du. Lur planetan, batez ere itsasoetan eta beste ur eremu handietan aurkitzen da, eta %1,6 lurpean (akuiferoetan) eta 0,001% airean (lurrun, hodei eta prezipitazioetan). Itsasoak azaleko uraren %97 dira, glaziar eta lurburuetako izotz-kaskoak %2,4 eta lehorreko urak (ibai, aintzira eta istingak esaterako) %0,6. Horretaz gain, kopuru \u00f1imi\u00f1o bat organismo bizietan eta fabrikatutako produktuetan dago.\nItsasoak.\nItsasoak (eta ozeanoak) gesalezko hedadura handiak dira, hidrosferaren osagai nagusiak. Lurraren azaleraren %71 (361 milioi kilometro karratu) itsasoak estaltzen du, ur eremu etengabea, baina ohi bezala ozeano nagusitan eta itsaso txikiagoetan banatzen dena. Eremu honen erdia baino gehiagoren sakonera 3.000 metrotik gorakoa da. Itsasoen batez besteko gazitasuna, gutxi gorabehera, %3,5 da, eta ia gesal guztiarena %3 eta %3,8 artean dago.\nOzeanoen banaketa hein handi batean kontinenteen, uhartedien eta beste irizpideen arabera definitzen dira. Ohiko banaketa honakoa da (hedadura jaitsiz):\nOzeano Barea, Ozeano Atlantikoa, Indiako ozeanoa, Ozeano Australa eta Ozeano Artikoa. Ozeanoetako eremu txikiagoek itsaso, golko, badia eta beste izen batzuk hartzen dituzte.\nAintzirak.\nAintzirak (edo lakuak) lurrez inguratuta dagoen ur eremuak dira. Aintzira gehienek ur geza dute, eta gehiago daude Ipar hemisferioan Hego hemisferioan baino. Gehienetan, ur-hornidura nagusia ibai eta errekek egiten dute. Txikiei urmael edo umantzi deritze.\nAintzira asko artifizialak dira (urtegiak) eta helburu jakin batekin erabili dira: industrian edo nekazaritzan erabiltzeko, energia hidroelektrikoa sortzeko, edateko ura hornitzeko, ingurunea estetikoki hobetzeko edo aisialdia garatzeko.\nIbaiak.\nIbaia ur-laster naturala da, normalean ur gezazkoa, itsasora, aintzira batera edo beste ibai baterantz doana. Kasu gutxitan, ibai bat lurpean desagertzen da edo erabat lehortzen beste ur-eremu batera iritsi baino lehen. Ur-laster txikiagoak beste era batera izendatzen dira, besteak beste, \"erreka\", \"errekasto\", \"lats\", \"uhaitza\" eta \"bidaso\". Ibaia uraren zikloaren zati da.\nIbaiko uraren jatorria askotarikoa izan daiteke: lurreko euri-urak jasotzetik, lurpeko uren azaleratzetik, iturburuetatik edo metatutako izozten eta elurretik (adibidez glaziar eta izoztegietatik). Holozenoko iraungipen masiboa gertatzen ari den honetan, ibai eta errekek zeregin garrantzitsua dute igarobide ekologiko bezala, habitat zatikatuak konektatzeko eta, horrela, bioaniztasun mantentzeko.\nEkosistemak.\nEkosistemak faktore biotiko eta abiotiko ezberdinek osatzen dituzte, elkar-erlazioan funtzionatzen dutenak. Egitura eta konposizioa elkar-erlazioan dauden hainbat ingurumen-faktorek zehazten dute. Faktore hauen aldaketek ekosisteman eraldaketa dinamikoak abiaraziko dituzte. Osagai garrantzitsuenetako batzuk lurra, atmosfera, eguzkiaren erradiazioa, ura eta organismo biziak dira.\nFaktore abiotiko eta biotikoek kate trofikoen bidez lotutako sistema irekia osatzen dute, kanpoko ingurunearekin materia eta energia trukatzen dituena, baita beren ingurumenarekin ere. Truke horretan duten zereginaren arabera, ekosistemaren parte diren izaki bizidunak bost maila trofikotan sailkatzen dira: ekoizleak, kontsumitzaile primarioak, kontsumitzaile sekundarioak, deskonposatzaileak eta eraldatzaileak.\nGiza ekosistema adigaia gizadi/izadi dikotomian oinarritzen da, eta espezie guztiak ekologikoki elkarren mende daudela dioen ideian, baita beren biotopoaren faktore abiotikoetan ere.\nEkologia da izaki bizidunak eta haien arteko harremanak (ekosistemak) aztertzen dituen jakintza arloa.\nEkosistemen beste sailkapen bat komunitateen arabera egin daiteke, giza ekosistemaren kasuen bezala. Sailkapen zabalena, nahiz eta gaur egun anilisi sakonez azterturik egon, organismo bakar gisa ikusten den planetako bizitza multzo osoarena da, Gaia hipotesia izenarekin ezagutzen dena.\nBizia.\nBiziaren definizioari buruzko adostasun unibertsalik ez dagoen arren, zientzialariek, oro har, onartzen dute bizitzaren adierazpen biologikoak honako faktore edo funtzioak dituela ezaugarri: antolaketa, metabolismoa, haztea, moldaera, estimuluei erantzutea eta ugalketa. Modu sinpleagoan, organismoen egoera bereizgarritzat har daiteke bizia.\nLurreko organismoek (landareak, animaliak, onddoak, protistak, arkeak eta bakterioak) ezaugarri komun hauek dituzte: zelularrak dira, ur eta karbonoan oinarritutako antolaketa konplexua dute, metabolismoa dute eta gai dira hazteko, estimuluei erantzuteko eta ugaltzeko. Horregatik, ezaugarri horiek dituen entitate bat bizirik dagoela uste da. Hala ere, biziari buruz dauden definizio guztiek ez dituzte propietate horiek guztiak funtsezkotzat jotzen.\nBiosfera Lurraren kanpoko geruzaren zatia da (atmosfera, lurzorua eta ura barne hartzen dituena), non bizia gertatzen den. Ikuspegi geofisiologikotik, biosfera izaki bizidun guztiak eta hauen arteko harremanak integratzen dituen sistema ekologiko globala da, litosferarekin (harriak), hidrosferarekin (ura) eta atmosferarekin (airea) duten interakzioa barne. Gaur egun, Lurrak 75.000 milioi tona biomasa (bizi-masa) dituela uste da, biosferaren barnean bizi dena.\nLurraren biomasa osoaren bederatzi hamarren inguru landare-bizia da, eta horren mende dago animalien bizitza .\nBiologia da biziaren jatorria, izaki txikienak diren mikrobioetatik animalia handietara, aztertzen dituen zientzia.\nZientzialari gehienen ustez Lur planetaren gainean bizia orain dela 3.500-3.000 milioi urte inguru agertu zen. Orain arteko fosil zaharrenak 3.700 milioi urte dituzten estromatolitoak dira, Groenlandian.\nIzadia eta gizadia.\nGizakiak, Lurreko biomasa osoaren zati \u00f1imi\u00f1oa baino ez diren arren, gizakien eragina izadian neurriz kanpokoa da. Eragin horren gehiegizko garrantziagatik, ingurune naturaltzat eta artifizialtzat jotzen direnen arteko muga ez dago argi, bi muturretan izan ezik. Muturreko ingurune naturaletan ere, inolako giza eraginik ez duenen kopurua txikituz doa abiada handian.\nGizakiek teknologia garatzean, baliabide naturalak gehiago ustiatu ahal izan ditu eta izadi-arriskuak ekiditen edo arintzen lagundu du. Era berean, gizadiak izadiari egindako mehatxuak ugaritu dira, besteak beste, kutsadura, baso-soiltzea eta marea beltzak. Gizakiek landare eta animalia batzuen iraungipena eragin du eta, adituen ustez, seigarren iraungipen masiboaren erantzuleak dira.\nEdertasuna.\nHistorian zehar, izadiaren edertasuna gai nagusia izan da artean, horri buruzko lanak liburutegietako sail handiak betez. Arteak (argazkigintza, margolaritza, poesia eta abarrek) izadia hainbeste erretratatu eta goraipatu izana, agerian uzten du pertsona askok izadai edertasunarekin lotzen duten indarra. Ideia-elkarte hori zergatik existitzen den eta elkartea zertan datzan aztertzen du estetika izeneko filosofiaren adarrak. Oinarrizko ezaugarri batzuez gain, zeinekin filosofo asko ados dauden, edertasuna definitzeko unean iritziak ia zenbatezinak dira.\nLurraz haratago.\nKanpo-espazioa, gehienetan soilki espazioa ere deitua, unibertsoko eskualde nahiko hutsak izendatzen ditu, atmosferatik haratago dagoen. Ez dago muga zehatzik Lurreko atmosferaren eta espazioaren artean, hura pixkanaka ahitzen baita altitudea handitu ahala. Eguzki Sistemaren mugen barnean dagoen espazio kosmikoa planetarteko espazioa deitzen da. Heliopausak mugatzen du izarrarteko espazioarekin.\nKanpo-espazioa berez oso zabala bada ere, ez dago hutsik. Bertan, modu oso sakabanatuan bada ere, dozenaka molekula organiko daude orain arte mikrouhin erradiazioari esker aurkitutakoak, zeinak nukleo atomiko ionizatuek eta zenbait partikula azpiatomikok osatuak dauden. Gas, plasma, hauts kosmiko eta meteoro txiki batzuk ere badaude. Gainera, gizakiek beren jardueraren arrastoak utzi dituzte kanpo-espazioan, eskifatutako eta eskifatu gabeko jaurtiketetatik ateratako materialen bidez. Objektu horiei guztiei \"zabor espaziala\" deitu zaie, eta espazio-ontzientzat arriskutsuak izan daitezke. Batzuk aldizka atmosferara erortzen dira.\nNahiz eta Lurra den Eguzki-sistemaren barnean bizitza edukitzeko ezagutzen den leku bakarra, frogek adierazten dute Martek iraganean ur likidoa izan zuela gainazalean. Aldi labur batez Marteren historian, ur hori bizia sortzeko gai ere izan zitekeen. Gaur egun, ordea, Marten geratzen den ur gehiena izoztuta dago. Marten bizitza existitzen bada, litekeena da lur azpian kokatzea oraindik ur likidoa egon daitekeen lekuan.\nBaldintzak beste planeta lurtarretan, Merkurio eta Artizarrean, latzegiak dirudite guk ezagutzen dugun bezalako bizia mantentzeko. Baina uste izan da Europa, Jupiterren laugarren ilargi handiena, ur likidoko itsaso bat izan dezakeela gainazal azpian, eta bizia eduki.\nAstronomoak Lur analogoak aurkitzen hasi dira, hau da, izar bat inguratzen duen espazioko zona bizigarrian dauden planetak, eta, beraz, guk ezagutzen dugun moduko bizia eduki dezaketenak.\nIzadia ertian.\nGrezia klasikoan, Platonen Fedro laneko gai nagusietako bat izadia da."}
{"id": "61625", "revid": "1310", "url": "https://eu.wikipedia.org/wiki?curid=61625", "title": "Herra", "text": ""}
{"id": "61626", "revid": "56334", "url": "https://eu.wikipedia.org/wiki?curid=61626", "title": "Higuin", "text": "Higuina edo nazka usain, zapore eta itxura txarreko substantzia organiko zenbaitek , hala nola gernua, kaka, elikagai ustelak eta animalien erraiak, eragiten duten giza-erreakzioa da, azkenean goragalea ere eragin dezaketenak. Hedaduraz, oso desatseginak diren substantzia, gauza, pertsona eta egoerei aplikatzen zaie."}
{"id": "61627", "revid": "512", "url": "https://eu.wikipedia.org/wiki?curid=61627", "title": "Teknezio", "text": "Teknezioa elementu kimiko bat da, Tc ikurraz adierazten da eta 43 zenbaki atomikoa dituena. Taula periodikoan 5. periodoa eta 7. taldean kokatzen da. Trantsiziozko metal bat da. Isotopo egonkorrik ez daukan elementurik arinena da.Taula periodikoan aurkitzen den lehenengo elementu sintetikoa da.\nEzaugarri nagusiak.\nTrantsizio-metal kristalino eta gris zilarkara honen propietate kimikoak renioaren eta manganesoaren artekoak dira. Teknezio-99m (99mTc) isomero nuklearra medikuntza nuklearrean erabiltzen da mota askotako test diagnostikoak egiteko. 99Tc isotopoa gamma izpirik gabeko beta partikulen iturri gisa erabiltzen da.\nElementua aurkitua izan baino lehen, Dmitri Mendeleievek 43. elementuaren propietateak aurresan zituen. Mendeleievek bere taula periodikoan hutsune bat zegoela konturatu zen eta falta zen elementuari \"eka-manganeso\" deitu zion. 1937an 97Tc isotopoa artifizialki sortutako lehen elementua bihurtu zen. Hortik datorkio, hain zuzen, izena (grezieraz \"\u03c4\u03b5\u03c7\u03bd\u03b7\u03c4\u03cc\u03c2\", alegia \"artifiziala\"). Lurrean existitzen den tekneziorik gehiena fisio nuklearraren ondorio da, uranio-235 isotopoa erreaktore nuklearretan erretzean sortzen baita. Ez da existitzen 4,2 milioi urte baino gehiago irauten duten teknezio-isotoporik eta, beraz, 1952an izar gorri erraldoietan aurkitu zenean, ikusi zen izarrek elementu astunak ekoitz ditzaketela. Teknezioa modu naturalean ere agertzen da, aztarna-elementu gisa bada ere, uranio-meen fisio espontaneoaren ondorioz edo molibdeno-oreen neutroi-harrapaketaren ondorioz."}
{"id": "61628", "revid": "1545", "url": "https://eu.wikipedia.org/wiki?curid=61628", "title": "The Lancet", "text": "The Lancet barne medikuntzako aldizkaririk garrantzitsuen eta erreferentziazkoenetarikoa da. Halaber, munduko aldizkari medikorik zaharrenetarikoa da.\n1823an sortu zuten Londonen (Erresuma Batua). Gaur egun astero argitaratzen dute."}
{"id": "61629", "revid": "1545", "url": "https://eu.wikipedia.org/wiki?curid=61629", "title": "JAMA", "text": "JAMA (\"Journal of the American Medical Association\") barne medikuntzako aldizkaririk garrantzitsuen eta erreferentziazkoenetarikoa da. Halaber, munduko aldizkari medikorik zaharrenetarikoa da.\n1883an sortu zuten Filadelfian (Pennsylvania). Gaur egun astero argitaratzen dute."}
{"id": "61630", "revid": "1545", "url": "https://eu.wikipedia.org/wiki?curid=61630", "title": "British Medical Journal", "text": "British Medical Journal (BMJ) barne medikuntzako aldizkaririk garrantzitsuen eta erreferentziazkoenetarikoa da. Halaber, munduko aldizkari medikorik zaharrenetarikoa da.\n1840an sortu zuten Londonen (Erresuma Batua). Gaur egun astero argitaratzen dute.\nEbidentzian Oinarritutako Medikuntzaren sustatzaile handia da."}
{"id": "61631", "revid": "1545", "url": "https://eu.wikipedia.org/wiki?curid=61631", "title": "European Respiratory Journal", "text": "European Respiratory Journal (ERJ) pneumologiaren aldizkaririk garrantzitsuena da Europa mailan eta munduko interesgarrienetarikoa da.\nLeidenen (Herbehereak) hilabetero argitaratzen dute 1988tik."}
{"id": "61632", "revid": "90523", "url": "https://eu.wikipedia.org/wiki?curid=61632", "title": "Erromatarrei Gutuna", "text": "Erromatarrei egindako epistola Bibliako Itun Berriko liburua da. Bibliaren edizio ia guztietan Apostoluen Eginak izeneko liburuaren ostean agertu ohi da. San Paulok idatzi zuen K. o. 57-58 urte inguruan, artean Korinton zela.\nErromako kristau elkarteari idatzitako gutun honek Ebanjelioa kultura eta herri guztientzat dela azpimarratzen du. Horretarako Itun Zaharreko aipamen ugari jaso zituen Paulok, judutar jatorriko kristauengan sortutako mesfidantzak leuntzeko asmoz. Zehatz-mehatz, hauek ziren bere helburu garrantzitsuenak:\nEpistola hau idatzi zuenean Erroman izan gabea zen oraindik, baina bertan aipatzen dira Inperioko hiriburuko berri jasotzeko erabili zituen iturriak: Priszila eta Akila. Gutuna bera ere Febe deituriko emakume batek eraman zuen Erromara."}
{"id": "61633", "revid": "284", "url": "https://eu.wikipedia.org/wiki?curid=61633", "title": "Ebanjelioa", "text": ""}
{"id": "61634", "revid": "97", "url": "https://eu.wikipedia.org/wiki?curid=61634", "title": "Gnome", "text": ""}
{"id": "61635", "revid": "119347", "url": "https://eu.wikipedia.org/wiki?curid=61635", "title": "Rosa Fern\u00e1ndez Rubio", "text": "Rosa Fern\u00e1ndez Rubio (Cangas del Narcea, 1960ko otsailaren 20a -), alpinista asturiarra da.\nEspainiako lehen emakumea izan da munduko kontinente bakoitzeko zazpi tontorrik altuenak () igotzen: Everest (8.850 m, Asia), Aconcagua (6.959 m, Hego Amerika), McKinley mendia (6.194 m, Ipar Amerika), Kilimanjaro (5.895 m, Afrika), Elbrus (5.642 m, Europa), Puncak Jaya (4.884 m, Ozeania) eta Vinson (4.897 m, Antartika)."}
{"id": "61636", "revid": "512", "url": "https://eu.wikipedia.org/wiki?curid=61636", "title": "Renio", "text": "Renioa elementu kimiko bat da, Re ikurra eta 75 zenbaki atomikoa dituena. Trantsizio-metal zuri zilarkara, arraro, astun eta polibalente honek manganesoaren antzeko propietate kimikoak dauzka eta hainbat aleaziotan erabiltzen da. Renioa molibdenoaren ekoizpenaren azpiproduktu gisa erdiesten da. Renio-molibdeno aleazioak supereroaleak dira. Naturan aurkitu zen azken elementua izan zen eta Lurrean existitzen diren hamar elementurik garestienen artean dago.\nEzaugarri nagusiak.\nRenioak elementu guztien arteko urtze-punturik altuenetakoa dauka (wolframioak eta karbonoak soilik daukate altuagoa). Dentsoenetakoa ere bada, platinoak, iridioak eta osmioak soilik gainditzen baitute. Elementu guztien artean oxidazio-egoera gehien duena da: -3, -1, +1, +2, +3, +4, +5, +6 eta +7. Egoerarik arruntenak +7, +6, +4, +2 eta -1 dira.\nMerkataritza-erabilerarako forma nagusia hautsa da, baina bateratu egin daiteke, metalaren dentsitatearen % 90 daukan forma konpaktu bat lortuz. Suberatzen denean, metal hau oso harikorra da eta bihurritu, kiribildu edo ijeztu egin daiteke. Renio-molibdeno aleazioa supereroalea da 10 K-eko (-263,15 \u00b0C) tenperaturan; wolframio-renio aleazioak ere supereroaleak dira 4 eta 8 K inguruan. Renioa bera supereroalea da 2,4 K-eko (-270,75\u00a0\u00b0C) tenperaturan."}
{"id": "61637", "revid": "28807", "url": "https://eu.wikipedia.org/wiki?curid=61637", "title": "Nazka", "text": ""}
{"id": "61638", "revid": "512", "url": "https://eu.wikipedia.org/wiki?curid=61638", "title": "Vasili Kandinski", "text": "Vasili Vasilievitx Kandinski \u2014\u2014 (Mosku, Errusiar Inperioa, 1866ko abenduaren 16agreg./abenduaren 4ajul. - Neuilly-sur-Seine, Ile-de-France, Frantzia, 1944ko abenduaren 13a) margolaria eta pinturaren teorikoa izan zen, XX. mendeko artistarik ospetsuenetako bat; izan ere, pinturan abstrakzioaren aitzindari izan zen.\nMoskun jaio zen, familia aberats batean. Txikitatik, gurasoek musikarekiko maitasuna irakatsi zioten, eta horrek eragina izan zuen gero haren lanean. Kandinskyk ikusi zuen musikak ez zuela zertan gai ezaguterraz bati lotuta egon erantzun emozional bat sortzeko, eta hausnarketa horretatik ondorioztatu zuen pinturak musikak bezain abstraktua izaten saiatu behar zuela. Haren lanetako batzuk arte modernoko lehenengo lan erabat abstraktuen artean daude. Koloreak, formak eta lerroak kontu handiz hautatuta, Kandinskyk uste zuen baieztapen plastiko unibertsalak sor zitzakeela, eta ikusleei artistaren barne-ikuspegia ezagutarazi. Errusian trebatu zenetik, eta Alemanian eta Frantzian emandako aldi oparoetan barna, Kandinskyk erakutsi zuen jakin-min intelektual handia zuela eta etengabe forma berriak bilatzen zituela.\nDiotenez, Kandinskyk sinestesia zuen; hau da, entzuteaz gain, kolore gisa ikusi ere egin zitzakeen soinuak. Artistak koloreei buruzko teoria konplexuak garatu zituen koloreek emozioak eta musika-instrumentuen soinuak gogora ekartzeko duten moduari lotuta. Adibidez, Kandinskyk uste zuen gorriak indarra, energia eta poza iradokitzen zituela, eta tronpetaren soinuarekin ere lotzen zuen kolore hori.\nBizitza.\n1871. urtean, 5 urte zituela, Vasili eta haren familia Odesara joan ziren bizitzera.\nOdesan haurtzaroa igaro ostean, Zuzenbidea eta Ekonomia goi mailako ikasketak egin zituen Moskuko Unibertsitatean. Gero bere zeregin profesionaletan arrakastatsu izan zen, Erromatar Zuzenbideko katedra eskaini baitzioten Dorpat Unibertsitatean.\n1896an Municha aldatu zen eta, hogeita hamar urterekin, hango Arte Ederretako Akademian pintura ikasketei ekin zien.\nGaztaroa.\n1901ean, \"Phalanx\" izeneko taldea sortu zuen eta klaseak eman zituen bertan, Frantziako abangoardiak Municheko giro zurrunean txertatzeko xedean. Kandinskiren lehenengo obrak espatulaz eginiko paisaiak dira, hasiera batean ilunak eta gero kolore bizia hartzen dutenak. Erdi Aroko tradizio alemaniar eta errusiarretan oinarritutako fantasiazko irudiak landu zituen. Denboraldi honetan, esperimentazio teknikoa nabarmena da, batez ere, tenplea erabiltzen duenean paper ilunaren gainean, atzetik argiztatutako gardentasun itxura eman nahian. Argi-ilunaren indarrak garrantzi handia hartzen du eta irudiak eta atzealdeak nahasten dira, ia konposizio abstraktu batera iritsiz.\n1902an egin zuen lehen erakusketa eta lehenengo xilografiak ere egin zituen. 1903 eta 1904an Italia, Herbehereak, Afrika edo Errusian bidaiatzen ibili zen. 1904an, Parisen egin zuen erakusketa, Udazkeneko Aretoan.\n1909an, Municheko Artisten Elkarte Berriaren (NKVM) presidente hautatu zuten. Urte berean taldearen lehenengo erakusketa izan zen Municheko Thannhauser galerian. Hamarkadaren amaiera aldera, Kandinskiren pinturetan osotasunerako grina ikusten da, kolorearen nagusitasuna, edozein sakonera gogoratuko lukeen ilusioa alboratuz. Zaldunen borrokaldien koadroak 1909an hasi ziren eta, hauetan ere, zeruertza, beste espazio erreferentziak bezala, desagertzen doa.\nHelduaroa.\n1910ean bere lehenengo akuarela abstraktua egin zuen. Bertan, orbanean, bi kolore daude nagusi, gorria eta urdina, nolabaiteko uztarketa duten koloreak ziurrenik, beti batera agertzen baitira Kandinskiren obretan. Gorria beroa da eta zabaltzeko joera du; urdina, berriz, hotza da eta biltzen ahalegintzen da. Kontrasteen legearen egiaztapena dirudi, bi kolore batuz, kenduz... Ikur linealak ere badaude, mugimenduren baten seinale, orban horien norabidea edo erritmoa adierazi nahiko balute bezala. Akuarela osoa jartzen da horrela mugimenduan.\n1911n, \"IV. konposizioa\" egin zuen. Marrazkiak sinpleak dira, koloreak arbitrarioak eta espazioa ez dago batere garbi; zaila gertatzen da koadroaren gaia jakitea aurreko koadroen erreferentziarik izan gabe. Ikuslearentzako, lerroaren erabilera, elementu independentea edo kolorearen muga denean, harrigarria suertatzen da. Urte hartan, Kandinski eta Franz Marc NKVMetik atera eta \"Der Blaue Reiterren\" oinarriak zehaztu zituzten, 1912an almanaka bat sortu zutelarik. Lehenengo erakusketa abenduan izan zen, Municheko Thannhauser galerian. Urte berean, Kandinskik \"Espiritualtasuna Artean\" argitaratu zuen.\n1912an, Kandinskiren eta Marcen obren almanaka argitaratu zen eta Blaue Reiterren bigarren erakusketa izan zen Hans Goltz galerian. Urte berean, Kandinskiren bakarkako lehen erakusketa izan zen Berlineko Der Sturm galerian. Garai honetan, Kandinskiren gairik gustukoenak bortitzak eta apokaliptikoak dira eta Alemaniako eta Errusiako pintura erlijioso herrikoietatik datoz.\n1913ko lanetan, \"Lerro beltzen\" garaian, ezin dugu gai batetik abiatutako abstrakzioaz hitz egin. Koloreak eta lerroak izugarrizko espresioa hartu dute eta ez dute aurrez ezarritako eredua jarraitzen. Hauek dira benetan abstraktuak diren lehen obrak.\nUrte berean obra berri bat aurkeztu zuen Armory Shown, New Yorken.\nLehen mundu gerra hastean, Errusiara itzuli zen eta bertan geratu zen 1921. urtera arte.\nArte abstraktua.\nKandinskiren abstrakzioranzko garapenaren justifikazio teorikoa Wilhelm Worriengerrek 1908an argitaratu zuen \"Abstrakzioa eta enpatia\" delakoan bilatu behar dugu. Worringerren ustez, Pizkundeko legeak ez dira nahikoak, jada, eta artista askok, errealitatetik abiatzen badira ere, bulkada abstrakto baten eragina dute; horregatik, artearen azken tendentziak materialismo gutxiago duten gizarteetan sortu dira.\nVasili, Piet Mondrian bezala, teosofian oso interesatuta zegoen eta, haien ustean, horixe zen munduko erlijio guztien dotrina eta errituen azpian zegoen egia; itxurak ezkutatzen zuen esentzia eta horrek izateko arrazoi bat eskaintzen zion arte abstraktuari.\n\"Artean dagoen espiritualtasuna\" lanean espiritualtasun handiko garai berri batez eta pinturak eskaini diezaiokeenaz ari da. Arte berria kolorearen hizkuntzan oinarritu behar du eta Kandinskik tonu bakoitzaren propietate emozionalak ematen dizkigu. Aurrez izandako kolorearen teoriak baztertuz, bera ez da espektroan oinarritzen, arimaren erantzunean baizik.1913an, bere lan bat aurkeztu zuten New Yorkeko Armory Show delakoan.\nLehen Mundu Gerra garaian, Moskura itzuli zen 1921 arte.\n1917ko Urriko iraultzatik aurrera, Kandinski lan administratiboa egiten aritu zen CPErentzat (Herriaren Heziketarako Elkartea) eta, besteak beste, arte eskolen hezkuntza sistemarako erreforma izango da aztertuko duten proiektuetako bat.\n1920an, INJUK (Kultura Artistikoarentzako Institutua) sortu zutenetako bat izan zen eta garai honetan piztu ziren Kandinski, Malevitx eta beste hainbat margolari idealisten eta konstruktibisten (Vladimir Tatlin eta Aleksandr Rodtxenko) arteko ika-mikak. Azken talde honek laguntza handia izan zuen Iraultzaren aginte politikoak martxan jarritako Monumentuak Propagandarako planean. Tentsio giro horrek, Kandinski Errusiatik alde egitea bultzatu zuen.\n1922an, Weimarrera joan zen (Alemania) eta klase teorikoak ematen aritu zen Bauhaus eskolarako. Bauhaus estatu mailako arte-eskola zen, eragin handiko arte-, arkitektura- eta diseinu-eskola, 1919an Weimarren (Alemanian) sortua. Besteak beste, eguneroko bizitzaren kalitatea areagotu nahi zuen, diseinu-estetika moderno eta unibertsal baten bidez. 1933ra arte egon zen zabalik, nazien presioaren ondorioz itxi zuten arte.\nIrakasle garrantzitsua izan zen Bauhausen. Aitzindaria izan zen diseinua, argazkilaritza, arkitektura eta arte-hezkuntza bezalako diziplinetako pedagogiaren ikuspegi berriak proposatzen; 1919 eta 1933 artean egon zen zabalik Bauhaus, baina egun oraindik ere badu eragina. Kandinskyrekin eskolako beste irakasle batzuk izan ziren hauek; Annie eta Josef Albers, Johannes Itten eta Paul Klee. Bere ibilbidean kolorea, forma eta haien efektu psikologiko eta espiritualak ikertu zituen, geometrian oinarritutako formaren teoria bat garatzeko. Kandinskyren ustez, triangeluak ekintzarekin eta indarkeriarekin erlazionatutako emozioak irudikatzen ditu; karratuak, bakea eta lasaitasuna; eta zirkuluak, espiritualtasuna.\nBauhausen ematen zituen marrazketa-eskoletako batean, Kandinskyk orri beltz batean kolore desberdineko karratuak marrazteko eskatu zien ikasleei, eta gauza bera egiteko orri zuri batean.1926an, \"Puntua eta lerroa plano gainean. Elementu piktorikoen analisirako ekarpena\" argitaratu zuen, aurreko lanaren jarraipena. Bauhausen geratu zen 1933ra arte, Hirugarren Reichak erakundea itxi zuen arte.\n1933an, Parisera joan zen eta bertan jarraitu zuen bere lanean, 1944an Neuilly-sur-Seinen (Frantzia) hil zen arte, 78 urte zituela."}
{"id": "61639", "revid": "512", "url": "https://eu.wikipedia.org/wiki?curid=61639", "title": "Bah\u00e1'\u00ed Munduko Erdigune", "text": "Baha'i Mundu Erdigunea Bah\u00e1'\u00ed-en erdigune espiritual eta administratiboa da. Haifa-Akre badiaren inguruan dago kokaturik, Israel. Haifan oso erraz atzeman daiteke portuaren gainean dagoen Karmel mendiko lorategiengatik. Honako eraikin hauek osatzen dute: Bah\u00e1'u'll\u00e1h-ren hilobia Bahji-n, Akk\u00e1 ondoan; B\u00e1b-en santutegia eta haren inguruko lorategiak Karmel mendian Haifan, eta horren ondoan Bah\u00e1'\u00ed Arkua osatzen duten beste eraikinak, hala nola, Nazioarteko Artxibategiak, Testu Sakratuen Ikasketa Zentroa, Justizia Etxe Unibertsalaren Egoitza eta Nazioarteko Irakaskuntza Zentroaren Egoitza, besteak beste.\nNazioarte mailan, Bah\u00e1'\u00ed komunitatearen zuzendaritza eta koordinazioa Baha'i Mundu Zentroan egiten da. Haifatik, informazioa nazioko bah\u00e1\u2019\u00ed erkidegoetara igortzen da; nazioarte mailako helburu eta planak hedatzen dira; garapen ekonomiko eta sozialerako proiektuen jarraipena egiten da; estatistikak bildu eta landu egiten dira; eta nazioarte mailako fondoak administratzen dira. Bertara egiten dute erromesaldia bah\u00e1'\u00edek.\nJustizia Etxe Unibertsala, Bah\u00e1'\u00ed fedearen gobernu-organo gorena, Haifan du egoitza. Bere bederatzi kideak bost urtero hautatzen dituzte mundu guztiko Nazio Batzar Espiritualetako kideek. Nazioarteko Irakaskuntza Zentroak ere bertan du egoitza. Bederatzi kidez ere osatuta, kontseilari kontinentalen lana kudeatzen dute eta haien eta Justizia Etxearen arteko zubi lana egiten dute."}
{"id": "61640", "revid": "15795", "url": "https://eu.wikipedia.org/wiki?curid=61640", "title": "Bahai Federaren Munduko Zentroa", "text": ""}
{"id": "61641", "revid": "535", "url": "https://eu.wikipedia.org/wiki?curid=61641", "title": "Pabe", "text": ""}
{"id": "61642", "revid": "336", "url": "https://eu.wikipedia.org/wiki?curid=61642", "title": "Seaborgio", "text": "Seaborgioa elementu kimiko sintetiko bat da, Sg ikurra eta 106 zenbaki atomikoa dituena. Bere isotoporik egonkorrena den 271Sg-k 2,4 minutuko erdibizitza dauka. Kimikoki segurasko wolframioaren antzekoa da."}
{"id": "61643", "revid": "90523", "url": "https://eu.wikipedia.org/wiki?curid=61643", "title": "Herrialde Komuneroa", "text": "Herrialde Komuneroa (, TC) Gaztelako (Espainia) alderdi politiko nazionalista edo gaztelanista da. 1991tik 2004ra alderdiak Herrialde Komuneroa - Gaztelako Alderdi Abertzalea () izena izan zuen.\nAldarrikapenak.\nTCk Gaztelatzat jotzen dituzten lurraldeen batasunaren alde egiten du: Gaztela eta Leon, Gaztela-Mantxa, Madrilgo Erkidegoa, Kantabria eta Errioxa, besteak beste. Azken bi erkidegoetan eta Leonen, hala ere, ez du presentziarik. Alderdiaren eragin gune nagusia Burgosko probintzia da. Halaber, aipatu behar da Trebi\u00f1uko Konderriaren \"gaztelautasunaren\" defendatzailea ere badela (Izquierda Castellana ez bezala).\nHauteskunde emaitzak.\n1999an, ordu arteko bere emaitzarik onenak lortu zituen: 3 zinegotzi Burgosko Udalean, eta ordezkari bana Burgosko Diputazioan eta Gaztela eta Leongo Parlamentuan. Azken bi erakunde horietan ez du berriz ordezkaririk erdietsi.\n2003ko hauteskundeetan emaitza kaskarragoak lortu zituen arren, zinegotzi kopurutan gora egin zuen, 72 hautetsi eskuratu baitzituen. Beti ere eragina Gaztela eta Leongo erkidegora mugatuz.\n2007ko hauteskundeetan \"Alternativa por Castilla y Le\u00f3n\" (ACAL) koalizioan aurkeztu zen Gaztela eta Leonen (besteak beste Bierzoko Bierzoko Alderdiarekin), bakarrik Gaztela-Mantxan eta\" Madrid es Castilla\" plataforman Madrilen. Era honetan, 22.297 boto lortu zituen erkidegoetako hauteskundeetan, aurkeztutako hautes-eremu guztietako %2,40a. Udal hauteskundeetan, berriz, botoak 14.367 izan ziren. Zinegotziak horrela banatu ziren: 13 Avilan, 64 Burgosen, 2 Cuencan, 2 Palentzian, 2 Salamancan, 2 Segovian, bat Sorian, 4 Toledon eta 2 Madrilen. Guztira 92 zinegotzi."}
{"id": "61646", "revid": "96586", "url": "https://eu.wikipedia.org/wiki?curid=61646", "title": "Arundhati Roy", "text": "Suzanna Arundhati Roy (1961eko azaroaren 24a - ) idazle, pentsalari eta ekintzaile indiarra da.\nMeghalayako (Indiako Ipar ekialdea) estatuan jaio bazen ere gaztaroa Keralako (Indiako hego mendebaldea) estatuan eman zuen. Aita Hindu erlijiokoa zuen eta ama aldiz, Siriako Ortodoxo Kristaua. Aniztasun honen lekuko bere eleberri ezagunena dugu: \"\"The God of Small Things\", kritikak nahiz irakurlegoak txalotutako nobela bikaina. \"The God of Small Things\"\" 1997 Bokeer Prize saria eskuratu zuen eta Roy nazioartean ezagutzera eman zuen.2017an, argitaratu zuen bere bigarren eleberria: \"The Ministry of Utmost Happiness.\"\nArundhatiren bizitza ez da nola nahikoa izan. 16 urterekin etxea utzi eta New Delhi hirira jo zuen. Han etxola batean bizi eta hamaika lanetan aritu zen. Boheme urteak izan ziren Arundhatirentzat. Arkitektura ikasketak egin zituen New Delhin eta lehen aldiz esposatu zen ikasten zuen bitartean. 1984an bere bigarren senarra izanen zen Pradeep Kishen zinemagilea ezagutu zuen eta zinema munduan hasi zen lanean. Herritar xume bezala ikus dezakegu \"Massey Sahib\" filman eta \"In Which Annie Gives it Those Ones\" eta \"electrical moon\" filmetan gidoilari lanetan aritu zen.\nEkintzalari eta pentsalaria.\nIndiako Estatua aunitz aldatu da urte guttiren buruan. Garapen teknologikoa, mundializazioak eta militarismoa Indiako gizarteak eta kultura erroturik dituen baloreekin talka egin dute. Arundhatiren jarduera ekintzaileak horretan datza: kritika zorrotza egiten dio aldaketa horien nondik norakoei, batik bat Indiako populuarengan den zama eta sufrimendua salatuz. Tar basamortuan, Rajasthanen, Indiako gobernuak eginiko froga nuklearrak Arundhatiren kontrako jarrera irmoa jaso zuten, eta bakezaletasun berriaren inspirazio iturri izan den \"The End of Imagination\" saiakera sortu zuen horren karira. Indian eginiko obra hidrauliko erraldoiak bere jo puntuan izan dira: urtegiak baztertutako pertsonak eta ekologiari sortutako kalteak jaso dute Idazlearen arreta. Indiako gizartean bazterturik bizi diren \"Ukiezinen\" eta \"Adhivasien\" (Tribuetako jendea) egoera, biziki salatu ditu Arundhatik.\nRoy-ren jarduera Indiako egoeratik haratago ere joan dira: Estatu Batuen gobernuak daraman politikaren kontra gogor jardun da eta jarduten da. Esate baterako, 2005. urtean Iraken inguruko Tribunalean aritu zen.\nAzkenengo urtetan Royk indarberritu du ekintzarako joera eta bere ikuspegi kritikoa: Indian kritika-ezinak diren aferak kritikatuz gaindi ikuspegi alternatibo bat eskaintzen du esperantzarako diskurtso bat eraikiz. Horren lekuko dira Kashmir eskualdeko independentziaren aldeko jarrera edo Naxalite Mugimenduaren kontrako borroka dela eta Indiako Armadak Adhivasien kontra darabilen hilketak, nahi ta nahiezko herrien lekualdatu eta lur lapurreta ( ikusi esate baterako http://zeenews.india.com/news/nation/anti-naxal-operations-govt-to-deploy-10-000-crpf-troopers_808442 bere \"Capitalism: A Ghost Story\". 2014 saiakeran aipatzen duena) haren aburuz, Indiako jabe bihurtu diren korporazio interesen mesedetan. Kapitalismoa du jomuga Arundhatik eta Indian horren adierazle diren nazionalismoa eta lurraren suntsipena. Txiroen eta desjabetuen aldeko borroka da ekintzaileak aurrera daramana: demokraziaren kontzeptua berdintasunaren eta justiziaren baloreen inguruan eraiki nahian."}
{"id": "61647", "revid": "6327", "url": "https://eu.wikipedia.org/wiki?curid=61647", "title": "Lemmenjoki Parke Naturala", "text": ""}
{"id": "61649", "revid": "336", "url": "https://eu.wikipedia.org/wiki?curid=61649", "title": "Urho Kekkonen Parke Nazionala", "text": "Urho Kekkonen Parke Nazionala (; ) Finlandiako iparraldeko Lappi eskualdean dauden hiru parke nazional erraldoietako bat da. Hain zuzen, Finlandiako parke nazional handienetan bigarrena da, guztira 2.550\u00a0km\u00b2 baitauzka; hots, Bizkaia baino handiagoa da. Parkean, badira muino arrokatsuak, aintzirak, baso zabalak, zohikaztegiak eta eremu zingiratsuak, bai eta elur-oreinen abeltzaintzako, ehizako eta arrantzako ohituraren aztarnei buruzko erakusketak ere.\nParkea Inari, Sodankyl\u00e4 eta Savukoski udalerrien artean dago, Errusiarekiko mugan, eta 1983. urtean sortu zen, Urho Kekkonen lehendakari ohiaren omenez. 2009an bisitari gehien jaso zituen Finlandiako parke nazionala izan zen, Pallas-Yll\u00e4stunturiko Parke Nazionalaren ondoren; guztira, 289.000 bisitari jaso zituen, batik bat finlandiarrak.\nGeografia.\nLehen esan bezala, parke nazionala lau zatitan banatzen da: Oinarrizko gunea, Saariselk\u00e4 eremu basatia, Nuortti eremu basatia eta Kemi-Sompio eremu basatia. Gune bakoitzak, bere berezitasunak dauzka:\nHistoria.\nIzotz Aroaren bukaeratik Kemijoki ibaiaren ertzetan samien kokalekuak egon zirela badakigu. Hala ere, Urho Kekkonen Parke Nazionala dagoen eremu honen lehenengo giza-aztarnak k.a. X. mendekoak baino ez dira. Bertako biztanleak, gaur egun ia desgaturik dauden basoko samien tribukoak ziren. Ehiztariak, arrantzaleak eta fruitu-biltzaileak ziren eta neguetan baso elur-oreinen larruarekin herrixkak sortzen zituzten. Hala ere, sami tribu honen kultura XVI. mendean suediarren eraginarengatik desagertzen hasi zen. Hizkuntza galdu egin zen, xamanismoa alde batera utzi zuten eta hegoaldeko finlandiar kolonoen kultura bereganatu zuten .\nGaur egun, bertan elur-orein zaintzatik bizi diren samiak baino ez daude. Dena den, sami hauek ez dira lehen aipaturiko basoko samien tribukoak, baizik eta XIX. mendean Norvegiatik iritsitako ipar samiak eta II. Mundu Gerran SESBeko mugatik ebakuatuak izan ziren skolt samiak.\nIbilbideak.\nBisitarientzako hiru harrera leku daude: Saariselk\u00e4 herritik gertu dagoen Kiehinen Bezeroen Zerbitzu-gunea, Koilliskaira Bisitarien Gunea eta Korvatunturi Bisitarien Gunea. Harrera leku hauetan parke nazionalean dauden ibilbide guztiei buruzko informazioa lortu daiteke; izan ere, berrehun ibilbide mota desberdin baino gehiago daude. Hala nola, oinezkoentzako, eskiatzaileentzako eta txirrindularientzako ibilbideak daude Urho Kekkonen Parke Nazional osoan zehar. Hornidurak eramanez gero, asteko ibilbideak egiteko aukera ere eskaintzen da gune hauetan.\nArrantzatzea Luttojoki, Kolmosjoki, Kulasjoki, Repojoki, Luirojoki, Kopsusjoki, Suomujoki, Kiert\u00e4m\u00e4oja, Anterijoki eta Jaurujoki ibaietan baino ez dago onartua eta bainatzea aldiz, aintzira eta ibai guztietan. Ehizatzea bestalde, guztiz debekatua dago .\nParke nazionalaren sarrerak Saariselk\u00e4, Kiilop\u00e4\u00e4 eta Tankavaara dira eta bertara iristeko errepidea hartu beharra dago. Valtatie 4 autobidetik herrialdeko edozein lekutik irits daiteke bertara.\nGarraio publikoa erabiliz iristeko, Rovaniemitik Ivalora doan autobusa dago egunero; autobus hau, hiru sarrera nagusietan gelditzen da. Kemij\u00e4rvitik aldiz, Savukoskira doan autobus bat dago egunero. Hala ere, autobus hori parke nazionalaren sarreratik 15\u00a0km-ra gelditzen da eta bertara joateko oinez joan beharra dago .\nIzaki bizidunak.\nParke nazionala Finlandiako arro handienetako bat da. Bertan, Ozeano Artikora eta Botniako Golkora doazen ibai asko sortzen dira; hala nola, Suomujoki, Luttojoki, Muorravaarakajoki, Anterijoki, Jaurujoki, Nuorttijoki eta Kemijokiren sortzaileak diren Luirojoki, Kopsusjoki eta Repojoki ibaiak. Paratiisikuru ibarra, eta zehazki, ibarraren izen bera duten ur-jauzia eta aintzira dauden tokia da Urho Kekkonen Parke Nazionaleko lekurik ederrena. Zirkulu Polar Artikoaren iparraldean dauden lau parke nazionaletako bat da.\nLehen esan bezala, parkearen iparraldean Luttojoki, Muorravaarakajoki eta Suomujoki ibaiak daude, eta hauek, iparreko gunea ospetsu egin dituzten hiru ibar harritsuak sortu dituzte. Ibar hauek laponiako granulitoz eginik daude eta azkenengo Izotz Aroan sortu ziren, duela 9.500 bat urte. Bertan, Raututunturi\u2013Saariselk\u00e4 eremu muinotsua dago, parkeko gune bisitatuena. Hego mendebaldean, izei eta pinu baso zabalak, eta eremu zingiratsuak daude; azkenik, hego ekialdeko gunean aipatzekoak dira Nuortti arroilaren nagusitasuna eta Naltio eta Korva muinoak misteriotsuak .\nIparraldeko ingurune muinotsuan, aipatzekoak dira Luiroj\u00e4rvi aintziraren ondoan dagoen Sokosti, Ukselmap\u00e4\u00e4, Vuomap\u00e4\u00e4 eta Lupukkap\u00e4\u00e4 muinoak .\nFauna.\nGuztira, 110 bat hegazti espezieren habiak ikusi dira parke nazionalean. Hauetatik asko arriskuan dauden hegaztiak dira; esaterako, belatz handiak eta ipar-belatzak. Arrano beltza, bestalde, Parke Nazionalaren ikurra dela esan beharra dago eta hegazti hau ikusteko ibilaldiak antolatzen direla. Adituek uste dute 20 bat arrano beltz bikotek duela habia parke nazionalean.\nParke nazionalean dauden hegaztien %70 hegazti migratzaileak dira; udaran parkera iristen direnen artean daude birigarro txikiak, martxo hasieran bueltatzen diren ipar-gailupak, Laponiako kaskabeltzak, negu-txontak, negu-txirtak, okil hiruhatzak, siberiar eskinosoak, txio horiak eta txoka txikiak. Hegazti asko zingira eta zohikaztegien inguruetan bizi eta bertako intsektuez elikatzen dira; hauen artean ditugu borrokalariak, istingorrak eta kuliska pikartak. Azkenik, mendi gainetan bizirautea lortu dutenen artean, aipatzekoak dira txirri lepokodunak eta urre-txirriak.\nHarraparien eta beste ugaztun batzuen zerrenda ere luzea da, guztira, hogeita bat ugaztun espezie ikusi dituzte parke nazionalean. Hartz arreak dira harrapari nagusiak, jatunekin, otsoekin eta ipar-katamotzekin batera. Dena den, ibiltariek oso gutxitan ikus ditzakete animalia horiek. Ikuserrazenak direnen artean, berriz, elur-oreinak, erbiak, altzeak eta azeri arrunt eta artikoak daude. Aipatzekoak dira ere satitsuak, satorrak, lepahoriak eta erbinude arrunt eta zuriak. Igaraben arrastoak ere aurki izan dituzte naturazaleek.\nPerla-muskuiluak eta amuarrainak ere ohikoak dira bertako ibai eta aintziretan. Herrialde osoko suge pozoitsu bakarra, europar sugegorria Sompioko Natura Erreserba Hertsian aurki daiteke.\nLandaredia.\nTaiga edo baso boreala da nagusi eta zuhaizti ohikoenak izeidiak, pinudiak eta urkidiak dira. Mendien tontorretan aldiz, tundra eremuak nagusitzen dira; tontorrera iristi baino lehenago, tundra eta koniferoen baso epelak banatzen dituen urkidi gerriko bat egon ohi da. Parke nazionalean aurki daitezkeen fruitu eta landareen artean ahabia gorri eta urdinak, azeri-mahatsak, baso geranioak, goroldioa eta txilarrak daude ."}
{"id": "61653", "revid": "512", "url": "https://eu.wikipedia.org/wiki?curid=61653", "title": "Terbio", "text": "Terbioa elementu kimiko bat da, Tb ikurra eta 65 zenbaki atomikoa dituena.\nEzaugarri nagusiak.\nTerbioa lur arraro metaliko zuri zilarkara da. Xaflakorra, harikorra eta labana batekin mozteko bezain biguna da. Aski egonkorra da airearekin kontaktuan, eta bi alotropo kristalino dauzka.\nTerbio (III) katioia fluoreszente distiratsua da. Limoi hori koloreko argia igortzen du, espektro-lerro berde sendoa eta laranja eta gorriaren espektroko beste lerro batzuen arteko konbinazioaren ondorioz. Fluorita mineralaren itriofluorita aldaerak terbioari zor dio bere fluoreszentzia."}
{"id": "61654", "revid": "512", "url": "https://eu.wikipedia.org/wiki?curid=61654", "title": "Tulio", "text": "Tulioa elementu kimiko bat da, Tm ikurra eta 69 zenbaki atomikoa dituena. Lantanidoen multzoko elementu hau lur arraroen arteko bakanena da. Oso erraz molda daitekeen metal honek distira gris zilarkara dauka eta labana batekin moztu daiteke. Korrosioarekiko nolabaiteko erresistentzia dauka aire lehorrean eta xaflakorra da. Naturan ageri den tulio guztia tulio-169 isotopoa da.\nUrarekin geldiro erreakzionatzen du, aise urtzen da azido diluituetan eta kolore berdeko gatzak eratzen ditu. Xenotina, euxenita eta gisako mineraletan itrioarekin elkarturik aurkitzen da. Itrio fluoruroa kaltzioz erreduzituz lortzen da.\nAirean egonkorra da, oxigenoarekin, nitrogenoarekin eta hidrogenoarekin konposatuak eratzen ditu tenperatura beroetan, eta halogenoekin erreakziona dezake giro tenperaturan. Hauts denean sukoia da. Erabilpen gutxi ditu, eta X izpien iturri gisa erabil daiteke."}
{"id": "61655", "revid": "201", "url": "https://eu.wikipedia.org/wiki?curid=61655", "title": "Arundhati roy", "text": ""}
{"id": "61656", "revid": "105290", "url": "https://eu.wikipedia.org/wiki?curid=61656", "title": "Ezterengibel", "text": "Ezterengibel Ezterenzubiko auzoa da. Beherobia ibaiaren ibaiadarra den izen bereko ibaia ere badago."}
{"id": "61657", "revid": "8640995", "url": "https://eu.wikipedia.org/wiki?curid=61657", "title": "Disprosio", "text": "Disprosioa elementu kimiko bat da, Dy ikurra eta 66 zenbaki atomikoa dituena.\nEzaugarri nagusiak.\nDisprosioa lur arraroen multzoko elementua da. Lustre metaliko, zilarkara distiratsua dauka, eta giro-tenperaturan nahiko egonkorra da airean, baina oso azkar disolbatzen da azido mineralen disoluzioetan, hidrogenoa askatuta. Hagaxka-ebakitzaile batekin moztu daiteke (baina ez labana batekin), eta txinpartarik sortu gabe landu daiteke makinen bidez, gehiegizko berotzea saihesten bada. Disprosioaren ezaugarriak nabarmen aldatzen dira ezpurutasun txikienarekin.\nPropietate Fisikoak.\nDisprosioa lur arraro bat da, metal distira erakusten duena. Hain da arina, non labana batekin moztu daitekeen, eta makinen bidez tratatu daiteke inongo arazorik gabe, bero asko sortzen ez den bitartean. Hala ere, haren propietateak aldatu egin daitezke, dituen ezpurutasunen arabera.\nDisprosioak, holmioaren atzetik, elementu guztien artean momentu magnetiko altuena du, batez ere tenperatura baxuetan."}
{"id": "61658", "revid": "6327", "url": "https://eu.wikipedia.org/wiki?curid=61658", "title": "Beherobia", "text": ""}
{"id": "61662", "revid": "96586", "url": "https://eu.wikipedia.org/wiki?curid=61662", "title": "Mendelevio", "text": "Mendelevioa edo unilunioa elementu kimiko sintetikoa da, Md ikurra (lehen Mv) eta 101 zenbaki atomikoa dituena. Aktinidoen taldeko elemento transuranido erradioaktibo metaliko hau sortzeko, einstenioa bonbardatzen da alfa partikulez. Bere izena Dmitri Mendeleievi zor dio.\nEzaugarri nagusiak.\nElementu aktinidoetan arrunta den (III) oxidazio-egoeraz gain, mendelebioak aski egonkorra den (II) egoera era baduela ikusi da. 256Md isotopoa elementu honek ur-disoluzioetan dituen propietate kimikoak aztertzeko erabili da. Mendelevioak ez dauka beste erabilerarik eta aztarna-kantitateak soilik ekoiztu dira."}
{"id": "61663", "revid": "90523", "url": "https://eu.wikipedia.org/wiki?curid=61663", "title": "Nobelio", "text": "Nobelioa edo unilbioa elementu kimiko sintetiko bat da, No ikurra eta 102 zenbaki atomikoa dituena. Aktinidoen serieko elementu transuranido metaliko erradioaktiboa da. Kurioa karbono-ioiekin bonbardatuz sintetizatzen da.\nEzaugarri nagusiak.\nNobelioa gutxi ezagutzen da, oso kantitate txikietan ekoiztu baita. Bere isotoporik egonkorrenak (259No), 58 minutuko erdibizitza dauka eta 255Fm eratzen du alfa desintegrazio bidez edo 259Md elektroi-harrapaketa bidez.\nZiklotroi bidez egindako esperientzietan lortu den aktinidoeen saileko gai bakun sintetikoa hau Suedia, Sobietar Batasuna eta Kaliforniako zenbait ikertzaile taldek aurkitu zuten. 1957an aurkitu zen. Nobelio deitura behin-behinerako onartu du IUPAC erakundeak. Ez du erabilerarik ez gai elkartu ezagunik."}
{"id": "61665", "revid": "880", "url": "https://eu.wikipedia.org/wiki?curid=61665", "title": "Aragoiko Petilla", "text": ""}
{"id": "61669", "revid": "105290", "url": "https://eu.wikipedia.org/wiki?curid=61669", "title": "Anek idatzi dit zutaz", "text": "Anek idatzi dit zutaz Mikel Urdangarinek bakarka egindako 7. diskoa da, 2007. urtean argitaratutakoa.\nKantuen doinu eta hitzak.\nMikel Urdangarinek idatzitakoak dira honako kantuen hitzak salbu:"}
{"id": "61673", "revid": "880", "url": "https://eu.wikipedia.org/wiki?curid=61673", "title": "Arbonies", "text": ""}
{"id": "61674", "revid": "6327", "url": "https://eu.wikipedia.org/wiki?curid=61674", "title": "Espaziountzi", "text": ""}
{"id": "61675", "revid": "880", "url": "https://eu.wikipedia.org/wiki?curid=61675", "title": "Isuko", "text": ""}
{"id": "61676", "revid": "880", "url": "https://eu.wikipedia.org/wiki?curid=61676", "title": "Napal", "text": ""}
{"id": "61678", "revid": "15795", "url": "https://eu.wikipedia.org/wiki?curid=61678", "title": "Nafarroa Behereko mendien zerrenda", "text": ""}
{"id": "61679", "revid": "1150", "url": "https://eu.wikipedia.org/wiki?curid=61679", "title": "Europa Erdialde", "text": ""}
{"id": "61680", "revid": "15795", "url": "https://eu.wikipedia.org/wiki?curid=61680", "title": "Lapurdiko mendiak", "text": ""}
{"id": "61682", "revid": "1150", "url": "https://eu.wikipedia.org/wiki?curid=61682", "title": "Erromako Erresuma", "text": ""}
{"id": "61683", "revid": "105290", "url": "https://eu.wikipedia.org/wiki?curid=61683", "title": "Erromako historia", "text": "Erromako historia luzea eta konplexua izan da. Izan ere, Erroma Erromatar Monarkiako, Erromatar Errepublikako, Erromatar Inperioko, Aita Santuen Lurraldeko, Italiako Erresumako eta Italiar Errepublikako hiri nagusia izan da.\nAntzinaroa.\nElezaharraren arabera, Romulo eta Remo bikiek fundatu zuten Erroma, K.a. 753ko apirilaren 21ean, Tiber ibaia inguratzen duten zazpi muinoren arteko zabalgune batean. Zenbait arkeologoren arabera, berriz, K.a. VIII. mendean, Palatino muinoan finkatutako abeltzain kolonietatik garatu zen hiria.\nHiriaren benetako antolamendua, ordea, etruriarren eskutik etorri zen K.a. VI. mendearen bigarren erdialdean. Etruriarrek egin zituzten \"Cloaca Maxima\", Kapitolinoko tenplua eta zazpi muinoak inguratzen zituen harresia. Etruriarren luxuaren ondoren, estilo soilagoak nagusitu ziren Erromako arteetan eta ohituretan, Errepublikaren garaian (K.a. V. mendea- K.a. II. mendea). Patrizioen etxeak Palatinoko muinoan eraiki ziren eta Aventinora bildu ziren plebeioak. Kapitolioko muinoa zen hiriko gune nagusia; haren oinetan zabaltzen zen \"Forum\" edo herrigune nagusia. Bertan zeuden \"Forum Boarium\" (\u00abidien merkatua\u00bb) eta \"Forum Holiturium\" (\u00abbarazkien merkatua\u00bb) izeneko azokak. Circus Maximus izeneko zirkua zen jolastoki nagusia. Harresitik kanpora zabaltzen zen Marteren Zelaia (\"Campus Martius\"), bilkura militar eta zibiletarako lekunea.\nErrepublikaren bukaeran (K.a. I. mendea), aldaketa handiak bideratu ziren hirian: lehen harrizko teatroa eraikiarazi zuen Ponpeiok (K.a. 52), \"Forum\"-a berritu zuen Zesarrek eta Agripak, Augustoren garaian Erromako gobernari nagusia izan zena (K.a. 33), ur hornidurarako azpiegitura berritu, iturri berriak antolatu, bainutegiak ugaritu eta Panteoia eraiki zuen. Augustoren garaian abiarazi zen erlijio berritzea indartzearren, tenplu ugari eraiki eta berritu zen Erroman: Apoloren tenplua, Palatinoan; Bakearen aldarea (\"Ara pacis augustae\") eta Augustoren Mausoleoa. Augustoren ondorengo enperadoreek eraikuntza handiak jaso eta egokitze lan garrantzitsuak egin zituzten (Tiberio, Kaligula, Neron eta Domizianoren jauregiak; \"Forum\"-eko atontze lanak; garaipenari opaturiko monumentuak Tito, Septimio Severo, Trajano; Panteoi berria, Hadrianoren garaikoa eta Erromako lehen eraikuntza gangaduna; aurrerago, Sant'Angelo gaztelua bihurtu zen Hadrianoren mausoleoa).\nErromako inperioko monumentu aipagarriak dira anfiteatroak edo jolastokiak (Koliseoa da ezagunena), eta termak edo bainu-etxeak (Neron, Trajano, Karakala, Diokleziano eta Konstantinorenak). Dohan zen bi eraikuntza mota hauetarako sarrera. Erroma Europako mendebaldeko eta Mediterraneoko hiriburua zen eta milioi bat biztanle zuen Hadrianoren garaian (270). Aurelianok barbaroen erasoetatik babesteko eraikiarazi zuen harresia etruriarrena halako hiru aldiz zabalagoa zen. Bestalde, Klaudioren eta Trajanoren garaian sendotu ziren Ostia eta Portusko portuek ziurtatzen zuten erromatarren itsas merkataritza.\nKristauak beren hasierako urteetan egon ziren Erroman: epistola bat bidali zien San Paulok Erromako kristauei eta, tradizio kristau baten arabera, Erroman hil zituzten San Petri, bertako lehen apezpikua, eta San Paulo. II. mendetik aurrera hasi ziren kristauak beren hilerriak (katakonbak) antolatzen. Esetsaldi guztiengatik ere (Neron, Dezio, Valeriano, Maximiano), Erromako bazter eta giro guztietara zabaldu ziren kristauak eta erlijio nagusi bihurtu zen kristautasuna Konstantinoren garaian (313). Hiri kristau bihurtu zuen Erroma Konstantinok, eliza handiak eraikiarazi zituen bertan (San Joan Laterangoa, San Petri), baina Konstantinopla hautatu zuen inperioko hiri nagusitzat 324. urtean. Handik aurrera hasi zen Erromaren gainbehera.\nErdi Aroa.\nAlarikok hartu zuen hiria 410ean, Atilaren erasopean egon zen 452an, Genserikok eta Rizimerok bipildu zuten 455ean eta 472an, ostrogodoen esku geratu zen 476an, eta 553. urtean Narses-ek , Bizantzioko jeneralak, beretu zuenean, ia ezdeusean zegoen Erroma: 100.000 biztanle baizik ez zen geratzen, jendea Marteren Zelaian eta Tiber ibaitik bestaldean, Trasteveren eta Vatikanon jarria zen bizitzen; aurreko eraikuntzak utziak ziren askotan, basilika eta eliza berriak zeuden (San Pedro in Vincoli, Santa Maria Nagusia), eta aita santuak ziren bertako agintari zibil eta erlijiozko nagusiak.\n451. urtean, Erromako apezpikua kristau elizako lehena izatea erabaki zuen Kalzedoniako kontzilioak. Gregorio Handiak (590-604), eliza eta estatu gizon trebe zenak Italiako lurralde indartsuena batu eta osatu zuen. Laster hautsi zituen Erromak Bizantziar Inperioarekiko loturak eta Ravennako exarkerria desagertu ondoren (752), Elizaren Estatuak antolatu zituen Erromako hierarkia kristauak (756), lombardiarrei nagusitu zitzaizkien frankoen laguntzaz. 800. urtean sortu zen lehen inperio kristaua, Karlomagno, frankoen erregea, Erroman enperadore izendatu ondoren. Handik aurrera, hiru aginte nagusi bildu ziren Erromara: aita santuak eta Elizako hierarkia, Erroma eta Germaniako enperadoreak eta Erromako bertako familia aberatsak (pornokraziako patrizioak, Crescenti, Tusculum, Frangipani, Savelli, Pierleoni, Conti familiak).\n1145. urtean, Erromako herria aita santuen aurka altxatu eta senatu bat antolatu zuen, Arnaldo Bresciakoaren zuzendaritzapean. Frederiko Bizargorri enperadoreak galarazi zuen herri higikunde hau, Arnaldo Bresciakoa eta beste buruzagi batzuk hil ondoren. Hiru alderdi horien arteko borrokez gainera, aurre egin behar izan zien kanpoko erasoei Erromako hiriak: arabiarrak (846) eta normandiarrak (1084). Inozentzio III.a (1198-1216) eta Bonifazio VIII.a (1294-1303) aita santuen garaian hiri oparoa bihurtu zen Erroma. XIV. mendean, ordea, Avignongo aita santuen auziak (1309), Cola di Rienzok aristokraziaren aurka egindako saioak, alferrekoak izan zirenak (1343-1354) eta eliza katolikoko zismak (1378-1417) neurri handi batean ahuldu zuten Erroma berriro. 1420. urtean, 35.000 biztanle baizik ez zituen hiriak.\nAro Modernoa.\nXV. mendean berritu zen Erroma: hiria berrantolatzeko agindua jaso zuen Bernardo Rossellino arkitektoak eta Sixto IV.aren garaian (1471-1484 urteak; Kapera Sixtinoa ospetsua eginarazi zuen eta \"Restaurator Urbis\" deitu zioten) arlo guztietako artista handiak bildu ziren Erromara. Alexandro VI.aren eta, batez ere, Julio II.aren garaian (1503-1513), Italiako hiri nagusi bihurtu zen Erroma eta Florentziaren lekua hartu zuen, Errenazimentuko hiri nagusi gisa. Rafael, Michelangelo eta ondorengo ikasleen eskutik, artearen hiria izan zen Erroma. Vatikanoko San Petri basilika egin zen urteetan, Italiako arkitekto handienek egin zuten lan Erroman (Bramante, Peruzzi, Michelangelo, Sangallo) eta bertan eraiki ziren Errenazimentuko eraikuntza ederrenak (Farnese jauregia, Villa Borghese, La Farnesina, Kapitolioko plaza). Giacomo della Porta, \"Il Vignola\", Carlo Maderno, Francesco Borromini, Gian Lorenzo Bernini eta Carlo Fontana arkitektoen eskutik etorri ziren Erromako eraikuntza barrokoak (Ges\u00f9ren, Piazza Navona, San Petriren plaza, Tritone eta Treviko fontana edo iturriak, Barberini, Montecitorio eta Quirinalgo jauregiak). Bide handiak urratu eta zabaldu ziren (via Giulia, via del Balbuino, Corso) eta Sixto V.aren garaian (1585-1590), aro modernoa arte gorde duen egitura izan zuen Erromak.\nXVII. eta XVIII. mendeetan, kontraerreformako katolikoen hiriburua izan zen Erroma, eta baita arte eta musika hiri nagusia ere. 100.000 biztanle zituen XVIII. mendean.\nAro Garaikidea.\n1798an, Frantziako Iraultzaren ondoren, oste frantsesak sartu ziren Erroman, eta Pio VI.a aita santuak ihes egin behar izan zuen. Pio VII.ak enperadore izendatu zuen Napoleon Bonaparte 1804ean eta 1808an beretzat hartu zituen Frantziako Inperioak Elizaren Estatuak. Napoleonen ondoren, gatazka giroa berritu zen aita santuen eta Italiako liberalen eta nazionalisten artean. 1848. urtean, errepublika ezarri zuten Erroman, baina oste frantsesek aita santuei itzuli zioten agintea urtebete geroago.\n1870ean, Frantziako Napoleon III.a aginpidetik kanpo utzi zutenean, Erromarantz abiatu ziren italiar nazionalistak. Viktor Emanuel II.aren tropek hiria hartu zuten, Vatikanoko I. kontzilioak aita santuak hutsezinak direla onartzen ari zen une berean. Italiarrek Erroma izendatu zuten Italiako Erresumaren hiriburu; 200.000 lagun bizi ziren bertan, baina ez zuen behar bezalako azpiegiturarik.\nXIX. mendearen bukaeran hiri plangintza bereziak abiarazi ziren, eta 1922. urtean Erroma handi berri bat eraikitzen hasi zen Mussolini. 1929ko itunaren arabera (Letrango hitzarmena), Vatikanoko Hiriko Estatua sortu zen. Mussolinik gobernari berezi bat hautatu zuen Erromarako eta lan handiak egin zituen: \"Agro Romano\" edo Erromako etxaldeen egokitzapena; Stazione Termini geltokiaren eraikuntza; Esposizione Universale di Roma eta etorkinak jasoko zituen hainbat \"borgate\" edo aldiriren antolamendua. Era horretan, 1936an 1.150.589 biztanle izatera iritsi zen.\nBigarren Mundu Gerran Italiako jende askok hartu zuen babesa Erroman. 1943ko irailean, italiarrek eta Aliatuek armistizioa izenpetu ondoren, alemaniarrak sartu ziren Erroman eta aliatuen bonbardaketak jasan behar izan zituzten erromatarrek, 1944eko ekainean aliatuek hiria hartu zuten arte. Gerra amaituta, 1946an, erreferendum baten bidez, Italiako Errepublika aldarrikatu zen, Erroma hiriburua zela. Ondoko urteetan, ahalegin bereziak egin ziren hiri berreraikitzeko, eta \"Italiako mirari ekonomikoaren\" isla nagusietakoa izan zen. 1957an, bertan sinatu ziren Mendebaldeko Europako Ekonomia Elkarterako lehen erabakiak; 1960an, Olinpiar Jokoen egoitza izan zen, eta 1962-1965 bitartean, katoliko guztien hiriburu bihurtu zuen Vatikanoko II. kontzilioak. 1960ko eta 1970eko hamarkadetan, modan jarri zen, \"la dolce vita\" (\u00abbizitza goxoa\u00bb) delakoaren garaia izan baitzen.\nBiztanle gehien 1980ko hamarkadaren erdian izan zuen Erromak, 2.800.000ra iritsita. Hortik aurrera, populazioak emeki emeki aldendu zen hiriburutik aldameneko hirietara joateko. Izan ere, jendeak somatu zuen bizi-kalitateak behera egin zuela, eten gabeko trafiko-ilarak edo kutsadura zirela medio."}
{"id": "61684", "revid": "15795", "url": "https://eu.wikipedia.org/wiki?curid=61684", "title": "Zuberoako mendiak", "text": ""}
{"id": "61685", "revid": "105290", "url": "https://eu.wikipedia.org/wiki?curid=61685", "title": "Artzamendi", "text": "Artzamendi (931 m) Lapurdiko mendirik altuena da, Nafarroa Behereko mugatik hurbil kokatutakoa. Itsasu udalerriaren barnean dago."}
{"id": "61686", "revid": "700", "url": "https://eu.wikipedia.org/wiki?curid=61686", "title": "Aitxuri", "text": "Aitxuri edo Aitzabal Aizkorriko mendilerroko mendi bat da. Gipuzkoako hegoaldean dago. Maiz Aketegirekin nahasten da, eta Aketegi Aketegi erpinarekin. Aketegi da Euskal Autonomia Erkidegoko mendirik altuena, baina katalogo batzuetan Aitxuri izenarekin aipatzen da, eta hortik dator nahastea. Aitxurik 1.508 metroko altuera du, Aketegik 1.551 dituen bitartean."}
{"id": "61687", "revid": "107398", "url": "https://eu.wikipedia.org/wiki?curid=61687", "title": "B\u00f6hse Onkelz", "text": "B\u00f6hse Onkelz (alemanieraz B\u00f6se Onkels - \"osaba gaiztoak\") Alemaniako rock musika taldea izan zen, oso garrantzitsua lortutako arrakastarengatik eta iraupenarengatik (1980-2005). Alemaniera hutsez abesten dute, salbuespenak salbuespen.\nTaldea 1980an sortu zen, kideek oraindik 17 urte baino ez zituztela. Hasierako urte horietan, taldeak oi mugimenduan parte hartu zuten. Skinhead mugimenduak gustuko zuen musika estilo hori, Erresuma Batuan sortua, estreinako urratsak ematen ari zen Alemanian. B\u00f6hse Onkelz-ek apolitikotzat jo zuten euren burua, nahiz eta kanta batzuek muturreko eskuinaren kutsua erakusten zuten: \"T\u00fcrken rhaus\" (\"turkiarrak kanpora\") edo \"Deutschland den Deutschen\" (\"Alemania alemaniarrentzat\"). Kritika ugari eragin duten bi kanta horiek ez dira inoiz inolako diskotan agertu. Bakarrik estreinako urteetako kontzertuetan jo zituzten, skinhead garaian.\n1985ean, kontrolatu ezin izan zuten kontzertu baten ostean neonaziak zirela medio, taldekideek erabaki zuten oi eta skinhead mugimenduak uztea. Orduan, underground garaia hasi zen. 1990eko hamarkadaren hastapenean, B\u00f6hse Onkelzen gaineko interesa handitzen hasi zen Alemanian. Nolanahi ere, aipatutako bi kanta horiek zirela eta, hainbat hedabidek, tartean MTVk eta VIVAk, taldearen agerpena boikotatu zuten, gaztearoko akatsak aitortu arren.\nTaldearen azken lau albumak, \"Viva Los Tioz\" (1997), \"Ein b\u00f6ses M\u00e4rchen\" (2000), Dopamin (2002) eta \"Adios\" (2004), Alemaniako salmenta sailkapenetan lehenengo postuetan kokatu ziren, zerbait ezezaguna rock talde alemaniar batentzat. 2004ko bira, hondarrekoa, arrakasta itzela izan zen."}
{"id": "61688", "revid": "512", "url": "https://eu.wikipedia.org/wiki?curid=61688", "title": "Dievs, sveti Latviju!", "text": "Dievs, sv\u0113t\u012b Latviju! (euskaraz \"Jainkoak Letonia gorde beza\") Letoniako ereserkia da.\nMusika.\nK\u0101rlis Baumanis irakasleak moldatua zuen 1873an.\nHitzak.\nHitzak ere K\u0101rlis Baumanisek idatzi zituen.\nLetonieraz.\nDievs, sv\u0113t\u012b Latviju,\nM\u016bs' d\u0101rgo t\u0113viju,\nSv\u0113t\u012b jel Latviju,\nAk, sv\u0113t\u012b jel to! \nKur latvju meitas zied,\nKur latvju d\u0113li dzied,\nLaid mums tur laim\u0113 diet,\nM\u016bs' Latvij\u0101!"}
{"id": "61689", "revid": "512", "url": "https://eu.wikipedia.org/wiki?curid=61689", "title": "Tautiska giesm\u0117", "text": "Tauti\u0161ka giesm\u0117 (euskaraz: \u00ababesti abertzalea\u00bb) Lituaniako ereserkia da. 1919an bihurtu zen ereserki ofizial, eta 1992ko Konstituzioak berretsi zuen. Batzuetan, \"Lietuva, T\u0117vyn\u0117 m\u016bs\u0173\" (euskaraz: \u00abLituania, gure aberria\u00bb) izenarekin ere ezaguna da.\nMusika.\nVincas Kudirka medikuak ondu zuen 1898an.\nHitzak.\nVincas Kudirkak musika egin ez ezik hitzak ere idatzi zituen."}
{"id": "61690", "revid": "98220", "url": "https://eu.wikipedia.org/wiki?curid=61690", "title": "Europako Energia Atomikoaren Erkidegoa", "text": "Europako Energia Atomikoaren Erkidegoa (EURATOM) Europako Batasuneko kideek osatutako nazioarteko erakundea da. 1957ko martxoaren 25ean sortu zen, Erromako Itunen baitan. EBtik aparteko erakundea den arren, 1965eko apirilaren 8ko Bruselako Itunaren ondorioz Europako Ekonomia Erkidegoarekin eta Ikatz eta Altzairuaren Europako Erkidegoarekin guztiz batu ziren bere antolaketa egiturak.\nEURATOMen helburua energia atomikoaren barne merkatu seguru bat sortzea izan zen, baita Erkidegoko herrien artean merkataritza atomikoa bultzatu eta soberakinak kanpoko herrialdeetara modu koordinatuan saltzea ere.\nZenbaitzuen ustez, EURATOM egitura EBren barnean sartu beharko litzateke guztiz, aparteko egitura izateari utzi eta EBren baitan funtzionatzeko (Ikatz eta Altzairuaren Europako Erkidegoak 2002an egin bezala). Baina beste batzuen arabera, energia atomikoa arautzeko erakunde hau EBren baitan sartzeak zenbait estatutan Batasunaren kontrako jarrera indartuko luke, energia nuklearraren eztabaida pil-pilean jarriz."}
{"id": "61691", "revid": "336", "url": "https://eu.wikipedia.org/wiki?curid=61691", "title": "Europar Batasuneko historia", "text": "Europar Batasuneko historia antzinatik uler daitekeen prozesu baten emaitza da. Historian zehar hainbat inperiok Europa mailako zabalkundea izan zuten; hauen artean Erromatar Inperioa, Inperio Frankoa, Germaniako Erromatar Inperio Santua, Frantziako Lehen Inperioa eta Alemania nazia leudeke. Europan izandako gerren sarraskiak aintzat hartuta, 1945ean Bigarren Mundu Gerra amaitu aurretik, hainbat politikari eta pentsalarik Europako herri eta estatuen arteko batasunean amesten zuten, besteak beste, Victor Hugo, Charles de Saint-Pierre, William Penn eta Giuseppe Manzini aipa daitezke.\nHala ere, Europako estatu eta herrien arteko batasuna bilatzeko benetako urratsak Bigarren Mundu Gerra amaitu ostean sortu ziren. Winston Churchillek \"Europako Estatu Batuak\" sortzea proposatu zuen. 1949an Europako Kontseilua sortu zen, estatuz gaindiko lehen erakunde europarra."}
{"id": "61693", "revid": "90204", "url": "https://eu.wikipedia.org/wiki?curid=61693", "title": "Ons Heemecht", "text": "Ons H\u00e9m\u00e9cht (euskaraz: \"Gure lurra\") Luxenburgoko ereserkia da. 1895ean bihurtu zen ereserki ofizial. Baina, ereserki erreala \"De Wilhelmus\" da, kontuan izan ez duela Het Wilhelmus Herbehereetako ereserkiarekin loturarik.\nMusika.\n1864an Jean-Antoine Zinnenek moldatu zuen\nHitzak.\n1859an Michel Lentzek idatzi zituen luxenburgeraz.\nLuxenburgeraz.\nWou d'Uelz\u00e9cht durech d'Wisen z\u00e9it,\nDuurch d'Fielsen d'Sauer br\u00e9cht,\nWou d'Rief laanscht d'Musel dofteg bl\u00e9it,\nDen Himmel W\u00e4in ons m\u00e9cht:\nDat as onst Land, fir dat mer g\u00e9if\nHeinidden alles won,\nOns Hemechtsland dat mir so d\u00e9if\nAn onsen Hierzer dron.\nOns Hemechtsland dat mir so d\u00e9if\nAn onsen Hierzer dron.\nAn sengem donkle B\u00ebscherkranz,\nVum Fridde st\u00ebll bewaacht,\nSou ouni Pronk an deire Glanz\nGemittlech l\u00e9if et laacht;\nS\u00e4i Vollek frou sech so\u00eb kann,\nAn 't si keng eidel Dreem:\nW\u00e9i wunnt et sech sou heemlech dran,\nW\u00e9i as 't sou gutt doheem!\nGesank, Gesank vu Bierg an Dall\nDer \u00c4\u00e4rd, d\u00e9i \u00e4is gedron;\nD'L\u00e9ift huet en treie Widderhall\nA jidder Broscht gedon;\nFir, d'Hemecht ass keng Weis ze sch\u00e9in;\nAll Wuert, dat vun er kl\u00e9nkt,\nGr\u00e4ift \u00e4is an d' S\u00e9il w\u00e9i Himmelst\u00e9in\nAn d'A w\u00e9i Feier bl\u00e9nkt\nO Du do uewen, deem s\u00e9ng Hand\nDuurch d'Welt d'Natioune leet,\nBehitt du d'L\u00ebtzebuerger Land\nVum frieme Joch a Leed;\nDu hues ons all als Kanner schon\nDe fr\u00e4ie Geescht jo ginn,\nLooss viru bl\u00e9nken d'Fr\u00e4iheetssonn,\nD\u00e9i mir so laang gesinn!\nLooss viru bl\u00e9nken d'Fr\u00e4iheetssonn,\nD\u00e9i mir so laang gesinn!\nOfizialki, ereserkia 1. eta 4. estrofak dira.\nFrantsesez.\n\"Itzultzailea: Jean-Claude Muller\"\n(1)&lt;/br&gt;\nO\u00f9 l'Alzette arrose champs et pr\u00e9s&lt;/br&gt;\nLa S\u00fbre baigne les rochers;&lt;/br&gt;\nO\u00f9 la Moselle, riante et belle&lt;/br&gt;\nNous fait cadeau du vin&lt;/br&gt;\nC'est notre pays pour lequel&lt;/br&gt;\nNous risquons tout sur terre;&lt;/br&gt;\nNotr'ch\u00e8re et adorable patrie&lt;/br&gt;\nDont notr'\u00e2me est remplie.&lt;/br&gt;\nNotr'ch\u00e8re et adorable patrie&lt;/br&gt;\nDont notr'\u00e2me est remplie.&lt;/br&gt;\n(4)&lt;/br&gt;\n\u00d4 Toi aux cieux qui nuit et jour&lt;/br&gt;\nDiriges les nations du monde;&lt;/br&gt;\n\u00c9carte du pays de Luxembourg&lt;/br&gt;\nL'oppression \u00e9trang\u00e8re&lt;/br&gt;\nEnfants nous avons re\u00e7u de Toi&lt;/br&gt;\nL'esprit de la libert\u00e9;&lt;/br&gt;\nPermets au soleil de libert\u00e9&lt;/br&gt;\nDe luire \u00e0 tout jamais.&lt;/br&gt;\nPermets au soleil de libert\u00e9&lt;/br&gt;\nDe luire \u00e0 tout jamais.&lt;/br&gt;\nAlemanieraz.\n\"Itzultzailea: Joseph Groben\"\n(1)&lt;/br&gt;\nWo die Alzette durch die Wiesen zieht,&lt;/br&gt;\nDurch die Felsen die Sauer bricht,&lt;/br&gt;\nDie Rebe l\u00e4ngs der Mosel bl\u00fcht,&lt;/br&gt;\nDer Himmel Wein verspricht:&lt;/br&gt;\nDort ist das Land, f\u00fcr dessen Ehr&lt;/br&gt;\nKein Opfer uns zu schwer,&lt;/br&gt;\nDie Heimat, die als teures Gut&lt;/br&gt;\nIn unseren Herzen ruht.&lt;/br&gt;\nDie Heimat, die als teures Gut&lt;/br&gt;\nIn unseren Herzen ruht.&lt;/br&gt;\n(4)&lt;/br&gt;\nO Du dort droben, dessen Hand&lt;/br&gt;\nDen V\u00f6lkern gibt Geleit,&lt;/br&gt;\nBeh\u00fct das Luxemburger Land&lt;/br&gt;\nVor fremdem Joch, vor Leid!&lt;/br&gt;\nAls Kind empfingen wir von Dir&lt;/br&gt;\nDen freiheitlichen Sinn,&lt;/br&gt;\nDie Freiheitssonne, unsre Zier,&lt;/br&gt;\nLass leuchten fernerhin!&lt;/br&gt;\nDie Freiheitssonne, unsre Zier,&lt;/br&gt;\nLass leuchten fernerhin!&lt;/br&gt;"}
{"id": "61694", "revid": "512", "url": "https://eu.wikipedia.org/wiki?curid=61694", "title": "Bruselako Ituna", "text": "Bruselako Ituna edo Bat Egiteko Ituna nazioarteko itun bat izan zen, Alemaniako Errepublika Federalak, Frantziak, Herbehereek, Luxenburgok, Belgikak eta Italiak 1965eko apirilaren 8an Bruselan sinatu zutena. Haren bitartez, ordura arte beren kasa funtzionatu zuten Europako Ekonomia Erkidegoaren, Euratomen eta Europako Ikatz eta Altzairuaren Erkidegoaren antolaketa egiturak batu ziren, Europako Ekonomia Erkidegoa izenaren baitan. 1967ko uztailaren 1ean sartu zen indarrean.\nHiru erakundeak gobernatzeko Europako Batzordea eta Europako Erkidegoetako Kontseilua sortu ziren, eta guztientzat aurrekontu bateratua ezarri zen. Askoren ustez, hitzarmen hau izan zen egungo Europar Batasunaren sorrera ituna. 1997ko Amsterdameko Itunak ordeztu zuen."}
{"id": "61695", "revid": "284", "url": "https://eu.wikipedia.org/wiki?curid=61695", "title": "Euratom", "text": ""}
{"id": "61696", "revid": "896", "url": "https://eu.wikipedia.org/wiki?curid=61696", "title": "Europako Erkidegoetako Kontseilua", "text": ""}
{"id": "61697", "revid": "96586", "url": "https://eu.wikipedia.org/wiki?curid=61697", "title": "L-Innu Malti", "text": "L-Innu Malti (euskaraz: \"Maltako ereserkia\") Maltako ereserkia da 1964ko Konstituzioaren arabera.\nMusika.\n1922an Robert Samute irakasleak moldatu zuen.\nHitzak.\n1922an Dun Karm Psaila poetak idatzi zituen Jainkoari otoitz baten moduan.\nIngelesez.\n\"Itzultzaile: May Butcher.\""}
{"id": "61698", "revid": "1491", "url": "https://eu.wikipedia.org/wiki?curid=61698", "title": "Mazurek D\u0105browskiego", "text": "Mazurek D\u0105browskiego (\"D\u0105browskiren mazurka\", euskaraz) Poloniako ereserkia da.\nAbestia \"Italian (dauden) Poloniar Legioen abestia\" (polonieraz \"Pie\u015b\u0144 Legion\u00f3w Polskich we W\u0142oszech\") izenarekin ezaguna zen. Henryk D\u0105browski jenerala Italian Bonaparteko legioen buruzagia zen eta abestia haren omenez moldatua zen.\nMusika.\nMusika J\u00f3zef Wybickiek 1797an moldatu zuen. Abestia Jugoslaviako antzinako ereserkiarentzat ere erabili zen nahiz eta hitzak ezberdinak izan.\nHitzak.\nHitzak ere J\u00f3zef Wybickiek berak 1797an idatzi zituen.\nPolonieraz.\n\"Korua:\"\n\"(Korua)\"\n\"(Korua)\"\n\"(Korua)\""}
{"id": "61699", "revid": "336", "url": "https://eu.wikipedia.org/wiki?curid=61699", "title": "A Portuguesa", "text": "A portuguesa Portugalgo ereserkia da. 1910 urtean bihurtu zen ereserki ofizial \"O Hino da Carta\" monarkiaren ereserkiaren ordez.\nMusika.\nAlfredo Keilek 1890ean moldatu zuen.\nHitzak.\n1890ean, Henrique Lopes de Mendon\u00e7ak idatzi zituen Erresuma Batuak egindako mehatxuen aurka. Laster errepublikarren ereserki bihurtu zen."}
{"id": "61700", "revid": "336", "url": "https://eu.wikipedia.org/wiki?curid=61700", "title": "Roentgenio", "text": "Roentgenioa (lehen unununioa) elementu kimiko sintetiko bat da, Rg ikurra eta 111 zenbaki atomikoa dituena.\n1994an aurkitu zuten Darmstadt-eko zientzialari alemaniarrek. 2004ko azaroan bere egungo izena eman zioten X izpiak aurkitu zituen eta Fisika Nobel Saria jaso zuen Wilhelm Conrad Roentgen-en omenez. Roentgenioa ekoizteko bismuto-orriak nikel-ioiz bonbardatzen dira. Bere isotoporik egonkorrenak, 280Rg, 3,6 segundoko erdibizitza dauka."}
{"id": "61701", "revid": "65203", "url": "https://eu.wikipedia.org/wiki?curid=61701", "title": "Kde domov muj", "text": "Kde domov m\u016fj? (euskaraz: Non dago nire etxea?) Txekiar Errepublikako ereserkia da. Lehen Txekoslovakiako ereserkiaren lehendabiziko zatia zen, Eslovakiako Nad Tatrou sa bl\u00fdska bigarrena izanda.\nMusika.\n1834an Frantisek Skroupek moldatua zen.\nHitzak.\n1834an Josef Kajet\u00e1n Tylek idatzi zituen \"Fidlova\u010dka aneb \u017e\u00e1dn\u00fd hn\u011bv a \u017e\u00e1dn\u00e1 rva\u010dka\" (euskaraz: Fidlova\u010dka edo gorrotorik ez eta builarik ez) komediarako. Lehen luzeagoa bazen ere, gaur egun lehendabiziko estrofa biak baino ez dira geratzen."}
{"id": "61702", "revid": "512", "url": "https://eu.wikipedia.org/wiki?curid=61702", "title": "Du gamla, du fria", "text": "Du gamla, du fria (euskaraz \"Aspaldikoa zara, askea zara\") Suediako \"de facto\" ereserkia da. Abestiaren benetako izena, hala ere, \"S\u00e5ng till Norden\" (euskaraz: \"Abestia iparraldeari\") da.\nMusika.\nRichard Dybeckek moldatu zuen 1844an V\u00e4stmanland eskualderako eta hasiera \"Du gamla, du friska\" (euskaraz \"Aspaldikoa zara, osasuntsua zara\") zen, baina Dybeckek azkenean hitzak aldatu eta \"Du gamla, du fria\" idatzi zuen.\nHitzak.\nLehenengo estrofa bien hitzak Richard Dybeckek berak idatzi zituen 1844an, eta azken biak Louise Ahl\u00e9nek 1910ean. Suediarrek, hala ere, normalean Dybecken lana baino ez dute ereserkitzat, Ahl\u00e9nena ahaztuz."}
