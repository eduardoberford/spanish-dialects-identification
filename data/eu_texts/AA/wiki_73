{"id": "81914", "revid": "512", "url": "https://eu.wikipedia.org/wiki?curid=81914", "title": "James Lovelock", "text": "James Ephraim Lovelock (Letchworth, Hertfordshire, 1919ko uztailaren 26a - Abbotsbury, Dorset, 2022ko uztailaren 26a) zientzialari autonomo, meteorologo, idazle, asmatzaile eta ekologista britainiarra izan zen, Gaia hipotesiaren sortzailea, non Lurra ikustarazten da sistema buru-araupetzaile bati esker.\nBizitza.\nJames Lovelock Letchwork Garden hirian jaio zen 1919an. Kimika ikasketak Manchesterreko unibertsitatean burutu zituen. Geroago, bere ezagutzak zabaldu zituen eta fisika eta biologia ikasi zuen. Ikasketak amaitutakoan, inbestigazio kimikoan lanpostua lortu zuen, Londresen hain zuzen ere.\n1948an doktore titulua lortu zuen Londresen. Geroago Estatu Batuetan, ikerketa lanak egin zituen Yale, Baylor eta Harvardeko unibertsitateetan. Yaleko unibertsitatean, elektroien harrapaketan, osagai toxikoak detektatu izan zituen. Leku garrantzitsuena Antartikan dago. Ondoren Ingalaterran ikertzaile independente bihurtu zen.\nBere trebetasun nagusiena, hainbat erakundeen (NASA) eta zenbait talde komertzialen arazo teknikoei erantzutea edo konponbide bat aurkitzea zen. Bere argitasunak, edukitako pentsamenduak eta izaera independenteak, bizi modu autonomo bat edukitzera eraman zuen. Honen ondorioz, asko bidaiatu zuen eta zientzialari asko ezagutu zituen.\nLanak.\nBere obran, Gaia hipotesia formulatzen lehenengo zientzilaria izan zen 60. hamarkadan..\nBere lana \"Gaia, a new look at life on earth\", (1979) urtean argitaratua, euskarara ekarria dago \"Gaia : lurraren biziaz ikuskera berria\" izenburuarekin, Gaiak argitaletxearen eskutik. Bertan, Lurra planeta egitura aztertu, izaki biologiko gisa eta bizia mantentzeko sortzen dituen oreka desberdinei erreparatzen dio.."}
{"id": "81915", "revid": "105290", "url": "https://eu.wikipedia.org/wiki?curid=81915", "title": "Naturphilosophie", "text": "Naturphilosophie (\"Naturaren filosofia\") XIX. mendeko idealismo alemanaren eta erromantizismoaren tradizio filosofikoaren korronte bat izan zen. Kanten \"Epaiketaren kritika\"-n eta Fichteren obran inspiratu zen. Friedrich Schelling izan zen sustatzaile garrantzitsuena.\nFisika klasikoaren aurrean, \"Naturphilosophie\"-k zientziaren kontzepzio organiko bat defendatu egin zuen. Kontzepzio horretan zientziak garrantzi handia du, munduari begiratzailearen proiektu bat bezala eskainiz."}
{"id": "81919", "revid": "124047", "url": "https://eu.wikipedia.org/wiki?curid=81919", "title": "Lynn Margulis", "text": "Lynn Margulis (Chicago, AEB, 1938ko martxoaren 5a - 2011ko azaroaren 22a) biologo estatubatuarra izan zen. Chicagoko unibertsitatean lizentziatu zen, Wisconsineko unibertsitatean masterra egin zuen eta medikuntza ikasi zuen, Kaliforniako Berkeley unibertsitatean.Gainera, bertan doktoregoa eskuratu zuen genetikaren alorrean, 1965. urtean.\nGeroago Bostongo unibertsitatean lan egin zuen, biologia irakasle gisa. Beste hainbat erakunde eta unibertsitatetako kidea ere izan zen, eta hainbat ekintza burutu zituen: besteak beste, Sherman Fairchildeko ohorezko kidea izan da (1976-1977); NASAren programa batean parte hartu zuen (1982), Ozeanografia Institutuko irakasle gonbidatu gisa aritu zen (1980), etab.\nEstatu Batuetako zientzietako akademia nazionaleko kidea izan zen1983tik eta 2007an, geozientzia saileko irakaslea izan zen Massachusettseko unibertsitatean.\nBere ikerketen arabera, zelula eukariotoak ez datoz zelula prokariotoen eboluzio darwiniarretik, hainbat zelula prokariotoren (bakterioak eta arkeobakteioak) arteko endosinbiosi bidez sortzen baitira. Honetaz aparte, sinbioegenesiaren teoria ere babestu zuen.\nBiografia.\nLynn Margulis 1938ko martxoaren 5ean jaio zen Chicagon,Amerikako Estatu Batuetan. Bigarren Hezkuntza, Hyde Parkeko Institutu Publikoan burutu zuen eta ondoren bere gurasoek, Chicagoko Unibertsitatearen Laborategi Eskolara eraman zuten. Aldiz, Lynn, eskolatik ihes egin zuen bere lehenengo institutura, izatez, Lynnek pentsatzen zuen hori zela bere lekua.\n16 urterekin, Chicagoko Unibertsitatearen ikasle aurreratuen programa batean onartua izan zen\u00a0 eta bertan 20 urte zituelarik Biologian lizentziatu egin zen. Hala ere, karrera egiten zuen bitartean Mexikon egon zen, sendalariek erabiltzen zituzten landareak aztertzen.\u00a0 Berak zioen bezala, Unibertsitatetik, titulo batekin, eszeptizismo kritiko batekin eta senarrarekin, Carl Sagan astrofisikoa, atera zen. Honekin, bi seme-alaba eduki zituen baina geroago banatu egin ziren.\nHala ere, 1958 an Wisconsineko Unibertsitatean master bat burutu zuen, genetika orokorra eta biztanleriaren genetikari buruzkoa. Gainera irakasle laguntzaile gisa aritu zen. Bertan, biolog\u00eda zelularra eta genetikoa ikasi zuen, James Franklin Crowren eskutik.\n1967 an Thomas N. Margulis kristalografoarekin ezkondu egin zen. Alabaina, beste bi seme-alaba eduki ondoren\u00a0 bereizi egin ziren.\n1977an tapete mikrobianoak ikasten hasi zen mexikoko laguna baten. Tapeteak, ekosistema mikrobianoak dira eta konsideratzen dira euren ezaugarriak bizitzaren hasieran zeudenen oso antzekoak direla.\u00a0 Normalean ingurune jakin batzuetan hazten diren laminak dira, hainbat mikrooganismo geruzaz osatuta daudenak, orokorrean bakteria eta archaeak . Geroago, ikasketa hauek munduko beste leku batzuetara hedatuko zituen, hala nola, Espainiara, Ebroren Deltara.\nMargullisek, mikrobioei buruz ahaztutako eta baztertutako lan asko ikertu zituen, hauen eboluzioa aztertzeko garaian. Izan ere, biologiaren aurrekariak asko baloratu zituen, baita bere\u00a0 irakasleak ere.\nE.B. Wilsonen obra ezagutu zuenean: \"The Cell in Development and Heredity\", bere teor\u00eda endosimbiotika garatzen saiatu zen, baita eboluzioaren ondorioak ere.\nBiologiara eta eboluzionismora egindako ekarpenak anitzak dira: zelula eukariotikoen jatorria, izaki bizidunen 5 erreinuko sailkapenean parte hartu zuen eta gainera,Gaia Lovelockoaren hipotesia babestu zuen. Honetaz aparte, organismo bakterianoei buruzko lan dezente burutu zituen, baita sinbiosiari dagozkion hainbat ikerketa eta lan argitaratu zituen.\u00a0 Era berean, biologia arloko liburuak ere publikatu zituen, bakarka kasu batzuetan beste bestetan beste persona batekin, hala nola bere semearekin, Dorian Saganekin. Aipatzekoak dira: \"Origin of Eukaryotic Cells\", \"Microcosmos: Four Billion Years of Evolution from Our Microbial Ancestors\" eta \"Gaia. A way of knowing.\"\nLynn Margulis 2011ko azaroaren 22an hil egin zen.\nEgindako ikerketak.\nTeoria endosinbiotikoa.\nTeoria sinbiotikoa edota teoria endosinbiotiko seriatua Lynn Margulisen ekarpen garrantzitsuena kontsideratzen da.\nTeoria honek zelula prokariotoak zelula eukariotika bihurtzeko pausua azaltzen du, bakterioen gehitze sinbiogenetikoen bitartez. Teoria hau formulatzeko beste zientifiko batzuen teorian oinarritu zen; Schimper, Merezhkovsky eta Portierren teorietan. Teoria hau XIX mendearen bukaerakoak eta XX mendearen hasierakoak dira eta begetalen fotosintesia egiteko gaitasuna zianobakterioekin erlazionatzen zuten. Gainera, kloroplastoen eta eukarionteen jatorri sinbiotikoa ere proposatzen zuten.\nTeoria sinbiotikoa 1967an, Journal of Theoretical Biology aldizkarian argitaratu zen. Bertan, Margulisek dio zelula eukariotikoen organulu batzuk zelula prokarioto primitiboetatik datozela lehenengoekin endosinbiosian egon direnak.\nLynn Margulisek ondoz ondoko sinbiosiak deskribatzen du zelula eukariotikoen agerpena arte:\nLehenengo sinbiosia gertatu zen igeriketa bakteria (espiroketa motako) sufrea erabiltzen zuen\u00a0 eta beroa energia iturri gisa erabiltzen duen beste bakteria batekin batzean. Horrela, lehenengo zelula eukariotikoa sortuko zen, bi zelulen ezaugarriak izango zituena.\nOndoren, bigarren sinbiosia eman zen, sortutako zelula eukariotoarekin eta bakteria aerobio batekin, arnasketa zelularra egiteko gai zena,\u00a0 hartzidura egitea baino askoz eraginkorragoa zena; era honetan, zelula eukariota materia organikotik abiatuta energia gehiago lortzeko gaitasuna izango zuen.\nAzkenik, hirugarren sinbiosian organismo aerobio hauek eta zianobakterioak elkartzean eman zen,\u00a0 honek zelulari energia materia inorganikotik lortzeko ahalmena eman zien, fotosintesiaren bidez. Horrela, kloroplastodun eta mitokondriodun zelula eukariotak sortu ziren, geroago landarei bihurtuko liratekeenak.\nHasiera batean, teoria sinbiotikoa oso erasotua izan zen, gehien bat, hautespen naturalaren aldeko\u00a0 defendatzaileengatik.\nSinbiogenesiaren teoria.\nMargullisek esaten zuen mutazio kopuru handiak ez zirela espeziazio iturrio, baizik eta pobretze eta desagertze iturria. Teoria honen arabera benetako motore ebolutiboa, bakteriak dira eta ez geneak. Izan ere, bakteriak dira biodibertsiatea eta konplexutasun biologikoa sortzen dutenak. Hortaz, metazooak zelula aoutoorganizatuen komunitateak dira, potentzial ebolutibo handia dutenak.\nEra honetan, sinbiogenesiaren teoriak dio aldaketa ebolutiboak ematen direla bi espezie edo gehiago batzen direnan organismo berri bat sortzeko, zelula eukariototik abiatuta metazooak lortutako karaktere handienetara iritsi arte."}
{"id": "81921", "revid": "105290", "url": "https://eu.wikipedia.org/wiki?curid=81921", "title": "Llobregat", "text": "Llobregat Kataluniako ibaia da, herrialdeko nagusietakoa dena. Bidean, eskualde hauek zeharkatzen ditu: Castellar de n'Hug (Bergueda) udalerrian jaio ondoren, Montmell ingurunean, Bages eta Baix Llobregat eskualdeetatik igarotzen da, El Prat de Llobregat udalerrian urak isuriz kostaldean."}
{"id": "81928", "revid": "7476", "url": "https://eu.wikipedia.org/wiki?curid=81928", "title": "Etiopia", "text": "Etiopia (, \"\u012aty\u014d\u1e57\u1e57y\u0101\"), izen ofiziala Etiopiako Errepublika Federal Demokratikoa (, \"ye\u02be\u012atiyo\u1e57\u1e57ya F\u0113d\u0113ralaw\u012b D\u0113mokiras\u012byaw\u012b R\u012bpebil\u012bk\"), ipar-ekialdeko Afrikako estatu itsasgabea da, Afrikako Adarrean kokatua. Iparralde eta ipar-ekialdean Eritrea du; Djibuti eta Somalia, ekialdean; Kenya, hegoaldean; eta Sudan eta Hego Sudan, mendebaldean. 1.104.300 kilometro koadroko eremua du, eta 2017an 105 milioi biztanle zituen. Hiriburua Addis Abeba da.\nHistorian zehar beste herrialde batzuen eraginpean, eta sarritan okupatua, izan den arren, Afrikan erabat kolonizatu ez duten herrialde bakarretakoa da, eta bertako eta munduko herrialde independenterik zaharrenetakoa. Bigarren Mundu Gerraz geroztik, munduko herrialderik handienen mende egon dira Etiopiako ekonomia, politika eta gudarostea. Ekonomian defizit handiak ditu, eta herrialde barneko egoera nahasiari egotzi izan zaio horren errua. Dena dela, lehorte izugarriak jasan ditu eta gosete larriak eragin ditu horrek, batez ere 1970. urte inguruan eta 1980ko hamarkadan. Nazioarteko laguntzen beharra izan zuen hondamen horiek gainditzeko.\nGeografia.\nMugak.\nEtiopia ipar-ekialdeko Afrikan dago, zati handiena Afrikako Adarrean. Rift Haran Handiak bitan banatzen du herrialdea ipar-ekialdetik hego-mendebaldera. 1.104.300 kilometro koadroko eremua hartzen du. Mugakide ditu Eritrea iparralde eta ipar-ekialdean (antzina Etiopiako lurralde izana); Sudan eta Hego Sudan mendebaldean; Kenya hegoaldean; eta Djibuti eta Somalia ekialdean.\nErliebea.\nEtiopiako goi-lautadak hartzen du herrialdeko parterik handiena, gehiena 1.500 eta 3.000 metro arteko garaieran. Rift Haran Handiak bitan banaturik dago goi-lautada: ipar-mendebaldea eta hego-ekialdea:\nRift Haran Handia da Etiopiako hirugarren unitate fisiografiko nagusia. Herrialdearen erdialdea zeharkatzen du hego-mendebaldetik ipar-ekialdera. Hego-mendebaldean oso arroila sakona da, 50 kilometro inguruko zabalerakoa, eta aintzira ugari dago: Turkana (gehiena Kenyan), Chamo, Abaya, Awasa, Shala eta Zwai. Ipar-ekialdean harana zabaltzen da, triangelu formako Afarreko sakonunea eratuz; punturik beherenean, Eritreako mugatik hurbil, itsasoaren mailaren azpitik 115 metrora dago, eta munduko lekurik beroenetako bat da. Bertako aintzira gazietatik gatza ateratzen da. Sakonunearen ipar-ekialdean, muino batzuek bereizten dute Itsaso Gorritik.\nHidrografia.\nEtiopiako ibai guztiak goi-lautadan sortu eta kanpoko aldera doaz, mendi zintzur sakonetan zehar. Iparraldera jotzen duten ibai nagusiak Atbara eta Abbai (Nilo Urdina) dira; Nilon isurtzen dute ura. Awash ekialderantz doa, Rift Haran Handiaren ipar-ekialdean barrena, eta Djibutiko mugako aintzira gazietara isurtzen da; zenbait urtegi eraiki dira haren ura baliatzeko. Jubaren arroko Ganale Doria eta Xebelik drainatzen dute hego-ekialdea, eta Omok hego-mendebaldea.\nIparraldean Tana aintzira dago (72 kilometro luze eta 60 kilometro zabal, 1.942 metroko garaieran), eta bertan jaiotzen da Nilo Urdina. Hego-mendebaldean, Rift Haran Handia aintzira ugariz horniturik dago: Zwai, Shala, Awasa, Abaya, Chamo eta Turkana, azken hau Hego Sudan eta Kenyako mugan.\nKlima.\nGaraiera eta kokapen geografikoaren ondorioz, lau eremu klimatiko nagusi daude Etiopian:\nLandaredia eta fauna.\nLandaretza oparoa da eta tropikoko fruituak lantzen dituzte. Lur hauetan elefanteak, hipopotamoak, zebrak eta jirafak bizi dira. Erdialdeak klima leunagoa du, eta Mediterraneoko fruituak jasotzen dira bertan. Klima epeleko mendialdeetan aleak ereiten dira. 3.650 metrotik gora, alpetar itxura du landarediak. Herrialde osoan daude bufaloak, antilopeak, hienak, txakalak, otsoak, lehoinabarrak eta gazelak; geladak eta babuinoak eskualde menditsu tropikaletan; eta lehoiak lur behereetan.\nHistoria.\n\u0391\u1f30\u03b8\u03b9\u03bf\u03c0\u03af\u03b1 (\"Aethiopia\", \u201cAurpegi errea\u201d) hitza beltzen zenbait lurralde izendatzeko erabiltzen zuten greziarrek. Iraganean, Abisinia izenaz ere ezagutzen zen.\nAntzinatea.\nGaurko Etiopia antzina lurralde oso indartsua izan zen, eta K. a. VII. mendean Egipto hartu eta bertan agindu ere egin zuen (XXV. dinastia). Tradizioaren arabera, Sabako erreginak (etiopiarren ustetan, Makeda zuen izena), Israelgo Salomon erregearekin seme bat izan zuen Menelik izenekoa, eta hark Jerusalemdik Aksumera, garai hartako Etiopiako hiriburura, eraman zuen Itun-kutxa.\nBibliak Etiopia izendatzeko Kux deitura erabiltzen du. Hango biztanleak Hego-Arabiako etorkinak izan ziren, bake-bakean kuxdarrak bizi ziren lurretara etorri eta Aksumgo Erresuma sortu zutenak, leinuen artean hitzarmenak eginez. Erregeari \"negus negast\" (euskaraz: \u201cerregeen errege\u201d) izena ematez zitzaion. Aksumgo Erresumaren menpeko lurraldea Nilo Urdineraino iritsi zen. Aksumgo erregeak Erromaren eta Persiaren arteko guduetan nahastu ziren. Tradizioak dioenez, San Frumenziok eraman zuen kristautasuna bertara; baina historiak dioenez, Itsaso Gorrian kokatu ziren merkatari greko-erromatarrek ekarria izan zen.\nErdi Aroa.\n522. urtean, Bizantzioko Justinianok eskaturik, Kaleb Aksumgo erregeak Yemeni eraso egin zion, Najrango kristauak babesteko. Baina Mekako arabiarrek garaitu zituzten 570ean, eta Arabiatik ohildu zituzten. Erresuma gainbehera etorri zen eta, mende bat geroago, musulmanek hartu zituzten behe-lurrak eta erregeek hegoaldera jo behar izan zuten.\nZagwe dinastiak hiriburua Aksumdik Rohara aldatu zuen, eta bertan Gebre Meskel Lalibela erregeak zenbait eliza eraiki zituen XIII. mendearen hasieran. 1270ean, Salomondarren eskura joan zen agintea. Etiopiako kristauen eta musulman berrien arteko borroka, 1445ean Zara Jakob erregeak Ifateko sultana garaitu zuen arte luzatu zen. Errege horrek Eliza eraberritu zuen, fraideen eragin politikoa moztuz eta heresiak zapalduz. XV. mendean, Etiopiaren eta Jerusalemen arteko harremanek Mendebaldeko Elizarako bidea ireki zuten (Florentziako Kontzilioa).\nAro Modernoa.\nXVI. mendean, Ahmad ibn Ibrahimen musulmanak lurralde zati bat menderatu zuen. 1541ean, Portugalgo armada bat Massawan lehorreratu zen, Islamak Itsaso Gorriko bidea kontrola ez zezan. Portugaldarrez eta etiopiarrez osaturiko armada batek Harareko sultana eraso zuen eta Ahmad hil 1542an, baina haren ondorengoak Galaudeos negusa garaitu eta hil zuen 1559an. Beren etsaiak ahuldurik ikusirik, hego Somaliako eta ipar Kenyako oromo leinuek lurralde zati bat menderatu zuten. XVII. mendearen hasieran, Etiopiako kristauak Erromara hurbildu ziren Pedro Paez misiolari espainiarraren eraginez.\nXIX. mendea.\n1838 eta 1848 artean, Anton Abadiak herrialdea esploratu eta kartografiatu zuen. XIX. mendearen erdialdean, Kassa Hailu negusak (Teodoro II.a) jauntxo feudalak azpiratu zituen. Haile Melikot Xoako errege garaituaren Menelik semea bere zerbitzura hartu zuen Teodoro II.ak. Baina bere politika zapaltzailea gero eta gogorragoa egin zen. 1863an, Erresuma Batuaren eta Teodoro II.aren arteko harremanak guztiz zaildu ziren eta, azkenik, ordezkari britainiarrak preso sartu zituen Teodorok. Horiek askatzeko gudaroste bat igorri zuten britainiarrek, eta Robert Napier buruzagiak Magdala gotorlekua hartu zuen 1868an; Teodoro II.ak bere buruaz beste egin zuen.\n1872an, Tigrayko Kassay Mercharen eskuetara igaro zen agintea, Joan IV.a izenaz. Haren garaian oste kolonialek (Erresuma Batua, Frantzia, Italia) lurraldea inguratu zuten. Egiptok iparraldean egin zuen eraso, Sudango Mahdiak mendebaldean. Joan IV.ak egiptoarrak garaitu zituen Guran 1876an. 1884an, lurraldea utzi zuten ingelesekin hitzarmen bat izenpetu zuen, Eritreako Massawa portuko merkatu librea ziurtatzeko. 1885ean, italiarrak hasi ziren Etiopian barneratzen. Joan IV.a negusa sudandarren kontrako Gallabateko Guduan hil zuten, 1889ko martxoaren 9an, Menelik II.aren kontrako gerra hasteko zorian zegoenean.\n1889an, Menelik II.ak agintea eskuratu, eta Salomondarren dinastia berriro ezarri zuen. 1889ko maiatzaren 2an hitzarmen bat egin zuen Italiarekin. Baina dokumentua ulertzeko orduan istiluak sortu ziren etiopiarren eta italiarren artean, haien iritziz Etiopia beren babesgoko baitzen, eta militar talde bat bidali zuen Italiak lurraldera. Oreste Baratieri italiar jenerala Aduwan garaitu zuten, 1896an. 1887an, Menelikek hegoaldeko oromoak garaitu eta, europarren interesez baliatuz, zenbait lurralde bereganatu zituen, horien artean Harar, eta bertako emirra gatibu hartu zuen. Addis Abeban sinaturiko beste hitzarmen baten bidez, Erresuma Batua, Frantzia eta Italia bilakatu ziren Etiopiako burujabetzaren babesle.\nXX. mendea.\nMeneliken ondoren, haren biloba Lij Ijasuk hartu zuen agintea; baina hura erregetzatik kendu eta Waizeru Zewditu, Meneliken alaba, enperadore izendatu zuten, haren lehengusu Ras Tafari Makonnen erregeorde zelarik. 1923an, Etiopia Nazioen Ligako kide bihurtu zen. 1930ean, Zewditu hildakoan, Ras Tafari enperadore bihurtu zen, Haile Selassie izenaz.\n1934ko hitzarmenari esker, etiopiarren eta italiarren arteko arazoak baretu egin ziren itxuraz. Baina, urte bereko abenduan, Somaliako mugako Walwalen izandako borrokan, etiopiarrek 100 somaliar eta Italiako Armadako 30 lagun hil zituzten. Italiak ordainak eskatu zituen, eta Etiopiak Nazioen Ligara jo zuen; baina erakunde horrek ez zuen konponbide egokirik aurkitu. Gertakari hura aitzakiatzat hartuz, eta egindako hitzarmena ahaztuz, Italia faxistak Etiopia inbaditu zuen 1935eko urriaren 2an, Pietro Badoglio jenerala buru zela. Negusak Djibutira egin zuen ihes, eta geroago Ingalaterrara. 1935eko azaroaren 18an, Nazioen Ligak Italia erasotzaile deklaratu zuen eta zigorrak ezarri zizkion. Italiarrek Etiopia Eritrearekin eta Somaliarekin bateratu eta Ekialdeko Afrika Italiarra eratu zuten. Viktor Emanuel III.a Italiakoak 1936an Etiopiako enperadore titulua hartu zuen eta Graziani jenerala erregeorde izendatu.\nBigarren Mundu Gerran, Italiak Somalilandia Britainiarra eta Kenyako zati bat zapaldu ondoren (1940), britainiarrek italiarrak lurralde haietatik ateratzeko erabakia hartu zuten. 1941eko apirilaren 6an sartu ziren Addis Abeban. Haile Selassie Ingalaterra utzi eta Khartumera heldu zen, eta maiatzaren 5ean sartu zen hiriburuan. 1942ko urtarrilaren 31n, Etiopiak gerra deklaratu zien Italia, Alemania eta Japoniari. Bi urte geroago, Ingalaterrarekin egin zuen hitzarmen bati esker, askatasun osoa eskuratu zuen Etiopiak, eta urte beraren bukaeran soldadu ingelesek lurraldea utzi zuten.\n1952an, Nazio Batuek onartu zuten Eritrea lurralde autonomo gisa, Etiopiari elkartzeko. 1960an, ordea, enperadoreak autonomiaren eskubidea bertan behera utzi zuen eta horrek matxinada piztu zuen Eritrean. Urte berean, Somaliak Ogaden eskatu zuen, bertan somaliarrak bizi zirela-eta. Ogadenen Addis Abebako gobernuaren kontrako gerrilla eratu zen, bai eta autodeterminazio eskubidea eskatu ere.\n1974ko matxinada militarraren ondoren, Haile Selassie enperadorea aginpidetik kendu zuten, behin betiko; aurretik gorabehera handiak izan ziren gizartean, Eritrearekin gerran aritu baitzen Etiopia eta gosete handiei aurre egin behar izan baitzieten etiopiarrek. Estatu kolpearen ondoren, gobernua militarren esku gelditu zen. Behin-behineko Administraritza Kontseilu Militar edo Derg eratu zen, Aman Andom buru zela; azaroan hura hil ondoren, Tafari Bentik hartu zuen agintea; hura ere hil zuten, 1977ko otsailaren 3an, eta, haren ordez, Mengistu Haile Mariam etorri zen. Industria eta lurrak nazionalizatu ziren, eta eritrearren, oromoen eta eta somaliarren gerrillei esetsi zieten. 1977an Eritrearekin gerran sartu zen eta baita Somaliarekin ere, Ogaden anexionatu nahi zuela-eta. Etiopiak Kubaren eta Sobietar Batasunaren laguntza jaso zuen, eta Somaliak Mendebaldeko herrialdeen laguntza. Etiopiaren baliabide apurrak gerrak eta istiluak gainditzeko erabili izan ziren.\nAzken urteak.\n1987an, Etiopiako Herri Errepublika Demokratikoa ezarri zen, eta zibilez osaturiko gobernu komunista osatu zen; Mengistu Haile Mariam presidenteak modernizazio politika jarri zuen abian, baina huts egin zuen. 1980ko hamarkadako lehorteetan, milioi erdi nekazari baino gehiago hil ziren. 1988. urteko apirilaren 3an, Etiopiak eta Somaliak bakea izenpetu zuten eta, horri esker, Somalian zeuden 3.500 preso Etiopiara itzuli ahal izan ziren. Hala eta guztiz ere, ez ziren baretu Eritrearen eta Etiopiaren arteko iskanbilak. Urte bete geroago, gatazkan zeuden bi alderdien arteko negoziazioei ekin zieten Estatu Batuetako Atlantan, baina negoziazioek ez zuten onik izan. 1990. urteko martxoaren 5ean, Mariamen gobernuak sozialismoa baztertu eta ekonomia mistoaren aldeko apustua egin zuen. 1991. urtean, bere nazio guztiaz jabetu zen Eritreako Armada.\nEritrearren kontrako gerraren ondorioak eta Sobietar Batasuna desagertzean gobernuak laguntza galtzeak, gerrillaren estatu kolpea eragin zuten 1991n, eta Mengistu Hailek Zimbawera ihes egin behar izan zuen. Estatu kolpearen ondoren, Meles Zenawi buru zuen behin-behineko gobernua antolatu zen, eta erreforma demokratikoak finkatzeko ahaleginak egin ziren. Hauteskundeak egin ziren 1994an, 1995eko abuztuan, Meles Zenawi izendatu zuten lehen ministro, eta Negasso Gidada presidente, eta konstituzio berria idatzi zen. Hala ere, zailtasun handiak izen ziren, behin-behineko gobernuaren eta oposizioaren arteko tirabirak zirela-eta. Oposizioa bera ere oso zatiturik zegoen, batzuek (amharek) estatu federal, bateratu eta zentralizatua nahi zuten arren, beste etnia batzuek (oromoek) beren lurraldearen autonomia ez ezik, independentzia ere eskatzen zutelako. 2000ko hauteskundeetan, FDRPE alderdia irabazlea izan zen.\nGobernua eta administrazioa.\nPolitika.\nEtiopia errepublika federal parlamentarioa da. Presidentea estatuburua eta lehen ministroa gobernuburua da. Legebiltzarra ganbera bikoa da: Federazioaren Ganbera (\"Yefedereshein Mikir Bete\"), 153 eserleku dituena, eta Herri Ordezkarien Ganbera (\"Yehizb Tewokayoch Mekir Bete\"), 547 eserleku dituena. Economist Intelligence Unit erakundeak egindako Democracy Index-aren arabera, ordea, erregimen autoritarioa da. NBEko kidea da.\n1991n Mengistu agintetik kendu zutenean hasi zen demokraziarako trantsizioa. Ordezkarien batzar bat osatu zen trantsizioa bidera zezan, eta batzar hark lehendakaria izendatu zuen; batzar horren ardura izan zen lehen ministroa izendatzea ere. 1994an konstituzio berri bat eman zen eta 1995ean hauteskundeak antolatu ziren (oposizioak gorabeherak salatu zituen). 1993an Eritreako lurraldeak independentzia lortu zuen Etiopiatik; gerraren ondoren Etiopiako Armada banatu egin zen, eta egun herrialdeak ez du itsas armadarik, Eritrearen esku geratu baitzen.\nBanaketa administratiboa.\nEtiopia bederatzi eskualde eta bi eskualde-hiritan banatuta dago. Eskualdeek (\"kililoch\", singularrez \"kilil\") oinarri etnikoa dute eta 68 aldetan banatuta daude. Eskualde-hiriak (\"astedader akababiwoch\", singularrez \"astedader akababi\") Addis Abeba eta Dire Dawa dira. 550 barruti (\"woreda\") eta sei barruti berezitan azpibanatuta dago eta horiek, auzoetan (\"kebele\").\n1996 baino lehen, Etiopia hamahiru probintziatan banaturik zegoen, gehienak eskualde historikoak: Arsi, Bale, Gamu-Gofa, Gojjam, Begemder, Hararghe, Illubabor, Kaffa, Shoa, Sidamo, Tigray, Welega eta Wollo\nDemografia.\nDemografia.\n2017an Etiopiak 105 milioi biztanle zituen, 92,7 biztanle kilometro koadroko dentsitatearekin. Biztanleen %20,4 besterik ez da bizi hiriguneetan. Adinka, berriz, honela dago banaturik biztanleria: 0-14 urte bitartekoak %43,5 dira, 15-24 urte bitartekoak %20,1, 25-54 urte bitartekoak %29,6, 55-64 urte bitartekoak %3,9 eta 65 urtetik gorakoak %2,9. Bizi itxaropena 62,2 urtekoa da, 59,8 urtekoa gizonezkoena eta 64,7 urtekoa emakumezkoena (2016ko zenbatespenak). Jaiotza-tasa garaia da oso (\u2030\u00a036,5 2017an), eta heriotza-tasa ere altua den arren (\u2030\u00a07,7), bizkor hazten ari da biztanle kopurua.\nBanaketa etnikoa.\nEtiopiako ezaugarri nagusietako bat etnien aniztasuna da; biztanle gehienak oromoak dira (%34,5 2007an), baina kontuan hartzekoak dira, besteak beste, amharak (%26,9), somaliarrak (%6,2), tigrinyak (%6,1), sidamoak (%4), gurageak (%2,5) eta wolaytak (%2,3) ere. Oro har, etnia bakoitza bizi den lurraldearen arabera banaturiko administrazio barrutietan dago antolatua Etiopia; horrela, mendialdeetan amharak bizi dira, Addis Abeba ingururaino; oromoak, berriz, erdialdean eta hegoaldean bizi dira, goi ordokietan; tigrinyak iparraldean; afarrak ipar-ekialdean; sidamak hego-mendebaldean; eta somaliarrak ekialdean eta hego-ekialdean. Dena dela, etnia, erlijio eta hizkuntza aniztasunak zeresan handia izan du Etiopian, aberastasuna ekarri duen arren, gizataldeen arteko arazo eta liskar ugariren iturri ere izan baita hizkuntza, erlijio eta kulturaren beste ezaugarri batzuetan duten desberdintasunagatik.\nHizkuntzak.\nEtiopian 90 hizkuntza daude \"Ethnologue\"-ren arabera. Biztanle gehienek mintzaira semitak edo kusitak erabiltzen dituzte. Semita da, hain zuzen ere, amharera, estatuko hizkuntza ofiziala eta biztanleriaren % 29k hitz egiten duena. Amhareraz gain, oromoera, tigrinyera, somaliera, afarrera, gurageera, sidamoera eta arabiera dira hedatuenak. Beste batzuk ge'ez, xamtanga, kunfal, qimant, awngi, arbore, daasanach, baiso, bussa, gawwada, alaba, burji, gedeo, kambaata, libido, hadiyya, diraxa, konso eta saho dira.\nErlijioa.\nEgun gurtza askatasuna dago, baina Etiopiako Eliza Ortodoxoak, Egiptoko Eliza Koptoari atxikirik dagoenak, izan du garrantzi handiena enperadorearen, administrazioaren eta amhariarren erlijioa izan zelako. Estatu eliza izan zen 1974 arte.\n2007ko datuen arabera, % 43,5 koptoak dira, % 33,9 musulmanak, batez ere hego eta ekialdean, % 12,6 kristau protestanteak, eta % 2,7 animistak. 1980ko hamarkada arte, 30.000 laguneko gutxiengo judua zegoen, \"falaxa\" izenekoak, 1990eko hamarkadan Israelera lekualdatu zituztenak. Amhara gehienak erlijioz koptoak dira, eta oromoak kristau, musulman edo animistak.\nEkonomia.\nEtiopia munduko herrialderik pobreenetakoa eta atzeratuenetakoa da. Ekonomiaren oinarria nekazaritza eta artzaintza dira, biztanleen hiru laurden enplegatu eta barne produktu gordinaren % 36,2 eta esportazioen % 90 hartzen baitute. Nekazaritzako gai nagusiak laboreak dira, baina lehorte larrien eraginez askotan inportatu behar izan dituzte oinarrizko elikagaiak; dena dela, lehorteez gainera, arazo ugari sortzen dituzte teknika modernorik ezak eta herrialde barneko liskarrek.\nIndustria oso atzeratuta dago, ehungintza eta elikagai industria dira jarduera aipagarri bakarretakoak, eta horiek ere barne kontsumorako behar dena bakarrik ekoizten dute. Meatzaritzari dagokionez, Etiopiak baditu zenbait aberastasun baina ez dira behar bezala ustiatzen. Energia beharrak asetzeko zura erabiltzen da batez ere, eta horren eraginez basoak soiltzen eta higadura arazoak sortzen ari dira. Atzerrirako merkataritzako gai nagusiak olio-haziak (esportazioen %17 2015ean), barazkiak (% 17), urrea (% 13), loreak (% 7) eta, batez ere, kafea (% 27) dira; kafea da, jatorriz Etiopiako produktua, bertako aberastasun bakarretakoa, baina merkatuko prezioen eta uztaren gorabeheren mende dago.\n1973ko eta 1984ko gertaera lazgarriek (erregimen aldaketak eta barne gatazkak, eritrearren eta somaliarren altxamenduak) gastu militar izugarriak ekarri zituzten. Gerra zibilaren eta ekonomiaren kolektibizazioaren eraginez Etiopiako ekonomiak hondoa jo zuen, eta 1990ean merkatu ekonomiara itzuli zenetik egoera berrira egokitzeko zailtasun handiak izan ditu. Gobernua estatuaren jabetzako lurraldeak saltzen hasi zen eta ekonomia liberalizatzeko neurriak hartzen ari da, baina ez dago garraio egokirik, ur falta handia da eta azpiegiturak oso kaskarrak dira; XX. mendea arte Etiopian oinez edo animalien gainean ibiltzen ziren bertako biztanleak, eta garraiobide berriak antolatzen ari diren arren, gaur egun oraindik jende eta ondasun asko garraiatzen dira oinez edo animalietan. 1999an, Eritrearekiko gerrak sortutako ihesaldi handien ondorioz, gosete latzak izan ziren eta lurra zeharo hondatuta geratu zen. Eritrearekin bakea sinatu ondoren, ia bi milioi gutxiago dira bizirik irauteko kanpoko laguntzaren premian dauden etiopiarrak. 2003-2005 bitartean, etiopiar ekonomiak % 10 egin zuen gora, baina hazkunde hori oso modu desberdinean banatu zen lurralde osoan zehar.\nKultura.\nGizateriaren Ondarea.\nEtiopian Gizateriaren Ondare sailkatutako zortzi toki daude. Aksum (Aksumgo Erresumako hiriburua) eta Lalibela (haitzean induskatutako elizak) dira ezagunenak.\nJaiegunak.\nJaiegun kristauak\nJaiegun musulmanak (egunak hejira egutegian)\nJaiegun nazionalak"}
{"id": "81930", "revid": "237", "url": "https://eu.wikipedia.org/wiki?curid=81930", "title": "James lovelock", "text": ""}
{"id": "81931", "revid": "201", "url": "https://eu.wikipedia.org/wiki?curid=81931", "title": "Veneziar Errepublika", "text": ""}
{"id": "81934", "revid": "512", "url": "https://eu.wikipedia.org/wiki?curid=81934", "title": "Leukon", "text": "Leukon (grezieraz \u039b\u03b5\u03cd\u03ba\u03c9\u03bd), greziar mitologiako pertsonaia bat da. Leukon, Atamantek bere hirugarren emaztea eta Hipseoren alabetako bat izan zen Temistorekin izan zuen semeetako bat da. Ptoo, Eskeneo eta Eritrioren anaia. Seme bat izan zuen, Eritras izenekoa, izen hori izan zuen hiri bat sortu zuena Beozian. Bi alaba ere izan zituen. Bata, Evipe, Andreorekin ezkondua, eta, bestea, Pisidize, Arginoren ama."}
{"id": "81935", "revid": "1310", "url": "https://eu.wikipedia.org/wiki?curid=81935", "title": "Egilatzeko trikuharria", "text": ""}
{"id": "81936", "revid": "105290", "url": "https://eu.wikipedia.org/wiki?curid=81936", "title": "Ur\u00f0", "text": "Urd, Ur\u00f0 edo Ur\u00f0r, eskandinaviar mitologiako hiru norna nagusietako bat zen, Ver\u00f0andi eta Skuldekin batera. Ur\u00f0rrek, antzinako eskandinavieraz, \"patu\" kutsua darama. Izan ere, suediera modernoan patu esan nahi duen hitza, \"\u00f6de\", alegia, honengandik dator. Bere etimologia, \"ver\u00f0a\" aditza \"etorkizuna\"ren lehenaldia da, hau da, \"gertatu zena edo gertatu dena\". Antzinako saxoieraz (alemaniera), hitz baliokidea wurth da. Anglosaxoieraz (antzinako ingelesa), hitz baliokidea wyrd da, gaur egungo ingeleseko \"weird\" hitza sortzen duena (arraroa, bitxia). Hitzaren jatorrizko esanahia, Shakespeareen Macbeth antzezlaneko sorginen izenetan ikus daiteke, \"The Weird Sisters\", hain zuzen ere, nornen papera betetzen dutelarik. Patuaren kontzeptuari lotutako beste eskandinaviar hitz batzuk \u00f6rlog, orl\u00f6g eta \u00f6rl\u00f6g dira, non \"\u00f6r-\" erroa patuarekin lotuta dagoen (\"ur\u00f0r\"), baita jatorrizko zerbaitekin ere (ur-), hitz hauek, beraz, \"jatorrizko borroka, legea (\"log/l\u00f6g/lag\") edo patuaren legea\" esan nahi dute.\n\"Ver\u00f0a\"/\"ur\u00f0r\"ren etimologiaren ondorioz, ohi, iraganarekin zerikusia duten patuaren arloekin lotuta dagoela interpretatzen da. Beste egile batzuk, aldiz, Eddek, nornak, denboraren garai ezberdinen arduradun esklusibo diren disir bezala ez dituztela bereizten diote. Aldiz, materialak, guztiak patuarekin lotuta daudela iradokitzen du, eta iragana, oraina eta etorkizuna, nornek ezin banatuko moduan lotuta daudela. Interpretazio honek \"Ur\u00f0r\"/\"Wyrd\"ek, iraganak nola etengabe eragina duen eta etorkizuna baldintzatzen duela kontutan hartzen du, aldi berean, etorkizunak, iragana moldeatzen duelarik.\nTestuinguru honetan, Urd, ehungailuko hariak haritzen dituen norna da (gertatutakoa), bere ahizpek albaindu eta horrekin, izaki guztien bizitzen forma ehun dezaten (gertatzen dena eta gertatu beharrekoa dena). Urden putzuak bere izena hartzen du, eta bertatik lortzen dute hiru ahizpek, Yggdrasil lizarra ureztatzeko ura eta buztina.\nEtimologia, xeheago.\n\"Ur\u00f0r\" zein \"Wyrd\", *\"wur\u00feiz\" proto-alemanieratik datoz, hau, aldi berean, *\"wrti\" protoindoeuroparretik datorrela, *\"wert-\" erroaren aditz forma abstraktu bat. Erro hau \"vertere\" hitz latindarrean eta antzinako ingelesezko \"weor\u00fean\" edo \"weor\u00f0an\" aditzean dago, \"bihurtu edo izatera iritsi\" esan nahi duena (gaur egungo alemanierazko \"werden\" aditzarekin alderatu \"gertatu\" esan nahi duena).\nBeste norna baten izenak, Ver\u00f0andik, alegia, etimologia berbera duela nabarmendu behar da, kasu honetan, izena \"ver\u00f0ande\"tik datorren arren, \"ver\u00f0a\" antzinako eskandinavierako aditzaren indikatiboko orainaldia edo orainaldi etengabea, hau da, \"une honetan bertan egiten edo gertatzen ari dena\", orainaldian islatzen diren patuaren arloak, alegia."}
{"id": "81939", "revid": "512", "url": "https://eu.wikipedia.org/wiki?curid=81939", "title": "Edda", "text": "Eddak, eskandinaviar mitologiarekin lotutako istorio bildumak dira. Izen honekin, bi Erdi Aroko islandiar bilduma literario ezagutzen dira, elkarrekin eskandinaviar mitologia ezagutzeko corpusik garrantzitsuena eratzen dutenak.\nEdukia.\nGaur egun galdua dagoen ahozko narrazioaren antzinako tradizio eskaldikoaren atalkako zatiak dira, istorio hauetako batzuk kontserbatu zituzten adituek bildua eta idatzia izan zena.\nBildumak bi dira: Edda prosaikoa (Edda txikia edo Snorriren Edda izenarekin ere ezaguna), eta Edda poetikoa (Edda nagusi edo Saemunden Edda izenarekin ere ezagutzen dena). Berez, Edda izena, Snorrik idatzitakoari eman zitzaion, baina ondoren poetikoari ere bai.\nEdda poetikoan, antzina-antzinako olerkiak bilduak daude, heroi eta mitologiari buruzkoak, egile ezezagun batek eginda 1250ean.\nSnorriren Edda, Snorri Sturlusonek (1179-1241) idatzi zuen, 1220 edo 1225 inguruan. Ez dira olerkiak, baizik eta hitz lauz idatzitakoak. Olerkarientzako gomendio asko du, Snorri olerkari gerlaria, hitz lauz eginiko bilduma honekin, estilo tradizional eskaldikoan olerkariak prestatzen saiatu baitzen. Olerkaritza eskaldikoa IX. mendetik datatua dagoen olerkaritza mota bat da, oso ezaguna Islandian.\nBadaude zenbait teoria Edda hitzaren jatorriari buruz. Teoria batek 'amona handia' (Rig) esan nahi duen hitzaren berdin-berdina dela dio. Beste batek, Eddak 'poetika' esan nahi duela argudiatzen du. Hirugarren batek, \"Oddiren liburua\" esan nahi duela, non Oddi, Snorri Sturluson hezia izan zen tokia den."}
{"id": "81941", "revid": "201", "url": "https://eu.wikipedia.org/wiki?curid=81941", "title": "Urd", "text": ""}
{"id": "81949", "revid": "336", "url": "https://eu.wikipedia.org/wiki?curid=81949", "title": "Zesarion", "text": "Ptolomeo XV.a Filopator Filometor Zesar (grezieraz \u03a0\u03c4\u03bf\u03bb\u03b5\u03bc\u03b1\u03af\u03bf\u03c2 \u0399\u0395' \u03a6\u03b9\u03bb\u03bf\u03c0\u03ac\u03c4\u03c9\u03c1 \u03a6\u03b9\u03bb\u03bf\u03bc\u03ae\u03c4\u03c9\u03c1 \u039a\u03b1\u03af\u03c3\u03b1\u03c1) edo soilik Ptolomeo XV.a Zesar, Zesarion ezizenez ezagutua \"Zesar Txikia\" (\u039a\u03b1\u03b9\u03c3\u03b1\u03c1\u03af\u03c9\u03bd) (K.a. 47ko ekainak 23-K.a. 30), Antzinako Egiptoko ptolomeotar dinastiako azken erregea izan zen, baita Erromako tronua nahi zuenetako bat ere.\nEgiptoko azken erregina izan zen Kleopatra VII.a eta Erromako diktadorea zen Julio Zesarren semea. Bere amaren ondoan errege izan zen bere osaba Ptolomeo XIV.a hil ondoren, honen arreba nagusia zen Kleopatrak pozoitua, Zesarion beraren amak, alegia. Augustorekin lehiatu zen Erroma gobernatzeko. Zesarionen erregealdiak K.a. 44ko irailak 2tik K.a. 30 arte irauten du. Ptolomeotar dinastiako azken egiptoar erregea izan zen.\nBiografia.\nBere amak, bera, Alexandrian erditu zuen, K.a. 47ko ekainak 23an, Erromara bizitzera joanez, non Julio Zesarrekin bizi izan zen K.a. 46tik. K.a. 44ko martxoak 15ean, Zesar hil egin zuten, honek, Zesarion, Erromako tronurako oinordeko izendatu gabe. Honen ondoren Kleopatra Alexandriara itzuli zen, non irailak 2an, Egiptoko erregeorde izendatzen duen Ptolomeo XIV.a hil ondoren. K.a. 41ean, Kleopatra Marko Antoniorekin aliatzen da, bere laguntza lortzeko, bere semeak, Julio Zesar, ofizialki, K.a. 42. urteko urtarrilak 1ean, jainkotua izan zenean, Erromako erregea izateko eskubidea lortu zuela ustez.\nK.a. 34. urtearen amaieran, Alexandriako Emateetan, Zesarion, bere amaren mende zegoen erregeorde onartua izan zen, baita \"Erregeen Errege\" eta \"Egiptoko Faraoi\" ere, Zesarren seme eta oinordeko legitimo bezala adierazten zen aldi berean. Aldarrikapen hau, Marko Antoniok Augustorekin zuen harremanaren haustearen arrazoia izan zen, nor, ezinegonik zegoen Zesarion, Zesarren seme eta oinordeko legitimo bezala iragarria izan zelako: bere boterea, nagusiki, adopzio bidez, Zesarren oinordekotzat hartua izatean zegoen, honek, erromatar herriaren laguntza eta legioen leialtasuna bermatzen zizkiolarik.\nAugustok, Egipto inbaditu zuen K.a. 30ean, eta Zesarion hiltzea zen bere nahi bakarra, horrela, Julio Zesarren oinordeko bakar bezala geratzeko. Kleopatrak bere semea babesten saiatu zen, Zesarion Berenizeko portura bidaliz, Itsaso Gorrian, Indiara bidaia zezan, non bere osaba Festus merkataria zen, baina gaztea, bere irakasle partikularrak traditu zuen, Rhodonek alegia, eta harrapatua izan zen. Erromatar guardiek, kartzela batean lepoa moztu zioten Augustoren aginduz. \"Zesar gehiegi\" izan zen eman zuten justifikazioa.\nMarko Antonio eta Kleopatrak euren buruaz beste egin ondoren, Augustok boterea hartu zuen, orain bai, Zesarionen senide eta ondorengo bezala."}
{"id": "81954", "revid": "201", "url": "https://eu.wikipedia.org/wiki?curid=81954", "title": "Bitxiloreen mundua", "text": ""}
{"id": "81955", "revid": "201", "url": "https://eu.wikipedia.org/wiki?curid=81955", "title": "Daisyworld", "text": ""}
{"id": "81956", "revid": "201", "url": "https://eu.wikipedia.org/wiki?curid=81956", "title": "Gaia (teoria)", "text": ""}
{"id": "81958", "revid": "201", "url": "https://eu.wikipedia.org/wiki?curid=81958", "title": "Naturphilosepen", "text": ""}
{"id": "81963", "revid": "201", "url": "https://eu.wikipedia.org/wiki?curid=81963", "title": "Kalbinismoa", "text": ""}
{"id": "81973", "revid": "105290", "url": "https://eu.wikipedia.org/wiki?curid=81973", "title": "Nemes", "text": "Nemes faraoien ilejantzia zen, oihalezko buru estalki antzeko bat (ez koroa bat). Antzinako Egiptoko faraoiek erabiltzen zuten, koroa astun eta handien ordez, atal arin eta erosoa baitzen, koroa baino sarriago erabiltzen zutena.\nNemesak, buru osoa estaltzen zuen, belarrien atzetik bertikalean eroriz, eta lepondotik gertu korapilo batekin lotuz, motots eran. Testuen arabera, kolore zurikoa eta marrekin zen, batzuk, lapis lazuli urdinez eta urrez tindatuak izango ziren arren, eskultura eta freskoetan dauden adibideren batzuk adierazten duten bezala. Burura tinkatzen zen, gainera, aurrealdean, bi kobra edo sai zituen diadema batekin, \"uraeus\" izenekoa, faraoien ikur babeslea, erregetzaren ezaugarri bezala eraman zezaketen bakarrak zirenak.\nSinbologia.\nJantzi hau, faraoiek eramaten zuten bizi zirelarik, jainkoren batekin identifikatzeko, eta, gainera, baita hil ondoren ere, agintariak izan ez ziren pertsona nobleen lurperaketetan ere aurkitu diren arren, beste munduan eramango zutena, kuttun babesle bezala balio ziezaien."}
{"id": "81975", "revid": "1545", "url": "https://eu.wikipedia.org/wiki?curid=81975", "title": "Gesta Danorum", "text": "Gesta Danorum (Daniar Historia ere deitua), egiletza, Saxo Grammaticusi ematen zaion XII. mendeko testu bat da.\nValdemar I.a Danimarkakoak edo honen gorteko norbaitek, bere aberria zen Danimarkaren historia idaztera animatu zuen. \"Daniar Historia\", hamasei liburukiz osatuta dago, latinez idatziak. Gaur egun galduta dauden jatorrizkoak ordezkatzen dituzten herri atalen itzulpenak ditu. Gainera, arbasoen erlijioaren deskribapen bat (nahiko eszeptikoa) ere badu.\nGainera, \"Gesta Danorum\"aren hirugarren liburukian, Hamleten istorioaren bertsio primitibo bat agertzen da (Shakespeareen antzezlanik ospetsuena inspiratu zuena) bere protagonista, Amlodi edo Amleth delarik."}
{"id": "81976", "revid": "6327", "url": "https://eu.wikipedia.org/wiki?curid=81976", "title": "Fuente Alamo de Murcia", "text": ""}
{"id": "81979", "revid": "1545", "url": "https://eu.wikipedia.org/wiki?curid=81979", "title": "Ynglingen saga", "text": "Ynglingen saga, jatorrian, antzinako eskandinabieraz idatzia zuen Snorri Sturluson olerkari islandiarrak, 1225 inguruan. Istorioa honen aurrekoa zen Ynglingatalen oinarritu zuen, azken honen egiletza IX. mendeko \u00dej\u00f3\u00f0\u00f3lfur \u00far Hvini norvegiar eskaldoari ematen zaiolarik, eta Historia Norvegi\u00e6n ere agertzen dena.\nIstorioa.\n\"Ynglingen saga\", Snorriren antzinako norvegiar erregeen istorioa den Heimskringlaren lehen zatia da. Ynglingeko etxearen (Beowulfeko Scylfingsak) zatirik zaharrena kontatzen du. 1844an ingelesez itzuli eta lehen aldiz argitaratua izan zen.\nSaga honek, eskandinabiar jainkoen Eskandinabiarako iritsiera eta nola Freyrrek, Ynglingdarren suediar dinastia Uppsalan nola sortu zuten kontatzen du. Saga honek, suediar erregeen zerrenda jarraitzen du Ingjald arte, dinastia, Norvegian finkatzera eraman zuen errege txar bat, Norvegiako Harald H\u00e1rfagriren arbaso bihurtuz."}
{"id": "81981", "revid": "336", "url": "https://eu.wikipedia.org/wiki?curid=81981", "title": "Eskaldo", "text": "Eskaldoak, Erdi Aroan zehar, eskandinaviar erregeen gorteko olerkari-gerlari bikingoak dira. Erregeak zerbitzatzen zituzten, draparrak bezalako lan poetikoetan laudoriotuz, nagusiki, euren eskuzabaltasuna edo guduren batean erakutsi zuten heroitza nabarmentzeko funtzioa zutenak. Euren lanek, olerkaritza eskaldikoa deritzona osatzen dute, hauen ezaugarriak, hitz neurtu aliteratiboak eta irudi erretorikoak direlarik, azken hauetako bat, kenningarra. Eskaldo ospetsuak sagetako protagonista dira, Egill Skallagr\u00edmsson kasu, bere izeneko sagakoa.\nEskaldo ospetsuak.\n800 urtetik 1200 urtera 300 baino eskaldo gehiago ezagutzen dira, gehienak \"Sk\u00e1ldataln\" jasota."}
{"id": "81982", "revid": "880", "url": "https://eu.wikipedia.org/wiki?curid=81982", "title": "Nafarroako PP", "text": ""}
{"id": "81985", "revid": "1982", "url": "https://eu.wikipedia.org/wiki?curid=81985", "title": "Euskadiko Aurrezki Kutxa", "text": ""}
{"id": "81986", "revid": "1982", "url": "https://eu.wikipedia.org/wiki?curid=81986", "title": "EAK", "text": ""}
{"id": "81988", "revid": "201", "url": "https://eu.wikipedia.org/wiki?curid=81988", "title": "Minamata gaixotasuna", "text": ""}
{"id": "81989", "revid": "6327", "url": "https://eu.wikipedia.org/wiki?curid=81989", "title": "Soinbera", "text": ""}
{"id": "81993", "revid": "336", "url": "https://eu.wikipedia.org/wiki?curid=81993", "title": "Fusio nuklear", "text": "Fusio nuklearra prozesu atomiko bat da, non bi nukleo edo gehiago batzen diren beste nukleo astunago bat sortzeko. Prozesu honekin energia kopuru handia igortzen edo xurgatzen da. Fusio nuklearra modu naturalean gertatzen da izarren barnean, eta artifizialki fusioko lehergailu termonuklearretan (H lehergailuan) eta fusio erreaktore esperimentaletan. Azken aplikazio horren bidez energia iturri honi erabilera zibila eman nahi zaio, elektrizitatea sortzeko, baina oraindik fase esperimentalean dago.\nTeknologia.\nFusio nuklearrak bi aplikazio ditu nagusiki: lehergailu termonuklearrak eta elektrizitatea ekoizteko fusiozko zentral nuklearrak.\nLehergailu termonuklearra.\nFusio nuklearraren aplikazio militarra da eta, oraingoz, aplikazio arrakastatsu bakarra. Leherketan ez da fusioa kontrolatu beharrik; aitzitik, fusio hori ahalik eta bat-batekoena eta bortitzena izatea bultzatzen da. Lehergailu hauekin egin diren saiakerak arrakastatsuak izan dira, baina orain arte ez da inoiz guda batean erabilia izan. Hala ere, lehergailu mota hau zenbait herrialderen eskutan egote hutsa etengabeko arriskua da.\nEnergia elektrikoaren ekoizpenean.\nElektrizitatea ekoizteko asmoz fusio nuklearra erabili nahi izateak arazo nagusi bat du: erregaiak (deuterioa eta tritioa) plasma egoeran egon behar du eta horretarako tenperatura ikaragarria behar da; prozesuan erabiltzen diren energia kantitate handiak kontrolatzea oso zaila da. Hala ere, etorkizuneko energi iturritzat hartua izan da, hondar erradioaktibo arriskutsurik sortzen ez duelako, eta itsas uretako deuterioa (hidrogeno 2) bezain ekonomikoak diren erregaietatik har daitekeelako.\nFusioa modu kontrolatuan egitea lortu da jada, eta horretarako hainbat metodo daude (guztiak ere esperimentalak dira oraindik). Batez ere tokamak motako fusio erreaktore esperimentalak erabiltzen dira fusio nuklearra lortzeko, baina oraindik ez dute bideragarria izatea lortu; batetik, fusioa modu jarraituan mantentzea lortu ez dutelako eta, bestetik, orain arteko saiakeretan, askatzen duena baino energia gehiago eman behar izan zaiolako.\nGaur egun, fusio bidezko erreaktore nuklear bideragarri bat lortzeko abian dagoen proiektu sendoena eta itxaropentsuena ITER proiektua da.\nFusio nuklearraren erabilera ekonomikoak edukiko lituzkeen abantailak.\nInoiz modu bideragarrian ekoiztea lortuko balitz, fusio nuklearrak hainbat abantaila edukiko lituzke ohiko zentral nuklearretan erabiltzen den fisio nuklearraren eta erregai fosilen aurrean. Haren alde daudenek diotenaren arabera:"}
{"id": "81996", "revid": "4380", "url": "https://eu.wikipedia.org/wiki?curid=81996", "title": "Izotzezko erraldoia", "text": ""}
{"id": "81997", "revid": "90799", "url": "https://eu.wikipedia.org/wiki?curid=81997", "title": "Hidrosfera", "text": "Hidrosfera (grezieratik \"hydros\": ura eta \"sphaira\": esfera) Lurreko Zientzietan lurrazpian, azalean eta gainazalean dagoen urak osatzen duen sistema materiala da. Hidrosfera urez eta uretan proportzio desberdinetan disolbaturik dauden gatz eta gasez osatua dago. Ez da geruza jarraitua, hau da, lur azaleko gune batzuetan 11 kilometroko lodiera du eta beste gune batzuetan, berriz, ez da ia existitzen, eta hori du ezaugarri garrantzitsu eta esanguratsuena. Ezaugarri hori izateko hiru arrazoi nagusi daude: batetik, hidrosfera kopuruz mugatua izatea; bestalde, hidrosferako ur masaren barnean molekulak alde batetik bestera mugitzea, eta azkenik, litosferaren gainaldeak gorabeherak izatea.\nHidrosferak Lurraren osagai isurkari guztiak hartzen ditu bere baitan eta, klimari dagokionez, bigarren azpisistema garrantzitsuena da, eguratsaren ondoren. Hidrosferaren osagai dira itsasoak, aintzirak, ibaiak eta lurpeko urak, baina hidrosferaren ozeanoek hartzen dute zatirik handiena, ozeanoetan baitago Lurreko ur guztiaren % 97,2\nHidrosferak ur bolumen handia du orotara, eta horri esker ziklo hidrologikoko fase guztiak betetzeko adina ur ematen du; lurruntzen denean eguratsari lurruna ematen dio eta aldi berean baita energia ere, bero latente moduan.\nEdonola ere, hidrosfera ezinbestekoa da izaki bizien garapenerako eta lurrean bizitzeko baldintzak mantendu ahal izateko.\nHidrosfera osatzen duen ura sekzio desberdinetan sailkatzen da, zeintzuk bolumenari dagokionez handitik txikira honako hauek dira:\nPlanetako ur-edukia, guztira, 1.400 trilioi litrokoa da, 1,4 \u00d7 1021 kg. Gehiena, % 97,23 ozeanoek eta polo-kasketeak % 2,15 gordetzen dute; akuiferoek, gizakiarentzako benetako erreserba, % 0,61; lakuak % 0,009, eta barruko itsasoak, berriz, % 0,008. Lurzoruaren hezetasunak 0,005 hartzen du, atmosferak % 0,001 eta ibaiek % 0,0001 baino ez dute metatzen. Kopuru hori beti ibili da Lurrean zehar, bertan bizia sortuz eta mantenduz. Dinosauroek duela 65 milioi urte zuten kopuru bera dugu gaur egun.\nUra ez da abiadura berean berritzen konpartimentu guztietan. Oso azkar egiten du atmosferan, eta, urtean, 34 aldiz berritzen da erabat; hau da, atmosferara sartzen da lurrunketa bidez, eta, 10 egunetan, ateratzen da euri moduan gutxi gorabehera den adina. Ozeanoak, aldiz, bere bolumenaren \u2030 0,27 baino ez du jasotzen eta lagatzen urtero, eta horrek esan nahi du 3700 urte inguru behar dituela erabat berritzeko.\nNolakotasuna.\nLurraren baldintza termikoek ez dute parekorik Eguzki sistema osoan. Lurra ez da ur guztia gotortzeko bezain hotza, eta, era berean, ur guztia lurruntzeko bezain beroa ere ez da.\nUr isurkariak, bere propietateei esker, beste geruza bat osatzen du litosferaren \u2013geruza gotorra\u2013 eta eguratsaren \u2013gas geruza\u2013 artean. Alde batetik, isurkari guztietan bezala, uretan ere molekulak batetik bestera mugi daitezke, eta bestetik, gasena baino pixka bat handiagoa da uraren pisu espezifikoa.\nHorrela, Lurreko zati gotorra eta gas egoerakoa banatzen dituen interfasean pilatzen da ura. Litosferako puntu guztietan grabitatearen eragina berdina balitz, hau da, puntu guztiak zentrotik distantzia berera egongo balira, ur isurkariak geruza jarraitua osatuko luke, gune guztietan lodiera berdinekoa eta litosfera guztia inguratzeko modukoa, eta grabitazio-eremu batek mugaturik legoke. Baina litosferaren gainaldea ez da erregularra, eta, horrenbestez, ura sakonuneetan pilatzen da eta bete egiten ditu.\nUr aski balego litosferako gune guztiak litosferaren goreneko altueraraino betetzeko, hidrosfera lodiera aldakorreko geruza litzateke, baina goi maila jakin eta grabitazionala izango luke. Hala ere, ur masa ez da hainbestekoa, eta horren ondorioz, urak litosferaren parte batzuk estaltzen eta betetzen ditu, eta agerian uzten ditu beste batzuk.\nBeraz, Lurreko isurkari geruza, hau da, hidrosfera, etena eta lodiera aldakorrekoa da.\nSorrera.\nHidrosfera mota desberdineko urez dago osatua. Lurraren sakoneneko aldeetan itsaso eta ozeanoetako ura dago, gatz asko duena disolbatua; Lurreko ur edukin guztiaren %97,2 hartzen du ur gaziak. Ur geza da, berriz, euriteen bidez edo izotz biltegietatik Lurrera iristen eta ondoren ozeanoetara isurtzen dena. Ur gezeko masak dira, halaber, litosferaren sakonuneetan aldi batez harrapaturik gelditzen diren urak. Hidrosferan ur gazia eta ur geza zergatik dauden ulertzeko, hidrosferaren sorrerari begiratu behar zaio. Eguratsa bezala, lurrak berak isuritako gasen ondorioz sortu zen Lurraren gainaldeko masa isurkaria ere. Lurrak ur lurrun asko isuri zuen beste zenbait elementuren artean; ondoren ur masa horren prezipitazioa gertatu zen, eta prezipitatzean arazte lana egin zuen urak: gatz asko disolbatu zuen eta lehenengo masa ozeaniko handia osatu zuen horrela. Ur gazi hori erliebeko behereneko aldeetan pilatu zen.\nDisoluzio batean lurruntzen dena disolbatzaile isurkaria denez, lurrundu ondoren litosferara hodeietatik prezipitatzen da ur geza; ur geza azaleko lur geruzetan zehar igarotzean disolbatutako gatzaren ondorioz bihurtzen da ur gazi. Bestalde, jatorriz itsasokoa den ur masa bat gainerako ozeanoetatik bereizten baldin bada, barne itsaso bat eratuko du eta beste edozein itsas ingurunetan egon litezkeenak bezalakoxe gaiak egongo dira ur horretan disolbatuta. Horrela osatua da, besteak beste, Mediterraneo itsasoa.\nKonposizioa.\nHidrosferako ura bi sailetan bana daiteke: ur mugikorra (kokaleku egonkorrago bat aurkitu arte mugitzen ari den ur masa) eta finkoa (ur masa egonkorra, bere baitan partekako mugimenduak besterik ez dituena).\nLehenengo sailean, ur mugikorren barruan, ibaiak, uharrak eta, oro har, prezipitazioetako edo izotza urtzean sortutako ur lasterrak daude. Bigarren saila, ur finkoena, aintzirek, poltsa freatikoek, itsasoek eta ozeanoek osatua da, lekuz aldatzen ez diren ur masa egonkorrek osatua.\nBigarren sailaren barruan beste bi ur mota bereizten dira gatz kontzentrazioa kontuan izanez gero: gutxi gorabehera gatz kontzentrazio aldagabea eta gai elkartu mota berberak dituztenak (itsas urak deiturikoak) daude batetik, eta bestetik gatz kontzentrazioa aldakorra eta beti gai elkartu berdinak ez dituztenak (ur kontinentalak).\nSailkapen honek hartu du sailkapen klasikoaren tokia; izan ere, sailkapen klasikoak ur gazia eta ur geza bereizten ditu, baina sailkapena egiteko gatz kopurua kontuan hartzen denez, gerta daiteke bigarren saileko urak, ur geza deituak, lehenengokoak baino gatz kopuru handiagoa izatea, eta sailkapena onartezina izango litzateke, horrenbestez.\nItsasoko urak osaera berdintsua du beti, eta litroko 23 eta 28 gramo arteko gazitasuna izaten du. Hala ere, zenbat ur lurruntzen den, kontinentetik zenbat ur eta zein aldetatik iristen zaion edo izozmendien eta hormaguneen fusioa gertatzen den, horren guztiaren arabera itsasoko urak ez du gune guztietan gazitasun bera ere izaten: 40 gramorainoko gazitasuna izan dezake gune batzuetan eta 10 gramokoa soilik beste batzuetan.\nItsasoko urak kloro, sodio eta magnesio ioiak ditu, nagusiki; ioi horiek kloruroak sortzen dituzte, eta zapore gazia eta mikatza ematen diote urari.\nEgitura.\nItsasoko ur finkoak litosferaren topografiaren arabera metatzen dira, eremu batzuetan gehiago eta beste batzuetan gutxiago.\nLitosferaren hiru laurden hartzen dute itsasoko urek, baina ez dute sakontasun bera gune guztietan eta masa kontinentalen arabera daude banatuta, hau da, denboran zehar kontinenteak mugitu ahala aldatzen da itsasoko ur finkoen banaketa ere.\nEsan bezala, itsasoko ur masa ez dago Lurreko eremu guztietan berdin banatua; gaur egun Hego Hemisferioan dago itsasoko uraren erdia baino pixka bat gehiago, eta bost zatitan banatuta dago, kontinenteek mugatutako bost zatitan alegia.\nAtlantikoa, Ozeano Barea, Indiakoa, Artikoa eta Antartikoa dira bost zati nagusiak, baina itsasertzaren formaren arabera zenbait azpieskualde bereizten dira ozeanoetan \u2013kanpo edo barne eskualdeak\u2013, eta eskualde horiei ematen zaie, hain zuzen ere, itsaso izena.\nOzeanoek sakonera handia dutenez \u20133000 metroko sakonera batez beste\u2013 ozeanoko ura azaletik hondorako zenbait geruza teorikotan banatu ohi da, nahiz eta ur zatikiak ur masaren barnean edozein norabidetan mugi daitezkeen. Banaketa hori azaletik sakonera ezaugarriak nola aldatzen diren ikusteko egiten da, eta ez hainbeste geruzen artean alde handiak daudelako; izan ere, geruza batetik besterako aldaketak ez dira bat-batean gertatzen eta ur masen baitan goitik beherako eta behetik gorako mugimenduak gertatzen dira.\nKontuan hartu beharra dago bero trukea difusio molekularraren bidez eta, batik bat, zurrunbilo bertikalen bidez gertatzen dela uretan. Zurrunbilo bertikalei esker gazitasun maila eta tenperatura desberdineko urak nahasten dira. Baina, dena dela, zenbat eta sakonago jo, orduan eta alde termiko handiagoa nabarmentzen da urean, hau da, zenbat eta sakonago jo beheranzko gradientea du tenperaturak, eta tenperatura gradiente horren arabera zenbait geruza bereiz daitezke:\nArtiar ozeanoan eta Antartiarrean ez dira hiru geruza hauek bereizten; maila bakarra dago, ur hotzarena.\nPropietateak.\nLurraren funtzionamendurako ezinbesteko jarduera betetzen du hidrosferak. Lurreko materialen dinamikan eragin zuzena izateaz gainera, hidrosferan pilatzen dira sedimentuak, eta horrenbestez hidrosfera behar-beharrezkoa dute izaki bizidunek bizirik irauteko. Ezaugarri eta magnitude fisiko jakin batzuei esker du halako garrantzia hidrosferak; propietate horietako batzuk finkoak dira (propietate estatiko deritze), hau da ez dira ur lasterren araberakoak; eta beste batzuk aldiz, hidrosferako ur masen leku aldaketen eta astinduen arabera aldatzen dira, hau da propietate dinamikoak dira.\nEstatikoak.\nHidrosferaren propietate estatiko aipagarriena presioa da. Presioak aldaketak izaten ditu dentsitatearen eta, horrenbestez, tenperaturaren arabera, baina oro har banaketa konstantea duela-eta, zenbat eta sakonago orduan eta handiagoa dela \u2013hamar metroko atmosfera bat igotzen da\u2013 esaten da oro har. Propietate estatikoa da, orobat, argia, ekosistementzat ezinbestekoa baita. Uretara iristen den argi energia ur zatikiek xurgatzen dute pixkanaka, eta horrela, zenbat eta leku sakonagoa izan orduan eta argi intentsitate gutxiago egoten da, harik eta batere argirik gabeko gunea (leize ura) hasten den arte. Argiaren muga 80 eta 100 metro arteko sakoneran dago, eta eremu fotikoa (argia duena) eta afotikoa (argirik gabea) banatzen ditu. Ur sakonetan argirik ez dagoenez, materia bizi gehiena, algak batik bat, masa isurkariaren goialdean pilatuta egon ohi da.\nDinamikoak.\nBigarren multzoan banaketa erregularra ez duten propietateak daude, hau da, ur masaren baitako ur lasterren eta astinduen mende daudenak. Tenperatura eta gasen kontzentrazioa dira hidrosferaren propietate dinamiko aipagarrienak.\nUraren tenperaturak aldagabe irauteko joera duenez, hidrosferak klimaren tenperatura erregulatzeko ahalmena du; ahalmen horren erakusgarri da, hain zuzen, egun batetik bestera edo urtean zehar uretan tenperatura aldaketa handirik ez izatea. Bi arrazoi nagusik bideratzen dute joera hori: alde batetik, beherantz jaisten den energia ur bolumen handi batean barreiatzen da, bai bertikalean eta bai horizontalean, bero asko pilatzen da, eta beroa pilatzeak bero truke handiak gertarazten ditu ozeanoaren eta eguratsaren artean, hilabeteetan edo urteetan zehar, eta are mendeetan zehar ere, orekatze prozesu luze batean, ur sakonak baldin badira. Bestetik, kontuan hartzekoa da uraren bero ahalmen handia; ahalmen hori dela eta, denbora asko behar da ura berotzekoeta hozteko, energia asko irabazi edo galdu behar baitu tenperatura igotzeko edo jaisteko.\nHala ere, uraren bero espezifiko handiari esker bero asko pila daiteke egunean zehar eta urte sasoi batzuetan, eta geroago, beroa pixkanaka kanporatuz, uraren gradiente termikoa mugatzen eta tenperatura tarteak mantentzen lagunduko du horrek.\nGauza jakina da Eguzkiak uraren gainaldeko geruzei ematen dien beroaren araberakoa dela itsasoko uraren tenperatura.\nHorrela, ekuatore aldeko urak poloetakoak baino beroagoak eta dentsitate apalagokoak dira; tenperatura alde horren ondorioz ur lasterrak sortzen dira eta ur laster horiek ura astintzen dutenez, tenperatura desberdineko urak nahasten dira.\nDena dela, ur geldien goiko geruzetan beroak denbora gehiagoz irauten du eta horren ondorioz tenperatura ez da berdina izaten azalean eta sakonean: tenperatura beroena azalean izango da eta zenbat eta beherago jo, orduan eta hotzagoa izango da, harik eta 4 graduraino jaisten den arte. Tenperatura horretan du itsasoko urak dentsitate gorena; behin tenperatura hori iristen duenean, ura gorantz izozten da eta ez dio uzten ur hotzari hondoratzen.\nIzotz geruza horrek bakartzaile funtzioa betetzen du, beraz, eta bero galera galarazten duenez gero, ez da ur masa osoa izoztuko. Garrantzi handia du, orobat, gasen eta gatzen disoluzioak. Gai horiek errazago disolbatzen direnez ur hotzetan, lurburu inguruko uretan gas eta gatz gehiago egoten da disolbatuta; ur hotza hondoratzean gatzak eta gasak eramaten ditu hondora, eta horrela, ur sakonetan ur azalean baino gatz eta gas kontzentrazio handiagoa izan daiteke ur masa guztian.\nGeruza bertikalak edo aldagai jakin batean sakoneraren arabera aldeak antzematen diren kasu guztietan \u2013aldagaiak gora egin ala behera egin\u2013, gradiente jakin bat sortzenda goiko geruzaren eta behekoaren artean.\nGradiente horri esker mugimendu bertikalak gerta daitezke masa isurkariaren baitan.\nLurreko tenperatura erregulatzeko zeregina du Lurraren termostato edo bero energiaren erreserbak, eta lagungarria da, orobat, ekuatore aldeko eskualde beroetatik lurburuetako eskualde hotzetara itsaslasterren bidez gertatzen diren bero garraioa.\nUr masa osoan gertatzen den bero trukearen herena ozeanoei esker gertatzen da. Ipar Hemisferioan bero trukearen %40 gertatzen da ozeanoei esker; fenomeno honen adibide ezagunena Golkoko itsaslasterra da, Europako kostaldeko mendebaleko urari beroa ematen diona."}
{"id": "81998", "revid": "1519", "url": "https://eu.wikipedia.org/wiki?curid=81998", "title": "Minamata (Kumamoto)", "text": ", Kumamoto prefeturaren (Japonia) hegoaldeko mugan kokaturik dagoen hiria da. 1949ko apirilaren 1ean fundatu zuten eta 2014ko erroladren arabera 25.815 biztanle ditu.\nMinamata gaitza.\nEsparru honetan, merkurio pozoiketa kasu asko agertu ziren hamarkada askoren zehar. Kasu guzti horiei \"Minamata gaitza \"izena eman zitzaien eta horregatik da hain ezaguna Kumamotoko Minamata hiria.\n2001 urtean, azterketa batek 2 milioi pertsona pozoitu zirela arrain kutsatuak jateagatik adierazi zuen. Era berean, 2.955 pertsonak Minamata gaitza zutela iragarri zuten eta hauetatik 2.265 Yatsushiroko kostan bizitzen egonak ziren. Chisso lantegia hartu zen gertaera honen errudun.\nMinamata eko-hiria.\nBilakaera.\n1992an utzitako ondare txarrari buelta eman nahian ingurumenaren eta osasunaren alde neurria eta egitasmoak jarri ziren martxan:"}
{"id": "81999", "revid": "56334", "url": "https://eu.wikipedia.org/wiki?curid=81999", "title": "Biosfera", "text": "Biosfera, ekologian, Lurreko izaki bizidun guztiek osatzen duten sistema da, inguratzen duen medio fisikoa barne. Horrez gain biosfera batzuetan ere bizitza garatzen den lekua adierazteko erabiltzen da, litosferaren, hidrosferaren eta atmosferaren multzoa baita.\nBiosfera ekosistema globala da. Termino hau adierazteko badaude sinonimo bi, ekosfera eta biogeosfera.\nHistoria.\nTermino hau Eduard Suess geologoak sortu zuen 1875ean, baina biosfera kontzeptu ekologiko gisa 1920ko hamarkadan definitu zuen Vladimir I. Vernadskik, eta 1935ean Arthur Tansleyk ekosistemaren terminoa garatu zuen.\nAtmosfera, hidrosfera eta litosfera hitzen analogiaz, biosferak Lurra inguratzen duen bizidunen geruza adierazten du.\nBiosfera garrantzi handiko kontzeptua da astronomia, geologia, geokimika, klimatologia, paleogeografia, biogeografia, eboluzioa eta, oro har, Lurreko bizitzari buruz diharduten zientzia guztietan. Ekosistema guztiak barneratzen ditu, handiak nahiz txikiak.\nBizitzaren banaketa.\nBiosferak dimentsio irregularreko kapa mehe bat osatzen du. Era berean, biomasaren, dibertsitatearen eta lehen ekoizpenaren dentsitatea irregularra da. Itsaso eta ozeanoak hartzen ditu, gainazaletik hondoraino (bizitzaren eta biosferaren jatorria litzatekeen gunea), eta kontinenteen gaina eta litosferaren goialdea ere bai (biosfera lur barnean hedatzen da, haitz arteko zirrikituetan bizitza topa daiteke). \nOzeanoak.\nOzeanoetan bizitza azaleko geruzan kontzentratzen da, zona fotikoan edo bizitzarako beharrezkoa den argi kopuru nahikoa sartzen den eremuan. Kate trofikoa hemen hasten da fotosintetizatzaileekin, gehien bat zianobakterioak eta protistak direnak, normalean planktonikoak eta zelulabakarrak. Bizitzaren garapenerako faktore mugatzaileak hemen ezinbesteko mantenugai batzuk dira, burdina kasu. Elementu kimiko horiek urriak dira eta produktibitate maximoak kontinente ondoko itsaso hotzetan eta eskualde tropikal batzuetan aurkitzen ditugu, zeinetatik korronteak elikagaiak itsas hondotik azaleratzen dituen. Toki horietatik kanpo, latitude beroetako eskualde pelagikoak (itsas zabalean) basamortu biologikoak dira, bizitza dentsitate txikia dutenak. Itsas ekosistema aberats eta konplexuenak dira tropikalak, oso sakontasun gutxira garatzen direnak (metro batzuetara bakarrik) bentiko bizitza handia dutenak. Adibiderik argiena koral-uharria da.\nKontinenteak.\nKontinenteetan kate trofikoak landare lurtarretan hasten dira. Erroek ura mugiarazten dute hostoetara eta hor lurruntzen dira. Arrazoi horregatik kontinenteetako faktore mugatzaile nagusia lurzoruko uraren presentzia da. Beste faktore garrantzitsu bat tenperatura da, aldakorragoa dena itsasoetan, bertan uraren bero espezifikoak finkatzen du giro oso egonkor eta homogeneoak. Arrazoi honegatik, biomasa, produktibitate basatia eta dibertsitate ekologikoa banatzen da:\nInguru hezeen artean eta bizitza dentsoaren artean, bi zerro simetriko daude: eskualde basamortutarra edo erdibasamortu tropikala. Bertan biomasa baxua izan arren biodibertsitatea sortzen da.\nAzkenik, hemisferio bien latitude altuetan ditugu eskualde polarrak, bizitzaren pobrezia ur likidoaren eta energiaren urritasunagatik azaltzen dena.\nBiosfera sakona.\nDuela gutxi arte, bizitzaren muga landareen sustraiak heltzen diren tokia zela uste zen, hau da, metro gutxi batzuetako sakontasunetik behera ez zegoela bizitzarik. Orain egiaztatu dute ez daudela bakarrik hondo ozeanikoetan ekosistemaren mendekoak, izan ere bizitza hedatzen da lurrazaleko maila sakonetaraino. Bakterioengan eta estremofiletan datza, hauek prozesu ez-organiko kimikoen energia ateratzen dute (kimiosintesia). Zalantzarik gabe, aurrera egiten dute mineral nahasteak agertzen diren tokietara, energia kimikoaren potentzial bat eskaintzen dutenak. Hala ere, Lurra planeta bizidun bat da, barneko prozesuek horrelako egoerak ere sortzen dituzte.\nHomeostasia.\nBizitzaren antolaketa konplexutasunaren mailen hierarkia batean oinarritzen da, beste sistema txiki batzuek antolatzen dira nagusi batzuk osatzeko, konplexuagoak eta potentzialki anitzekoak. Sistema autoantolatuetan datza, kontrol zibernetikoaren gradu desberdinekin. Autokontrol maximoa agertzen da zelula eta erakunde deituriko mailetan. Hare gehiago, zelula bat nahikoa da erakunde autonomoak izateko (zelulabakarra). Neurri txikiagoan autokontrola ikusten dugu ekosistemen organizazioaren mailan. Egileren batzuk, Vernadski bera, eta bereziki James Lovelock, baloratu zuten aukerak berak ekosistema globala erakusten duela, hau da, biosfera. Biosferak erakusten ditu homeostasiaren gaitasunak, organismo baten kontrolaren graduarekin izan ez arren (haren osaketaren erregulazioa eta egitura) eta homeorresia (haren barneko prozesuen erritmoaren eta trukearen erregulazioa).\nAstrobiologia.\nBiosfera sakonaren aurkikuntzak aldaketa psikologiko eta teoriko garrantzitsu bat argira ekarri zuen, biziaren bizigarritasuna sekulako giroetan eta argirik gabe erakustean, gure aurreko kontzeptuen aurka. Biosfera lurtarra ordezkatzen duen ulermena ideiak aldatzea egin du, bizitza beste gorputz planetario batzuetako agerpenaren probabilitateari buruz. Haren progresioa beste biosfera batzuk osatzeko ideia aldatu du ere, eguzki-sisteman bizia ikusteko itxaropena emanez, lehenago ezinezkoa zena.\nBiosfera erreserbak.\nBiosfera-erreserben helburua naturarekin elkarrekin bizitzeko modeloa bihurtzea da.\nBiosfera erreserbak area geografiko batzuk dira, planetaren area desberdinetan daudenak, gizakiak aldatu ez dituenak. Eremu horietan biodibertsitate nazionaleko espezie ordezkariak daude, endemikoak eta galzoriko mehatxuan daudenak barne.\nEspainian 33 erreserba daude, munduko hirugarren herria da, Estatu Batuak eta Errusiaren ondoren. Garrantzitsuenetariko batzuk hurrengo hauen dira: Do\u00f1ana (Andaluzia), Urdaibai (Euskadi), Menorcako uhartea de (Balearrak), Redesko Parke Naturala (Asturias), Monfrag\u00fceko Parke Nazionala (C\u00e1ceres, Extremadura), Gata-N\u00edjar Lurmuturraren Natura Parkea (Andaluzia).\nBiotopoa.\nBiosferaren espazio fisikoa da. Alegia, ekosistemaren osagai ez-biziduna da, inguruneak eta ingurumen-faktoreek eratua.\nBiozenosia.\nBiosfera batean bizi diren izaki bizidunen multzoa da.\nOrganismo baten habitata organismo horrek bizileku duen tokia da; hau da, bizitza egiteko erabiltzen duen eremu fisikoa. Oso handia izan daiteke \u2013adibidez, ozeano bat\u2013, edo oso txikia \u2013esaterako, urmael bat edo hausnarkari baten urdaila\u2013. Habitat bakoitzak faktore abiotiko eta biotiko bereizgarri batzuk ditu.\nHabitat berean izaki bizidunen hainbat espezie bizi daitezke. Adibidez, artea, artelatza, arrano beltza, hontz handia eta otsoa habitat berean bizi dira: baso mediterraneoan.\nEspezie baten txoko ekologikoa, berriz, ez da espeziearen ingurune fisikoa soilik; espezieak espazio hori nola okupatzen duen, zer bizimodu egiten duen eta ekosisteman zer funtzio duen ere hartzen du barnean.\nEspezie baten txoko ekologikoa zehazteko, beharrezkoa da espezie horren ezaugarri ekologikoak ezagutzea: habitata, elikadura, ugaltzeko tokiak, inguruneko faktoreekiko erresistentzia, espezie bereko edo beste espezieetako banakoekin dituen harremanak...\nLurralde berean bizi diren espezieek ezin dute aldi berean txoko ekologiko bera bete, desberdintasunen bat izan behar dute; hau da, ezin dituzte baliabide berberak ustiatu eta bizimodu berdin-berdinak izan, bestela batek bestea ordezkatuko luke eta.\nEspezie asko txoko ekologikoz aldatzen dira bizitzan zehar, beren elikadura-\u00adbeharrak aldatzen diren heinean. Adibidez, beldarra hostoz elikatzen da, baina tximeleta bihurtzen denean, landareetako nektarraz elika\u00adtzen da. Gainera, gerta daiteke eskualde batean baino gehiagotan bizi den espezie batek txoko desberdinak betetzea bakoitzean, zenbait faktoreren arabera: elikadura, espazioa, lehiakideak...\nHarreman biotikoak.\nBiozenosiko organismoen artean sortzen diren elkarrekintzak dira. Hauek espezie bereko banakoen artean (populazioa) edo espezie desberdinen artean (komunitatea) gertatzen da. Beraz, bi\u00a0motatakoak izan daitezke: espezie-barnekoak eta espezie-artekoak."}
{"id": "82008", "revid": "6327", "url": "https://eu.wikipedia.org/wiki?curid=82008", "title": "Euskadi Literatura Saria", "text": ""}
{"id": "82009", "revid": "880", "url": "https://eu.wikipedia.org/wiki?curid=82009", "title": "Frantziako Polizia", "text": ""}
{"id": "82010", "revid": "880", "url": "https://eu.wikipedia.org/wiki?curid=82010", "title": "Partido Popular de Navarra", "text": ""}
{"id": "82011", "revid": "96586", "url": "https://eu.wikipedia.org/wiki?curid=82011", "title": "Amos Oz", "text": "Amos Oz (; Jerusalem, 1939ko maiatzaren 4a - Tel Aviv, 2018ko abenduaren 28a), Amos Klausner jaioa, idazle eta kazetari israeldarra izan zen. Be'er Shevako (Israel) Ben-Gurion unibertsitatean literatura irakaslea izan zen. Ezaguna da Estatu bien konponbideari emandako babesagatik.\nBizitza.\nAmos Klausner Jerusalemen jaio zen poloniar jatorriko familia sionista batean. Bere aita literatura eta historian lizentziaduna zen Vilniuseko unibertsitatean (gaur egungo Lituanian) eta Jerusalemen liburu-denda batean lan egiten zuen. Bere ama Poloniako nekazari-familia batekoa zen, baina 1934ean Haifara heldu ziren. Bere aitaren familia, gehienbat, joera eskuindarreko familia sionista zen. Horregatik, nahiz eta erlijiotik nahiko aldenduak izan, semea ikastetxe erlijioso batean sartu zuten, joera laborista-sozialistako eskoletan ez sartzearren.\nHamabi urte zituela, bere amak bere buruaz beste egin zuen. Hamabost urterekin sionismo laboristara gerturatu eta kibbutz batean sartu zen. Bere familiagandik urrundu zen eta abizena aldatu zuen, Oz abizena hartuz (hitz horrek indarra edo sendotasuna esan nahi du hebreeraz). Kibbutzeko bizimodua jarraitu zuen 1986ra arte; urte horretan bizimodu gogor hori utzi zuen bere semeak asma zuelako.\nJudu israeldar gehienak bezala, ejertzitoan parte hartu zuen, batez ere Sei Eguneko Gerran eta Yom Kippur Gerran. Hala ere, Zisjordania eta Gazako okupazioak salatu ditu behin baino gehiagotan, eta bakearen aldeko taldea (Bakea Orain izenekoa) sortu zuen 1978an. Talde horrek estatu palestinarra sortzearen alde egiten du, 1967ko mugak aintzat hartuz.\nEzker antisionista eta eskuina kritikatu zituen, lehenengoari bere buruaz lotsatuta egotea eta bigarrenari bakea bilatzeko ahaleginik ez egitea leporatuta. Urteetan Israelgo Alderdi Laboristaren jarraitzaile izan zen (bereziki Shimon Peresen aldian), baina 1990eko hamarkadan alderdia utzi eta ezkerreko Meretz alderdira igaro zen. 2006ko Libanoko Gerra hasieran Israelgo gobernua babestu zuen konkistarako barik bere burua defendatzeko egindako gerra zela esanez. Hala ere, gobernuak gero eta jarrera bortitzagoa zuenez, jarrera kritikoa hartu zuen.\nLan euskaratuak.\n2013 urtean Miel Angel Elustondo Etxeberriak euskaratu zuen \"Kutxa beltza\"(1987) eleberriaren pasarte batzuk Armiarmarako. 2016an, Donostia kultur hiriburutzaren \"Txekhov vs Shakespeare\" proiektuan, gatazkak hizpide hartuta zenbait, idazleen arteko gutun trukeak jasotzen zuen liburuaren hitzaurrea berea da eta euskaratua dago. ."}
{"id": "82019", "revid": "65203", "url": "https://eu.wikipedia.org/wiki?curid=82019", "title": "Nature", "text": "Nature zientzia-aldizkari diziplinartekoa da. Norman Lockyer-ek sortu zuen Londresen, 1869ko azaroaren 4an. 2010ean \"Journal Citations Report\" txostenak sailkatu zuen \"Nature\" munduko zientzia-aldizkaririk aipatuena, 40.137ko inpaktu-faktorearekin. Horrek egiten du munduko aldizkari akademiko gorenetakoa. Ikerketa originala argitaratzen du, zientzia-esparru askotan. 300.000 bat zientzialari irakurle ditu, eta guztira 600.000 pertsonak irakurtzen dute.\nArgitaratzea.\nNature Publishing taldeak argitaratzen du astero Nature aldizkaria, Macmillan Publishers enpresaren mendekoa, eta Hotzbrinck Talde Editorialena (Die Zeit astekariaren jabea). \"Nature\" aldizkariak bulegoak dauzka Londres, New York, San Frantzisko, Washington D. C., Tokio, Paris, Munich eta Basingstoke hirietan, eta berriemaileak ditu herrialde insdustrializatu gehienetan. Orobat, argitaletxeak zenbait aldizkari espezializatu kaleratzen ditu \"Nature\" izenarekin, hala nola, \"Nature Neuroscience, Nature Methods, Nature Structural and Molecular Biology.\"\nEragina.\nMundu guztiko zientzialariek irakurtzen dute aldizkaria, bertan artikulu gehienak ikerketa-lan oso teknikoak baitira. Hala ere, kaleratzen ditu editorial eta albiste zientifiko orokor samarrak, artikuluak zientzia-politikaz, liburu tekniko eta zabalkundekoen kritikak eta artikuluak zenbait zientzia-diziplinaren historiaz eta etorkizunaz.\nZientzialari gehienentzat \"Nature\" aldizkarian argitaratzea da prestigio marka bat. Aldizkariak atzera botatzen ditu parekoen ebaluaziorako bidaltzen zaizkion artikuluen %95. Zenbait kasutan, hedabide orokorrek aipatzen dituzte \"Nature\" aldizkarian kaleratutako zenbait artikulu, gaiaren garrantziagatik.\n2007an, Science aldizkariarekin batera, \"Nature\" aldizkariak Komunikazioaren eta Humanitateen Asturiasko Printzesa Sariak jaso zuen (garai hartan Asturiasko Printze saria izena zuena), \u201cmende bat baino gehiagoan egin duen lanagatik, Gizateriaren zientzia-lorpenak bultzatzen eta jakinarazten, era horretan zientzia eta bizitza hurbilduz\u201d. \"Nature\" aldizkarira bidaltzen diren artikuluak parekoen ebaluazio zorrotza jasaten dute, eta bertan parte hartzen dute nazioarteko adituek, jakintzaren arlo guztietakoak.\nArtikulu mugarriak.\n\"Nature\" aldizkariak argitaratutako artikulu famatuen artean hauek daude:\nArtikulu eztabaidatuak.\nAldizkariak iritzia eskatzen du jasotako artikuluen gainean. Zalantzazko kasuetan, beste zientzialari batzuek modu konfidentzialean errepikatzen dituzte esperimentuak, artikuluak argitaratu aurretik. Horrekin batera, editoreek bahe handia egiten dute, erabakiz artikulua interes orokorrekoa ote den edo goren mailako zientzia-interesekoa. Hala ere, argitaratutako zenbait artikuluk eskandalu handia sortu dute, argi geratu zelako ondorioak faltsuak zirela. Hori gertatu zen uraren memoria eta fusio hotzaren inguruko artikuluekin."}
{"id": "82021", "revid": "105290", "url": "https://eu.wikipedia.org/wiki?curid=82021", "title": "Upsala glaziarra", "text": "Upsala glaziarra () Argentinako Patagoniako hego-ekialdean, Santa Cruzko probintzian, Txileko mugatik hurbil, dagoen glaziarra da. Glaziarren Parke Nazionalaren barnean dago. 53,7 kmko luzera eta 10 kmko zabalera dauzka, eta 765 km\u00b2ko eremua hartzen du. Hormek 60-80 m arteko garaiera dute. Hego Amerika osoko bigarren glaziarrik handiena da, Pio XI.aren ondoren. Eskualdea esploratu zuen Klaus August Jacobsonek eman zion izena, ikasketak Upsalako unibertsitatean (Suedia) eginak zituelako.\nPerito Moreno bezala, Hego Patagoniako izotz-zelaian du sorburua eta Lago Argentinoraino iristen da. Azken urteetan atzerakada nabarmena izan du; 1997 eta 2003 artean 13,4 km\u00b2ko eremua galdu zuen, eta beste 3 km\u00b2 2002tik 2013ra. Aditu askoren arabera, atzerakada hoti berotze globalaren adierazlea da."}
{"id": "82022", "revid": "6327", "url": "https://eu.wikipedia.org/wiki?curid=82022", "title": "Upsala Glaziarea", "text": ""}
{"id": "82027", "revid": "105290", "url": "https://eu.wikipedia.org/wiki?curid=82027", "title": "Mekako xerife", "text": "Mekako xerifea (arabieraz \u0634\u0631\u06cc\u0641 \u0645\u06a9\u0629, \"\u0161ar\u012bf makka\"), Goi Erdi Arotik eta 1924 arte, Meka eta Medina (Saudi Arabia) hirietako erregeordeek eraman zuten titulua. Xerifearen funtzioa, hasiera batean behintzat, Islamaren bi toki santuak eta bertara joaten ziren erromesak babestea zen.\nXerife hitzak (\"sharif\" arabieraz), \"noblea\" esan nahi du, eta, bere alaba Fatima az-Zahra eta honen senar Ali ibn Abi Taliben bidez, Mahomaren ondorengo diren pertsonei erreferentzia egiten die. Tribu zentzu batean, tribu edo lurralde bateko pertsonen babeslea denarentzako ere erabil daiteke. Mekako xjerifeen kasuan, bi ezaugarriak ematen ziren.\nTitulua, 1201etik aurrera, haxemiarrek izan zuten, kargu hau, desagertu arte mantenduko zutenak. 1517an, xerifeak, otomandar kalifaren autoritatea onartu zuen, hala ere, xerifeek, autonomia zabal bat izan zutelarik.\n1916an, azken xerifea izan zen Husayn ibn Ali eta bere semeak, otomandar boterearen aurkako altxamendu baten buru izan ziren, altxamendu honek, Arabiar Matxinada izena jaso zuelarik. Matxinada honen ondorioz, Hiyaz eskualdea Estatu independente bihurtu zen. Husayn xerifea, une horretan, kalifa bihurtu zen. Baina, 1924an, Hiyaz eskualdea, Banu Saud klanak hartu zuen, ondoko Netxd eskualdeko erregeordeak, Erdialdeko Arabian. Haxemiarrak, boteretik boteak izan ziren, eta Hiyaz, Netxdi erantsia, 1932an, Saudi Arabia estatu berria eratzeko. Saudiar dinastia ez da xerifea, hau da, ez da Mahomaren ondorengo, eta, beraz, Estatu berriko erregeak ezin zuen beretzat aldarrikatu Mekako xerife titulua. Honela, titulua desagertu zen, etengabe existitu zena Islamaren hasieratik. Hau nolabait konpondu nahian, Toki Santuen Zaindaria izeneko titulu berria sortu zen, Saudi Arabiako erregearen irudiarekin lotuta doana."}
{"id": "82029", "revid": "237", "url": "https://eu.wikipedia.org/wiki?curid=82029", "title": "Esklabe", "text": ""}
{"id": "82030", "revid": "880", "url": "https://eu.wikipedia.org/wiki?curid=82030", "title": "Amerika Latinar", "text": ""}
{"id": "82032", "revid": "105290", "url": "https://eu.wikipedia.org/wiki?curid=82032", "title": "Medina", "text": "Medina (arabieraz \u0645\u062f\u064a\u0646\u0629 \"mad\u012bna\") Saudi Arabiako hiri bat da, Hiyaz eskualdean dagoena. Bere izen osoa \"Mad\u012bnat an-Nab\u012b\" (\"Profetaren Hiria\"), \"Mad\u012bnat Ras\u016bl All\u0101h\" (\"Jainkoaren mandatariaren hiria\") edo \"Al-Mad\u012bna al-Munawwara\" (\"Hiri Argitsua\") da, bertan, lehen elkarte musulmana sortu zelako. Aurretik Jatrib deitzen zen. Medinak, 2006an, 1.300.000 biztanle zituen.\nMekak eta Medinak osatutako multzoari, arabieraz, \"Al-Haramayn Ash-Sharifayn\" deitzen zaio, hau da \"Bi Toki Santuak\".\n\"Medina\" hitzak \"hiria\" esan nahi du. Batzuetan Europako hizkuntzetan erabiltzen da, hiri arabiarren hirigune zaharra izendatzeko.\nIzena.\nJatrib edo Yatrib, gaur egungo Saudi Arabiako Medina hiriak, Mahoma profeta Mekatik 622an Hejiran , bere jarraitzaileekin ihesi iritsi zenean jasotzen zuen izena da. Ondoren, izena, gaur egun duen Medinara aldatu zuen, arabieraz \"Madin\u0101t an N\u0101bi\" dena eta \"Profetaren Hiria\" esan nahi du.\nHiri honetan, arabiar politeistez gain, elkarte judutar bat ere bazegoen, bi tributan banatua zegoena: Banu Nadir eta Banu Qurayza tribuak.\nHistoria.\n622. urtean, hau da, bere predikazioa hasi eta hamabi urtera, Mahomak eta hazten ari zen Mekako elkarte musulmanak, ondoan zegoen Jatrib hirira joatea erabakitzen dute, jasaten ari ziren jazarpenetik ihes egiteko. Urte horrek, Hejirarena deituak (arabieraz \"hijra\", \"migrazioa\"), islamdar egutegiaren hasiera adierazten du. Mahoma eta bere erlijiokideak Jatribera joatera gonbidatuak izan ziren, hiriko bi tribuak ziren 'Aws eta Jazrayen arteko etengabeko ika-miketan epaile izan zitezen. Hiriko biztanle gehienek onartu zuten Mahoma buruzagi bezala. Hiritik gertu eraiki zen lehen meskita, Qubako meskita deitua, eta jada hirian, Mahomaren etxea izan zen lehen otoitz eta musulmanen toki nagusia. Bere egiturak, aurretik patio bat zuen eraikina, meskitak eraikitzeko eredu bezala balio izan zuen aurrerantzean.\nJatribeko musulman biztanleek, gatazka asko izan zituzten Mekako politeisten aurka, horietako azkena, profetari, bere jaioterrira 629an erromesaldia egitea ahalbidetu zion armistizio batera iritsi zelarik, mekatar garrantzitsu asko Islamera bihurtzea eragin zuen bisita. Hilabete beranduago, Medinako musulmanek, Mekara joatea erabaki zuten. Abu Sufyan buruzagia, geldiaraztera bidalia, Islamera bihurtu zen, eta hiriari, amore ematea beste erremediorik ez zitzaion geratu. Meka, honela, Islamaren gune izpirituala bihurtu zen, botere gunea, omeiatarren dinastia iritsi zen arte, Jatrib edo Medinan izaten jarraitu zuen arren. Dinastia honek, hiriburua Damaskora pasa zuen. Medinan hil zen Mahoma, 632ko ekainean. Bere etxeko patioan lurperatua izan zen, ondoren, Profetaren meskita edo Masjid al-Nabawi meskita bihurtu zena, bigarren garrantzitsuena, Mekakoaren ondoren, nora musulmanak makurtzen diren otoitz egiterakoan."}
{"id": "82040", "revid": "448", "url": "https://eu.wikipedia.org/wiki?curid=82040", "title": "Jendarmeria", "text": ""}
{"id": "82042", "revid": "4334", "url": "https://eu.wikipedia.org/wiki?curid=82042", "title": "EEUU", "text": ""}
{"id": "82043", "revid": "105290", "url": "https://eu.wikipedia.org/wiki?curid=82043", "title": "Isokyl\u00e4", "text": "Isokyl\u00e4 Finlandiako Kemij\u00e4rvi udalerrian dagoen herrixka bat da. Kemij\u00e4rvi hirigunearen hego-ekialdean dago, Kemij\u00e4rvi aintziraren beste aldean. Pare parean, eta Purnu-uopaja, Korkianiemi eta Mallaniemi bezalako uharteak igaro ondoren, Halosenranta herrixka dago.\nKemij\u00e4rvi aintzirak urteko urtaro gehienak izoztuak igarotzen dituenez, uda izan ezik, izotz-arrantza oso ospetsua da bertan."}
{"id": "82044", "revid": "105290", "url": "https://eu.wikipedia.org/wiki?curid=82044", "title": "Joutsij\u00e4rvi", "text": "Joutsij\u00e4rvi Finlandiako Kemij\u00e4rvi udalerrian dagoen herrixka bat da. Ekialdean aurkitzen Joutsij\u00e4rvi aintziraren alboan eta Salla udalerriko mugatik pare bat kilometrora. Laponiako eta Neguko Gerretako aztarna ugari dago herrixkan, bertako museoan aurkitzen diren jantzi eta armez gain."}
{"id": "82045", "revid": "105290", "url": "https://eu.wikipedia.org/wiki?curid=82045", "title": "Kallaanvaara", "text": "Kallaanvaara Finlandiako Kemij\u00e4rvi udalerrian dagoen herrixka bat da. Sipovaara eta Isokyl\u00e4 herrixken artean dago, hirigunearen parean eta Kemij\u00e4rvi aintziraren alboan. Korkianiemi eta Vitruskumpu uharteak herrixkatik pare bat kilometrora daude, baina Kemij\u00e4rvi aintzirak denbora gehiena izoztuta igarotzen duenez, herrixkaren parte diren etxebizitzak daude."}
{"id": "82046", "revid": "105290", "url": "https://eu.wikipedia.org/wiki?curid=82046", "title": "Kostamo", "text": "Kostamo Finlandiako Kemij\u00e4rvi udalerrian dagoen herrixka bat da. Iparraldean dago, Per\u00e4vaara eta Varrio herrixken artean eta Kemij\u00e4rvi aintziraren ekialdeko ertzetik hurbil."}
{"id": "82047", "revid": "105290", "url": "https://eu.wikipedia.org/wiki?curid=82047", "title": "Lev\u00e4ranta", "text": "Lev\u00e4ranta Finlandiako Kemij\u00e4rvi udalerrian dagoen herrixka bat da. Kemij\u00e4rvi aintziraren mendebaldeko ertzean dago, hirigunearen iparraldean."}
{"id": "82048", "revid": "105290", "url": "https://eu.wikipedia.org/wiki?curid=82048", "title": "Luusua", "text": "Luusua Finlandiako Kemij\u00e4rvi udalerrian dagoen herrixka bat da. Kemij\u00e4rvi aintziraren hegoaldean dago, Juuj\u00e4rvi herrixkatik nahiko hurbil.\nLehen, hiriko herrixka garrantzitsuena zen, baina urteen poderioz, zuen nagusitasuna galtzen joan da herrixka txikitxo bat bihurtzeraino. Hala ere, oraindik, biztanle asko bizi dira bertan eta hiriguneaz eta S\u00e4rkikangas herrixkaz aparte biztanle gehien bizi den biztanle gunea da."}
{"id": "82049", "revid": "105290", "url": "https://eu.wikipedia.org/wiki?curid=82049", "title": "Oinas", "text": "Oinas Finlandiako Kemij\u00e4rvi udalerrian dagoen herrixka bat da. Tapionniemi eta Ylikyl\u00e4 herrixken artean dago, Kemijoki ibaiaren ekialdeko ertzean."}
{"id": "82050", "revid": "105290", "url": "https://eu.wikipedia.org/wiki?curid=82050", "title": "Per\u00e4vaara", "text": "Per\u00e4vaara Finlandiako Kemij\u00e4rvi udalerrian dagoen herrixka bat da. Kemij\u00e4rvi hirigunearen pare-parean dago, Kemij\u00e4rvi aintziraren ekialdeko ertzean. Korkiamaa, K\u00f6n\u00f6sensaari eta Pelsinsaari uharteek babesten dute herrixka, nahiz eta Kemij\u00e4rvi aintzirak bizi gehiena izoztua igaro."}
{"id": "82051", "revid": "105290", "url": "https://eu.wikipedia.org/wiki?curid=82051", "title": "Raaj\u00e4rvi", "text": "Raaj\u00e4rvi Finlandiako Kemij\u00e4rvi udalerrian dagoen herrixka bat da. Udalerriaren mendebaldean dago, Misij\u00e4rvi eta Katisko-Saarij\u00e4rvi aintziretatik eta Rovaniemi hiriburuko mugatik hurbil."}
{"id": "82052", "revid": "105290", "url": "https://eu.wikipedia.org/wiki?curid=82052", "title": "R\u00e4is\u00e4l\u00e4", "text": "R\u00e4is\u00e4l\u00e4 Finlandiako Kemij\u00e4rvi udalerrian dagoen herrixka bat da. Kemij\u00e4rvi aintzirako hego-ekialdeko puntan dago, Salla udalerriko mugatik gertu."}
{"id": "82053", "revid": "105290", "url": "https://eu.wikipedia.org/wiki?curid=82053", "title": "Ruopsa", "text": "Ruopsa Finlandiako Kemij\u00e4rvi udalerrian dagoen herrixka bat da. Hegoaldean dago, Kemij\u00e4rvi aintziraen mendebaldeko ertzean. Aittasaaret, Koivusaari txikiak eta Huhtasaari uharteek babesten dute ertza, nahiz eta Kemij\u00e4rvi aintzirak bizi gehiena izoztua igaro."}
{"id": "82054", "revid": "105290", "url": "https://eu.wikipedia.org/wiki?curid=82054", "title": "S\u00e4rkikangas", "text": "S\u00e4rkikangas Finlandiako Kemij\u00e4rvi udalerrian dagoen herrixka bat da. Hirigunearen alboan dago eta hiria osatzen duten herrixketatik biztanle gehien duena da. \u00c4ij\u00e4nlahdenper\u00e4kumpu uharteak babesten du herrixka, nahiz eta Kemij\u00e4rvi aintzirak bizi gehiena izoztua igaro."}
{"id": "82055", "revid": "105290", "url": "https://eu.wikipedia.org/wiki?curid=82055", "title": "Sipovaara", "text": "Sipovaara Finlandiako Kemij\u00e4rvi udalerrian dagoen herrixka bat da. Hirigunearen parean dago, Kallaanvaara eta Per\u00e4vaara herrixken artean eta Kemij\u00e4rvi aintziraren ekialdeko ertzean. Ahvenj\u00e4rvi eta Vitruskumpu uharteek babesten dute herrixka, nahiz eta Kemij\u00e4rvi aintzirak bizi gehiena izoztua igaro."}
{"id": "82056", "revid": "105290", "url": "https://eu.wikipedia.org/wiki?curid=82056", "title": "Soppela", "text": "Soppela Finlandiako Kemij\u00e4rvi udalerrian dagoen herrixka bat da. Kemij\u00e4rvi aintziraren ekialdeko ertzean dago eta nahiz eta Kemij\u00e4rvi aintzirak bizi gehiena izoztua igaro uharte batek babesten du aintzira ertza, Hanhiniemi uharteak."}
{"id": "82057", "revid": "105290", "url": "https://eu.wikipedia.org/wiki?curid=82057", "title": "Tapionniemi", "text": "Tapionniemi Finlandiako Kemij\u00e4rvi udalerrian dagoen herrixka bat da. Kemijoki ibaiaren mendebaldeko ertzean dago, Kemij\u00e4rvi aintzira eta hirigunearen iparraldean. Ibaiaren bestaldean, Oinas eta Ylikyl\u00e4 herrixkak daude."}
{"id": "82058", "revid": "105290", "url": "https://eu.wikipedia.org/wiki?curid=82058", "title": "Tohmo", "text": "Tohmo Finlandiako Kemij\u00e4rvi udalerrian dagoen herrixka bat da. Ekialdean dago, S\u00e4rkikangas herrixka eta Kemij\u00e4rvi hirigunetik gertu."}
{"id": "82059", "revid": "105290", "url": "https://eu.wikipedia.org/wiki?curid=82059", "title": "Ulkuniemi", "text": "Ulkuniemi, Finlandiako Kemij\u00e4rvi udalerrian dagoen herrixka bat da."}
{"id": "82060", "revid": "105290", "url": "https://eu.wikipedia.org/wiki?curid=82060", "title": "Varrio", "text": "Varrio Finlandiako Kemij\u00e4rvi udalerrian dagoen herrixka bat da. Kemij\u00e4rvi aintzira eta Kemijoki ibaiaren mugan dago, ekialdeko ertzean eta Lev\u00e4ranta herrixka parean. Pohjola eta Koivusaari uharteek babesten dute herrixka, nahiz eta Kemij\u00e4rvi aintzirak bizi gehiena izoztua igaro."}
{"id": "82061", "revid": "105290", "url": "https://eu.wikipedia.org/wiki?curid=82061", "title": "Vuostimo", "text": "Vuostimo Finlandiako Kemij\u00e4rvi udalerrian dagoen herrixka bat da. Iparren kokatzen den herrixka da, Kemijoki ibaiaren mendebaldeko ertzean eta Pelkosenniemi udalerritik pare bat kilometrora."}
{"id": "82062", "revid": "105290", "url": "https://eu.wikipedia.org/wiki?curid=82062", "title": "Juuj\u00e4rvi", "text": "Juuj\u00e4rvi Finlandiako Kemij\u00e4rvi udalerrian dagoen herrixka bat da. Hegoaldean dago, Kemijoki ibaiaren ertzean eta Rovaniemi hiriburuko mugatik gertu."}
{"id": "82063", "revid": "105290", "url": "https://eu.wikipedia.org/wiki?curid=82063", "title": "Kemij\u00e4rvi (herrixka)", "text": "Kemij\u00e4rvi herrixka, Finlandiako Kemij\u00e4rvi udalerrian dagoen herrixka nagusiena eta biztanle gehien dituena da."}
{"id": "82064", "revid": "105290", "url": "https://eu.wikipedia.org/wiki?curid=82064", "title": "Kemij\u00e4rviko herrixkak", "text": "Kemij\u00e4rvi udalerriak azalera izugarri handia duenez, ia Cabo Verde herrialdea bezain handia, hainbat herrixka eta auzo ezberdinetan banatua dago. Nagusia eta biztanleria osoaren erdia baino gehiago dituena, S\u00e4rkikangas herrixka da, eta gutxi gorabehera erdialdean kokatzen da, Kemij\u00e4rvi aintziraren alboan.\nHauek dira herrixka nagusienak:"}
{"id": "82067", "revid": "336", "url": "https://eu.wikipedia.org/wiki?curid=82067", "title": "Palmira", "text": "Palmira (Palmirako arameraz: , \"Tadmor\"; , \u00abdatil palmondoen hiria\u00bb) antzinako hiri semita da, Siriako basamortuan dagoena, Homs eskualdean, egungo Tadmur hiritik 3 kilometrora. Gaur egun, hiriaren hondakin zabalak baino ez dira geratzen, nazioarteko turismo handia hartzen dutenak. Antzinako Palmirako erresuma nabateoen hiriburu izan zen Zenobia erreginaren agintaldi laburrean, 266 eta 272 bitartean.\nHistoria.\nPalmirako gunearen populatze-prozesuaren egonkortzea.\nAfqako oasiaren auzogunean gertatu ziren, Mariko artxibategietatik euren existentzia ezagutzen den lehen finkapenak. Biblian, Tadmor eta Tamar izenekin aipatzen da (Itsaso Hiletik gertu dagoen beste hiri batekin nahasketa dagoen arren). Sirian seleuzidarrak nagusi izan ziren garaian, Palmirak bere independentzia lortu zuen.\nBrontze Aroan zehar, Siriako lurraldeetako biztanleriak, nomadismoa gutxitu eta egonkortasuna handitu zuen. Prozesu horretan eragin handia izan zuen nekazaritza jardueren zabalkuntzak. Hala ere, herri ezberdinen arteko gatazkak ugariak izan ziren.\nAutore batzuen ustez, Palmirako inguruetan finkatu ziren lehen herriak ezin dira etnikoki sailkatu ez zutelako etnia zehatzik osatzen. Horren inguruko eztabaida amaiezina da. Hala ere, Smithek, Palmirako lehen komunitateak arabiar bezala sailkatzen direla dio. Argi dago oasian komunitate bat zegoela eta inguruko beste komunitate batzuek euren nomadismoa gutxitu zutela, oasiko komunitatean integratuz. Ezin da zehaztasunez jakin hasierako talde horiek nondik zetozen, baina merkataritza, nekazaritza eta artzaintza bezalako jarduerak burutzen zituzten eta euren arteko harreman gero eta ugariagoak hedatu ziren . Amoritek, aramearrek eta arabiarrek oasiko ingurua populatzeko prozesuaren hasieran parte hartu zutela defendatzen dute autore ezberdinek .\nKonkista erromatarra eta erromanizazioa.\nK. a. 41ean, Palmirako biztanleak Marko Antonioren tropetatik ihes egin zuten Eufrates ibaiaren beste aldera. I. mendean, Siria erromatar probintzia bihurtu zen, eta hiriak aurrera egin zuen karabanen merkataritzarekin, Zetaren Bidean baitzegoen.\nZalantzak badaude ere, aditu gehienen ustez, Palmira independentea zen erromatarrek hiria hartzearen aurreko momentuan. Hiriaren konkista erromatarraren inguruan hitz egiterakoan, historiagileen arteko eztabaida sortzen da. Pat Southern autoreak hurrengo azalpena ematen du horren inguruan: \u201cData proposatua lehenengo mendetik hirugarrenera doa, Tiberiorekin hasita, edo semetzat hartu zuen Germanikorekin. Probabilitate gutxiagorekin Neronek Palmira bereganatu zuela proposatu izan da bere jenerala zen Domitio Korbulo ekialdean kanpainak burutu zituenean eta Partiarekin bake luze bat lortzean arrakasta izan zuenean. Vespasiano, 69ko guda zibilaren ondoren Neronen lekua hartu zuena, beste hautagai bat da. Azken honen agintaldian, erromatarrak errepideak eraikitzen ari ziren Palmiratik ekialdera zeuden lurretan\u201d. Hala ere, ikusiko dugun bezala, garai erromatarreko administrazio eredua 74. urterako funtzionatzen ari zen hirian.\nErromatar erakundeak finkatu zirenean batez ere, garrantzi handiko gunea izan zen ekonomiaren eta merkataritzaren ikuspuntuetatik. Hiriaren monumentalismo eta arkitektura eredu famatuak ere, garai erromatarren garatu ziren gehien bat. Zetaren bidea eta Arabiatik zetozen beste ibilbide batzuk bertatik igarotzen ziren. Beraz, nodo lana egiten zuen mediterraneoko portuen eta kontinente asiarreko lur urrunen artean. Ibilbide honi esker, Txina, India, eta beste lurralde batzuetako luxuzko produktuak (zeta, espeziak, jadea, bolia, mirra, perlak, harribitxiak, lurrina, ebanoa, zeramikak, marmolez eta brontzez egindako lanak...) Erromara heltzen ziren bitartekari ezberdinetatik pasatu ondoren. Hiriaren garrantzi ekonomikoa da, hain zuzen ere, diplomaziarekin eta kanpo-politikarekin batera, Palmiran tropa kopuru deigarria topatzea azaltzen duena. Inperioko mugan kokatutako eremu honetan, merkataritza eta produktuen ibilbide zuzena ziurtatzea presentzia militar indartsua behar zuen. Denboran zehar, Palmirak Erromatar Inperioaren menpe lortu zituen abantaila administratibo, politiko eta ekonomikoak ulertzeko, beharrezkoa da faktore geopolitikoak eta ekonomikoak aztertzea.\nPeter M. Edwell autorearen arabera, Trajano eta Hadriano enperadoreen garaietan, Palmirak garrantzi militarra hartu zuen. Antza denez, bertako arkularien errekrutatzea egiten zen inperioko beste lurralde batzuetan zerbitzua bete zezaten. Hadriano enperadorearen bisitarekin Bel jainkoaren tenplu nagusia handitu eta zutabe monumental berriak eraiki zirela uste da. Azken enperadore honen garaian, Laodizea, Rhosos, Tripolis, Tiro eta Seleuzia ofizialki \u201chiri autonomoak\u201d izatera pasatu ziren. Bitartean, Palmira \u201chiri aske\u201d (\"civitas libera\") izan zen deklaratua. .\n194an, Septimio Severo enperadorea boterean zegoelarik, Siriako lurraldea banatu zen bi probintziatan. Alde batetik, Coele-Siria zegoen, hiriburuak Itsasoko Laodizean eta Antiokian zituena. Beste aldetik, Siria Feniziarra zegoen, Tiro hiriburu bezala zuena. Palmirako hiria azken honetan aurkitzen zen.\nGarrantzi kultural, diplomatiko eta ekonomiko nabaria lortzera iritsi bazen ere, Siria Erromatar Inperioko gune periferiko batean kokatzen zen, partiarren erresumako lurrekin muga eginez. Azken entitate honen gaitasun militarrak arazo bat suposatzen zuen Erromatar Inperioarentzat. Testuinguru horretan, mugaldeak tentsio politikoetatik babestu behar ziren. Hirien leialtasuna mantendu nahi zen kanpoko potentzien aurka. Palmira gizarte liskarretatik eta tentsioetatik babestea, Inperioko interesen artean zegoen. Baretasun egoera mantendu nahi zen bertako biztanleriarekin eta eliteekin fideltasunaren alorrean arazorik ez izateko.\nBisita baten ondoren, Hadriano erromatar enperadoreak, Palmirari, hiri aske eskubideak eman zizkion, eta izena \"Palmyra Hadriana\"gatik aldatu zuen.\nIII. mendetik Erdi Arora.\nHiriak kolonia titulua lortu zuen Septimio Severorekin edo Karakala enperadorearekin. Hala ere, III. mendean tentsio eta krisi egoerak nabarmendu ziren Inperio Erromatarreko lurraldeetan.\nSasaniden aurkako gerran Valeriano erromatar enperadorea harrapatua izan ondoren, Palmirak mugak defendatu zituen Septimio Odenato edo Odaenathus gobernariaren agindupean. Hau hil ondoren, bere alarguna zen Zenobiak, bere seme Vabalatoren izenean, Palmiran ezarri zuen bere erresuma nabateoaren hiriburua. Bere independentzia sei urtez mantendu zuen, Erromaren setio eta birkonkistatze nahiaren aurrean, bere eragin eremua Egiptoraino hedatuz. 272an, garaitua eta Aureliano enperadoreak preso eramana izan zen, nork, urrezko kateekin lotuta, gurdi batetik tirarazi zuen bere garaipen martxan. Gero, barkatua izan zen, eta Tiburreko villa batetara erretiratu ahal izan zen. Bertako biztanleen beste matxinada baten ondoren, Palmira, 273an suntsitua izan zen. Dioklezianok berreraiki zuen Palmira, hiri berria, txikiagoa zen arren, eta handik gertu kanpamendu bat ezarri zuen, sasaniden aurkako defentsa bezala.\nZenobiak gidatutako altxamendua ulertzeko, kontuan hartu behar da Erromatar Inperioko ekialdeko lurraldeen egoera politikoa. Ekialdeko eliteek, euren gobernuan zeuden lurren garrantzia aldarrikatu nahi zuten eta ekimen ezberdinak bideratu zituzten horretarako. Helburu nagusien artean, Erromatar Inperioan protagonismo politikoaren maila handiagoa lortzea zegoen. Zenobiaren altxamendua, testuinguru horretan ulertu behar da.\nBizantziar \u00a0Inperioaren (Ekialdeko Erromatar Inperioa ere deitua) garaian, hiriaren garrantzi ekonomikoa eta demografikoa gutxitzen joan ziren. Prozesu hau, inperio handien krisiaren testuinguruan merkataritza harremanak mugatu zirenean eman zen.\n634an, arabiarrek hartu zuten, eta, 1089an, lurrikara batek erabat suntsitu zuen.\nPalmirako garai erromatarreko historia aztertzeko iturri nagusiak.\nAntzinaroko hiri hau oso famatua da eremu arkeologikoan. Horrekin batera, dokumentu idatzien aniztasuna eta kopurua nabarmentzekoak dira. Palmirako historia eremu ezberdinetan aztertzerako orduan, historiagileak hainbat iturri ezberdin izan behar ditu kontuan. Hurrengo lerroetan garai erromatarreko iturri ezberdinen berri emango dugu. Kronologia horretan idatzita dauden eta Palmirari buruzko informazioa ematen duten narrazioetako batzuk; Flavio Joseforen \"Judutarren Antzinatasunak\", Plinio Zaharraren \"Historia Naturala\", Apianoren \"Historia Erromatarra\" eta \"Scriptortes Historia Augusta\" dira.\nFlavio Josefo (37 - c. 100) historiagileak \"Judutarren Antzinatasunak\" lanean Palmirako fundazioa aipatzen du Salomonen eskutik. Kontakizun horretan Palmirako geografia ere deskribatzen du.\nPlinio Zaharrak (23 \u2013 79) Palmira aipatzen du bere \"Historia Naturala\" lanean. Kontakizun horretan, hiriko aberastasuna aipatzen du eta paisaia deskribatzen da. Horrekin batera, hiria kontrolatzeko nahian erromatarrek eta partiarrek euren artean izaten zituzten liskarrak aipatzen dira.\nApianok (95 \u2013 165) \"Historia Erromatarra\" lanean aipatzen du Palmira. Paisaia eta kokapena deskribatzen ditu. Horrez gain, Antoniok hiria erasotzeko eta bertako aberastasunak lapurtzeko arrakastarik gabe egin zuen saioa kontatzen da. Eraso haren zergatia palmiriarrak partiarrekin mantentzen zituzten harremanak izan zirela dirudi.\n\"Scriptores Historia Augusta\"-ren narrazioan ere Palmiraren inguruko informazioa topa daiteke Aurelianoren bizitzaren kontakizunean. Azken honetan, Zenobiaren eta Aurelianoren arteko gatazka kontatzen da.\nMaterial epigrafikoari dagokionez ere azalpen mamitsua eskaintzen du Andrew M. Smith II autoreak: \u201c2832 inskripzio daude aramera hizkuntzaren Palmirako dialektoan. Horien artean 21 palmiriarrean eta greziarrean, bederatzi palmiriarren eta latinean, eta bi palmiriarrean, greziarrean eta latinean. Horiekin batera, beste testu batzuk topa daitezke hizkuntza bakarrean, hizkuntza hori latina edo greziera izanik. (\u2026) 1357 inskripzio hiletakoak bezala sailkatu izan dira, 503 eskaintza bezala, 183 ohorezkoak bezala, 5 legalak bezala, 103 sailkapenik gabekoak bezala eta 49 graffiti bezala. (\u2026) Horrez gain, oturuntzak ospatzen ziren lekuetako sarreretan egoten ziren 633 inskripziodun tesela topatu izan dira. Hala ere, tesela gehienak es daukate inskripziorik (\u2026). Hilobietako inskripzioek, adibidez, banakoak, familiak eta tribuak identifikatzen dituzte\u201d.\nBaina hiriak utzi digun inskripziorik famatuena zergen estela da, zergen inskripzioa ere deitua. Historia ekonomikoari dagokionez datu ugari ematen ditu. J. F. Matthewsek bere artikuluan eskaintzen duen informazioa aurkeztuko dugu orain. Autore honen lana erreferente bat da inskripzio hau ulertzeko: \u201c137. urtean, Palmira hiriko kontseiluko kideek hirira sartzen ziren eta hiriak exportatzen zituen merkatu ondasunen inguruko tarifak eta erregulazioak publikatzea adostu zuten. Guzti hori zerga biltzaile eta merkatari edo garraiolarien artean sortzen ziren liskarrak ekiditzeko asmoz egin zen\u201d. \nZergen inguruko dokumentu famatu hori, hiriko esparru publiko batean zegoen inskripzio batean biltzen zen. Palmirako Antzinaroko ekonomiari buruzko informazio ugari ematen duen iturri bat da. Gainera, informazio hura ez da bakarrik ekonomikoa, historia sozialaren inguruko datu ugari ematen ditu. Inskripzioa grezieraz eta Palmiran erabiltzen zen arameraren dialektoan idatzi zen. Historiagileek lan handia egin izan dute inskripzio honen inguruan eta ondorioz, lan horren kontakizun historiografikoa egin daiteke. 1903an testu palmiriarra eta greziarra argitaratu ziren palmiriarrean zegoen testuaren itzulpen batekin ingelesez eta iruzkin batekin batera, G. A. Cookeren eskutik \"A text Book of North Semitic Inscriptions\" argitalpenean. Baina kritika ezkor gehien jasan zituena, bakarrik grezieraz zegoen testuaren 1905eko W. Dittenbergerren argitalpena izan da. Badirudi beste bertsioekin konparatuta ez dela oso zehatza eta erabilgarria. 1906an ere argitaratu zen inskripzioa. Argitalpen hau sinpleagoa zen, R. Cagnaten eskutik \"Inscriptiones Graecae ad Res Romanas Pertinentes\" publikazioan. Azken honetan, palmiriarrean zegoen testuaren transkripzioa egin zuen Chabotek latinez. J. B. Chabotek ere, 1926an inskripzioa argitaratu zuen lan batean, bai grezieraz bai palmiriarrean. Argitalpen hark argazkiak, marrazkiak, palmiriarrean zegoen testuaren itzulpena latinez eta autorearen iruzkina zeuzkan. \"Corpus Inscriptiorum Semiticarum\"-ean (\"CIS\") argitaratu zen.\nErlijioa Antzinaroko Palmiran.\nKultura ezberdinen bidegurutzean kokatutako hiri baten iragan erlijiosoa eta liturgikoa islatzea konplexutasun handiko lana izan daiteke. Hoberen ezagutzen diren kultu eta erritualez gain, gutxiengo batek praktikatuko zituen ekintza erlijiosoen adibide ugaritan pentsa dezakegu: Lurralde urrunetatik etorritako plenipotentziarioen, esklabuen, bidaiarien, mertzenarioen, shasu beduinoen, merkatarien edota garaiko talde sektarioen zeremoniak eta sineskerak, adibidez. Ekialdera gelditzen ziren Partian eta Pertsian zoroastrismoa garrantzi handiko erlijioa izan zen eta esparru horietako biztanle asko Palmiratik pasatu zirela dakigu aditu ezberdinen ikerketei esker. Baina hiriko protagonismo erlijiosotik at ziharduten talde guzti horien arrastoak bilatzea muga eta zailtasun ugariz betetako jarraibideak eskatzen ditu. Hala ere, hiriko kultu nagusien inguruko informazio ugari existitzen da.\n60 jainko inguru ziren ofizialki eta erritual formalen bidez Palmirako komunitatearengandik gurtza antolatuak jasotzen zituztenak: Bel, Manawat, Herta, Nanaja, Resep, Baaltak... Orain arte ezagutzen diren iturriak aztertuta, Palmiran gurtzen ziren jainko guztiak kanpotarrak ziren, antza denez, ez zen jarraitzen jatorri lokaleko jainkorik. Oso bizitza erlijioso aktiboa, plurala eta heterogeneoa zegoen hirian.\nEkialde Hurbileko jainkoak.\nAndrew M. Smith autoreak gurtzen ziren kultu ezberdinen zerrenda bat ematen du jainkoen jatorria adieraziz: \u201ckultura ugari bildu ziren eta bakoitzak bere jainko eta jainkosen gurtza eraman zuen: Bel, Belti, Nabu, Nergal eta Nanai jatorri babilonikoa dute; Baalshamin eta Belhammon feniziar lurraldeetatik heldutako kultuak direla dirudi; Ishtar eta Atargatis aramearrak dira; Shadrafa eta Elqonera Kanaango lurretakoak izan litezke; eta arabiarren erritual sakratuen artean Shamash, Allat, Abgal, Manawat eta beste batzuk gurtzen ziren\u201d. Apladad eta Duanat jatorri mesopotamikoa dutela uste da, baina entitate jainkotiar hauek gutxiago ezagutzen dira. Arzu eta Rahim jainko arabiarrak ere gurtzen ziren hirian. Feniziarren artean Astarte, Eshmun eta Melqart ere aipa daitezke.\nPalmirako triada nagusia landuko dugu orain. Bel, Jarhibol eta Aglibol jainkoek osatzen zuten. Bel jainkoarekin hasiko gara. Eguraldiko zikloekin lotura estua zuen, zeruetako eta ekaitzetako jainkoa zen eta elementuen (ura, haizea...) menderatzaile izateak funtsezko garrantzia ematen zion. Ez zegoen kultu formalizatua eta uniformea jainko honentzat, hiriaren arabera aldatzen zen bere nortasuna. Palmirako jainko nagusia edo subiranoa zen. Horrela, hainbat tenplu eraiki ziren bere kultuari kontsakratuta, hiriko tenplu nagusia euren artean, Belen tenplua bezala ezagutzen dena. Azken horretan, formula solemne batzuen arabera burututako zeremonia ezberdinak gauzatzen ziren. Belen zerbitzura zeuden apaizentzat eta hiriko buruzagiarentzat tenplura sartzea arruntagoa bazen ere, beste guztiek arau oso murriztaileak jasan behar zituzten tenplura sartzerakoan. Tenplua astroen behatoki bezala erabiltzeko ere pentsatua zegoen. Jarhibolen kasuan, jatorri aramearra zuela uste da. Eguzkiarekin eta urteko garai epelekin erlazionatzen zen. Azken honen gurtza, tenplurik gabeko Efqa iturriko santutegian burutzen zen. Aglibol, berriz, ilargiarekin identifikatzen zen. Palmirako hirukote astral nagusi honen gurtzak, lotura estua zuen naturako elementuek eta naturako zikloek uzten oparotasunean duten eraginarekin.\nAglibol, Baalshamin eta Malakbel jainkoek ere hirukote garrantzitsua osatzen zuten hirian. Jainko hauek beste hirukote bat osatzen zutela dakigu kontserbatu diren erliebeei esker. Hala ere, horren inguruko inskripziorik mantentzen ez denez, ez dago argi triada bat osatzen bazuten. Kasu honetan, Aglibolen atributu nagusia ilargiarekin zuen harremana zen, aurreko ereduan bezala. Malakbel, eguzkiarekin identifikatzen zen. Triada nagusiaren kasuan bezala, nekazaritzaren eta naturaren zikloen arteko harremana eta garrantzia kultu honen oinarrietan kokatu ditzakegu. Baalshamin triada honetako jainko nagusia zen. Azken hau, \u201cZeruetako Jaun\u201d bezala ezagutzen zen herri semitiko eta mesopotamiko ezberdinen artean. Kultu honen erliebe bat mantentzen da eta horretan hiru jainkoak agertzen dira panoplia erromatarrarekin jantzita eta armatuta. Agian, armadako kideen edo beteranoen enkarguz burututako maisulana izango zen.\nAipatutako hirukote hauen atributuen artean agertzen diren zeruko elementuek, garrantzi handia zuten nekazaritzan, garai erromatarrean arreta handia jasotzen zuena. Kultu hauetan ikusten da basamortuko hiri honetan eguraldi zikloek sor zezaketen tentsioa.\nRostovtzeff autoreak; Arsu, Azizu eta Shamash jainkoen inguruko ikerketa sakona egin zuen. Arsu eta Azizu jatorri ezberdina eta antzeko atributuak dituzten bi jainko dira. Merkatarien karabanen gidari eta zaindari lana betetzen zuten bi dibinitate hauek. Azizuk Siriako iparraldean du jatorria eta zaldien zaindaritzat har daiteke. Ekialde hurbileko zaldi asko Siriatik zetozen. Arsu jainkoa, berriz, gameluekin identifikatzen da, izar jainkotiarra da eta karabanak gauez zaintzen ditu Shamash jainkoak egunean gauza bera egiten duen bitartean. Rostovtzeff autoreak Arabian kokatzen du Arsuren jatorria. Arabiako eta Sinai penintsulako haitzetan gamelu eta zaldi ugari errepresentatzen dira, gameluak batez ere. Arsu jainkoa, agian, emakumea zen jatorriz eta generoa aldatu zitzaion Azizurekin errepresentatua izateko. Indo-europar erlijioetan bidaiarien jainkoak bikoteka errepresentatzen dira askotan. Arsu eta Azizu batera agertzen dira erliebe batzuetan, Azizu zaldi baten gidari bezala eta Arsu gamelu baten gidari bezala errepresentatzen direlarik.\nGreziatik eta Erromatik heldutako sineskera sakratuak.\nErromako hirian eta inperioko lur gehienetan zehar ohikoak ziren kultuak, bigarren mailako garrantzia izan zuten Palmirako hirian. Erromako ohitura jarraituenak urrun gelditzen ziren Palmira bezalako hiri periferiko batean. Hala ere, kutsu greziarra eta erromatarra erakusten dituzten hainbat ekintza erlijioso aipa ditzakegu.\nAfroditaren kultuak garrantzi nabarmena zuen hirian. Edertasunaren eta ugalketaren jainkosa greziar honen tenplura bideratutako prozesio famatu bat burutzen zen Palmiran. Badirudi ospakizun horren ibilbidea K.o. II. mendean eraikitako tetrapiloi monumentaletatik abiatzen zela.\nKultu erromatarrak ere jarraitzen ziren Palmiran. \"Caesareum\" eraikina gurtza inperialei eskainitako tenplua zen. Hala ere, inperioan zehar ohikoak ziren erritualen adibideak ez ziren jarraituenak Palmirako hirian. Bi inskripziok frogatzen dute \"Caesareum\" baten existentzia. Ted Kaizer autoreak, kultu inperialerako tenpluaren kokapenaren inguruan aritzen da bere lanean: \u201cTenplu inperialaren kokapen zehatza ezezaguna da. Batzuetan Arkupe zentralean kokatzen zela uste izan da, antzerkiaren mendebaldean, industu gabeko gunea da\u2026\u201d\nHorrez gain, inperioko beste hiri askotan bezala, ekintza erlijiosoak burutzen ziren merkatuaren inguruan. Oturuntzetarako gela, plazan kokatzen zen eta kontseiluak antolatzen ziren bertan. Leku berean, aldare bat aurkitzen zen. Badirudi, gune horretan sakrifizioak eta erritual ezberdinei lotutako oturuntzak egiten zirela.\nArabiatik eta Greziatik heldutako jainkosen arteko sinkretismoa.\nVassilios Christides autoreak dioenez, Al-lat-Atena jainkosaren sinkretismo kasuan, mitologia aurreislamikoan agertzen den Al-lat eta mitologia greziarreko Atena elkartzen dira. Honelako bikoteen kultuak antolatzen zirenean, nolabaiteko harremana egon behar zen nortasun jainkotiarren artean. Bi jainkosen iruditik abiatuta, nortasun sakratu berri bat antolatzeko aspektu garrantzitsuena amankomunean zituzten atributuak ziren. Al-lat eta Atenaren kasuetan, biak zituzten ezaugarri martzialak edo militarrak. Horrez gain, biak gurtzen ziren hiriko zaindari bezala eta autodefentsarako \u201cefektu apotropaikoa\u201d sor zezakten. Hirugarren ezaugarri bezala, biak ziren euren kultura mitologikoan agertzen ziren jainko nagusien alabak, Allah eta Zeusenak, hurrenez hurren. Arabiako beduino asko Palmiratik pasatzen ziren eta denborarekin, horietako batzuek, hirian finkatuko ziren, Al-lat jainkosarena bezalako kultuak hirian hedatuz. Jatorriz, Al- lat ez zen irudikatzen mitologia arabiarrean. Hala ere, Palmirako hirian, jainkosa horren gurtzarako irudiak garatu ziren denborarekin. Adituen arabera, Al-lat-Atena jainkosaren kultuan ohitura erritual ezberdinen bizikidetza bat garatu zen Palmiran. Badirudi ikonorik gabeko gurtza egiten zutenen taldearen eta ikono ezberdinak erabiltzen zituzten beste talde batzuen arteko bereizketa existitzen zela. Al-lat jainkosaren tenpluan, mendebaldeko ezaugarriak bakarrik erakusten zituen Atenaren estatua bat aurkitu zen. Aurkikuntza hau nahiko bitxia izan zen, mantendu diren Palmirako jainkoen eta jainkosen irudiak, normalean, erliebeetan topatzen direlako. Gurtzarako estatua hori tenplura eraman zutenek erromatar armadan zerbitzatutako soldaduak izango ziren seguraski, beharbada Palmirako beteranoak. Mendebaldetik etorritako estatua horren bidez gurtzen zutenek, Atenaren beste atributu batzuk goraipatuko zituzten seguraski. Aldi berean, Al-lat-Atena jainkosaren irudirik gabeko eta beste irudi batzuen bidezko kultuak burutzen ziren tenpluan. Talde bakoitzeko kideek, besteek kontuan hartzen ez zituzten atributu ezberdinak adoratzeko aukera zuten.\nKristautasunaren etorrera.\nKristautasunak Erromatar Inperioaren garaian Palmiran lortutako hedakuntza maila ezagutzea ez da erraza. Hala ere, fede berri horri eskainitako tenpluei eta sinodoetan egiten ziren aipamenei begira hainbat ondorio atera ditzakegu.\nMatthew Selmer autoreak dioenez, kristautasun goiztiarraren eragina hirira heldu zen Aurelianok agindutako suntsiketaren aurreko urteetan. 263an, Palmirako kristauek Paulo Samosatakoa aukeratu zuten Antiokiako apezpiku bezala. Fede berriaren erreferente bihurtu zen pertsonaia hau, hiriko prokuradore fiskala izatera ere heldu zen. Alderdi batzuek Paulo boteretik baztertzeko ahaleginak egin zituzten sinodoetan eta horietako batean euren helburua lortu zuten. Hala ere, apezpikuaren alde jarri ziren palmiriar guztiek, indar nahikoa izan zuten Samosatakoak Antiokian lortu zuen boterea mantendu zezan Zenobiaren inperioa jausi zen arte. Beraz, Palmirako lehen komunitate kristauek baztertutako gizarte talde bat osatzen bazuten ere, bertako partaideen jarduera garrantzizko eraginkortasuna izan zuen eremu hartako sinodoen ospakizunetan.\nErdi Aroko mendeetan, kristautasunaren inguruko doktrina guztien artean, kristautasun erromatarra eta Ekialdeko Eliza Ortodoxoa nagusituko ziren, bakoitza bere esparru geografiko nagusia izango zuelarik. Hala ere, III. mendean, doktrina kristau (arrianismoa, Eliza Koptoa...) ezberdinen arteko eztabaidak ohikoak ziren hiri askotan. Palmirako biztanle kristau gehienak, baztertutako talde judu-kristauetako kideak eta monofisismoaren (beste eduki batzuen artean Kristoren natura espirituala eta gizatiarraren arteko konfusioa aldarrikatzen duen doktrina) aldekoak ziren. Ondorioz, Palmira monofisismoaren doktrina espiritual horren erreferente izatera heldu zen nolabait. Korronte erlijioso ezberdinen arteko gatazkak ugariak ziren garai horretan, non Zetaren Bideko hiri honetako kristauen iritziak, Alexandriako kristau gehienen eta Antiokiako sinodoetako erabakien aurkakoak ziren.\nIII. mendeko palmiriar kristauek euren fedea jendaurrean aldarrikatzen zutenean, erromatar autoritateen jazarpenak pairatzera arriskatzen ziren. Garai horretan, hiriko hiru emakumek martiri izendapena hartuko zuten: Santa Leonides eta Santa Libia ahizpak eta 12 urteko Santa Eutropia neskatxa.\nHurrengo mendeetan egoera aldatzen joango zen, Konstantino I enperadoreak Milango Ediktuaren bidez (313) erlijio kristaua legalizatu ondoren, Palmirako tenplu pagano asko eliza bezala erabiltzen hasi ziren eta eliza berriak eraikitzen ere. Belen tenplua horren adibide da. Prozesu horren bigarren intentsifikazio bat Teodosio enperadoreak Tesalonikako Ediktuaren bidez (380) kristautasuna inperioko erlijio ofizial bihurtzean gertatu zen.\nTurismoa.\nPalmirako turismogune nagusia, hiriko hondakinak dira, horien artean, Bel jainkoaren tenplua nabarmentzen delarik. 32an eraikia, Bel jainkoaren gurtzara sagaratua izan zen, Baal hitz babiloniarretik eratorria, jauna edo jabea esan nahi duena. Hiriko biztanleen jainko gorena zen, jainkoen jainkoa. Tenpluan, IV. mendean eliza bihurtua izan zena, animalien sakrifizioak egiten ziren.\nTenplutik metro gutxira, 1200 metroko kolomadi handi bat hasten da, antzinako hiriaren ardatza zena, 200.000 biztanle izatera iritsi zen (biztanleria handia garai hartako hiri batentzako). Zutabeen artean, kale zabaletik, animaliak zebiltzan eta, zutabeen azpian, pertsonak ibiltzeko bidezidorrak zeuden. Kolomadi handiaren alboetan, kontserbazio maila handi edo txikiagoan dauden hondakinak daude: babiloniar jainkoa zen Neboren tenplua, hil tenplua, Diokleziano erromatar enperadorearen kanpamendua, aurretik Zenobia erreginaren jauregia izan zena; antzokia, eta, beste batzuen artean, agora, non merkataritza lanak eta eztabaidatu egiten zen. Kolomaditik pixkat aldendua, tenplu eder bat dago, honen funtzioa zehaztasunez ezagutzen ez dena, baina eraikina oso ondo kontserbatua dago.\nHiritik irten eta mendietan kilometro bat barneratuz, egonezina eta tristezia eragiten duen paisaia duen toki bat dago, karratuak eta trinkoak diren dorreak bezalako eraikinekin: Hilobien harana da. Hiru hilobi mota daude, eta Kristo ondorengo garaiko lehen hiru mendeetan eraikiak izan ziren. Eraikin hauetakoren batzuk, 500 gorpu izatera ere hel zitezkeen.\nSiriako Gerraren ondorioak.\n2011. urtean Siriako Gerra hasi zenetik, bertako biztanleek, egoera oso gogorra bizi izan dute. Lurraldearen azken urteetako testuinguruak, historiako eta arkeologiako adituen lana konplikatu du. Palmira jihadisten eskuetan erori zenean, bertako ondare kulturala arrisku handiagoan geratu zen. Egoera horretan, Khaled Al-Asaadek, Palmirako antzinatasunen arduraduna zenak, hiriko ondasun material ugari ezkutatu zituen horiek babesteko asmoz. Estatu Islamiarreko kideek, Khaled hil zuten 2015eko abuztuaren 18an. Ondorioz, Palmirako hirian 50 urtetan kontserbazio eta ikerketa lanak egiten jardun izan zuen aditu baten trebetasunari agur esan behar izan zioten historiaren eta arkeologiaren eremuek."}
{"id": "82068", "revid": "30720", "url": "https://eu.wikipedia.org/wiki?curid=82068", "title": "Abd ar-Rahman III.a", "text": "Abd ar-Rahman III.a \u2014\u2014 (Kordoba, 889ko urtarrilaren 11 \u2013 Medina Azahara 961eko urriaren 15) Kordobako emir eta kalifa (912-961) eta omeiar leinuko printze Al-Andalusekoa zen. Hogeita bi urte besterik ez zituela ailegatu zen tronura eta hurrengo berrogeita hamar urtez omeiar leinuko printzerik boteretsuena zen. Aita Muhammad printzea, Abd Allah I.a Kordobakoa emirraren semea, zuen eta \"al-Nasir\" (euskaraz: \"Fedearen defendatzailea\") ezizena.\nNahiz eta bere erreinaldian erlijio guztietako fededunek erlijio askatasuna izan, ismailitak borrokatu zituen, alde batetik Afrikako bere etsaien aldekoak zirelako eta bestetik berarentzat kalifa titulua aldarrikatzeko.\n924an, Antso I.a Gartzesaren Iru\u00f1ea hiriburua arpilatu zuen. 934an, Iru\u00f1eko Erresuma eta Arabako konderria mendean hartu ondoren, bere izeko zen Tota Nafarroakoa bere basailu bihurtu zuen, Gartzia I.a Nafarroakoa bere semea uko eginez.\nKalifa titulua hartu zuen unea.\nAbd ar-Rahman III.a barne-etsaiak militarki garaitu zituen, eta hori dela eta, ospe handia lortu eta bere burua kalifa aldarrikatu zuen 929. urtean. Horrela, Damaskoko kalifarengandik aske geratu zen guztiz."}
{"id": "82070", "revid": "1830", "url": "https://eu.wikipedia.org/wiki?curid=82070", "title": "Otxandioko gaztetxea", "text": "Otxandioko gaztetxea Otxandion (Bizkaia) dago.\nHistoria.\nAurrekariak.\n1995-1996 urteetan, bertako gazteak antolatzen hasi eta laster konturatu ziren gaztetxe baten beharra zutela, jaiak, erakusketak, bazkariak, hitzaldiak... burutzeko. Une hartan, aukerak bi ziren: udaletxeari lokal bat eskatzea lehena eta bigarrena okupazioaren bidea hartzea.\nLehen urratsak.\nHasiera batean udaletxearekin hizketan hasi ziren eta euren arazoa azaldu zioten: herriko gazteek lokal bat behar zutela batzeko eta euren ekintzak aurrera eramateko. Udalaren erantzuna ezezko borobila izan zen. Hori ikusita eta etsipen handia izan arren, gazteek ez zuten etsi eta lanean jarraitu zuten. Gaztetxea izateko egokiak izan ahal ziren eraikin guztiak aztertu zituzten, ala nola hiltegia, zinema zaharra, herriko hainbat etxe huts, eta abar.\nHala ere, euren lehenengo urratsa herriari galdeketa bat egitea izan zen, gaiari buruz herriak zer iritzi zuen ikusteko. Emaitza gazteen aldekoa izan zen; herriko emaitzak eskuan hartuta herriko alderdi politiko guztiekin bildu ziren banan-banan, eta azkenerako erabaki zen udaletxean osoko bilkura bat egitea eta bertan azken erabakia hartzea. Plenoan gazteek beraien planteamendua azaldu zuten, galdeketaren emaitza eta gaztetxe izateko eurek aurreikusitako aukerak. Gainera, gaztetxeak martxan zeuden herrietako alkateen iritziak ere ezagutarazi zituzten, esaterako, Arrasate, Eskoriatza, Aretxabaleta, Dima eta Legutiokoena, aldeko iritzia hain zuzen ere.\nHonekin guztiarekin, udalbatzan Euskal Herritarrok eta Eusko Alkartasuna alderdien aldeko botoekin erabaki zen Otxandioko alondegia edo kartzela zaharra gazteei ematea eta horrela herriko Gaztetxea izatea. Momentu horretatik aurrera gazteak jo eta su hasi ziren lanean gaztetxean. Proiektu serio bat egin zuten arkitekto batekin eta Bizkaiko Foru Aldundiaren oniritzia lortu zuten.\nOkupazioa.\nBaina, ezustean, Otxandioko Udalaren oniritzirik ez zuten lortu. Horiek horrela, denborak aurrera jarraitu zuen eta tentsioak gora egin zuen gazteen eta Udalaren artean. Udaletxean beste osoko bilkura bat egin zen gazteei abisurik eman barik. Bilkura horretan aurrez lortutako akordioa apurtu egin zen, Eusko Alkartasuna alderdiak atzera egin baitzuen.\nGazteen asmoa ez zen akordiorik apurtzea izan, baina jarrera ikusita (trabak, gezurrak, bileretara ez agertzea) argi gelditu zitzaien Udalak ez zuela interesik gaien. Hortaz, okupazioaren bidea hartzea erabaki zuten asanblada baten. Aipatzekoa da tentsiozko garai hauetan gazteek ekintzetan gogor jarraitu zutela, alde batetik betiko ekintzak aurrera eramanez eta beste alde batetik gaztetxeko obrak aurrera eramanez. Gaur egun, udalarekin akordio batera heldu eta gero, gaztetxea eraikitzen jarraitzen dute. Hasieran teilatua konpondu bazuten, hurrengo urteetan fatxada eraiki, eta azkenik gaztetxeko barrualde guztia eraikitzeko asmoa dute."}
{"id": "82072", "revid": "1545", "url": "https://eu.wikipedia.org/wiki?curid=82072", "title": "Bifrost", "text": "Bifrost edo Bifr\u00f6st (), herri eskandinaviarrentzat, Ostadarrak jasotzen duen izena da. Bifrostek, zubi bezala, Midgard eta Asgard lotzen ditu, hau da, eskandinaviar mitologiari dagokionez, gizakien mundua eta \u00c6sir jainkoen mundua. Oso indartsua da, eta zerua gainditzeko bezain handia, baina txingarrak bezain kiskalgarria, erraldoiek eskala ez dezaten. Jainkoek bakarrik zeharka zezaketen zubi hau, Heimdal jainkoak zaindu eta babesten zuena. Zubi Hau, Esne Bidearekin lotua ere izan da."}
{"id": "82075", "revid": "512", "url": "https://eu.wikipedia.org/wiki?curid=82075", "title": "Antemio Tralleskoa", "text": "Antemio Tralleskoa, grezieraz \u1f08\u03bd\u03b8\u03ad\u03bc\u03b9\u03bf\u03c2 \u03b1\u03c0\u03cc \u03c4\u03b9\u03c2 \u03a4\u03c1\u03ac\u03bb\u03bb\u03b5\u03b9\u03c2, (474 inguru \u2013 534 inguru) geometria irakasle eta arkitekto greziarra izan zen, Isidoro Miletokoarekin batera Konstantinopoliseko Hagia Sofia elizaren egilea.\nEliza hau, 532 eta 537 bitartean eraiki zen, Justiniano I.aren erregealdian, baina, 562an, kupula behera erori zen eta konpondu egin behar izan zen. Enkargua, Justiniano enperadoreak berak eman zuen. Eliza honetako gauzarik nabarmenena, bere kupula da, karratu handi batean lau petxinen gainean dagoena, eta berrogei leihotan amaitzen da, kupula, argi itsaso batean eutsia den itxura ematen duelarik.\nBere talentuak, dirudienez, ingeniaritza ere hartzen zuen, esaten denez, berari eman baitzioten Siriako gotorleku bizantziarra zen Darako uholdeen aurkako defentsak konpontzeko lana.\nFamilia ikasi batekoa zen: aita, Estefano, medikua zen, anaietako birekin batera, beste bat, abokatua zen, eta, laugarren bat \"letra gizona\" bezala deskribatzen zuten."}
{"id": "82076", "revid": "71145", "url": "https://eu.wikipedia.org/wiki?curid=82076", "title": "Abd ar-Rahman Santxitz", "text": "Abd ar-Rahman Santxitz (izen osoa ; Gaztelako Erresumako kronikatan \"Sanchuelo\", euskaraz: \"Antso txikia\", ezizenaz ezaguna; Kordoba, 983? - \u2020 Kordoba, 1009ko martxoaren 3a), Kordobako Kalifa-herriko amiriar leinuko buruzagi eta Hixam II.a kalifaren \"hayib\"a zen.\nBiografia.\nGaztaroa.\nZiur asko 983 eta 986 artean jaioa, Abd ar-Rahman Santxitzek ibn Abi Amir al-Mansur aita eta Abda ama (Urraka Santxitz jaioa), Antso II.a Iru\u00f1ekoaren alaba, zituen. Bere aitonaren antza zuenez hartu zuen ezizena.\nAl-Jatib idazleak dio Antso II.a 992 urte inguru, irailaren 4an, Almanzor suhiari bisita bat egin eta hantxe ezagutu zuen ilobatxoa, bere oinak musuak eman zizkionari.\nAgintaldia.\n1008ko urrian, bere sasianaia zen Abd al-Malik al-Muzafar hil zenean (bere heriotzaren susmozkoa bazen ere), \"hayib\" edo lehen ministro berri bihurtu zen, Almanzorren oinordekoei lotutako titulua. Kalifaldian zeuden berebere, eslaviar eta arabiar arteko liskarrak, amiriar leinuaren jarrera eta Abd ar-Rahman Sanjulen gobernatzeko gaitasun eskasak anarkia eta matxinadak sortu zituzten, Kordobako kaliferria suntsituko zuen \"fitna\" edo guda zibilaren aurretikoak zirenak.\nBere agintaldian, gobernua baztertu eta jarrera arraroa azaldu zuen. Hixam II.aren lagun min bihurtu zen. Honek kalifaren eginkizunetatik urrundu eta plazer eta luxuei ekin zizkion. \"Hayib\" berria berarekin batera egin eta Kordoban bere ardoa eta emakumeekiko zaletasunari buruzko zurrumurruak hedatu ziren. Bere burua Hixam II.aren oinordekotzat aldarrikatzean bere aurrekoek zuen politika hautsi zuen. Leinu aldaketa ez zen omeiarren aldeko arabiarren gustukoa.\nHilketa.\nAita eta sasi-anaia izandako ospea irabazteko, neguan espedizio bat antolatzea bururatu zaio. Eslaviar eta arabiarrek kontra izateaz gainera eta, aholkulariek kontrakoa esan arren, iparralderantz jo zuen.\nBerak eta berarekin batera bere aldekoak ziren berbereek alde egin eta berehala, matxinada hasi zen, 1009ko otsailaren 15ean, Muhammad ibn Hixamek zuzenduta. Lehendabizikoz, amiriek al-Zahira bere jauregian sortutako sasi-gortea errautsi eta gero, Kordobaren kontrola hartu zuen. Hixam II.a kalifak bere alde abdikatzera behartu zuen eta Muhammad II.a izena hartu zuen.\nAbd ar-Rahman Santxitzek berria jakin bezain pronto, Kordobako bidea hartu zuen. Baina Kordobara hurbildu ahala, armada gutxituz joan eta Abd ar-Rahmanek ikuspegia aldatu zuen. Guadalmellatotik gertu babespean zegoen monasterio batean aurkitu eta bertan hil zuten 1009ko martxoaren 3an."}
{"id": "82077", "revid": "105290", "url": "https://eu.wikipedia.org/wiki?curid=82077", "title": "Dirze", "text": "Greziar mitologian, Dirze (grezieraz \u0394\u03af\u03c1\u03ba\u03b7) lamia bat zen, Likoren emaztea eta Dioniso jainkoaren apaiz anderea.\nEgile ezberdinak, ez dira ados jartzen Dirzeren aita nor zen azaltzerakoan. Honela, Dirze, Akeloo, Ismeno edo Asopo ozeaniden edo Apolo edo Helios jainkoen alaba bezala agertzen da.\nTebaseko tronuko usurpatzailea zen Likorekin ezkonduta zegoela, bere senarraren iloba zen Antioperi, sufrikario jasanezin bat pasarazi zion. Antiope, eurekin bizi zen honen senarrak arbuiatu zuenetik. Antioperen senarrak, Likoren iloba, esklabu bezala tratatzen zuen, bere edertasunagatik inbidiak jota eta Liko berataz maiteminduta zegoela zioten zurrumurruen ondorioz. Bere senarrarekin oheratu izana leporatu zion, eta gozatu egin zuen bere mototxetatik tirakada basatiak emanez eta aurpegia atzamarkatuz. Bere gorroto biziak, zoritxarreko Antiope, ilunetan giltzapetzera eraman zuen, edateko ura ere ukatuz. Baina Antiopek ihes egitea lortu zuen, eta Ziteron mendira ihes egin zuen, bertan bizi baitziren bere semeak. Hauek, euren ama mendekatuz, Tebas eraso zuten, Liko tronutik bota zuten eta Dirze, hil arte arrastan eraman zuen zezen batetara lotu zuten. Ondoren, Dirzeren gorpua, ordutik, lamia honen izena daraman iturburu batetara bota zuten, hiltzaileek bertan bota zutelako edo iturburua bera, Dionisoren erabakiz, Dirzeren gorputik bertatik agertu zelako."}
{"id": "82083", "revid": "69297", "url": "https://eu.wikipedia.org/wiki?curid=82083", "title": "Euskaltzaleak", "text": "Euskaltzaleak euskara eta euskal kultura folklore hutsetik atera eta lantzeko eta aberasteko helburuz sortu zen elkarte bat izan zen.. Zumaian 1930eko martxoaren 9an egindako batzar batean eratu zen, baina lehenagotik hasia zen euskal jaiak antolatzen; lehena, 1926ko urriaren 17an, Elgoibarko San Lorentzo auzoan, herriko biztanle batzuen bultzadarekin, \u00c1ngel de Osoro izanik antolaketaren arduraduna; egitaraua nahiko apala izan zuen lehen euskal jai hark: baselizan meza, umeekin egindako irakurketa eta idazketa ariketa batzuk, ezpatadantza, eta bertsolari-saio bat izan ziren jai hartako ekitaldiak. Ondoko urtean, Osorok berak beste jai bat antolatu zuen Mutrikun. Bi jai haiekin, nolabaiteko mugimendu euskaltzale bat sortu zen, nahiko ahula artean ere.\nMugimendua 1927ko urte hartan bertan hasi zen indarra hartzen, batez ere irailaren 4an Arrasaten antolatu zuen Euskararen Egunaren ondorioz; egun hark oihartzun handia lortu zuen, besteak beste Argia, Jaungoikozale, Jesusen Biotzaren Deya, Zeruko Argia eta Txistu aldizkari eta astekarien ordezkari batzuek hartu zutelako parte. Elkartearen oinarriak landu ziren bilera hartan, eta 500 lagunetik gora biltzea lortu izan zuten bazkari batean.\nElkarte-egitura, berez, Zumaian 1930ean egindako batzarrean hartu zuen, eta laster lortu zuen 2.000 bazkide inguru izatera. Aitzol aukeratu zuten elkarteko zuzendari izateko. Handik aurrera, urtero Euskararen Eguna antolatzen joan ziren, lehendabizikoa Zumarragan. Bertan euskararen idazketa eta literatura tailerrak antolatu ziren eta \u201cKikiri\u00f1o\u201d literatura saria sortu zuten.\nEuskal kulturaren geroz eta arlo gehiago hartzen joan ziren: olerkiak, antzerkiak, eleberria, euskal irakaskuntza, bertsolaritza, etab.\nSorrerako giroa eta ekintzak.\n1927ko irailaren 4an lehenbiziko \u00abEuskeraren Eguna\u00bb ospatu zen Arrasaten. Aurreko urteetan Primo de Riveraren gobernuaren lasaitzea aprobetxatuz, Elgoibarren eta Mutrikun egin ziren \u00abeuskal jaien\u00bb mamitzea baino ez zen euskarari eta euskal ohitura eta kulturari eskainitako egun hori.\nEuskaltzaindia eta Nafarroako Euskeraren Adiskideak erakundeez gainera, euskal aldizkari guztietako ordezkariak bildu ziren bertan.\nEuskaren aldeko mugimendu soziala aparrean zetorren. Ondorengo urteetan \u00abHaur euskaldunaren eguna\u00bb (1929), \u00abKiriki\u00f1o saria\u00bb (1929), \u00abHomenaje de la mujer al euskera\u00bb (1930) antolatuko ditu Eusko Ikaskuntzaren adar legez agertzen zen Euskaltzaleak bazkunak.\nInstituzioen inplikazioa \u2013udal eta diputazioena, batez ere\u2013 handia izan zen. Euskaraz argitaratutako liburuek gorakada nabarmena izan zuten. Hego Euskal Herrian, Paulo Zamarriparen \"Zaparradak\" (1926) eta Gregorio Mujikaren \"Pernando Amezketarra\" (1927) Kiriki\u00f1ok 1918an hasitako \"Abarrak\" esanguratsuak ekindako bideari lotu zitzaizkion. Ekialdean, Jean Barbierren \"Supazter xokoan\" (1924) ageri da lan nagusi narratibaren munduan.\nItzulpengintzak urte oparoak ezagutu zituen. J. Arregik \"Heine\u2019ren Olerkiak\" (1927) argitaratzean, euskal itzulpengintzan berebiziko garrantzia izango duten lanei emango zien bidea: \"Oscar Wilde\u2019ren Ipu\u00f1ak\" (J. Altuna, 1927), \"Grimm Anayen Berrogetamar ume-ipuin\" (V.A. Larrekoetxea, 1929), \"Traducci\u00f3n al vascuence de un cap\u00edtulo del Quijote\" (A. Irigarai, 1929), eta, batez ere, itzultzailearengatik ezagun egingo den \"Tormes\u2019ko Itsu-mutila\" (N. Ormaetxea, 1929).\nOlerkigintzan, Emeterio Arreseren \"Txindor\" (1928) eta Luis Jauregi \"Jautarkol\" kaputxinoaren \"Biozkadak\" (1929) ditu euskal irakurleak irakurgai nagusi 1930era bitarterakoan.\nEta hain zuzen ere, \"Biozkadak\" gertatuko da ordura arte ezagutu gabeko \u2013eta euskal literatura sustrai-sustraitik aldaraziko duen\u2013 mugimenduaren pizgarri.\n1930eko San Tomas egunean, Donostiako Parte Zaharreko ostatu batean izen entzutetsuak bildu ziren mahaiaren inguruan.\nBertan ziren, besteak beste, Nikolas Ormaetxea \"Orixe\" eta Jose Maria Agirre \"Xabier Lizardi\" olerkariak, Labaien antzerkigilea eta Cabanas-Erauskin eta Olasagasti margolariak. Denen buru, Jose Ariztimu\u00f1o, \"Aitzol\", idazle eta apaiz tolosarra. Bi erabaki nagusi hartu ziren. Lehena, denen indarrak Euskaltzaleak taldean bilduta, olerkigintza bultzatzea. Eta bigarrena, \"Biozkadak\" eta haren egilea aitzakiatzat hartuta, lehen euskal \u00abOlerti-Eguna\u00bb antolatzea.\n1931ko ekainaren lehena aukeratu zen ospakizunerako, eta herria, omenduarena, Errenteria.\n\"Biozkadak\"en egilearen omenez beraren jaioterrian egindako saioak jendetza handia biltzea lortu zuen. Elizkizunak, olerki-lehiaketan irabazle suertaturikoen irakurketak, bertsolariak, antzezpenak, mitinak eta hitzaldiak izan ziren. Olerki-lehiaketan Estepan Urkiaga \"Lauaxeta\" gertatu zen irabazle, \u00abMaitale kutuna\u00bb olerkiari esker. Orixe izan zen bigarren.\nErrenteriakoaren ondoren, urtero-urtero eta aldiko herri batean egingo diren Eusko Olerti-Egunek Pizkundean izango duten garrantziaren arrazoia Aitzolek poesiaz zuen ustean zegoen. Nazioa komunitate kulturala delako definiziotik abiatuz, poesia da XIX. mendetik Europan sortzen ari diren estatu berriak eta haien herri-hizkuntzak suspertzeko ardura izan duena. Aitzolek hor zuen Abadia eta haren lore-jokoen esperientzia.\nBaina urrunago joan nahi, eta Lehen Mundu Gerraren ostean inperio handietatik sortutako estatu berrietan zuen begia. Flandria, Letonia, Ukraina, Polonia, Tirol, Eslovenia, Irlanda, Finlandia, Serbia, Kroazia\u2026 Ordura arte ezagutu gabeko publizitatea egin zuen Aitzolek Donostiako \"El D\u00eda\" egunkarian euskal irakurleak herri horien berri izan zezan."}
{"id": "82084", "revid": "336", "url": "https://eu.wikipedia.org/wiki?curid=82084", "title": "Erregai fosilak", "text": ""}
{"id": "82087", "revid": "3294791", "url": "https://eu.wikipedia.org/wiki?curid=82087", "title": "Euskaltzale", "text": ""}
{"id": "82096", "revid": "137486", "url": "https://eu.wikipedia.org/wiki?curid=82096", "title": "Sabindarren euskara garbia", "text": "Euskara garbia terminoak bi esanahi bereizi ditu: euskara argia eta ulerterraza, batetik; eta maileguzko hitz eta esapideak \u2014nahiz hizkuntzan aspaldi txertatuak, nahiz hartu berriak\u2014 baztertzen dituen euskara eredua, bestetik. Artikulu honen gaia bigarren adiera da; zehazki, XX. mendearen hasieran Sabin Aranak eta Euskal Pizkundearen garaiko sabindar garbizaleek sortutako eta eurek erabilitako hizkuntza eredua, erdarek \"kutsatu\" gabekoa, \u00abeuzkera garbija\u00bb euren hitzetan. Euskara garbi horren araberako neologismo edo hitz berri ugari sortu zituzten. Neologismo horiei \"sabinismo\" ere deitzen zaie. Kontuan izatekoa da, hala ere, euskarak dituen eta izan dituen forma garbizale guztiak ez direla Aranarenak eta haren jarraitzaileenak, ez baitira horiek izan euskara garbiaren zale bakarrak.\nHitz berri horietako gehienak hemeroteketan eta bitxikeria historikotzat gelditu dira gordeta; beste asko, ordea, gaur egun ere barra-barra erabiltzen ditugu: \"aditz, aldundi, antzoki, argazki, askatasun, batzorde, bazkide, hizki, idatzi, idazkari, ikastola, ikurri\u00f1a, jaurlaritza, lehendakari, narrasti, ordezkari, ugaztun, urtaro, zaindari, zenbaki\" eta abar. Gaiei dagokienez, sabinismo ugari erlijio eta politika alorrei lotuta daude.\nAurrekariak eta jarraitzaileak.\nMugimendu honen aurrekari nagusia Pablo Pedro Astarloa izan zen, XVIII. mendean; eta mende hartan bertan Manuel Larramendik eta Joan Antonio Mogelek ere hizkuntzaren garbitasuna bilatu zuten.\nEuskara garbiaren adibideak erraz topa daitezke Resurreccion Maria Azkueren hiztegi erraldoian, Kiriki\u00f1o, Lauaxeta nahiz Txomin Agirre idazleen lanetan, edota 1937an eta Espainiako Bigarren Errepublikaren garaian argitaratutako \"Eguna\" egunkarian, besteak beste. Espainiako Gerra Zibilak eta ondorengo frankismoak eredu garbiaren hedapena goitik behera oztopatu zuen, orduko ikastoletan irakasteari ekin eta gutxira.\nKontuan hartu behar da, azkenik, euskara batuaren aurreko garaiak izan zirela haiek, eta bizkaiera idatziaren hastapenekin bat egin zuela eredu honek, batzuetan euskalki horrek eraginda. Garai horietan euskara zaharrenaren formak gehien mantentzen zituen euskalkia bizkaiera zelako ustea nahiko zabaldua zegoen, hori zabaltzen lehena Willem Jan van Eys herbeheretar hizkuntzalaria izan zelarik, 1879an. Kontuan izan behar da baita garai horretan zenbait egile bizkaitar, Juan Mateo Zabala kasu, euskalki honen barruan ere formarik \"aratzenak\" bilatzen saiatu zirela gipuzkerarengandik (orduan euskal literaturan hegemonikoa) aldentzeko, eta argudio bezala bizkaieraren, besteekin alderatuz zahartasuna eta araztasuna erabiltzen zutela. Azkuek gaztetan ere ideia hauek bere egin zituen, nahiz eta gero damutu egin zen.\nPertsona izendegia.\nSabin Aranak sortutako santuen izendegia \u2014\"Deun-Ixendegi Euzkotarra\" deitu zuena\u2014 egilea hil ondoren argitaratu zuten, 1910ean. Kontuan izan behar da, Euskal Herri katoliko-katoliko hartan, santuen izenak jartzen zitzaizkiela ia haur guztiei. Ehun urtetik gora igaro ondoren, Sabin Aranak asmatutako izen haietako asko oso erabiliak dira gaur egun ere: \"Ander, Andoni, Endika, Gaizka, Gorka, Iker, Imanol, I\u00f1aki, Irune, Jasone, Jone, Josune, Julen, Karmele, Kepa, Lander, Markel, Nekane, Zuri\u00f1e\" eta abar.\nZenbakiak.\nSabin Aranak zenbatzeko beste sistema bat asmatu zuen, behin baino gehiagotan aldatu egin zutena, eta azkenean gaurko zenbakiekin baliokidetzarik ez zuena.\nHemen daude zenbakien izen berri batzuen adibideak:\nHizkiak.\nHauek dira letra edo \"izkiak\" izendatzeko orduko modu garbiak, arandarren arabera:\nGramatika-garbizaletasuna.\nIritziri hedatuenek \"garbizaletasuna\" edo \"sabindarren euskara garbia\" lexiakoarekin eta \"hitz berriak asmatzearekin\" lotzen badute ere, garbizaletasuna gramatikan ere egon daiteke.\nHauetako bat da euskal sintaxia edo esaldi-joskera egiteko modua. Bittor Hidalgo euskal filologoaren arabera, Seber Altubek 1919-1920 urteetan atera zuen \"De la sintaxis vasca\" liburuan eta 1929an atera zuen \"Erderismos\" liburuan, euskal aditza bigarrengo tokian joanagatik (batez ere bikoteetan), \"aditza esaldiaren bukaeran\" lege bihurtu zuen, hau da, aditza zenbat eta gehiago atzeratzeko mandatua eman zuen. Altubek finkatu zuen beste lege bat, galderetan galdegaia beti aditzaren aurrean ezartezarena izan zen. Hidalgoren arabera, oso esaldi laburretan erabiltzen zen joera bat, mota guztietako (esaldi luzeak, menpeko perpausak, esaldi konposatuak...) lege bihurtu zuen Altubek. Hidalgok dioenez, Altubek Azkueren babesa izan zuen horretarako. Hidalgoren arabera, Altubek (eta Azkuek) eragin zuen euskara \"Subjekua-Objektua-Aditza\" hurrenkerako hizkuntza izatea, ordura arte \"Subjektua-Aditza-Objektua\" euskaraz normalagoa zenean. Hidalgoren arabera, 1900 aurreko testuetan, aditza esaldiaren erdian kasuen %55ean agertzen da, eta bukaeran %28an. Hau \"portzentaia altua da beste hizkuntzen aldean\"; baina ez halako lege bat ateratzeko modukoa, Hidalgoren arabera . Hidalgok badio, horretaz gain, kasu batzuetan (Mogelen \"Peru Abarka\" eleberrian, Txomin Agirreren \"Au\u00f1amendiko Lorea\" eleberrian...) batzuetan aditza esaldiaren aurretik jarri izan dela. Hidalgoren arabera, ez da hori normalean, \"baina ez da erdarakada, Altubek esan moduan\". Hala ere, Hidalgok onartzen du Gipuzkoan Agustin Kardaberazek ere aditza atzeratzeko joera izan zuela, Altubek baino lehenago.\nBittor Hidalgoren arabera, 1900 aurretikako idazle gehienek bestelako hurrenkeran \"modu klasikoan\" idazten dute. Hidalgok dio Azkueren eragina erraldoia izan zenez, idazle batzuk idazkera aldatu egin zutela joskerari zegokionez, adibidez Txomin Agirrek.\nHidalgoren arabera, sintaxiaren arloko garbizaletasun horrek Sabin Aranak eta bere jarraitzaileek bultzatutako lexiko-garbizaletasunak baino gehiago iraun du. Bi arrazoi ematen ditu horretarako: batetik, garbizaleek \"hizkuntzaren muina\" lexikotik joskerara \"lekualdatu\" dutelako, hau da, orain lexikoaren inguruan malgutasun handiagoa dagoelako joskeraren inguruan dagoen zorroztasunaren trukean; eta bestetik, euskara batua sortzeko egin ziren biltzarretan joskerari eta Altuberen ideiak ihardesteari garrantzirik eman ez izana, eta orduan zegoen erreferentzia bakarra (Altube hain zuzen) inertziaz hartu izana. Hala ere, Hidalgok badio baita ere Azkue eta Altuberen eskolako sintaxia idatzizko hizkeran gailendu dela, eta ahozko hizkeran oraindik ere \"sistema klasiko-herrikoia\" nagusi dela. Hidalgoren arabera, garbizaletasun-joera honek testuak artifizialago egitea ekarri du. \nZenbait kritika izan dira honen kontra. Adibidez, hasiera batean Justo Mokoroa eta Koldo Mitxelena izan ziren kritikorik handienak, eta gerora Luis Villasante ere bai, hasieran hau azkuetar-altubetarra bazen ere. 1993an Pello Esnalek eta Jose Ramon Zubimendik ateratako \"Idazkera-liburua\" lanean \"aditza atzeratzeko joera lege bihurtzea\" kaltegarria zela zeritzoten. Bestalde, Bittor Hidalgok berak ere gogorarazten du Euskaltzaindiak 1987an esan zuela euskara \"ordena libreko hizkuntza bat\" zela .\nHoroskopoa.\nHauek dira Sabin Aranak horoskoporako sortutako izenak:"}
{"id": "82097", "revid": "901234", "url": "https://eu.wikipedia.org/wiki?curid=82097", "title": "Francisco Uribarren", "text": ""}
{"id": "82098", "revid": "901235", "url": "https://eu.wikipedia.org/wiki?curid=82098", "title": "Frantzisko Uribarren", "text": ""}
{"id": "82100", "revid": "4380", "url": "https://eu.wikipedia.org/wiki?curid=82100", "title": "Obama", "text": ""}
{"id": "82103", "revid": "880", "url": "https://eu.wikipedia.org/wiki?curid=82103", "title": "Euskalzaleak", "text": ""}
{"id": "82104", "revid": "336", "url": "https://eu.wikipedia.org/wiki?curid=82104", "title": "Estatu bien konponbidea", "text": "Estatu bien konponbidea deritzo Israelek eta Palestinak elkarren arteko bakea lortzeko bakoitzak bere estatu propioa izateko eskubideari. Ideia honen arabera, Jordan ibaiaren eta Mediterraneo itsasoaren artean bi estatu eraiki behar dira: Israel eta Palestina.\n1947an Nazio Batuen Erakundeak hartutako erabakia estatu judua eta estatu arabiarra eraikitzea izan zen, Jerusalen lurralde neutro batean sartuz. Plan horretatik estatu judua sortu zen, baina arabiarrek uko egin zioten zatiketari (lurralde osoa beraiena zela zioten) eta estatu arabiarrik ez zen sortu.\n1967ko Sei Eguneko Gerraren ostean Israelek okupatutako Zisjordania eta Gazaren okupazioari amaiera emateko bidea dela uste dute nazioarteko agintari gehienek. Era berean, errefuxiatu palestinarren arazoa konponduko litzateke eta Israelek bere auzokideekiko dituen harreman gatazkatsuak konpontzen lagunduko luke. 2002an egindako inkesta baten arabera, herritar palestinar eta israeldarren %72ak 1967ko gerraren aurreko mugetan oinarritutako bi estatuetako konponbidea babesten du. Hala ere, Iranek eta Hamas eta Hezbollah bezalako taldeek lurralde osoa palestinar arabiarrena dela defendatzen dute eta \"Erakunde Sionista\" deuseztatzea nahi dute.\n2007ko Annapoliseko Goi Bileran hiru parteek (Palestinako Aginte Nazionalak, al-Fatah-ren gidaritzapean, Israelgo gobernuak eta Ameriketako Estatu Batuek) bultzada berria eman zioten estatu palestinarraren sorrerari. Hala ere, akordioa oztopatzen duten hiru puntu garrantzitsu daude: Jerusalen hiriburuak izan beharreko estatusa, estatu bien arteko mugak eta Israelek Zisjordanian dituen kolonoen etorkizuna, eta errefuxiatu palestinarren itzulera eskubidea."}
{"id": "82105", "revid": "336", "url": "https://eu.wikipedia.org/wiki?curid=82105", "title": "Lionel Messi", "text": "Lionel Andres Messi Cuccitini, Leo Messi izen-deiturez ezagunagoa (Rosario, Argentina, 1987ko ekainaren 24a) futbolaria da, jaiotzatik duen Argentinako nazionalitateaz gainera Espainiakoa ere baduena. Rosarion jaio zen, Santa Fe hiritik hegoaldera.\nGaur egun Inter Miami talde estatubatuarreko futbolaria da, bai eta Argentinako selekzio nazionalekoa ere. Futbol zelai barruan bere kokapen ohikoena aurrelariarena da. \nMessi inoizko futbolari onenetarikoa da ezbairik gabe, aditu askoren ustez onenetan onena. Urrezko Baloi gehien (7) eta Urrezko Bota gehien (6) dituen jokalaria da, bietan Cristiano Ronaldo izar portugaldarra dagoelarik bigarren postuan. Messik bere ibilaldi luze eta oparoan zehar Cristiano izan du aurkari gisa.\nBidenabar, argentinarrak 2022ko Munduko Txapelketa irabazi zuen; bere hitzetan, bere ibilaldian \"falta zitzaion gauza bakarra\".\nBizitza.\nMessi-k 5 urterekin hasi zuen bere futbol-ibilbidea, bere auzoko Grandoli futbol taldean, non bere aita entrenatzailea zen. Bi urte geroago Newell's Old Boysen bertan aritu zen 2000ra arte. Bere entrenatzaile Enrique Dom\u00ednguezek txikitatik jokaldi harrigarriak egiten zituela esaten zuen, \u201cMaradonak soilik egin litzakeenak\".\n11 urte zituenean River Plate talde ospetsuak ez zuen onartu jokalari gisa hormonetan arazoak zituelako eta tratamendua oso garestia zelako, hain zuzen, 900 dolar hilero 3 urtean zehar. Lehenengo urte eta erdian bere aitaren enpresak laguntza eman zion familiari, baina geroago arazo ekonomikoak egon ziren. Orduan Kataluniara joatea erabaki zuen.\nMutikoak hamahiru urte zituenean Bartzelonako futbol taldera joan zen probak egitera. Carles Rexach zen garai hartako entrenatzailea. Proba horiek 15 egunekoak ziren, baina Carles Rexachek lehenengo entrenamendua ikusi eta jokalari hori fitxatu egin behar zela esan zuen, eta horrela izan zen. Bartzelonak Leo Messiri bere lehenengo kontratu profesionala eskaini zion eta gainera haren tratamendu pertsonala ordainduko ziola agindu zuen.\nBartzelonara heldu zenetik aurrerapen handia izan zuen (Infantil A, Cadete B, Cadete A, Juvenil A, Bar\u00e7a C, Bar\u00e7a B eta maila absolutura), baina kosta zitzaion kategoria horietara iristea. Hamahiru urterekin iritsi zenean, paperak ez zituen eta horregatik ezin izan zuen denboraldi hasieran partidarik jokatu. Behin paperak izanda, joka zezakeen, baina hasi eta gutxira min hartu zuen. Haur-kategoria mailatik lehenengo taldera denbora oso azkarrean heldu zen eta 16 urte zituenean Bartzelonako lehen taldearekin debutatu zuen F\u00fatbol Club Oporto-ren aurkako partiduan, Jos\u00e9 Mourinho bertako entrenatzailea izanik. Geroago LFP ligan debuta egin zuen, Real Club Deportivo Espa\u00f1olen aurka, Kataluniako derbi ospetsuan, Bartzelonak 0-1 irabaziz. Debut horretan Messi markak hausten hasi zen, Bartzelona Futbol Klubeko jokalari gazteena izan zelako debuta egiten ligan (17 urte).\nIbilaldia.\nBartzelona Futbol Kluba (2004-2021).\n2005/2006.\nIrailaren 16an, Futbol Club Barcelonak bigarren aldiz denbora laburrean, bere kontratuaren luzatzea ziurtatu zuen. Gehitze honetan Messiren soldata hobetu egin zen eta clubarekiko konpromisoa 2014 arte luzatu zen. 2005eko irailaren 26an, nazionalitate espainola lortu zuen eta horregatik RFEFan jokalari komunitario bihurtu zen. Bi egun beranduago Txapeldunen ligan debuta egin zuen, Camp Nou-n Udineseren aurka. Partidu bikaina egin zuen eta horregatik aldatu zutenean txalo zaparrada handia jaso zuen.\n2006/2007.\n2006/2007 denboraldia golak sartuz hasi zuen Messik, horietako bat irailaren 27an Werder Bremenen azkenengo minutuan lortu zuena, Txapeldunen ligako lehenengo partiduetan. Zoritxarrez azaroaren 12an Leo Messi lesionatu egin zen eta hilabete batzuk egon zen jokatu gabe.\nBehin lesioa alde batera utzita, otsailaren 11n berriz jokatzen hasi zen. 2007ko martxoaren 10ean Leo Messik Real Madrid-en aurka bere lehenengo hat-trick-a lortu zuen, hirugarren gola partiduko azkenengo minutuan lorturik eta bere taldeari puntu zoragarri bat emanez. Messik partidu horretan beste marka bat hautsi zuen, 12 urte ziren Barcelona-Real Madrid partidu batean jokalari batek hiru gol egiten zituela.1995-ean Ivan Zamoranok eta 1994n Romariok.\nDenboraldia amaitu eta Bartzelonak ez zuen titulu bakar bat ere lortu, nahiz eta denboraldi hori Messik bizi izandako onena izan une horretaraino. Urte horretan historiako golik politenetakotzat jotzen dena egin zuen Leo Messik, Getaferen aurka, Errege kopan; Diego Armando Maradonak Ingalaterrari sartutako golaren antz handia izan zuen. Egun gutxira liga amaitu zen, eta Messi Espainiako ligako iberoamerikar jokalari onena izendatu zuten.\n2007/2008.\n2008ko martxoaren 4an,Txapeldunen ligako partida batean Celticen aurka Leo Messi lesionatu egin zen, lesio muskularra izan zuen eta hilabete eta erdi egon zen jokatu ezinik. Messi negarrez atera zen zelaitik, baina jendeak izugarrizko txalo zaparrada eman zion. Hurrengo partiduak ezin izan zituen jolastu, baina txapeldunen ligako final erdietan Manchester United-en aurka jolastu zuen. Bartzelonak 1-0 galdu zuen. Partida hura izan zen Leo Messik eta Cristiano Ronaldok elkarren aurka jokatu zuten lehenengo partida.\nDenboraldia amaitu zenean, aurreko urtean bezala, Bartzelonak ez zuen titulurik eskuratu, baina aurreko urtean bezala Leo Messik izugarrizko denboraldia egin zuen. 2008ko uztailaren 26an Leo Messik partida batean kapitain moduan debuta egin zuen, Josep Guardiola entrenatzaile izanik.\n2008ko abuztuaren 3an Leo Messik zenbakia aldatu zuen eta \"10\" zenbakia ezarri zioten, klubeko jokalari erreferentzia bihurtuz.\"10\" zenbakia eraman zuen aurreko jokalaria Ronaldinho izan zen.\n2008/2009.\n2009ko otsailaren 1ean Leo Messi Bartzelonako historian sartu zen, taldearen ligako 5.000. gola lortu zuen Racing de Santander taldearen aurka El Sardinero estadioan. Bartzelonak 1-2 irabazi zuen eta bi golak argentinarrarenak izan ziren. Gainera gol \"bereziak\" izan ziren, Leo Messi aulkian zegoen eta zelaira atera zenean ekipoa 1-0 galtzen ari zen. Minutu batzuk geroago Messiren bi golei esker Bartzelonak partidua irabazi zuen.\n2009ko maiatzaren 2an Leo Messik Real Madrilen aurka jolastutako partiduan bi gol sartu zituen. Emaitza finala gaur egun historian dagoen emaitza da, 2-6 irabazi baitzuen Bartzelonak Real Madrilen aurka Santiago Bernabeu estadioan.\n2009ko maiatzaren 27an Estadio Olimpico de Roma zelaian Leo Messi eta bere taldekideek Txapeldunen liga irabazi zuten Manchester Uniteden aurka, arerioen taldean Cristiano Ronaldo egonda. Azken emaitza 2-0koa izan zen eta Messik partidako bigarren gola lortu zuen. Urte horretan Urrezko Baloia eta Urteko Munduko Futbolariaren Saria (Fifa World Player) tituluak eskuratu zituen, momentuko jokalaririk onena izendatuz.\n2009/2010.\n2009ko irailaren 18an, Leo Messik bere kontratua luzatu zuen 2016ra arte eta bere klausula 250 milioikoa izatera pasatu zen. 2010eko urtarrilaren 16an, 22 urte 6 hilabete eta 23 egunekin Leo Messi Bartzelonarekin 100 gol sartzea lortu izan duen jokalaririk gazteen bihurtu zen. 2010eko maiatzaren 21ean Zaragozaren aurka jolastutako partidaren ostean Messik beste marka bat hautsi zuen: bi tripleta jarraian lortu izan dituen lehenengo jokalaria bihurtu zen, astebetean 8 gol sarturik. Hat-trick-a Valentzia eta Zaragozari egin zien eta Zaragozaren aurka lortutako bigarren gola zuzenean Ronaldok Compostelaren aurka lortutako golarekin konparatu zen. Une horretatik aurrera Leo Messi Maradona baina hobea ote zatekeen ere esan zuten.\n2010eko apirilaren 6an, Leo Messi Txapeldunen ligako partida batean lau gol sartzeko zortea izan zuen historiako lehenengo jokalaria bihurtu zen. Aurrean zuen taldea Arsenal Football Club taldea zen eta Messiren lau golei esker Bartzelonak aurrera egin zuen.\nDenboraldia amaitu zenean Bartzelonak liga irabazi zuen, 99 puntu eskuratuz. Horrela, beste marka berri bat hautsiz, Real Madrid izan baitzen ordurarte puntu gehien lortu zituen taldea, 92 punturekin hain zuzen. Messik denboraldia 34 golekin amaitu zuen Ronaldoren gol kopuru bera sartuz 1996/1997, \"Pichici\" eta \"Bota de oro\" garaikurrak lortuz.\n2010/2011.\nLigako lehen jardunaldian bere karrerako golik azkarrena sartu zuen, eta klubaren historiako 3. goleatzaile bihurtu zen gol kopuruari dagokionez. 10 jardunaldiz jarraian golak sartzen aritu zen. Bartzelonak Madrili 5-0 irabazi zionean, ordea, ez zuen golik sartu.\nUrrezko Baloia irabazi zuen, eta Messiren taldekide Iniesta eta Xavi ere sarirako izendatuen artean izan ziren.\n53 gol sartu zituen denboraldi osoan: 12 Europako Txapeldunen Ligan, 31 Espainiako ligan, 7 Espainiako kopan eta 3 Espainiako superkopan. Espainiako liga eta Txapeldunen Liga irabazi zituen Bartzelonarekin.\n2011-2021.\n2011tik aurrera Bartzelonak hainbat titulu irabazi ditu, eta beti jokalari garrantzitsuena izan da. 2014tik 2017ra inoizko erasoko hirukote onenetariko bat osatu zuen Neymar eta Luis Suarezekin batera. 2011tik beste 4 urrezko baloi eskuratu ditu: 2011an, 2012an, 2015ean eta 2019an. 2017an Cristiano Ronaldo bosnako berdinketa lortu zuen argentinarrarekin, baina 2019an argentinako izarrak seigarrena lortu zuen. Denbora honetan beste alderdi bat landu zuen, falta jaurtiketa.\nInter de Miami (2023-gaur egun).\nEuropan 2022-2023 denboraldia bukatu aurretik, gauza jakina zen Leo Messik ez zuela talde frantziarrean jarraituko. Honen aurrean, Bartzelonara itzuliko ote zen zurrumurruak zabaltzen hasi ziren, baina azkenean ekainaren erdialdean Inter de Miamira joango zela baieztatu zen. Musutruk iritsi zen talde estatubatuarrera, kontratua amaitu baitzuen PSG-rekin. Honela amaitu zen mito argentinarraren ibilaldia kontinente zaharreko futbolean.\nSelekzio nazionala: Argentina.\nSelekzioko kategoria guztietatik pasatu ostean, Mundial sub-20an egindako txapelketagatik, txapeldun gertatu ziren argentinarrak, Messik Jose Pekerman Argentinako entrenatzailearen deia jaso zuen. Hungariaren aurka, 2005eko abuztuaren 17an Messik debuta egin zuen 63. minutuan eta 47 segundo geroago kanporatu egin zuten Vimos Vanczak jokalari hungariarrarekin iskanbila bat eduki eta gero. Irailaren 3an aukera berria izan zuen selekzioarekin, Paraguai aurka zutelarik.\n2007ko Amerika Kopan finalera iristea lortu zuen, baina finalean Brasilen aurka 3-0 galdu zuten argentinarrek.\n2008an jokatu ziren Joko Olinpikoetan, Argentinak urrea lortu zuen, finalean Nigeriari irabazita, Angel Di Mariaren gol bati esker."}
{"id": "82106", "revid": "201", "url": "https://eu.wikipedia.org/wiki?curid=82106", "title": "Lionel messi", "text": ""}
{"id": "82110", "revid": "903357", "url": "https://eu.wikipedia.org/wiki?curid=82110", "title": "Pedro Huarte", "text": ""}
{"id": "82111", "revid": "10891", "url": "https://eu.wikipedia.org/wiki?curid=82111", "title": "Medina (argipen)", "text": "Medina hitzak arabieraz \"hiri\" esan nahi du. Hori dela eta leku izen arrunta da.\nPertsona izenak.\nMedina gainera abizen ohikoa da:"}
{"id": "82113", "revid": "1545", "url": "https://eu.wikipedia.org/wiki?curid=82113", "title": "Minarete", "text": "Minaretea meskitaren dorrea da. Hitza arabierazko \u0645\u0646\u0627\u0631 \"min\u0101r\" edo \"man\u0101r\"retik datoz, frantsesezko \"minaret\" hitzetik, honek, \"minare\" turkierazko hitzetik hartua, eta, azken honek, arabieratik. \"Minar\" hitz arabiarrak, \"itsasargia\" esan nahi du, aurreko mendeetan, sarri jartzen baitziren argiak minareteetan, bidaiariak hirirantz bideratzeko. Arabieraz, minaretea zehatzago izendatzen duen hitza \u0645\u0626\u0630\u0646\u0629 \"mi'dhana\" da, hau da, adhana edo otoitzerako deia egiten den tokia.\nBere betebehar nagusiena, beraz, eguneroko otoitzerako bost deiak, ahal bezain jende gehienak entzun ahal izatea erraztea da. Horretarako, bere zatirik gorenean, inguratzen duen balkoi bat du, nondik muezzinak, tradizionalki, bere ahotsaren bidez, otoitzerako deia egiten zuen. Gaur egun, muezzina, sarri, bozgorailu bategatik aldatua izan da.\nAlminar edo minareteen forma aldatu egiten da tokien arabera. Magreb aldean, meskitek, bakar bat baino ez dute, oinplano karratukoa. Musulman munduaren ekialdean, ohikoak dira bat baino gehiago dituztenak, orokorrean bi edo lau, eta forma aldagarrikoak. Otomandar eragineko tokietan, sekzio zirkularreko minarete lirainak bereizgarriak dira, kanpora irteten den balkoi bat eta kono formako teilatu batekin."}
{"id": "82115", "revid": "1545", "url": "https://eu.wikipedia.org/wiki?curid=82115", "title": "Hasan Dorrea", "text": "Hasan Dorrea () Marokoko hiriburua den Rabateko izen bereko meskitaren dorre edo minaretea da.\nXII. mendeko Abu Yusuf Yaqub Al-Mansur sultan almohadeak, Irakeko Samarra hirikoaren ondoren, munduko meskitarik handiena izango zena eraikitzea pentsatua zuen. Eraikuntza lanak, Yaqub hil ondoren utziak izan ziren, 1199an. Dorreak, 60 metroko garaiera hartu behar zuen, baina 44ra baino ez zen iritsi. Gaur egun, meskitaren itxura, zutabe sendo baso bat da, non dorre handia nabarmentzen den, ondoren, Sevillako Giraldan bihurtu zen minaretea eta Marrakexeko Kutubiyya meskitaren senidea.\nMeskitaren lautadan, Maroko independenteko lehen errege izan zen Mohammed V.aren mausoleoa ere eraiki zen, non, bere seme eta oinordekoa izan zen Hasan II.a ere lurperatuta dagoen, hau, Marokoko gaur egungo erregea den Mohammed VI.aren aita zelarik."}
{"id": "82116", "revid": "336", "url": "https://eu.wikipedia.org/wiki?curid=82116", "title": "Gasteizko mendatea", "text": "Gasteizko mendatea Gasteiz eta Trebi\u00f1u batzen duen errepidean (A-2124 errepidean alegia) dagoen mendatea da. 778 metroko garaiera du eta Gasteiz mendietako pasabide bat da. Mendaterako errepidea Gasteizko Olarizu ondoan hasten da, eta egunero 3.500 auto inguru igarotzen dira bertatik.\nGasteiz hegoaldean dauden hiru mendateetako bat da, Okina eta Zaldiaranekin batera."}
{"id": "82117", "revid": "119347", "url": "https://eu.wikipedia.org/wiki?curid=82117", "title": "Uitzi mendatea", "text": "Uitzi mendatea Leitza eta Lekunberri batzen duen errepidean dagoen mendatea da. 802 metroko garaiera du eta Uitzi izeneko herritik gertu dago. Errepidea NA-1700 errepidean kokatzen da.\nGertakariak.\n2001eko ekainaren 2an, Nafarroako Txirrindularitza itzuliko antolakuntza motorrean zihoazen bi pertsona hil ziren, motorra Uitzi mendatea jaisten zeudela errepidetik irten zenean."}
{"id": "82118", "revid": "512", "url": "https://eu.wikipedia.org/wiki?curid=82118", "title": "Kutubiyya", "text": "Kutubiyya, Kutubia, Koutoubia edo Kutubiya meskita (), Marokoko Marrakex hiriko monumenturik esanguratsuenetakoa da. Bere minaretea, Sevillako meskitako Giralda ospetsuaren eta Rabateko meskitako Hasan Dorrearen eredua da.\nYamaa el Fna plazaren hego-mendebaldean kokatua, Mohammed V.a etorbidearen ondoan, Kutubiyya, 69 metroko altuera duen bere minarete edo alminarragatik nabarmentzen da, hiriko eraikinik garaiena dena. Meskitaren izenak, literalki \"liburu saltzaileena\" esan nahi duena (\"kutub\" hitzak, liburua esan nahi du arabieraz), bere inguruan zegoen liburu saltzaileen azokari erreferentzia egiten dio, ehun postutik gora zeudelarik.\nIbn Battuta musulman bidaiari ospetsuak, 1352an, honela deskribatzen du:\nMeskita.\nAbd Al-Mumin emirraren aginduz 1147an eraiki zen aurreko meskita baten tokian altxatzen da, Ibn Tumertek eragindako suntsipena konpontzeko saiakera baten, eraikin almorabideen suntsipenera mugatu zena.\nHamar urte beranduago, beste meskita bat eraikiarazi zen, gaur egungoa, 1158rako amaitua izan zen, eta, bere 17 nabeekin, 60 metroko zabalera eta 90eko luzera duen laukiluze baten hedatzen direnak, islamiar munduko handienetako bat izango litzateke. Erdiko patioak, albo bakoitzean lau nabe dituen bi arkupe ditu.\nMinaretea.\nAbd Al-Muminen agintaldian eraikitzen hasi zen, eta Abu Yusuf Yaqub Al-Mansurren agintaldian amaitua izan zen. Bere 69 metroko garaierarekin, Marrakecheko eraikinik garaiena da (debekatuta dago eraikin garaiagoak eraikitzea). Arrapala bidez komunikatzen diren sei solairu ditu. Goialdea, kalostra almenatu batez inguratuta dago, eraikin mota hauetan ohikoa den bezala, hiru bolaz koroatua, gaur egun brontzezkoak, eta, esaten denez, jatorrian urrezkoak zirenak, Yaqub al Mansurren emazteetako baten bitxietatik zetozenak, Ramadaneko baraualdia ez betetzeagatik penitentzia bezala emanak. Bola hauetako handienak, 2 metroko diametroa du.\nDorrearen kanpoaldeak, bere jatorrizko apainduraren zati bat baino ez du, bere margo eta mosaikoak galdu dituelarik. Goialdean, kolore berdeko azuleju zerrenda bat baino ez da kontserbatzen."}
{"id": "82120", "revid": "105290", "url": "https://eu.wikipedia.org/wiki?curid=82120", "title": "Altipitatx", "text": "Altipitatx Bizkaian dagoen mendia da, Gorbeiako mendilerroan. 1.172 metroko garaiera du. Altipitatx mendia Itxinako mendilerroan dago, bertako mendi garrantzitsuena izanik.\nIgotzeko lekuak.\nBi bide nagusi daude Altipitatx mendira igotzeko:"}
{"id": "82121", "revid": "105290", "url": "https://eu.wikipedia.org/wiki?curid=82121", "title": "Ipergorta", "text": "Ipergorta Bizkaian dagoen mendia da, Gorbeiako mendilerroaren barruko Itxinako mendilerroan. 1.266 metroko garaiera du."}
{"id": "82122", "revid": "1545", "url": "https://eu.wikipedia.org/wiki?curid=82122", "title": "Mohammed V.a Marokokoa", "text": "Mu\u1e25ammad ibn Y\u016bsuf edo Mohammed ben Y\u00fasef, Mohammed V.a bezala ezagunagoa (; Fez 1909ko abuztuak 10-Rabat 1961eko otsailak 26), Marokoko Sultana izan zen 1927tik 1953 arte, eta, ondoren, erregea, 1955etik 1961 arte. Mulay Yusuf sultanaren semea zen, eta honen oinordeko izan zen hau hil ondoren, 1927an. Alauitar dinastiakoa zen.\n1953ko abuztuak 20an, frantziarrek, garai horretan Maroko okupatuta zutenak, Mohammed V.a eta bere familia Korsikara erbesteratzera derrigortu zituzten. Bigarren Mundu Gerraren ondoren, Marokon agertzen ari zen mugimendu nazionalistari emandako laguntzagatik, tronuan, Mohammeden senide zen Mohammed Ben Arafa jarriz.\nMohammed V.a eta bere familia, ondoren, Madagaskarrera eramanak izan ziren, 1954ko urtarrilean. Erbestetik itzuli zen 1955eko azaroak 16an, frantziar protektoratuari oposizio aktiboa egin ondoren. 1956ko otsailean, Frantziarekin arrakastaz negoziatu zuen Marokoren independentzia, eta, 1957an, Enperadore titulua hartu zuen, eta, ondoren, Errege titulua.\nBere emazteen artean, Lalla Abla bint Tahar zegoen, bere seme eta oinordeko izan zen Hasan II.aren ama izan zena.\nCasablancako Mohammed V.a Nazioarteko Aireportuak, izen hau, bere omenez darama."}
{"id": "82123", "revid": "56334", "url": "https://eu.wikipedia.org/wiki?curid=82123", "title": "Gotzon Enbil", "text": "Gotzon Enbil Unanue (Zumaia, 1977ko otsailaren 2a) zesta puntako jokalaria da."}
{"id": "82124", "revid": "105290", "url": "https://eu.wikipedia.org/wiki?curid=82124", "title": "Marokoko Errege", "text": "Marokoko Erregea, herrialde horretako konstituzioaren arabera, autoritate gorena da.\nMinistro Kontseiluko presidentea da, Lehen Ministroa izendatzen du hauteskundeen ondoren, gobernuko partaide guztiak izendatzen ditu Lehen Ministroaren gomendioak kontutan hartuta, eta, hala nahi badu, edozein ministro bere kargutik bota dezake, Legebiltzarra desegin, hauteskunde berriak deitu edo dekretu bidez goberna dezake. Marokoko Indar Armatuen buru eta herrialdeko aitzindari erlijiosoa da.\nAldi berean, autoritate judizial nagusia den Gorte Goreneko epaileak izendatzen ditu.\n1957 baino lehen, orain erregea dena, sultan bezala ezagutzen zen"}
{"id": "82133", "revid": "512", "url": "https://eu.wikipedia.org/wiki?curid=82133", "title": "Isidoro Miletokoa", "text": "Isidoro Miletokoa (grezieraz \u0399\u03c3\u03af\u03b4\u03c9\u03c1\u03bf\u03c2 ed\u03bf \u039c\u03b9\u03bb\u03ae\u03c3\u03b9\u03bf\u03c2) VI. mendeko bizantziar arkitekto bat izan zen. Ziuraski, Joniako Mileto hirian jaio zen, Arktino, Anaximenes, Ebulides eta Tales ospetsua bezain pertsona argiak eman zituen filosofia eta literatura eskola baten egoitza izan zena, aipaturiko pertsonaiek, \"Miletokoa\" jentilizioa, abizen edo deitura bezala hartu zutenak. Mileto, VI. mendeko kultura helenistikoaren gune nagusia zen.\nJustiniano I.aren zerbitzura lan egin zuen, nork, Antemio Trallesekoari \"Jakinduria Santuaren eliza berria\" (Hagia Sofia) eraikitzeko enkargua eman zion, 532an hasi eta 537an amaitu zena. Isidororen lan bakarra den arren, Hagia Sofia, munduko eraikinik garrantzitsuenetako bat da, hogeita hamar metroko diametroa duen kupula batekin. Antemiok, laguntzaile zuzen bezala, Isidoro aukeratu zuen egitasmoa pentsatu, eraikinari behin betiko forma eman eta eraikuntza hasteko.\nIsidoro Miletokoa izenaz, aurrekoaren iloba ere ezagutzen da, hau, eraikina berreraikitzeaz arduratu zelarik, bertan 557an gertatutako lurrikara baten ondoren. Beste alde batetik, Isidoro Miletokoak sinatutako Euklidesen Elementuen edizio bat, Arkimedesen idazkien bilketa bat eta Gangen Tratatuaren iruzkin bat daude, baina ez dago jakiterik osabak ala ilobak idatzi zituen."}
{"id": "82135", "revid": "56334", "url": "https://eu.wikipedia.org/wiki?curid=82135", "title": "Arktino Miletokoa", "text": "Arktino Miletokoa (grezieraz \u1f08\u03c1\u03ba\u03c4\u1fd6\u03bd\u03bf\u03c2 \u039c\u03b9\u03bb\u03ae\u03c3\u03b9\u03bf\u03c2) ospe handiko olerkari epiko greziar bat izan zen, tradizioaren arabera, lehen olinpiar jokoen garaian bizi izan zena, K.a. 775 eta K.a. 741 bitartean. Esaten denez, Homeroren ikaslea izan zen. Fanias Eresokoak, K.a. VII. mendean kokatu zuen, eta lehiaketa batean Leskes Pirrakoak garaitu zuela dio. Arktino, \"olerkari zikliko\" deritzonetako bat izan zen, eta Etiopida eta Troiako Arpilaketa idatzi zituen, Troiar Zikloa handitzen lagundu zutenak, eta, beharbada, \"Naupactia\" ere idatzi zuen.\nOlerki hauek galdu egin dira, baina, lehenengo biak nolakoak izan ziren irudika dezakegu, \"Crestomatia\"ri esker (ziurrenik akatsen batengatik), V. mendeko neoplatondarra zen Proklori emana.\n\"Etiopida\" (\u0391\u03b9\u03b8\u03b9\u03bf\u03c0\u03b9\u03c2) bost liburutan, horrela, etiopiar erregea zen Memnonengatik deitzen da, nor, Hektor hil ondoren, troiarren aliatua izan zen. Prokloren arabera, olerki honek, Iliada amaitzen den narrazio saila jarraitzen du:\n\"Etiopida\", Akilesen heriotza eta hiletarekin eta honen armengatik Ajax eta Odiseok izan zuten leiharekin amaitzen da\n\"Troiako Arpilaketa\" edo \"Iliupersis\"ek, Troiako Zaldia, Sinon, Laokonte, hiriaren hartzea eta Ajax Oileok Kasandra bahitu izanagatik Atenearen haserreak eragindako greziarren alde egitearen gertaerak kontatzen ditu. Iliada Txikiak, ohi lehen aipaturiko Leskes Pirrakoari ematen zaiona, \"Etiopida\" eta \"Iliupersis\"en arteko narrazio espazioa bete zuen."}
{"id": "82139", "revid": "119347", "url": "https://eu.wikipedia.org/wiki?curid=82139", "title": "Lezea", "text": "Lezea (\"La Leze\" gazteleraz) Arabako Egino herrian (Asparrena) dagoen haitzuloa edo leizea da, Ilarduiatik gertu. Haitzuloa ezohikoa da, sarrera eta irteera duela, Altzaniako mendilerroa iparretik hegora guztiz zeharkatzen baitu. Olano (1.082 m) eta Albeiz (1.012 m) mendiak kobazuloaren goiko aldean daude.\nHaitzuloan barrena mendilerroa aldez alde zeharkatzea kirol abenturako jarduera gisa inguru hartan eskaintzen den aukeretako bat da; eskaladako materiala behar da horretarako. Kobazuloaren inguruetan, eskalada eskola dago."}
{"id": "82140", "revid": "119347", "url": "https://eu.wikipedia.org/wiki?curid=82140", "title": "Mairuelegorreta", "text": "Mairuelegorreta edo Mairulegorreta Arabako Zigoitia udalerrian dagoen haitzulo edo leizea da. Kobazuloa Gorbeia mendilerroan dago, izen bereko parke naturalean, Murua herritik gertu.\n13 kilometro baino gehiago arakatu dituzte kobazuloen barruan.\nMitologia.\nMairuelegorretan mairuak bizi omen ziren, bai eta laminak ere. Beste koba batzuetan bezala, Mairuelegorretan ere altxor bat ehortzita omen dago.\nLeizearen erabilera.\nFrankismoan zehar ospetsuak izan ziren bertan egiten ziren jaialdiak. Lehen jaialdia 1963an egin zen eta han 2.000 pertsona baino gehiago izan ziren. Jaialdi haiek euskara eta euskal kultura aldarrikatzea zuten helburu. Azken urteotan, Zigoitian euskaraz izeneko taldeak berreskuratu ditu jaialdiok."}
{"id": "82144", "revid": "105290", "url": "https://eu.wikipedia.org/wiki?curid=82144", "title": "Wikimedia Incubator", "text": "Wikimedia Incubator Wikimedia Fundazioaren wiki bat da. Probak egiteko, proiektu berriak aurrera ateratzeko eta dagoeneko sortuak dauden proiektuak hizkuntza berrietara itzultzeko erabiltzen da Incubator."}
{"id": "82146", "revid": "512", "url": "https://eu.wikipedia.org/wiki?curid=82146", "title": "Energia termiko", "text": "Energia termikoa bero moduan igorritako energiari deritzo. Gorputzetan tenperatura-aldaketak edo egoera aldaketak eragin ditzakeen energia.\nBerogailuak energia termikoa igortzen du.\nNaturarengandik lor daiteke, eguzkitik erreakzio exotermiko batekin. Erreakzio exotermiko hori erregai baten bidez lortzen da, erreakzio nuklear baten bidez esate baterako. Bestalde, energia elektrikoa ere erabil daiteke (Joule efektuaren bidez) edo, agian, energia termoelektrikoa erabiliz. Gainera, energia naturala energia termikoaren izaera hartzen badu erabil daiteke ere, hori da energia geotermikoaren kasua eta eguzki energi fotoboltaikaren kasua.\nErreakzio nuklearra fisioa edo fusioa erabiltzen du energia sortzeko. Energia mota honen eragin anbientala aipatu beharra dago; energia sortzeko CO2-a kanporatzen da kopuru handi batean eta beste emisio batzuk ugariak dira ere. Honekin batera, energia nuklearrak kezka nabariak sortzen ditu, energia nuklearrak hondakin mordo bat sortzen ditu eta.\nSarrera.\n1807an Thomas Youngek energia terminoa sortu zuen eta 1852an lord Kelvinek termodinamikan erabiltzea proposatu zuen. Rudolph Clausius eta William Rankineren lanetan agertu ziren lehen aldiz, XIX. mendearen bigarren erdian, eta, denborarekin, garai horretan erabili ohi ziren barruko lana, barne-lana eta energia intrintsekoa terminoak ordezkatu zituen. James Prescott Joulek bero zartatuaren eta bero sentikorraren definizioak sartuko lituzke.\nEnergia termikoak objektu baten barne-energia osoa adierazten du: energia molekular potentzial eta zinetikoaren batura. Tenperatura desberdineko bi objektu kontaktuan jartzen direnean, energia transferitzen da batetik bestera. Adibidez, ikatz beroak urdun ontzi batean erortzen uzten badira, energia termikoa ikatzetatik uretara transferituko da sistemak oreka termikoa izeneko baldintza egonkor bat lortu arte.\nTermodinamikan, sistema baten barne energia bezala ere ezagutzen den energia termikoa bere partikula guztien energia zinetikoen batura da, gehi hauen arteko elkarrekintzako energia potentzial guztien batura.1 Energia zinetikoa eta potentziala energia forma mikroskopikoak dira, hau da, sistema baten egitura molekularrarekin eta jarduera molekularraren mailarekin erlazionatzen dira, eta kanpoko erreferentzia esparruetatik independenteak dira. Barne-energiak ez du barne hartzen sistemaren eta ingurunearen arteko elkarrekintzak eragindako energia potentziala; beraz, substantzia baten barne-energiak ez du barne hartzen substantzia horrek bere posizio makroskopikoaren edo\nTeoria atomikoaren arabera, energia termikoak azkar mugitzen diren molekulen energia zinetikoa irudikatzen du. Tenperatura igotzea molekulen batez besteko energia zinetikoa handitzeari dagokio. Energia termikoak objektu bat osatzen duten atomo eta molekulen energia irudikatzen duenez, sarritan barne energia deitzen zaio. Ikuspuntu atomikotik, barneko energiak, molekulen energia zinetikoa ez ezik, energia potentziala ere har dezake (oro har, izaera elektrikokoa), atomoek molekulen barruan dituzten posizio erlatiboen ondorioz. Maila makroskopikoan, barne-energia indar ez-kontserbatzaileei dagokie, hala nola marruskadurari. Maila atomikoan, ordea, energia partzialki zinetikoa eta potentziala da, eta dagozkion indarrak kontserbatzaileak dira.\nformula_1 ikurra erabiltzen da barne-energiarako. Sistemaren egoera aldatzen den bitartean, barne-energia hasierako formula_2 balio batetik formula_3 batera alda daiteke. Barne-energiaren aldaketa honela adierazten da: formula_4\nSistema bati formula_5 bero-kantitate jakin bat gehitzen zaionean eta horrek prozesuan zehar lanik egiten ez duenean (beraz, formula_6), barne-energia formula_5 kantitate berean handitzen da; hau da, formula_8. Honek ez du prozesuan zehar lanik egiten (beraz formula_6), barne energia formula_5 kantitatean handitzen da; hau da, formula_11 Delta Lana bezainbeste bero-transferentzia badago, zer da barne-energiaren guztizko aldaketa?\nformula_12 (termodinamikaren lehen legea)\nHori honela berregokitu daiteke:\nformula_13\nHorrek esan nahi du sistema bati formula_5 beroa gehitzen zaionean, energia agregatu horren zati bat sisteman mantentzen dela, bere barne-energia formula_15 kopuru batean mugituz; gainontzekoa sistematik ateratzen da bere ingurunearen aurka formula_16 lan bat egiten duenean. formula_16 eta formula_5 positiboak, negatiboak edo zero izan daitezkeenez, formula_15 positiboa, negatiboa edo zero izan daiteke hainbat prozesutarako. Termodinamikaren lehen legea energiaren kontserbazioaren printzipioaren orokortze bat da, energiaren transferentzia bero gisa eta lan mekaniko gisa sartzeko.\nIkuspegi termodinamikoa.\nAnalisi termodinamikoan, askotan, sistema baten energia osoa osatzen duten energia forma ezberdinetarako bi talde kontuan hartzea baliagarria da: makroskopikoak eta mikroskopikoak. Energia-forma makroskopikoak dira sistema osotasun bat dutenak kanpoko erreferentzia-esparru jakin batekin lotuta, hala nola energia zinetiko eta potentzialekin. Energia-forma mikroskopikoak sistema baten egitura molekularrarekin eta jarduera molekularraren mailarekin erlazionatzen dira, eta kanpoko erreferentzia-esparruetatik independenteak dira. Energia-forma mikroskopiko guztien baturari sistema baten barne-energia deitzen zaio eta formula_1 bidez adierazten da.\nBarne-energia hobeto ulertzeko, sistemak maila molekularrean aztertzen dira. Gas molekulak espazioan abiadura jakin batekin mugitzen dira; beraz, energia zinetiko pixka bat dute. Translazio-energia esaten zaio horri. Molekula poliatomikoen atomoek ardatz batekiko biratzen dute eta errotazio honekin lotutako energia errotazio energia zinetikoa da. Mota honetako molekulen atomoek, euren masa zentro komunarekiko dardara egin lezakete, orduan, \"Aldaera\" mugimendu honen energia, energia zinetiko bibratorioa izango litzateke. Gasen kasuan, energia zinetikoa batez ere translazio eta errotazio mugimenduengatik gertatzen da, non bibrazio mugimendua tenperatura altuetan esanguratsu bihurtzen den. Atomo bateko elektroiek nukleoaren inguruan biratzen dute eta, beraz, errotazio energia zinetikoa dute. Kanpoko orbitetako elektroiek energia zinetiko handiagoak dituzte. Partikula hauek ere euren ardatzen inguruan biraka dabiltzanez, mugimendu honekin erlazionatutako energia biraketa-energia da. Atomo baten nukleoan dauden beste partikulek ere biraketa-energia dute. Molekulen energia zinetikoarekin erlazionatutako sistema baten barneko energiaren zatiari energia sentikorra deitzen zaio (edo molekulen energia zinetikoa). Molekulen batez besteko abiadura eta jarduera-maila gasaren tenperaturarekiko proportzionalak dira; beraz, tenperatura altuagoetan molekulek energia zinetiko altuagoak dituzte eta, ondorioz, sistemak barne-energia altuagoa du. Substantzia baten molekulen arteko lotura-indarrekin, molekula baten barruko atomoen arteko loturarekin eta atomo baten barneko partikulen eta bere nukleoaren arteko loturarekin ere lotzen da barne-energia. Molekulak elkarrekin lotzen dituzten indarrak, espero bezala, sendoagoak dira solidoetan, eta ahulagoak gasetan. Solido edo likido baten molekulei energia nahikoa gehitzen bazaie, hauek indar molekularrak garaitu eta banandu egiten dira, substantzia gas bihurtuz; fase aldaketa prozesu bat da. Energia agregatuaren ondorioz, gas-faseko sistema bat fase solido edo likidokoa baino barne-energia maila altuagoan dago. Sistema baten fasearekin lotutako barneko energiari energia latentea deitzen zaio. Fase-aldaketaren prozesua gerta daiteke sistema baten konposizio kimikoa aldatu gabe. Benetako arazo gehienak kategoria honetan kokatzen dira, eta, beraz, ez da beharrezkoa atomoek molekula batean dituzten lotura-indarrei arreta jartzea. Atomo batek, bere nukleoan, karga positiboa duten neutroiak eta protoiak ditu, bero-fluxuaren indar handien bidez elkarri lotuak, baita bere inguruan orbitatzen modu negatiboan kargatutako elektroiak ere. Molekula bateko lotura atomikoekin lotutako barneko energiari energia kimikoa esaten zaio. Erreakzio kimiko batean, adibidez, errekuntza-prozesu batean, lotura kimiko batzuk suntsitu eta beste batzuk eratu egiten dira, eta, ondorioz, barneko energiak aldaketa bat izaten du. Indar nuklearrak elektroiak nukleoarekin lotzen dituztenak baino askoz handiagoak dira. Atomoaren nukleoaren barneko lotura indartsuekin lotutako energia kopuru handi honi energia nuklearra deitzen zaio.\nGas ideal baten barne-energia.\nGas ideal baten molekulen formula_21 translazio-energia zinetikoa t tenperatura absolutuarekin lotuta dago.\nformula_22\nn gasaren mol kopurua da eta R gasen konstante unibertsala. Translazio-energia hori gasaren barne-energia osoa dela jotzen bada, orduan formula_23:\nformula_24\nKasu honetan, gas ideal baten barne-energia bere tenperaturaren eta mol kopuruaren araberakoa da, ez presioaren eta bolumenaren araberakoa. Molekulek, translazio energia zinetikoaz gain, errotazio energia bezalako beste energia mota batzuk badituzte, barne energia aurreko ekuazioak adierazitakoa baino handiagoa izango da. Hala ere, ekipartizioaren teoremaren arabera, edozein askatasun mailarekin lotutako batez besteko energia formula_25 molekula bakoitzeko edo formula_26 mol bakoitzeko izango da.\nTenperatura, beroa, energia zinetiko makroskopikoa eta barne-energia bereiztea.\nTeoria zinetikoak tenperatura, beroa eta barne energia argi bereiztea ahalbidetzen du. Tenperatura (kelvinean) banakako molekulen energia zinetikoaren batez besteko neurria da. Barneko energia molekulek objektuaren barruan duten energia totalari dagokio. Honela, masa berdineko bi burdin lingote berok tenperatura bera izan dezakete, baina bi lingotek bakar baten barne energiaren bikoitza dute. Beroa objektu batetik besterako energia-transferentzia da, tenperatura-diferentzia baten ondorioz. Bi objekturen arteko bero-fluxuaren norabidea bere tenperaturaren araberakoa da, ez bakoitzak zenbat energia duen. Horrela, 50 g ur 30 \u00b0 C-tan eta 200 g ur 25 \u00b0 C-tan elkar ukitzen (edo nahasten) badira, beroa 30 \u00b0 C-tan uretatik 25 \u00b0 C-tan isurtzen da, nahiz eta uraren barne energia 25 \u00b0 C-tan askoz ere handiagoa izan, energia horren kantitate handiagoa baitago. Era berean, bereizi egin behar dira objektu baten osotasun baten energia zinetiko makroskopikoa eta haren molekulen energia zinetiko mikroskopikoak, horiek osatzen baitute objektuaren barne-energia. Objektu baten energia zinetikoa, molekulen mugimendu ordenatuarekin lotutako energia forma antolatu bat da, norabide zuzen batean edo ardatz baten inguruan. Aldiz, molekulen energia zinetikoak erabat ausazkoak eta oso desantolatuak dira.\nEnergia termikoaren transferentzia.\nEnergia termikoa transferitzeko hiru mekanismo daude: kondukzioa, konbekzioa eta erradiazioa.\nBeroa transmititzeko mekanismo guztietan, gorputz baten hozte-abiadura gorputzaren eta inguratzen duen ingurunearen arteko tenperatura-aldearekiko proportzionala da, gutxi gorabehera. Newtonen hozte legea bezala ezagutzen da. Egoera erreal askotan, beroa transferitzeko hiru mekanismoak aldi berean aurkezten dira, horietako batzuk besteak baino gehiago izan daitezkeen arren."}
{"id": "82151", "revid": "1310", "url": "https://eu.wikipedia.org/wiki?curid=82151", "title": "Gorbeia mendilerroa", "text": ""}
{"id": "82161", "revid": "336", "url": "https://eu.wikipedia.org/wiki?curid=82161", "title": "Etxe-euli", "text": "Etxe-eulia (\"Musca domestica\") etxeetan arruntena de eulietako bat da, eta mundu osoan zabalen hedaturik dagoena; zenbait kasutan gaixotasun larriak eragin ditzakeen izurri gisa sailkatzen da.\nDeskribapen fisikoa.\nHelduak 6-9 mm luze izan ohi dira. Torax grisa daukate eta bizkarrean lau marra ilun. Abdomenaren behealde horia daukate, eta gorputz osoa ilez estalita daukate. Emeak arrak baino pixka bat handiagoak dira, eta begiak banatuagoak dauzkate.\nGainerako dipteroek bezala, hegoen pare bakarra daukate; atzeko hegoak hegaldiaren egonkortasunean laguntzen duten halterio bilakatu dira."}
{"id": "82164", "revid": "512", "url": "https://eu.wikipedia.org/wiki?curid=82164", "title": "Torca del Carlista", "text": "Torca del Carlista Karrantzan (Bizkaia) dagoen leizea edo troka da. Ezaguna da batez ere barruan Europako lurrazpiko gelarik handiena gordetzen duelako (munduko hirugarren handiena).\nKokapena.\nKarrantza haranaren mendebaldean dago, Arma\u00f1ongo Natura Parkearen baitan, Raneroko multzo karstikoan, Pe\u00f1a Ranero (beste izenez Pic\u00f3n del Carlista) tontorretik oso hurbil: mendiak 729 metrotako garaiera du, eta leizearen sarrera 712 metrotan dago. Sarrera Bizkaian badago ere, lurpeko zatirik handiena Kantabriako lurretatik zehar hedatzen da.\nNeurriak.\nZabaleran, kobazuloak 4 Guggenheim museok adinako lekua hartzen du. Altueran, sarrerako putzuak Iberdrola Dorrearen garaiera du; leize osoak, berriz, Eiffel Dorrearena.\nLeizearen sarrera ez da oso handia, 5 x 2 m inguruko arrakala bat; hortik behera, 68 metrotako jeitsiera bat dugu GEV Gela Handiaren erpineraino (\u201cJon Arana Gela Handia\u201d ere esaten zaio). Puntu horretan hormak bistatik desagertzen zaizkigu eta kanpai formako areto ilunaren erdian jeitsiko gara, -152 metrotako sakoneran lurra ukitu arte.\nGela Handia\u00a0 harri blokez beteta dago. Hauetatik asko tren bagoi baten tamainakoak dira, eta horregatik gela zeharkatzea neketsua eta arriskutsua da. Brujula erabili behar da norabidea ez galtzeko; ez dira gutxi, Gela Handian zehar galdu eta leizetik ateratzeko soka aurkitu ezin izan dutenak.\nGela Handiaren dimentsioak: 497 m luze, 287 zabal, 97 altu dira. Torca del Carlista osoak 738 metrotako garapena du, eta 355 metrotako sakonera. Zabalerak 103115 metro karratu hartzen ditu. \u00a0\nGeologia.\nBai Torca del Carlista, bai Pozalaguako Haitzuloa Kretazeo Goiztiarreko\u00a0 karaitz arrezifaletako sare karstikoaren parte dira. Raneroko karaitza Aptiar-albiar aroan sortu zen (duela 125-100.000.000 urte), itsas hondoan. Gero harri hori hainbat lekutatik hautsi zen. Faila horietan sakonera handitik etorritako ur termala sartu zen, eta dolomia harriak karaitzaren arteko hutsuneak bete zituen. Hurrengo urteetan, horrela sortutako mendi multzoan karstifikazio prozesua hasi zen; baina kareharriaren ohizko disoluzio prozesuari dolomiaren desegiteko erraztasuna gehitu zitzaion. Itxura denez, horixe dugu Torca del Carlistaren ezohizko dimentsioen arrazoi nagusia.\nGela Handiak hiru sektore ditu: goikoa, behekoa eta Pozalagua Sektorea. Zatirik handienean sabaitik eroritako harri bloke handiz beteta dago; Pozalagua Sektorean, gelaren mendebaldean, kolada estalagmitiko handi bat aurkitzen dugu; haren bestaldean, 20 m eskasetara, Pozalagua Kobazuloa dugu. Izan ere, itxura guztien arabera, kolada estalagmitiko honen sorreraren aurretik, biak kobazulo bakarra ziren.\nGela Handitik beherantzko galerien zati batzuetan jatorrizko sabai freatikoa ikus dezakegu; gela handiak eta txikiak ere aurkitzen ditugu, esplorazioan parte hartu zuten espeleologia taldeen izenekin; baita espeleotema ikusgarriak ere; bidea sifoi batean amaitzen da.\nBiologia.\nCarlista-Pozalagua konplexuan lagin biologikoak luzaroan jaso dira. Bibliografian ditugun aipuen, eta EHUko Harpeetako Faunaren bilduman dagoen materialen arabera, kobazulo hauetan izaki ugari bizi dira. Hauen artean, espezie troglobioak soilik zerrendatuko ditugu: Quaestus minos; Mesoiulus stammeri san-cipriani; Nemastoma sexmucromatum; Pseudosinella lesi; Zospeum suarezi; Eschatocephalus vespertilionis; Troglohyphantes cantabricus; Nemastomella sexmucronata; Stenasellus virei dollfusi; Trichoniscoides cavernicola; Lithobius drescoi; eta zalantzekin, Arrhopalites eta Litocampa espezieak.\nKlimatika.\nKobazuloak sarrera bakarra izatean, bertako klima barorespirazio izeneko fenomenoaren menpe dago: eragin nagusia kanpoko eta barruko presio atmosferikoen arteko gradienteek dute, eta neurri txikiago batean kanpoko airearen tenperaturak.\nBarruko tenperatura oso egonkorra da; 2014-2015 urteetan eginiko kontrolen ondorioz, Torca del Carlista barruan 11,26\u00a0\u00b0Ctako tenperatura dago urte osoan, eta kanpoko tenperaturen gorabeheren eragina bakarrik sarrerako putzuaren goiko aldean igartzen da.\nToponimia.\nLehen, mendi honen toponimoa \u201cPondra\u201d zen, aintzinako \"Mapa del M. N. y M. L. Se\u00f1or\u00edo de Vizcaya\"n ikus dezakegunez (Tomas Lopez, 1769).\u00a0Halere, XIX gizaldiaren ostean izen hau ahaztua geratu zen, gaur ezagutzen dugunaren mesedetan; kondairak dioenez, ihesi zetorren soldadu karlista bat erori zen bertan, zaldi eta guzti. Halere, 1957tik hona Torca del Carlista esploratu duten espeleologia talde ugariek ez dute leizean erorketa honen inolako arrastorik aurkitu.\nHistoria.\nLeizea 1957an aurkitu zuen Bizkaiko Espeleologia Taldeak (BET edo GEV), auzoko biztanleen informazioei jarraika. Urte horretan, Eugenio Sojo -28 metrotara dagoen erlaitzeraino jeitsi zen, eta bertatik zundaketa egin zuen, leizeak -60 metrotatik gorako sakonela zuela ikusita. Haientzat gehiegi zela iritzita, inguruko espeleologia taldeei laguntza eskatu zieten. Horrela, 1958ko apirilean, BET, Aranzadi ZE eta Burgoseko Edelweiss taldeko kideak bildu ziren leizea jeisteko.\u00a0\u00a0Apirilaren 4ean, Felix Ruiz de Arkautek zuzendutako operazioan, lehenik Jose Luis Txintxurreta jeitsi zen. -28ko erlaitzean kokatuta, Jose Luis Puente sokaz aseguratu zuen, -45ko beste erlaitzera ailegatu arte; honek Jon Arana aseguratuko zuen.\nAranak beherantz jarraitu zuen, aluminiozko zurubian behera, sokari lotua. -68 metrotako sakoneran, tximiniaren hormak zabaltzen hasi ziren, eta -80 inguruan begi bistatik desagertu zitzaizkion; handik aurrera iluntasunaren erdian jeisten jarraitu zuen. Denbora luze baten ostean, -154 metrotako sakoneran blokeak ikusi zituen eta haien artera jeitsi zen. Hasierako une estuen ostean (labaina ere atera zuen, han aurki zezakeenaren beldur), bere onera etorri zen eta 45 minutuz puntu haren inguruak miatzen aritu zen: Aranak ezin izan zituen gelaren mugak ikusi. Euskal espeleologoen artean laster zabaldu zen leize erraldoi honen berria.\n1958ko udan, Euskal Espeleologoen Elkargoak III Euskal Espeleologia Jardunaldiak ospatu zituen Karrantzan. 136 pertsonak parte hartu zuten, eta ekitaldi askoren artean Torca del Carlistaren esplorazioa nabarmendu zen.\u00a0Espedizio honetan Gela Handia miatu zen, eta kobazuloaren jarraipena aurkitu zen; galeriaz galeria, eta gelaz gela, -355 metrotako sakoneraino ailegatu ziren. Puntako taldea Felix Ruiz de Arkautek eta Jon Aranak (Aranzadi), Jose Luis Puentek (Edelweiss), Adolfo Erasok (Manuel Iradier) eta Isaac Santestebanek (Vianako Printzea) osatu zuten, eta haiei laguntzen beste 10 espeleologo aritu ziren, txandaka. Espedizio honetan leizearen krokis topografikoa egin zen, topografia zehatzagoa aurreragorako utzita.\n1958ko urrian, Bizkaiko GUM taldeak (Grupos Universitarios de Monta\u00f1a) espedizioa antolatu zuen Torca del Carlistaren topografia zehatza egiteko. Espainia mailako deialdia egin zen (GUM-ak Sindicato Espa\u00f1ol Universitario SEU-ren azpitaldea zen), eta Valencia, Granada eta Bilboko 17 espeleologok parte hartu zuten. Dolomitas del Norte harrobiak laguntza logistikoa eman zien, espeleologoak lagin geologikoak ateratzearen truke. Ekipo topografikoak 10 egun igaro zituen lurpean: lanaren zatirik handiena Carlos Pellonek (zuzendaria), Anibal Herrerok eta Jesus Garbayok egin zuten, txandakatutako beste espediziokideek lagunduta. GUM-ek osatutako mapa topografikoak -359 metrotako sakonera eman zuen, eta hura izan da urte askoan erreferentzia nagusia. 2014ean eguneratu zenean (-355 metrotako sakonera emanda) prezisio handia zuela baieztatu ahal izan zen.\nEuskal Espeleologoen Elkargoan adostutako esplorazio eskualdeen banaketan, gaur egunean Torca del Carlista Esparta Espeleologia Taldearen ardurapeko esplorazio eremuan dago. Ikerketan zein bisitan sartzeko, aldez aurretik baimena eskatu behar da."}
{"id": "82167", "revid": "1545", "url": "https://eu.wikipedia.org/wiki?curid=82167", "title": "Pic\u00f3n del Carlista", "text": ""}
{"id": "82168", "revid": "119347", "url": "https://eu.wikipedia.org/wiki?curid=82168", "title": "Kataluniako Batasun Demokratikoa", "text": "Kataluniako Batasun Demokratikoa (UDC, ) Kataluniako alderdi politiko abertzale eta kristau-demokrata (edo, beraien hitzetan, \"sozial-kristaua\") da. 1931ko azaroaren 7an sortu zen eta 1978tik Convergencia i Unio koalizioko kide da, Kataluniako Konbergentzia Demokratikoa alderdiarekin batera. Alderdiko buru eta ordezkari garrantzitsuena Josep Antoni Duran i Lleida da 1987tik. 16.000 afiliatu ditu.\nHistoria.\n1931ko azaroaren 7an \"El Mat\u00ed\" egunkarian kaleratutako manifestu baten sinatzaileek alderdi katalanista eta demokratiko bat sortzeko erabakia hartu zuten, kristautasunaren printzipioetan oinarrituta. Josep O. Anguera, Pere Arderiu, Xavier Arag\u00f3, Pere Aragai, Esteve Farr\u00e9, Josep M. Farr\u00e9, \u00c0ngel Grau, Joan Guinart, Josep M. Modolell, \u00c0ngel Morera, Manuel Pugu\u00e9s, Pau Romeva i Ferrer, Joan Baptista Roca i Caball, Maurici Serrahima i Bofill, Ramon Sunyer, Manuel Thi\u00f3, Ramon Trinxet, Llu\u00eds Vila i d'Abadal eta Josep Vilaplana izan ziren sinatzaileak. Gehienak alderdi eskuindar tradizionalistetatik zetozen, alderdi hauek Kataluniako estatutuaren aurka hartutako erabakiarekin bat egiten ez zutelako. Beste batzuk ezkerreko taldeetatik zetozen, hauek hartutako erabaki batzuk erlijio askatasunaren aurkakoak zirela uste zutelako.\nEspainiako Bigarren Errepublika garaian Gorte Orokorretan diputatu bat izan zuen, Manuel Carrasco i Formiguera, eta beste diputatu bat Kataluniako Parlamentuan, Pau Romeva i Ferrer. Espainiako Gerra Zibila lehertu zenean, Errepublikari leial iraun zion, nahiz eta bere ideologia kristau-demokrata zela eta Espainiako eta Kataluniako gobernuekin desadostasun nabariak izan. Gerrako bi bandoen areriotasuna izan zuen, bai matxinatuena (Kataluniaren eskubideak eta autonomia defendatzen zituelako) baita errepublikar batzuena ere (joera kontserbadorea zuenez, zenbait talde anarkisten jo-puntuan zegoen eta militante batzuk erail zituzten). Manuel Irujo jeltzalearekin harreman estua izan zuten alderdi honetako kideek, eta Espainiako Errepublikaren eta Aulki Santuaren arteko harremanak hobetzen saiatu ziren.\nFrankismo garaian, alderdi demokratiko guztiak bezala, debekatuta egon zen eta buruzagi gehienak erbestera joan behar izan zuten. 1940ko hamarkadan zehar, alderdia klandestinitatean berregituratzeko saioak izan ziren, baina gehienbat kultura eta hizkuntza berreskuratzeko ikastaro eta mintzaldiak ematera mugatu ziren (klandestinitatean, beti ere). Kataluniako oposizio demokratikoarekin batera, hainbat elkarte klandestinotan parte hartu zuen. Erbestean, Espainiako oposizio demokratikoko zenbait kiderekin batera \"Equipo Dem\u00f3crata Cristiano del Estado Espa\u00f1ol\" taldea sortu zuen eta Internazional Kristau Demokratan sartu zen.\n1977ko Espainiako Hauteskundeetan Centre Catal\u00e1 taldearekin batera aurkeztu zen Uni\u00f3 del Centre i la Democr\u00e0cia Cristiana de Catalunya koalizioan eta 2 diputatu lortu zituzten. 1978an Anton Ca\u00f1ellas i Balcells diputatuak alderdia utzi zuen, Centristes de Catalunya sortzeko (UCDrekin koalizioan aurkeztuko zena). 1979tik aurrera, Kataluniako Konbergentzia Demokratikoa alderdiarekin batera Converg\u00e8ncia i Uni\u00f3 koalizioa sortu zuen eta ordutik koalizio horretan aurkeztu izan da hauteskundeetara."}
{"id": "82169", "revid": "237", "url": "https://eu.wikipedia.org/wiki?curid=82169", "title": "Uni\u00f3 Democr\u00e0tica de Catalunya", "text": ""}
{"id": "82175", "revid": "105290", "url": "https://eu.wikipedia.org/wiki?curid=82175", "title": "Gizatrans", "text": "Gizatrans bidaitxartela adineko jendea Bizkaiko garraiobideetan prezio beheratuetan ibiltzeko txartela da. Elbarritasun edo gutxitasun handiko pertsonek ere erabili dezakete. 65 urte baino gehiago izan behar da edo, bestela, %65ko elbarritasuna edo handiagoa.\nGizatrans bidaitxartela erabiltzeko ezinbestekoa da berari atxikirik dagoen nortasun agiria eskuratzea.\nGaur egun honako garraiobide hauetan erabil daiteke:"}
{"id": "82178", "revid": "119347", "url": "https://eu.wikipedia.org/wiki?curid=82178", "title": "Karmelo Etxenagusia", "text": "Karmelo Etxenagusia Uribe (Iurreta, 1932ko apirilaren 24a - Bilbo, 2008ko azaroaren 6a) euskal idazle eta apaiza izan zen. 1965etik euskaltzain urgazle izan zen eta 1995etik 2008ra Bilboko elizbarrutiko gotzain laguntzaile.\nBizitza.\nIurretan jaioa, apaiz ikasketak Gordexola, Artea eta Gasteizko seminarioetan egin zituen. 1955ean apaiztu zen Bego\u00f1an eta ondoren Derio seminarioko irakasle izendatu zuten. Geroago Madrilen eta Erroman jarraitu zituen ikasketak.\nGaztetatik izan zuen euskara lantzeko grina. Besteak beste, bizkaierako klasikoak, Orixe, Lizardi, etab. irakurtzen ikasi zuen euskara literarioa. 1967an seminarioko ikasketetan euskara ikasgai bihurtu zuten eta Etxenagusia izan zen irakasle. 1969an, Mikel Zaraterekin batera, Derioko Udako Ikastaroak sortu zituen, helduen alfabetatzea bultzatzeko. Aldi berean, ikastaro horien inguruan sortu zen Labayru ikastegiaren sortzaile eta bultzatzaile esanguratsuenetakoa izan zen.\nBilboko elizbarrutian liturgia lanak euskaratzen jardun zuen, beste euskal elizbarrutietako hainbat kideren lankidetzaz, besteak beste, Manuel Lekuona, Lino Akesolo, Joan Mari Lekuona, Joxe Mari Aranalde, etab.\n1995eko irailaren 8an Bilboko gotzain laguntzaile izendatu zuten eta kargu horretan iraun zuen 2008ko apirilean erretiratu zen arte. Apirilaren 24an ohorezko euskaltzain izendatu zuten. 2008ko azaroaren 6an hil zen Bilboko Bego\u00f1a auzoko Andre Maria Zuriaren ospitalean, uste gabeko gaixoaldi baten ondoren."}
{"id": "82179", "revid": "6327", "url": "https://eu.wikipedia.org/wiki?curid=82179", "title": "Joan Mari Lekuona", "text": ""}
{"id": "82181", "revid": "88297", "url": "https://eu.wikipedia.org/wiki?curid=82181", "title": "Baltzola (leizea)", "text": "Baltzola Diman (Bizkaia) dagoen leizea da, Baltzola eta Indusi auzoen artean. Berez bi leize dira: Baltzola I eta Baltzola II. 2017ko azaroaren 14an, Eusko Jaurlaritzak kultura ondasun izendatu zuen, \u201cBaltzola eta Axlor haitzuloak\u201d \"monumentu-multzo\" sailkapenaren barnean.\nLeizetik hurbil Abaro izeneko tunel naturala dago. Tunel honetatik erreka pasatzen da ur emari handia duen egunetan. Axlor aztarnategia ere hurbil dago. Jentilzubi izeneko zubi naturala ere Baltzolako leizearen inguruan dago.\nEzaugarriak.\nBaltzola eta Axlor haitzuloetako monumentu-multzoa kokatzen den substratu geologikoa kareharri urgoniarreko amildegi dezimetrikoz osatuta dago. Kareharri horiek garapen karstiko handikoak dira, eta harearriko faziesekin eta Behe Kretazeoko limonitekin aldizkatzen dira.\nHor Baltzola sistema edo Indusiko karsta deritzona dago. Oso sistema konplexua da: hainbat galeria aktibo eta fosildu ditu. Bertan hainbat haitzulo-aho daude, eta horietako batzuek Erdi Paleolitotik Paleolito osteko aroetara okupatuta egon zirela adierazten duen aztarnategi arkeologikoa dute. Sisteman hiru aztarnategi arkeologiko daude: Baltzola, Axlor eta Baltzola II; lehenengo biak dira nabarmenenak.\nBaltzola I.\nBaltzola dimentsio handiko barrunbe bat da, eta hiru aho ditu. Horietako bitik (\"Baltzola\" edo \"Atea\" eta \"Erdikoatea\") dimentsio handiko atarte batera ailegatzen da. Atarte horrek jarraipena du ezkerreko aldetik, eta, 125 metroko galeria zabal batetik igaro ostean, hirugarren sarrerara iristen da (\"Gibiltar\"). Atartearen erdialdean, harrizko blokeen nahas-mahas bat dago, eta horiek 10 metro baino gehiagoko desnibela sortzen dute eskuineko galeria handiraino. Galeria horrek kilometro eta erdi baino gehiagoko luzera du. Galeria horren hasieran \"El Redil\" edo \"Korralea\" izeneko eremua dago, eta bertan dago aztarnategi arkeologikoaren zati nagusia. Haren gainean, 3 metroko garaieran, zenbait hilobi dituen erlaitz bat dago (\"Locus I\").\nKultura-segida horretan, zeramika-aldiak, Azil aldia, Amaierako Goi Madeleine aldia eta Moustier aldia ageri dira. Horrez gain, giza aztarnak ere aurkitu dira, aro berriagoetan izan zuen hilobi-funtzioen adierazle. 2017an, Paleolito garaiko labar margo gorri batzuk aurkitu ziren, galeria nagusitik ateratzen diren adar batzuetan. Zeinu gorri abstraktuez osaturiko multzo oso txikia da, eta kantauriar klabiforme bat egongo litzateke beraien artean.\nBaltzola II.\nSistema geologiko berean, izendatze-eremuan, Baltzola II leizea dugu. Interes arkeologiko txikiagokoa du.\nHego-mendebaldera begira dagoen aho bat du, gutxi gorabehera triangelu-formakoa, eta 1,5 metro zabal eta 1,3 metro garai da. Hortik 6 metro luze den galeria bat abiatzen da, eta haren atzean 13 metro luze eta 10 metro zabal den areto bat dago. Areto horretatik, galeria nagusi bat irekitzen da iparraldera, eta hor beste albo-galeria txiki batzuk hasten dira.\nGaleria horretan dagoen aztarnategiari dagokionez, zeramika-aztarnak aurkitu ziren, eta, eskasak eta eztabaidagarriak badira ere, Eneolito-Brontze Aroan momenturen batean okupatuta egon zela adierazten dute.\nMitologia.\nIngurunea euskal mitologiaren kondaira handien lekua da; izan ere, kondairaren arabera, Baltzolan Mari bizi da. Beste kondaira batzuek, aldiz, bertan Mikelats bizi zela esaten dute, edo baita ere Sugoi.\nBestalde, jentilak igarotzen ziren Jentilzubiko Arkua izenarekin ezaguna den egitura naturaletik.\nEskalada.\nBaltzola leizea maila handiko eskaladako eskola da. Bertara Dimako Indusi auzotik oinez (10') joaten da. Kareharrizko paretetan egindako bideak honakoak dira:\nDima Rockmasterren barnean, bertan Baltzola Harkaitz Eskalada Txapelketa egiten dituzte."}
{"id": "82183", "revid": "1545", "url": "https://eu.wikipedia.org/wiki?curid=82183", "title": "Assur", "text": "Assur hiria (Asshur edo Ashur ere deitua), Tigris ibaiaren ertzean dagoena, jatorrian, Babiloniaren kolonia bat izan zen, eta, ondoren, Asiriako lehen hiriburu bihurtu zen (K.a. 879 arte), estatu honi, Asiriari, izena eman ziolarik. Bere existentziaren lehen testigutzak, K.a. III. milurtekoak dira. Mediarrek hartu zuten K.a. 614an eta, erabat suntsitua izan zen.\nBere hondakinak, gaur egun, Irakeko Kalaat Shergat den tokian daude. UNESCOk, Assur, Gizateriaren Ondare izendatu zuen 2003an eta, urte berean, arriskuan zeuden gizateriaren ondare izendatutako tokien zerrendan sartu zuen.\nHistoria.\nAssur Kristo aurreko III. milurtekoan.\nIndusketa arkeologikoek, tokia, K.a. III. milurtekoaren erdialdean okupatuta zegoela frogatzen dute, sumertar garaian, Asiriar Inperioa agertu aurretik. Hiriaren hondarrik antzinakoenak, Ixtar jainkosaren tenpluko zimenduetan eta Antzinako Jauregian aurkitu ziren. Akadiar Inperioan, hiria, jatorria Akaden zuten erregeek gobernatu zuten. Sumertar Pizkundea deritzonean, hiria, gobernari sumertar batek gobernatu zuen.\nAssur, Antzinako eta Erdiko Asiriar Inperioan.\nUr-III neosumertar dinastia elamitek suntsitu zuten garaian, K.a. 2004an, tokiko printzeak, Assurrekoak barne, atzerritarren nagusitasuna gainetik kendu zuten. Assur, laster bihurtu zen merkataritza gune garrantzitsu bat, eta merkataritza ibilbideek, hiria Anatoliarekin lotzen zuten, non Assurreko merkatariek merkataritza koloniak ezarri zituzten. Kolonia hauei, \"k\u00e2rum\" zeritzen, eta, nagusiki, eztainu eta artilearen salerosketan aritzen ziren (K\u00fcltepe). Assur hirian eraiki ziren lehen tenplu handiak, tokiko jainkoa zen Assurri eta Adadi sagaratuak. Lehen gotorlekuen eraikuntza ere, garai honetan hasi zen.\nAssur, Shamshi-Adad I.aren erresumako hiriburua izan zen (K.a. 1813-K.a. 1781), nork, hiriaren boterea eta eragina, Tigris ibaiaren haranetik haratuago hedatu zuen. Garai honetan eraiki zen Errege Jauregi Handia, eta Assurreko tenplua zabaldua izan zen, eta, horretaz, gain, zigurat bat gehitu zitzaion. Erresuma hau, Babiloniako errege izan zen Hammurabi ospetsuak, bere domeinuetara erantsi zuenean desagertu zen, Shamshi Adad hil ondoren. Eraikuntza lanak, mende gutxi batzuk beranduago berrabiatu zirela jakina da Puzur-Assur III.a tokiko erregearen gobernupean, hiria berriz gotortu zuena eta hegoaldeko auzoak defentsa nagusietara gehitu zituena. K.a. XV. mendean, tenplu bana eraiki zen Sin ilargi jainkosa eta Shamash eguzki jainkoaren omenez. Ondoren, hiria, Mitanniren mende geratu zen.\nAsiriak, bere independentzia, K.a. XIV. mendearen erdialdean berreskuratu zuen, eta, hurrengo mendeetan, Assurreko antzinako tenplu eta jauregiak zaharberritu ziren. Tukulti-Ninurta I.ak (K.a. 1244-K.a. 1208), tenplu berri baten eraikuntza hasi zuen, Ishtar jainkosari sagaratua. Anu-Adaden tenplua, Tiglath-Pileser I.aren erregealdian eraikia izan zen (K.a. 1115-K.a. 1075). Hiriaren harresituriko zatia, asiriar garai ertainean hazi zen, 120 hektareako hedadura hartzeraino.\nAssur neoasiriar garaian eta ondoren.\nNeoasiriar garaian (K.a. 912-K.a. 612), erregearen egoitza Asiriako beste hiri batzuetara eraman zen. Asurnasirpal II.ak (K.a. 884-K.a. 859), hiriburua, Assurretik Kalhura pasa zuen (Nimrud). Assur hiriak, baina, inperioko gune erlijiosoa izaten jarraitu zuen, jainko nazionala zen Asurren omenezko bere tenpluagatik. Senaqueriben erregealdian, (K.a. 705-K.a. 682) Urte Berriko Etxea eraiki zen, \"akitu\", eta zenbait jai ospatu ziren hirian. Zenbait asiriar errege lurperatuak izan ziren Antzinako Jauregiaren azpian. Assurren oparotasunezko egunen amaiera, K.a. 614an iritsi zen, mediarrek, Asiria konkistatzen ari zirela, hiria, suntsitua eta arpilatua izan zenean.\nMende batzuk beranduago, hiria berriz okupatua izan zen, partiar garaian. Hiriaren iparraldean, izaera administratiboko eraikin berriak eraiki ziren, eta, hegoaldean, jauregi berri bat. Hala ere, hiria berriz suntsitua izan zen Sapor I.a sasanidar erregearen garaian (241-272). Hirian, finkatzeak, XII eta XIII. mendeetatik ezagutzen dira, baina, ondoren, beduino nomadak bakarrik bizi izan ziren bertan. Egungo asiriarrek, tokia gurtzen jarraitzen dute.\nErrege jauregiak.\nAssurreko monumentu garrantzitsurik zaharrena, \"Jauregi Zaharra\" da, jada eraikia zegoena Shamshi-Adad I.aren garaian, K.a. XVIII. mendean, eta, ondoren, Arad-Nirari I.ak eta Asurnasirpal II.ak berreraiki zutena. 1,2 hektareako hedadura du eta erdialdeko patioen inguruan antolatua dago.\n\"Jauregi Berria\", beranduago eraikia izan zen, gotorlekuaren iparmendebaldean, Tukulti-Ninurta I.aren erregealdian, eta ondoren, Senaqueribek zaharberritua. Eraikin honetan, asiriar errege askoren hilobiak aurkitu dira: Assur-bel-kala I.arena (K.a. 1074-K.a. 1056, Asurnasirpal II.arena, Shamshi-Adad V.arena K.a. 824-K.a. 811), eta baita, beharbada, Senaquerib berarena ere. Azken honek hiria berrantolatu zuenean, hegoalderago bere semeentzako beste jauregi bat eraikitzea agindu zuen. Hiriko noble garrantzitsuen etxe pribatuak ere aurkitu dira, nobleak ez ziren beste pertsona batzuen hilobiez gain."}
{"id": "82185", "revid": "284", "url": "https://eu.wikipedia.org/wiki?curid=82185", "title": "Unio Democratica de Catalunya", "text": ""}
{"id": "82186", "revid": "58701", "url": "https://eu.wikipedia.org/wiki?curid=82186", "title": "Iliada Txikia", "text": "Iliada Txikia (grezieraz \u1f38\u03bb\u03b9\u1f70\u03c2 \u03bc\u03b9\u03ba\u03c1\u03ac, Ilias mikra, latinez \"Ilias parva\"), Troiar Zikloko galdutako olerki bat da, Leskes Pirrakoa edo Mitilenekoari (Lesbos) ematen zaiona. Bere edukia, lau liburutan banatua, Etiopidan kontatukoaren jarraipena zen, eta, ondorengo bezala, Iliupersis izan zuen.\nDatazioa.\nKlemente Alexandriakoak emandako berrien arabera, Fanias izeneko historialari batek, Leskesek, Arktino Miletokoarekin leihatu zela dio eta Janto Lidiakoa izeneko beste egile batek, hamazortzigarren olinpiar jokoetan datatzen zuen. Datu hauen arabera, Iliada Txikia, beharbada, K. a. 700. urte inguruan idatzia izan zen.\nEztabaida.\nEzagutzen den Iliada Txikiko zatietako batek, Troia akaiarrek hartua izan zen uneari buruz zioena, hau da:\nZati hau oinarri bezala hartuta, antzinako zenbait adituk, Troiaren konkistaren data zehatza, Targelion hilabeteko zortzigarren eguna izan behar zuela zioten.\nIstorioa.\nGaldutako olerki honen istorio edo argumentua, Prokloren Krestomat\u00edan agertzen diren zatiren batzuk eta laburpen baten bidez ezagutzen da.\nIliada Txikiak, Akilesen armak Odiseori, Ayax Nagusiaren eroaldia eta bere buruaz beste egitea; akaiarrek Heleno harrapatu izana eta Troiaren konkistari buruzko bere profezia, Parisen heriotza Filoktetesen esku, Akilesen seme zen Neoptolemoren Troiarako iritsiera, Odiseo eta Diomedesen Troiako erasoa eta Paladioaren lapurreta, eta Troiako Zaldia hirian sartu izana kontatzen zituen."}
{"id": "82188", "revid": "105290", "url": "https://eu.wikipedia.org/wiki?curid=82188", "title": "Targelion", "text": "Targelion (grezieraz \u0398\u03b1\u03c1\u03b3\u03b7\u03bb\u03b9\u03ce\u03bd, \"harg\u00eali\u1ed1n\") egutegi atenastarraren hilabete baten izena da, gutxi gora-behera, maiatza hilabetearekin bat datorrena.\nHilabete honetan, antzinako Atenasen, Targeliarrak ospatzen ziren, Artemisaren neba zen Apoloren omenezko jaiak, jainko araztaile gailena zena, nori \"targelos\" izeneko pastela edo labore salda eskaintzen zitzaion.\nJoniar jatorriko beste hiri batzuk ere bazuten hilabete hau euren egutegian, Efesok adibidez, tokiko elezaharraren arabera, Artemisa jainkosa jaio zen hilabetea zelako ospatzen zuena.\nPlaton filosofo ospetsua, Targelion hilabeteko zazpigarren egunean jaio zen.\nTargelion, edo Thargelion, Tolkienen legendarium ospetsuko toki bat ere bada."}
{"id": "82189", "revid": "125559", "url": "https://eu.wikipedia.org/wiki?curid=82189", "title": "Ziritza (Deierri)", "text": "Ziritza edo Ziritza Deierri Aizkoako etxaldea da, Deierriko udalerrian. 2007ko urtarrilaren 1eko erroldaren arabera hiru biztanle ditu. NA-700 eta NA-7330 errepideen lotunean dago.\nHizkuntza nagusia gaztelania da. XIX. mende hasieran galdu zen euskara."}
{"id": "82190", "revid": "125559", "url": "https://eu.wikipedia.org/wiki?curid=82190", "title": "Muru (Deierri)", "text": "Muru Deierriko baserria da. Zenbait urtez biztanlerik gabea, 2007ko urtarrilaren 1eko erroldaren arabera herriak lau biztanle ditu."}
{"id": "82191", "revid": "284", "url": "https://eu.wikipedia.org/wiki?curid=82191", "title": "Convergencia i Unio", "text": ""}
{"id": "82192", "revid": "284", "url": "https://eu.wikipedia.org/wiki?curid=82192", "title": "Social Democratic and Labour Party", "text": ""}
{"id": "82193", "revid": "284", "url": "https://eu.wikipedia.org/wiki?curid=82193", "title": "DUP", "text": ""}
{"id": "82194", "revid": "105290", "url": "https://eu.wikipedia.org/wiki?curid=82194", "title": "Thargelion", "text": "Tolkienen Fikziozko Unibertsoan, Thargelion, ekialdean Ered Luin eta mendebaldean Gelion ibaiaren artean eta iparraldean Rerir Mendia, non Gelion ibaiaren besoetako bat, Gelion Handia, jaiotzen zen tokia, eta, hegoaldean, Dolmed Mendian jaiotzen zen Askar ibaiaren artean dagoen eskualde zabala da.\nThargelion hitzak, sindarin hizkuntzan \"Gelionetik Haratagoko Lurraldea\" esan nahi du, Dor Karanthir ere deitua, han ezarri baitzuen bere bizilekua Maedhrosen anaia zen Karanthirrek, Helevorn Lakuaren ertzean. Elfo Grisek Talath Rhunen deitzen zuten, \"Ekialdeko Harana\".\nHan finkatu ziren, baita ere, Gizakiak, Edainen Bigarren Gudalostea, Haladinak. Baina Morgoth edo Melkorrek Ered Luin mendien bidez bidalitako orkoek eraso zituzten, Maedhrosen Mugako hesitura gainditu eta Gizakiak erasotzeko, Karanthirrek laguntzagatik izan ez balitz, erabat suntsituak izango zirenak. Bizirik irten zirenak, Halethek gidatuak, Thargelion utzi eta Estoladera abiatu ziren.\nDagor Bragollatx guduan, Thargelion osoa Glaurungen gudalosteek suntsitu zuten, Helevorn lakua kutsatua izan zen eta Noldor Elfoek hegoalderantz ihes egin behar izan zuten."}
{"id": "82195", "revid": "15795", "url": "https://eu.wikipedia.org/wiki?curid=82195", "title": "Esquerra Republicana de Catalunya", "text": ""}
{"id": "82197", "revid": "284", "url": "https://eu.wikipedia.org/wiki?curid=82197", "title": "Partit dels Socialistes de Catalunya", "text": ""}
{"id": "82200", "revid": "56334", "url": "https://eu.wikipedia.org/wiki?curid=82200", "title": "Arte modernoa", "text": "Arte modernoa 1860ko hamarkadatik 1970ekora bitartean ekoitzitako artelanak eta garai hartako artistak barne hartzen dituen kontzeptua da. Halaber, definizio hau iraganaldiko tradizioak albo batean utzi dituen artearekin lotuta dago, esperimentazioaren izpirituak eragindakoa. Izan ere, artista modernoek esperimentatzen zuten ikusteko bide berriekin, eta artearen funtzioei eta gaien ezaugarriei buruzko ideia berriekin. Besteak beste, abstrakziorako joera oso markatuta dago artista moderno gehienengan.\nBestela, Bigarren Mundu Gerratik aurrera egindako arteari garaikidea deitzen zaio.\nHistoria.\nXIX. mendeko sustraiak.\nEskultura eta arkitektura modernoaren sorrera XIX. mendearen bukaeran kokatzen bada ere, margolaritzarenak lehenago jar daitezke. Izan ere, margolaritza modernoaren hasiera markatzeko data ohikoena 1863koa da, urte horretan \u00c9douard Manetek \"Le d\u00e9jeuner sur l'herbe\" (\"Bazkaria belardian\") margolana Parisko \"Salon des Refus\u00e9s\" (Baztertuen Aretoa) delakoan erakutsi baitzuen. Lehenagoko datak ere proposatu dira, besteak beste, 1855 (Gustave Courbetek \"Artistaren langela\" aurkeztu zuen urtea) edo 1784 (Jacques-Louis Davidek \"Horazioen zina\" bukatu zuen urtea). Erromantikoak, errealistak eta inpresionistak arte modernoaren aitzindariak izan ziren.\nMugimendu horien gaineko eraginak anitzak izan ziren: ekialde urruneko apaintzeko arteak, batik bat Japoniakoak, Europan aurkitu berriak; Turner eta Delacroix gisako margolarien berrikuntzak koloreei zegozkienez; eguneroko bizitza islatzean errealismo handiagoa lortu nahi izatea, Jean-Fran\u00e7ois Millet gisako margolarien lanetan topatzen den bezala. Inpresionistek argudiatu zuten inork ez dituela \"gauzak\" ikusten, baizik eta gauzek islatutako argia, eta, hortaz, margolariek argi naturalean (\"en plein air\") margotu behar zutela, eta ez haien langeletan, argiaren eraginak antzematen ez zirelako.\nInpresionistek osatutako taldeak, \"Soci\u00e9t\u00e9 Anonyme Coop\u00e9rative des Artistes Peintres, Sculpteurs, Graveurs\" (Margolarien, eskultoreen eta grabatzaileen elkartea) izenekoak, barneko ika-mikak gorabehera, erakustaldi independienteak antolatu zituen, haien estiloa ezagutarazteko. Estilo hori, herrialde ezberdinetako artistek beraganatu zuten, geroago beste mugimenduekin gertatuko zen bezala.\nMugimendu eta talde nagusiak.\n\"(Gutxi gorabeherako kronologiarekin, artista nabarmenduenak aipaturik.)\"\nKontzeptuaren gainditzea.\nArte modernoaren kontzeptu abangoardista Estatu Batuetan sartu zen 1913ko Armory Show delakoan, eta batez ere Lehen Mundu Gerraren ondorioz Europatik ihes egin zuten artisten etorrerarekin, Francis Picabia kasu. Hala ere, Parisek artearen hiriburua izaten jarraitu zuen gerren arteko aldi osoan, eta baldintza hori ez zen New Yorkera iritsi Bigarren Mundu Gerra arte. Harrezkero, arte abangoardien zentroa AEBetara pasatzearekin, 1950-60-70 hamarkadetan, Estatu Batuetan sortutako estiloak agertu ziren jada arte modernoaren kontzeptua gainditzen dutenak. Joera berri sorta oso bat sortu zen, ordea: espresionismo abstraktua, op art, pop art, minimalismoa, happening eta performance arteak, arte kontzeptuala, fotorrealismoa, etab.).\nAldaketa geografikoaz gain, teorikoa ere gertatu zen 20. mendearen 2. zatian. Teoria postestrukturalistak \"postmoderno\" terminoa sortu du originaltasunaren eta berritasunaren aginduetatik (modernitatearen berezko elementuak) sortzen jarraitzeko ezintasuna izendatzeko; horren ordez, berrinterpretazioak eta etsipenak bezalako elementuak aipatzen dira, artearen kontzeptua zabaltzeko eta komunikazio-ekintza gisa ezartzeko. Adierazpen teoriko gehigarriak Rosalind Krauss eta eskola postestrukturalistaren idatzietan gertatu ziren, besteak beste.\nArtea erakunde gisa zalantzan jartzea garai hori baino lehenagokoa izan zen izatez. Horixe izan zen Marcel Duchampen jarrera, \"Iturria\" (1917) bere obran adibidetzat hartuta. Eguneroko objektu hori testuingurutik kanpo dago, eta probokazioz erakutsi zuen artelan gisa (pixatoki bat alderantziz jarrita). Probokazio estetikoa, XIX. mendeko malditismotik, dandismotik eta dekadentismotik zetorrena (\"\u00e9pater le bourgeois\", burgesa eskandalizatzeko nahia), gerren arteko aldian (dadaismoa eta surrealismoa) ohiko leku izatera igaro zen, eta XX. mendearen erdialdera luzatu zen, happeningekin, absurduaren antzerkiarekin eta gerora sortutako beste probokazio psikoestetiko eta kulturalekin. \nArtearen eta gainerako produktuen artean itxurazko bereizketa izaten jarraitzeko ezintasuna agerian geratu zen Robert Rauschenberg eta Andy Warhol bezalako artisten lanean, zeinak esplizituki masa-kontsumoko gainerako produktuekin identifikatzen baitzuten. \nXX. mendearen amaieran, modernitatearen eta postmodernitatearen arteko eztabaidaren testuinguru intelektualean, artearen munduan etiketa \"postmodernoa\" zabaltzen hasi zen (arte postmodernoa, arkitektura postmodernoa, pintura postmodernoa, eskultura postmodernoa). Abangoardien krisia aldarrikatzen zen, eta genero edo arte tradizionalak (pintura, eskultura) jada ez ziren bitarteko berritzaileagoak bilatzen zituztenentzat adierazpen artistikorako bide nagusi, Instalazio artistikoen\", \"Esku-hartzeen\" edo multimedia sorkuntzak esperimentatzeko aukera ematen duten teknologia berrien (bideoartea, arte digitala, media art, etab.) mesedetan."}
{"id": "82201", "revid": "1545", "url": "https://eu.wikipedia.org/wiki?curid=82201", "title": "Meritaton", "text": "Meritaton edo Meritaten, Egiptoko XVIII. dinastiako printzesa bat izan zen. Ondoren, bere izena, Akenatongatik aldatu zuen Amenofis IV.a faraoiaren eta honen Errege Emazte Handia zen Nefertiti ospetsuaren alaba zen. Meritaton izenak, \"Atonen maitea\" esan nahi du.\nLitekeena da Meritaton, bere aitaren erregealdiaren lehen edo bigarren urtean jaio izana, Tebasen. Oraindik hiru urte geratzen ziren faraoia eta Amon jainkoaren apaizgotzaren arteko haustura eta errege familia eta gortea, Egipto erdialdean sortutako hiriburu berri batera eramateko, hiriburu honi Aketaton izena jarri ziotelarik.\nBere aitaren erregealdiko lehen hamalau urteetan, Meritaton, gorteko bigarren dama eta nazioko emakumerik garrantzitsuena izan zen, bere amaren atzetik bakarrik. Irudikapen mordo batean agertzen da bere gurasoekin, eta, batzuetan, bere ahizpa txikiekin, eta euren buruaren arrautza formagatik arreta piztu duten euren eskultura mordoa dago. Hain zuzen ere, ez ohikotasun bitxi honek, printzesa halako buruarekin jaio ote zen, gorteko moda kontua ote zen edo irudikapen idealizatu bat baino ez ote zen pentsarazi du.\nDirudienez, Akenaton faraoiaren erregealdiko 12 edo 13. urtean, hau, bere alaba Meritatonekin ezkontzen da. Errege intzestu praktika hau, faraoien Egipton ez zena batere ohikoa, (Akenatonez gain, Amenofis III.a eta Ramses II.a baino ez ziren ezkondu euren alabekin), oinordekotzarako, errege odol gehiago izateko egin zen, dirudienez. Ziur aski, praktika izugarri honen ondorioz jaio zen Meritaton-Tasherit printzesatxoa, Akenaton eta bere alaba Meritatonen arteko intzestuagatik.\nAkenatonen erregealdiko azken urteetako korapiloa, Smenkhkare Nefertiti agertzen denean zailtzen da. Smenkhkarek, Errege Emazte handi bezala, Meritaton zuen. Begi bistakoa da Smenkhkare Nefertiti zela eta, ezkontza, sinbolismo hutsa baino ez zela.\nAkenaton hiltzean, Smenkhkarek bakarrik gobernatu zuen garai bat egon zela uste da, baina garai hori, ez zela urte ta erdi baino gehiagokoa izan. Orduan, zer gertatzen da Meritatonekin? Zapuzgarria da, benetan, Akenatonen heriotzaren ondoren, jada berez oso nahaspilatsua zen garaiak, bere protagonista gehienak ezabatu zituela ikusteak. Oso denbora gutxian, errege berri bat dago tronuan, Tutankamon gaztea, eta ez dago Meritaton eta Smenkhkareren arrasto izpirik ere. Ziur aski, Meritaton, garai hartan 17 urte izango zituena, jada hilda zegoen, Tutankamonen Errege Emazte Handia Meritaton ez zela izan jakina baita, baizik eta honen ahizpa Ankesenamon.\nLogikoa den bezala, oraindik ez da ezagutzen hain denbora laburrez erregina izan zen Meritaton, eta bere momia, ez dago ezkutaleku ezberdinetan aurkitutakoen artean."}
{"id": "82202", "revid": "284", "url": "https://eu.wikipedia.org/wiki?curid=82202", "title": "UDC", "text": ""}
{"id": "82203", "revid": "284", "url": "https://eu.wikipedia.org/wiki?curid=82203", "title": "CDC", "text": ""}
{"id": "82204", "revid": "1545", "url": "https://eu.wikipedia.org/wiki?curid=82204", "title": "Meritaton-Tasherit", "text": "Meritaton-Tasherit Egiptoko XVIII. dinastiako printzesa izan zen, zehazki, amarnar deritzon garaikoa.\nEz da bere izena baino asko gehiagorik ezagutzen, eta, bere aita zen Akenaton faraoiaren erregealdiko 14. urte inguruan jaio behar izan zuela. Bere izenak, Amonen Maite Txikia esan nahi du, baina, hobekiago, Meritaton Txiki bezala itzultzen da, eta, beraz, logikoagoa da ume hau Akenaton eta honen alaba nagusia zen Meritatonen arteko intzestutik jaiotako alaba izatea.\nKasu hau ez da bakarra Antzinako Egipton, baina bai une batekoa. Inperio Ertaineko kasu ilunen batzuk aparte utzita, Akenatonez gain, beste bi faraoik baino ez zuten intzesturik egin: bere aita zen Amenofis III.ak, bere alabetako laukin behintzat ezkondu zena, horietako bat Errege Emazte Handi kargura igoz, eta Ramses II.a ospetsua, nork alaba-emazte asko ere izan zituen, horietako bi (edo hiru) Errege Emazte Handiak. Akenatonen kasuan, ez zen bakarrik Meritatonekin ezkondu, baizik eta baita Ankesenamon eta, agian, Meketatonekin ere.\nMeritaton-Tasheriten aztarnak, bere familiako gainontzekoenak bezala, Akenatonen erregealdiko 17. urtea baino lehenago galtzen dira. Beharbada, garai hartako beste hainbat ume bezala, edozein gaixotasunengatik hilko zen, edo izurri izurrite bategatik, iradoki den bezala."}
{"id": "82205", "revid": "119347", "url": "https://eu.wikipedia.org/wiki?curid=82205", "title": "Tell al-Amarna", "text": "Tell al-Amarna (), Egipton, Nilo ibaiaren mendebaldeko ibarrean dagoen lurralde baten izen arabiarra da, K.a. XIV. mendean, Akhetaton hiria eraiki zen tokia delako ezaguna.\nAkenaton faraoiak, bere erregealdiaren bosgarren urtean, toki hau aukeratu zuen bere hiriburu berria eraikitzeko, \"Akhetaton\" (Atonen Ostertza), Antzinako Egipton eragin gehien zuten hiriak ziren Tebas eta Menfisen arteko erdi bidean.\nHiriburua, plano hipodamiko batekin diseinatua izan zen, mugak zehazteko mugarri handiak zizelkatu zirelarik. Bertan, Atonen gurtza monoteista berriaren errituak egingo ziren.\nAkenaton faraoiak, eraikin handiak eraikitzea agindu zuen. Adibidez:\nHiriak, urte batzuk baino ez zituen iraun, erregea hil ondoren, eraikin gutxi eraiki zirelarik. Sortu eta hamabost urtera utzia izan zen, Tutankamonen erregealdiaren hirugarren urte inguruan.\nHoremheben garaitik hasten da Aketatonen suntsipen sistematikoa, bere harriak eta adobezko adreiluak, beste eraikin batzuk eraikitzeko probestuz."}
{"id": "82206", "revid": "98220", "url": "https://eu.wikipedia.org/wiki?curid=82206", "title": "Disorders", "text": "Disorders 2003an Zaldibarren sortu zen Punk / Rock / Hardcore taldea da.\nHistoria.\nDISORDERS talde zaldibartarra 2003an sortu zen, Zaldibarko \u2018\u2018Gari\u2019\u2019 Rock Elkarteko lokalean nahiz eta aurretik kontzertu batzuk eman zituzten izen barik. Hasieran bost taldekidek osatzen zuten taldea : bateria (Kopo), baxua (Mendi), bi gitarra (Tono eta Iban) eta ahotsa (I\u00f1igo), baina aurrerago beste bi kide batu zien, eta eurekin batera beste instrumentu bat, txalaparta, aspaldiko instrumentua, soinu original bat bilatuz. Lehenengo txalapartariak Jon eta Ibon ixen zien, baina Jonek lan kontuengatik taldea laga behar izan zuenez, Maiderrek hartu zuen makilak eta Ibonekin batera astintzen du txalaparta gaur egun. Esan daiteke 80ko hamarkadan Ingalaterratik helduriko StreetPunk estiloa jotzen dutela, Hard-Core erritmo azkarrak ere jorratuz, soinu indartsua ateraz.\n2010an atera zuten beren bigarren lana \"Hitzak\" eta 2011eko udazkenean desegin zen taldea bi kontzertu emanez, irailaren 16an Duragoko Plateruenan Never Surrender eta Doktors Klub taldeekin batera eta hamabost egunberanduago Zaldibarko gaztetxean."}
{"id": "82207", "revid": "105290", "url": "https://eu.wikipedia.org/wiki?curid=82207", "title": "Dendera", "text": "Dendera, Goi Egiptoko VI. nomoaren hiriburua izan zen. Hiria, Nilo ibaiaren ekialdeko ibarrean dago, Luxorretik 70 kilometro inguru iparraldera.\nHathor jainkosaren tenplua.\nHathor jainkosaren tenpluaren eraikuntza, Nektanebo I.aren garaian hasi zen, ptolomeotar dinastiaren garaian jarraitu eta apaindu zen, eta, azkenik, erromatar garaian amaitu zen.\nHathortar kapitelak dituzten bi gela hipostilo eta \"urte berriaren patioa\" ditu.\nTenpluaren barnean, apaindutako hamabi kripta eta Osirisen bi hil kapera daude, horietako batetatik dator Zodiako ospetsua, gaur egun Louvren erakutsita dagoena, Parisen.\nTeilatuan, Hathor jainkosa eta \"eguzki diskoa\"ren arteko elkarketaren erritua egiten zen kapera bat zegoen.\nAdobezko harresi handi batek inguratzen du barrutia, Domiziano eta Traianoren ate monumental batekin.\nHathor jainkosaren tenpluaren hegoaldean, Isis jainkosaren jaiotzaren tenplua dago, Augusto erromatar enperadorearen garaian apaindua. Inguruan, Nektanebo I.aren mammisia, erromatar mammisia, laku sakratu bat eta erietxe bat daude.\nDenderako nekropolia.\nDenderako nekropolian, Antzinako Inperioko eta lehen tarteko aroko hilobi garrantzitsuak daude.\nNobleek, mastaba zabalak eraiki zituzten, horietako batean, apaindura, estelak eta \"ate faltsuak\" kontserbatzen dira.\nAdreiluzko bobeda eta animalia hilobiak, batez ere txori, zakur eta behienak (Hathor sinbolizatzen duten animaliak) dituzten katakonbak daude."}
{"id": "82208", "revid": "105290", "url": "https://eu.wikipedia.org/wiki?curid=82208", "title": "Wikiespezieak", "text": "Wikiespezieak Wikimedia Fundazioaren proiektu bat da. Bertan, naturako izaki espezie ezberdinen informazioa aurki dezakegu; animaliak, landareak, onddoak, bakteriak, eta gainontzeko bizi-formak."}
{"id": "82210", "revid": "512", "url": "https://eu.wikipedia.org/wiki?curid=82210", "title": "Taifa", "text": "Taifak (arabieraz \u0637\u0627\u0626\u0641\u0629 \"\u1e6d\u0101'ifa\" -sg- \u0637\u0648\u0627\u0626\u0641 \"\u1e6daw\u0101'if\" -pl-) 1031n Hisham III.a kalifa bota ondoren Kordobako Kalifa-herria banantzean sortu ziren hogeita hemeretzi erresuma musulmanak izan ziren. Geroago, almorabideen agintea ahuldu ahala, bigarren taifa erresumak sortu ziren, 1144 eta 1170 artean."}
{"id": "82211", "revid": "284", "url": "https://eu.wikipedia.org/wiki?curid=82211", "title": "Partit Socialista Unificat de Catalunya", "text": ""}
{"id": "82212", "revid": "284", "url": "https://eu.wikipedia.org/wiki?curid=82212", "title": "Partit per la Independencia", "text": ""}
{"id": "82213", "revid": "28625", "url": "https://eu.wikipedia.org/wiki?curid=82213", "title": "Supelegor", "text": "Supelegor Itxinan dagoen leizea da,Gorbeiako mendilerroan.\n981 metrotara dago haitzuloa. Sarrera oso handia da, portiko laukizuzen baten gisara.\nBitxikeriak.\nKobazulo honen inguruan kondaira asko zabaldu dira\u02d0 lamiak bizi zirela, zezengorriak bizi zirela, Mari bizi zela, eta abar."}
{"id": "82214", "revid": "56334", "url": "https://eu.wikipedia.org/wiki?curid=82214", "title": "Joe Biden", "text": "Joseph \"Joe\" Robinette Biden Jr. (Scranton, Pennsylvania, 1942ko azaroaren 20a - ) estatubatuar politikari eta abokatua da. 2020ko hauteskundeetan Donald Trumpi gailendu eta 2021ko urtarrilean Estatu Batuetako izendatu zuten. Alderdi Demokratako kide da. 2009-2017 urte bitartean presidenteorde izan zen; 1973-2009 urte bitartean Delawareko senatari.\nScranton, Pennsylvania, eta New Castle County, Delaware estatuetan hezi zen. Delawareko Unibertsitatean ikasi zuen, 1968an Syracuse Unibertsitatean zuzenbide gradua eskuratu aurretik. New Castle konderriko zinegotzi hautatu zuten 1970 urtean. 1972an, 29 urte zituela, Delaware estatuko senatari bihurtu zen, inoizko 6. AEBetako senataririk gazteena. Senatuko Atzerri Harreman Batzordeko kide izan zen urte luzez, bertako buru bihurtu arte. 1991ko Golkoko Gerraren aurkakoa izan arren, NATO Europa Ekialdera zabaltzearen aldekoa zen, baita 1990 hamarkadako Jugoslavian esku hartzekoa ere. 2002an Irakeko Gerraren alde egin zuen; 2007an, aldiz, tropa gehiagoren aurka. 1987-1995 urte bitartean Senatuko Epaile Batzordeko buru izan zen; drogen inguruko politikak, krimen ekiditea, eta askatasun zibilak izan zituen lan ardatzetako batzuk. Auzitegi Gorenerako sei epaileren berrespen bistetan esku hartu zuen. 1988an eta 2008an presidentegai izaten saiatu zen, arrakastarik gabe.\n6 aldiz hautatu zuten senatari. 2008an Barack Obamaren presidenteorde aukeratu zutenean senataririk esperientzidunen artean 4.a zen. Obama eta Bidenek 2012ko hauteskundeak irabazi zituzten 2. aldiz. Presidenteorde zela, azpiegitura gastuak ikuskatu zituen 2009an Atzeraldi Handiari aurre egiteko. Zerga kontuetan errepublikarrekin izandako liskarrak eragindako geldialdi bat gainditu zuen. 2011 urtean zor-sabai krisia ere gainditu zuen, beste batzuren artean. Errusiarekin New START hitzarmena bultzatu zuen. Libian militarki eskusartzearen alde egin zuen. 2011 urtean tropak Iraketik ateratzeko politika bultzatu zuen. 2017an Obamak Askatasunaren Domina oparitu zion.\n2019ko apirilean 2020ko hauteskundeen presidente hautagaitza iragarri zuen, demokraten babesa 2020an eskuratu zuelarik. Abuztuan Kaliforniako Kamala Harris senataria iragarri zuen presidenteordegaitzat. Azaroaren 3an hauteskundeak irabazi zituen Trumpen aurka. 2021eko urtarrilean izendatu zuten presidente."}
{"id": "82217", "revid": "105290", "url": "https://eu.wikipedia.org/wiki?curid=82217", "title": "Nimrud", "text": "Nimrud (asiriarrek \"Kalkhu\"eta Biblian \"Calah\" edo \"Kalakh\" deitua, ), Asiriako hiriburuetako bat izan zen, Assur, Ninive eta Dur Sharrukinekin batera. Tigris ibaiaren ondoan dago, gaur egungo Iraken, Mosuldik 30 kilometro inguru hego-ekialdera.\nHistoria.\nHiria, Salmanasar I.ak sortu zuen K.a. XIII. mendean, garrantzi handirik gabeko gune administratibo txiki bat bezala, Asurnasirpal II.a erregeak, bertan bere hiriburu berria eraikitzea erabaki zuen arte. Hiri berria, Tigris ibaiaren ertzean dago, eta, beraz, mendebaldetik zetozen aramearren erasoetatik babestua zegoen, eta Zab Txikiaren iparraldean, honek hegoaldetik babesten zuelarik.\nHiria eraikitzeko, 360 hektareako hedadura maila berean jarri, 7,5 kilometroko luzera eta 15 metro inguruko altuera zuen harresi bat eta, inguruko lautada ureztatzeko Zab ibaitik ekarritako \"oparotasunaren ekarlea\" deituriko kanal bat eraiki behar izan zituzten milaka langile erabili ziren. \"Oturuntzaren estela\" bezala ezagutzen den 1951n hiriko hondakinetan aurkitutako erregearen inskripzio baten arabera, K.a. 879an eraikuntza amaitu zenean, hamar egun iraun zuen oturuntza bat ospatu zen, bertara, 16.000 biztanle, 47.000 gonbidatu, atzerriko 5.000 gonbidatu eta estatuko 1.500 agintari joan zirelarik.\nAsurnasirpal II.aren seme zen Salmanasar III.ak, Zigurat Handia bezala ezagutzen dena eraikiarazi zuen, Tigris ibaiaren ondoan dagoena.\nHiria, Asiriaren hiriburu izan zen K.a. 710 arte, urte honetan, Sargon II.ak, hiriburua, Dur Sharrukinera pasa zuen arte, eta, honen ondorengoek, Ninivera.\nAsiriar hiri nagusietako bat bezala mantendu zen K.a. 612 arte, urte honetan, erabat suntsitua izan zelarik, Asiria, babiloniar eta mediarren mende geratu zenean.\nArkeologia.\nNimrudeko hondakin arkeologikoak, Austen Henry Layardek industu zituen 1845 eta 1851 bitartean, nork, hiria, oker, antzinako Ninive bezala identifikatu zuen. Indusketak, Max Mallowanek jarraitu zituen 1949 eta 1957 bitartean, eta David Oatesek 1958 eta 1962 bitartean. Layardek, gaur egun British Museumean dauden erliebe eta hegodun zezenen eskultura asko atera zituen argitara, baita Salmanasar III.aren obelisko beltza ere, mailetan amaitutako harzuri iluneko bloke bat, miniaturazko zigurat bat bezala, erregearen garaipenak ospatzen dituen erliebeak alboetan dituela.\nIndusketa gehienak, gotorlekua dagoen tokian egin ziren, hiriaren barnean dagoen hogei hektareako hedadura bat, zortzi metro inguruko altuera duen harresi batez inguratua. Asurnasirpal II.aren jauregia edo \"Ipar-mendebaldeko jauregia\" arkeologoentzat, identifikatua izan da, gaur egun zaharberritua eta turismorako museo batean bihurtua, baita Salmanasar III.a eta Tiglath-Pileser III.arenak ere. Jauregi hauetako gelen harresiak, harriz eginak, kolorez margoturiko erliebeekin estaliak zeuden, sarrera ateen ondoan giza burudun hegodun lehoi edo zezenak jarriz, hauen xedea, atzerriko agintariak, Asiriako erregeen boterea erakutsiz harritzea zena.\nNinurta, Enlil eta Nabu jainkoen omenezko tenpluak ere identifikatu dira."}
{"id": "82220", "revid": "15795", "url": "https://eu.wikipedia.org/wiki?curid=82220", "title": "Touring Futbol Elkartea", "text": ""}
{"id": "82221", "revid": "880", "url": "https://eu.wikipedia.org/wiki?curid=82221", "title": "Nazioarteko harreman", "text": ""}
{"id": "82223", "revid": "880", "url": "https://eu.wikipedia.org/wiki?curid=82223", "title": "Zientzia politikoak", "text": ""}
{"id": "82225", "revid": "880", "url": "https://eu.wikipedia.org/wiki?curid=82225", "title": "Politika zientziak", "text": ""}
{"id": "82227", "revid": "880", "url": "https://eu.wikipedia.org/wiki?curid=82227", "title": "Abertzale", "text": ""}
{"id": "82228", "revid": "6327", "url": "https://eu.wikipedia.org/wiki?curid=82228", "title": "Abertzalismo", "text": ""}
{"id": "82229", "revid": "1545", "url": "https://eu.wikipedia.org/wiki?curid=82229", "title": "Euskal Zuzentasuna", "text": "Euskal Zuzentasuna (EZ) Ipar Euskal Herrian 1970eko hamarkadan aritutako ezkutuko talde abertzale txiki bat izan zen. Bere burua, bere agirietan, \"nazio askatasunerako euskal erakunde sozialista iraultzaile\" gisa definitzen zuen. 1977ko azaroan ekin zion borrokari. Hainbat ekintza burutu zituen Baionan, tartean Ecco-bis enplegu agentziari su ematea edo La Feria zinema suntsitzea. 1979ko uztailaren 2an Espainiara zihoan \"Puerto del Sol\" trena ametrailatu zuten Donibane Lohitzunen."}
{"id": "82231", "revid": "448", "url": "https://eu.wikipedia.org/wiki?curid=82231", "title": "Lizarrako Akordio", "text": ""}
{"id": "82232", "revid": "499", "url": "https://eu.wikipedia.org/wiki?curid=82232", "title": "Euskal Karlista Alderdia-Partido Carlista de Euskalerr\u00eda", "text": ""}
{"id": "82233", "revid": "880", "url": "https://eu.wikipedia.org/wiki?curid=82233", "title": "Ezker Sindikalaren Koordinakundea", "text": ""}
{"id": "82234", "revid": "1519", "url": "https://eu.wikipedia.org/wiki?curid=82234", "title": "Euskadiko Irakaskuntzako Langileen Sindikatua", "text": ""}
{"id": "82238", "revid": "4380", "url": "https://eu.wikipedia.org/wiki?curid=82238", "title": "Pedro Huarte Iribarren", "text": ""}
{"id": "82239", "revid": "336", "url": "https://eu.wikipedia.org/wiki?curid=82239", "title": "Nabu", "text": "Nabu, jakinduria eta idazkeraren jainko babiloniarra zen. Babiloniako mitologiaren arabera, Marduk jainkoaren eta honen ezkontide Zarpanitumen seme eta Enkiren biloba zen. Naburen ezkontidea Tasmetu izan zen.\nJatorrian, Nabu, mendebaldeko semitarren jainko bat zen, amoriarrek Mesopotamian sartu zutena, ziur aski, Mardukekin batera. Marduk, Babiloniako jainko nagusi bihurtu zen bitartean, Nabu, gertu zegoen Borsippan bizi zen, E-zidako bere tenpluan. Lehenik \"Marduken eskriba eta ministroa\" deitua izan zen, eta ondoren, Marduken seme maitea bezala hartua. Babiloniako Urte Berriko Jaialdian, Naburen gurtza estatua, Borsippatik Babiloniara eramaten zen, bere aita Mardukenarekin batera.\nNaburi, eskriben patroi kargua ematen zaio, Mesopotamiako mitologiako Nisaba jainkosagandik hartua. Bere ikurrak, taulatxoa eta idazketa tresnak dira. Adardun kapela bat darama, eta zutik dago, eskuak elkarturik, antzinako apaiz keinuan. Hasieran Mardukena zen hegodun herensuge (\"mu\u0161hu\u0161\u0161u\") baten gainean doa.\nGiza existentziaren gaineko bere boterea, itzela da, Nabu baita pertsona bakoitzaren patua idazten duena, jainkoek erabaki duten bezala, erregistro sakratuen taulatxoetan. Beraz, bere gogoaren arabera, pertsonen bizitzaren iraupena luzatu edo labur dezake.\nIzenaren etimologia, eztabaidatu egiten da. Beharbada, \"nb\u00b4\"etik etor daiteke \"deitu edo iragarri\" esan nahi duena \"Deitua izan zena\"ren antzeko zeozer esan nahi duelarik, edo \"ne/abu\"tik etor daiteke, \"distiratsua\" esan nahi duena. Beste alde batetik, hegoaldeko eslabieran \"Nebo\"tik etor daiteke \"zeru bat\" esan nahi duelarik, edo baita \"paradisu bat\" (\"niebo\" polonierazko hitzarekin alderatuz). Antzinako sirierako erro ezezagun batetik ere etor daiteke.\nNabu, Biblian aipatzen da, \"Nebo\" izenarekin Isaias 46:1 eta Jeremias 48:1en.\nBritish Museumean, jatorrian, Tiglath-Pileser III.aren erregealdian, Nimruden (Biblian \"Calah\") altxatua izan zen Naburen estatua bat dago.\nBibliako astrologia berantiarrean, Nabu, Merkurio planetarekin lotuta zegoen. Jakinduria eta idazketaren jainko bezala, greziarrek Apolo zein Hermesekin alderatua izan zen, azken hau, erromatarrek, bere jainko propioa zen Merkuriorekin identifikatu zuena."}
{"id": "82240", "revid": "90204", "url": "https://eu.wikipedia.org/wiki?curid=82240", "title": "Shuttarna II.a", "text": "Shuttarna II.a, Mitanniko errege bat izan zen, K.a. XIV. mendean errege izan zelarik.\nArtatama I.aren semea, bere aitak hasitako Egiptoko faraoiekin ezkon aliantzen politikarekin jarraitu zuen, bere alaba Giluhepa Amenofis III.arekin ezkonduz. Shuttarna II.a eta Amenofis III.aren adostasun diplomatikoak, Amarnako Gutunetan agertzen dira.\nBere erregealdian, Mitannik, botere eta oparotasun maila handia lortu zuen. Egiptorekin muga zuen Siria iparraldean, mendebaldean Alalakhetik hasita, gutxi gora-behera Orontes ibaiaren ibilbidea jarraituz. Ekialdetik, garai horretan, Asiria bere mendeko erresuma zen. Hititek, iparraldetik inbaditzeko saiakera egin zuten, baina garaituak izan ziren."}
{"id": "82242", "revid": "58701", "url": "https://eu.wikipedia.org/wiki?curid=82242", "title": "Orontes", "text": "Orontes (grezieraz: \u1f48\u03c1\u03cc\u03bd\u03c4\u03b7\u03c2) edo Asi (arabieraz \u0627\u0644\u0639\u0627\u0635\u064a, \"Al-`\u0100\u1e63\u012b\"; turkieraz: \"Asi Nehri\"), Ekialde Hurbileko ibaia da. Libanoko Antilibano mendilerroan sortzen da; Libano eta Antilibano mendien artetik igaro eta Sirian sartzen da. Herrialde horretako mendebaldea zeharkaturik, Turkian sartu eta Mediterraneoan itsasoratzen da, 571\u00a0km inguruko bidea egin ondoren.\nGeografia.\nLibanoko Antilibano mendilerroan du iturburua, Bekaa haranean. Herrialde horretan 40\u00a0km egin eta gero, Sirian sartzen da, eta herrialdearen mendebaldea zeharkatzen du, hegoaldetik iparralderantz; bertan al-Ghab ordokian zehar igarotzen da. Turkian sartuta, mendebalderantz biratu ondoren, Samanda\u011fetik hurbil (Antakya iparraldea) Mediterraneora isurtzen da.\n571\u00a0km luze da, eta 24.660\u00a0km\u00b2ko arroa drainatzen du: % 69 Sirian, % 23 Turkian eta % 8 Libanon. Iparralderantz doan eskualdeko ibai bakarra da.\nHistoria.\nIbai garrantzitsua da, ez bakarrik geografiaren ikuspuntutik, baizik eta baita historiaren aldetik ere. Harana antzinako Kanaanen iparralde eta hegoaldearen arteko komunikazio bide garrantzitsua izan zen, nagusiki menditsua den toki batean. Orontes ibaia (\"Draco\", \"Typhon\" edo \"Axius\" ere deitua), Kanaan eta feniziarren eragin eremuaren iparraldeko mugatzat hartzen da. Orontes ibaitik gertu, Kadeshko gudua gertatu zen, historikoki ezagutzen den lehen guduetako bat (K. a. 1295).\nEkonomia.\nEz da nabigagarria, baina funtsezkoa da ureztatzerako, batez ere Sirian. Ibilguaren erdialdean dauden padurak, nekazaritza lur gehiago lortzeko drainatuak izan dira. Homs eta Hama artean, Mediterraneotik gertu dagoen al-Ghab izeneko lautada emankorretik igarotzen da; hau ureztatzeko ura ibaitik ateratzen dute, norien bitartez. Ureztatzeko ahalmena handitzeko, 1960ko hamarkadatik aurerra zenbait urtegi eraiki ziren; handienak al Rastan (228 m\u00b3-ko edukiera), Qattinah (200 m\u00b3) eta Mhardeh (67 m\u00b3) dira."}
{"id": "82243", "revid": "59723", "url": "https://eu.wikipedia.org/wiki?curid=82243", "title": "Antilibano", "text": "Antilibano \u2014\"Antilibano mendikatea\" izenaz ere ezaguna\u2014 () Siria, Libano eta Israelen artean dagoen mendikate bat da, hiru estatu horien arteko muga naturala dena.\nIparraldetik hegoaldera igarotzen da, Libano mendilerroarekiko eta Mediterraneoaren kostaldearekiko paraleloan. Eskualdeko mendirik garrantzitsuenetako bat Hermon mendia da, Siria, Libano eta Israelen arteko mugan dagoena.\nOrokorrean, mendikatearen batez besteko altuera handiagoa da iparraldeko zatian, eta hegoalderantz doan heinean jaisten hasten da; hor, azkenik, Golango Gainekin elkartzen da. Azken eskualde hori gaur egun Israelek kontrolatzen du, baina haren zati gehiena Siriak aldarrikatzen du, eta, beste zati txiki bat (Shebaako Etxaldeak), Libanok."}
{"id": "82244", "revid": "1545", "url": "https://eu.wikipedia.org/wiki?curid=82244", "title": "Hermon", "text": "Hermon \u2014 \"Hermon mendia\" bezala ere ezaguna\u2014 (arabieraz Jebel el Al Shaikh, hebreeraz \u05d4\u05e8 \u05d7\u05e8\u05de\u05d5\u05df, \"Har Hermon\"), Antilibano mendilerroko mendi bat da. Siria eta Libano arteko mugan dago, eta 2.814 metroko garaiera du. Siriaren, Libanoren eta Israelen arteko muga egiten du. Mendiaren ipar-mendebaldeko magala, Libanorena da, ekialdekoa, Siriarena, eta hegoalde eta hego-mendebaldeko magalaren 100 kilometro karratu, Israelen kontrolpean daude, 1967an Sei Eguneko Gerran lortutako garaipenaren ondorioz. Israelek mendiaren zati hori eta Golan bere lurraldera erantsi zituen 1980an. Siriak zein Israelek mendiko magaletan postu militar garrantzitsuak dituzte.\nHermon, Jebel esh Sheik bezala ezagutzen da (Yabal EL Shaikh) edo Hierarkaren Mendia. Agurearen Mendia edo Mendi Elurtua izenez ere ezaguna da. Izan ere, ia beti elurrez estalia dago; eta Agurearen Mendia deritzo druso santu handi baten omenez: Shaij Mohammad Abi Hl\u00e1l, Shaij Fadel izenez ezaguna, intelektuala eta olerkaria, islamiar egutegiaren 987. urtean jaio zena (1579an egutegi kristauan), beste idazle batzuek, aipaturiko santua, 1577an jaio zela diote, ash-Sha`tra herrixka batean, Antilibano mendilerroaren hegoaldean, Libanon, Hasbaiyah-Rashaiyah eskualdean, eta 1640ko abenduaren 7an hil zen (islamiar egutegiko 1050. urteko Sha'ban hilabetearen 22. egunean. Ain'Ata herrixkan hil zen, bizi izan zen leizetik oso gertu, 63 urte zituela.\nHermon mendiaren edertasuna arabiar eta hebrear olerkari askoren inspirazio iturri izan da. Ibai askok dute han iturburua, besteak beste Jordan ibaiak. Mendiaren magaletan, antzinako tenpluen hondarrak daude, horietako bat, ustez, Baal semitar jainkoaren omenezkoa (feniziar eta asiriar jainkoa), eta grezieraz idatzitako inskripzioak dituzten beste zenbait. Zenbaitek uste dute Jesusen antzaldatzea han izan zela; hala ere, tradizioz esaten da Bibliako Itun Berrian agertzen den gertaera hori Tabor mendian gertatu zela, hegoalderago, Israelen.\nHermon edo Jabal ash Shaikh (\u00abhierarkaren mendia\u00bb) Antilibano mendilerroaren hegoaldean dauden muino kate batez osatua dago, eta hiru tontor handi ditu. Horietatik garaienak 2814 metroko garaiera du, eta horrenbestez mendilerro horretako mendirik garaiena eta Mediterraneoko kostaldeko garaienetan bigarrena da (3.088 metroko Qurnat as-Sawda mendia da lehena)."}
{"id": "82246", "revid": "1545", "url": "https://eu.wikipedia.org/wiki?curid=82246", "title": "Jordan (ibaia)", "text": "Jordan, \u2014\"Jordan ibai\" bezala ere ezaguna\u2014 360 kilometroko luzera duen ibai estu bat da, Rift haran Handiaren iparraldeko zatia hartzen duena, plaka asiarra (azpiplaka arabiarra) eta plaka afrikarra banatzen dituen haustura tektonikoa. Antilibano mendilerroan jaiotzen da, Hermon mendiaren iparraldeko adarrean, nondik, Libano hego-ekialdea zeharkatuz isurtzen den, Israelen sartu eta Galileako Itsasoaren iparraldeko kostaldean bere urak isuriz (gaur egungo Kinnereth Lakua edo Bibliako Genesaret lakua). Degania kibbutzetik gertu dagoen laku honetatik berriz abiatzen da, lakuaren hegoaldeko kostaldean, bere iparraldetik hegoalderako ibilbidea mantenduz eta Israel eta Jordania arteko muga teoriko bezala balio duelarik, azkenik, Itsaso Hilean behin betirako itsasoratzen delarik.\nJordan ibaia, Lur Santuko handiena da, eta Kanaan eskualde historikoko garrantzitsuenetako bat, Orontes ibaiarekin batera. Aldi berean, Bibliako gertaera askoren eskenategi izan zen.\nDeskribapena.\nIbaia, zenbait errekasto txikien elkartzetik sortzen da: Hasbani, Warzani, Dom (edo Dan) eta Banyas. Guztiek, isurtze egonkor eta jarraikakoa dute, agorraldi eskasekoak. Jordan ibaiaren elikatzea hirukoitza da: Alde batetik, euri eta elurretatik dator (batez ere negukoak), beste batetik Antilibano mendilerroaren irtetze karstikoetatik, eta, azkenik, Hermon mendiaren elurraren urtzeagatik (udaberrian). Ibaiak, honela, azken urtaro honetako gehiengo absolutu bat erakusten du, eta bigarren gehiengo bat neguan, udan, agorraldi handia jasaten duen bitartean.\nJordanen ezaugarririk nagusiena, baina, Itsaso Hilerantz hurbiltzen doan heinean bere gazitasun maila igotzen doala da. Izan ere, Kinnereth edo Genesaret lakuan, oraindik geza sartzen da, baina ordutik aurrera, gazitu egiten da, Itsaso Hilean itsasoratu arte, gazitasunezko milako 325eko portzentajea batekin, ozeanoak baino %25 gaziagoa dena.\nYarmukek bakarrik, Jordanen ezker ibarreko ibaiadarra eta Siria eta Jordaniaren arteko muga dena, isurtzen du ur geza Jordan ibaiaren ibilgu nagusian.\nIbaiak, iparraldetik hegoaldera, 64 kilometro zeharkatzen ditu Hasbanytik Merom lakuraino, berak elikatua, ondoren, bere urek, beste 24 kilometroz jarraitzen dute Galileako itsasorantz, hau ere berak elikatua, bere ibilgua jarraitzen du, bihurgunetsua eta abiadura motelekoa bihurtuz, meandro ugariekin, Itsaso Hilean itsasoratu arte.\nBere distantzia, lerro zuzenean, Hermonetik Itsaso Hilerarte, 215 kilometrokoa da, baina bere bihurgune ugariak kontutan hartuz, 360 kilometro inguru neurtzen du. Ibaiaren batez besteko zabalera 27 eta 45 metro artekoa da, eta, bere sakonera, 1,5 eta 3,5 metro artekoa."}
{"id": "82248", "revid": "119347", "url": "https://eu.wikipedia.org/wiki?curid=82248", "title": "Galileako itsasoa", "text": "Galileako itsasoa edo Kinneret aintzira \u2014antzina: Genesaret aintzira edo Tiberiadeko itsasoa\u2014 (hebreeraz \u05db\u05b4\u05bc\u05e0\u05b6\u05bc\u05e8\u05b6\u05ea , \"Kin\u00e9ret\" hebreerazko \"kinor\"retik (kinnor) bere formagatik, Zenbakiak 34:11, Josue 13:27, eta arabieraz \"\u0628\u062d\u064a\u0631\u0629 \u0637\u0628\u0631\u064a\u0627\", \"Bujayrat Tibiriy\u0101\") mendebaldeko Asiako ur gezako laku bat da, Ekialde Hurbilean dagoena eta Israelen lurraldearen barnean, bere ipar-ekialdeko kostaldean dagoen 10 metroko zabalera duen kostalde lerro bat barne.\nBere jatorria tektonikoa da, Afrikako Rift Haran Handiarekin lotua dagoena, iparraldetik hegoaldera 21 kilometroko luzera eta ekialdetik mendebalderako 13 kilometrokoa , 48 metroko gehiengo sakonera eta, uraren mailaren azpitik, 212 metroko garaierarekin, munduko ur gezako lakurik baxuena bihurtzen duena. Bere sakonera gehieneko puntua, itsasoaren mailaren azpitik 260 metrora dago, bere zirkunferentzia gehiena 53 kilometrokoa eta bere hedadura 166 kilometro karratukoa diren bitartean.\nBeste iturburu batzuetaz gain, jasotzen duen ur gehiena, Jordan ibaitik dator, iparraldeko kostaldean itsasoratzen dena, eta lakuaren hegoaldetik ura ateratzen duena. Bere ibarrean dauden herri garrantzitsuak Tiberiades eta Ein Gev dira. Kanalizatze lan berriek, hiriak ur gezaz hornitzea ahalbidetu dute, baita herrialdearen hegoaldean dagoen Negev basamorturaino nekazaritza ureztatzea ere. Israelen kontsumorako eta ureztatzerako ur edangarriaren %30a ematen du.\nLaku hau garrantzitsua da kristauentzat, laku honen uren gainean, Jesus oinez ibili zela uste baitute. Lakua Biblian aipatzen da Israeleko erregeen garaitik. Mendebaldeko ibarrean, Tiberiades hiria dago, Herodes Antipasek, Tiberio erromatar enperadorearen omenez eraikia."}
{"id": "82249", "revid": "201", "url": "https://eu.wikipedia.org/wiki?curid=82249", "title": "Normandiako lehorreratzea", "text": ""}
{"id": "82251", "revid": "119347", "url": "https://eu.wikipedia.org/wiki?curid=82251", "title": "Herodes Antipas", "text": "Herodes Antipas (, \"H\u0113r\u01edd\u0113s Antipatros\"), Herodes Tetrarka izenaz ere ezaguna (Judea, K.a. 20 - Lugdunum Convenarum, 39) Galilea eta Pereako tetrarka izan zen (K.a. 4-39). Herodes I.a Handiaren eta Malthace samariarraren seme eta Herodes Arkelaoren anaia zen.\nErroman hazia izan zen, bere anaia Arkelaorekin eta bere anaiorde Herodes Filiporekin batera. Herodes Antiparen aita hil ondoren, Augusto enperadoreak Galilea eta Pereako tetrarkia eman zion. Bere anaiorde Herodes Filiporen emazte Herodiasekin ezkontza zalapartatsua izan zuen. Herodiasekin ezkondu ahal izateko, bere emazte legitimoa eta nabateoen (hiriburua Petran zuen arabiar herria) errege zen Aretas IV.aren alaba zena arbuiatu zuen. Haserre bizian, Aretasek Herodes Antipasi eraso zion, eta orduko hartan Siriako erromatar gobernaria zen eta geroago erromatar enperadore izango zen Viteliok eragotzi zuen Herodesen erabateko porrota.\nHerodes Antipasek bere aitaren eraikuntza lana jarraitu zuen. Seforis gotortu zuen eta bere hiriburu bihurtu; Perean Bet-Haramgo gotorlekua altxarazi zuen; eta, geroago, Tiberiades hiria (Tiberio erromatar enperadorearen omenez bataiatu zuena), Galileako itsasoaren ertzean, eta hiriburua hara eraman zuen (hiriak bere izena eman zion aintzirari, eta, denbora luzez, judutar kulturagune handia izan zen). Dirudienez, Herodiasek konbentzituta, Kaligulagana jo zuen, berriki enperadore izendatua izan zena, Judeako koroa eskatzera, une horretan bere iloba zen Herodes Agripa I.aren eskuetan zegoena. Erantzun gisa, Agripak Kaligula enperadoreari idatzi zion: bere osaba Herodesi leporatu zion partiarrekin Erromaren aurkako aliantza sekretu bat adostu izana. Ondorioz, Kaligulak, 39an, Herodes Antipas eta haren emaztea Saint-Bertrand-de-Commingesa (Lugdunum Convenarum) erbesteratzea agindu zuen, eta urte hartan bertan hil zen Herodes.\nHerodes Antipas Itun Berrian ageri da, Joan Bataiatzailearen hilketaren erantzule gisa, bere emazte Herodiasek konbentzituta (Markos 6:17-29, Mateo 14:3-12). Lukasen Ebanjelioan, Jesus Herodes Antipasen aurrean agertzen da, eta haren isekak jasaten ditu (Lukas 23:6-12)."}
{"id": "82252", "revid": "336", "url": "https://eu.wikipedia.org/wiki?curid=82252", "title": "Perea (eskualdea)", "text": "Perea (\"haratuagoko herrialdea\"), Herodes I.a Handiaren erresumako zati bat zen, Jordan ibaiaren ekialdean zegoena (gaur egungo Jordaniaren mendebaldeko zatian). Herodes Handiaren erresuma, Erromatar Inperioak, hiru zatitan banatu zuen. Herodes Antipasek Perea eta Galileako tetrarka bezala gobernatu zuen. Iparraldean, ekialdean eta ipar-mendebaldean, Dekapolisarekin, mendebaldean Samaria eta Judearekin eta, ekialdean eta hegoaldean, nabateoen erreinuarekin muga egiten zuen. Jordan ibaia, oso osorik igarotzen zen Pereako mendebaldetik, Judea, Samaria eta Dekapolisarekin zuen muga eratzen zuelarik. Pereako herri bat, Machaerus zen. Judea aldean, Perearekin mugakide ziren bi herri, Jeriko eta Qumran ziren. Perearen hegoalde eta hegomendebaldean zegoen Itsaso Hila."}
{"id": "82253", "revid": "71150", "url": "https://eu.wikipedia.org/wiki?curid=82253", "title": "Ameriketako Estatu Batuetako Senatua", "text": "Ameriketako Estatu Batuetako Senatua, (ingelesez \"United States Senate\"), Estatu Batuetako Kongresuaren bi ganberetako bat da, bestea Ordezkarien Etxea izanik. Halaber, \"ganbera gorena\" edo \"goi-ganbera\" ere deitzen zaio. Herrialdeko estatu bakoitzak, bi senatari aukeratzen ditu sei urteko eperako. Senatuaren egoitza, Washingtongo kapitolioan dago."}
{"id": "82254", "revid": "336", "url": "https://eu.wikipedia.org/wiki?curid=82254", "title": "Qumran", "text": "Qumran (; , \"Khirbet Qumran\"), Judeako basamortuko haran bat da, Itsaso Hilaren mendebaldeko kostaldean, Israelgo Kalia kibbutzetik gertu. Haran edo \"wadi\" honen garrantzia, Qumraneko hondakinen eta Itsaso Hileko Eskuizkribuak deritzen altxor arkeologikoa eta biblikoa gordeta zuten 1947an aurkitutako leizezuloen presentziagatik dator. Tokia, Joan Hirkanoren erregealdian edo aurretik eraikia izan zen, K.a. 134 eta K.a. 104 bitartean, eta okupazio maila ezberdinak izan zituen, ziur asko, 70. urtean gertatutako Jerusalemgo erorketara arte, noiz Titok eta Fretensis X Legioak, eseniarren finkapena suntsitu zuten 68an.\nKokapena.\nQumran, hondakin batzuei emandako gaur egungo arabierazko izena da, non eseniar zeritzen judutar elkartea biziko zen, Itsaso Hiletik 2 kilometrora eta Jerikotik 13 kilometrora dagoen terraza batean kokatuta daudenak, kostalde lerro estuaren atzean dauden amildegien gainean, Ayin Feshja oasitik gertu, Mediterraneo itsasoaren mailaren azpitik 375 metrora.\nHondakin hauetatik gertu, mendebaldeko harkaitzetan, leize-zulo multzo bat dago, non, 1947an, beduino batzuk, halabeharrez erroilu (liburu) batzuk aurkitu zituzten, testu erlijiosoak idatzita zituztenak. 1950ean hamaika leize-zulotan eginiko indusketek, tokian bizi izan zen \"Aliantzaren Elkartea\"ren araudi, estatutu, tesi eta historiari buruzko zenbait eskuizkribu aurkitzea ahalbidetu dute, baita, itunarteko liburu apokrifoak eta, ezagutzen diren hebreera eta arameraz idatzitako Bibliaren liburuetako bertsiorik zaharrenak ere. 1951tik aurrera, hondakinak ere induskatu ziren.\nHistoria.\nJatorrizko eraikuntza, K.a. VIII. mendekoa da, eta utzita, zenbait mende iraun zuen, eseniarrek berrerabili zuten arte; gotorleku txiki bat zen, barnean gelaren batzuk zituena eta ur hornikuntzarako uraska biribil batekin. Egileren batzuk, antzinako idazki batzuek \"Secacah\" deitzen duten tokia zela uste dute. Zutik geratzen zena, elkarte batek okupatu zuen K.a. 135ean edo urte batzuk lehenago, laukizuzen formako bi uraska, ubide sare bat eta buztingintzako bi labe gehitu zirenean. Elkartearen idazkiek, tokiari, Damasko bezala erreferentzia egin zioten.\nK.a. 100 inguruan, eraikuntza nabarmen zabaldua izan zen, pertsona gehiagori zerbitzatu ahal izateko. Ur hornikuntza sistema konplexuago bat eraiki zen, gertu zetorren urtaro korronte batek elikatutakoa eta tunel bat eta kanalen bidez, bilketa uraska handietara eramana, horietako hiru, oso handiak.\nSarrera babesten zuen dorre trinko bat altxatu zen, eta gordailu eta gela zabalak ere eraiki ziren, horietako bat, hormetan eserlekuak zituena, pertsona asko biltzeko egokia, eta beste bat, ondoan, erantsita zituen sukalde eta jakitokiekin, baxerekin eta jangela bezala funtzionatu zuela adierazten duten beste seinale batzuekin. Gela hauek erabiltzen zituzten pertsona gehienek, ez zituzten bertan modu iraunkorrean bizitzeko egokiak ziren instalakuntzarik, eta, beraz, zati bat, handik kanpora bizi zela suposatzen da, Ayin Freshja eta gertuko tokietako kanpamentuetan, non, gizonak eta emakumeak, nekazari edo artzain bezala aritzen ziren euren mantenua bermatzeko, leize-zuloetan aurkitutako elkartearen arauek agintzen zuten bezala.\nEraikin nagusiak 40x30 metroko neurria zuen, eta multzoa, zabaletara, 80 metrora hedatzen da eta, bere mendebaldeko hegalean, 90 metroko sakonera du, 40koa erdian eta 70 metrokoa ekialdeko hegalean.\nQumranen, idazkera hebreeraz idatzitako zenbait lerro zituen ostrakon bat aurkitu zen. Kontratu bat da, non, Honi izeneko gizon batek, bere ondasunak, eraikin bat, olibadi bat eta pikondo baratze bat, \"yajad\" (hebreeraz \"elkartuak\", elkartea) izeneko talde bati ematen dizkion. Irakurketa hau zuzena bada, Qumranen bizi zen elkartea identifikatzeko ebidentzia bezala balio du, eta taldeko partaideek euren buruari ematen zioten izena. Hitz hau, eseniarren beste eskuizkribu batzuetan ere agertzen da.\nMila eta berrehun hilobi aurkitu dira, harriz estaliak eta iparraldetik hegoaldera lerrokatuak, judutarren ohituraren aurka joanez. Lurperaketa gehienak, gizonezkoenak diren arren, emakumeenak eta umeen gutxi batzuk ere badaude. Antzerako judutar hilobiak aurkitu diren toki bakarra, hamabi hilobi inguru orotara, \"En el-Ghuweir\" da, Qumranetik 15 kilometro hegoaldera, non, askoz txikiagoak diren hondakinak dauden, K.a. I. mendekoak.\nAntzinako gotorlekua, dirudienez, lurrikara bat edo beste arrazoi batzuen ondorioz, K.a. 31n utzia izan zen, eta K.a. 4an berriz okupatua. Orduan berreraiki ziren instalakuntza guztiak. Lehen leize-zuloan aurkitutakoaren antzerako zeramika zati asko aurkitu da, baita erroilu edo liburuak uzteko erabilitako moduko pitxer bat ere, igeltsuz estalitako hiru mahai luze eta tokiaren okupazioaren azken garai honetan dataturik dauden zenbait tinta ontziz gain, eta, lehen solairuan, leize-zuloetan aurkitutako moduko eskuizkribuak kopiatu edo idazteko erabiltzen zen toki bat zegoela adierazten dutenak. Eraikina, 68an suntsitu zuten erromatarrek, eta eurek, han, denbora laburrez, postu militar bat mantendu zuten."}
{"id": "82258", "revid": "336", "url": "https://eu.wikipedia.org/wiki?curid=82258", "title": "Kubismo", "text": "Kubismoa 1907 eta 1917 bitartean Frantzian garatutako mugimendu artistikoa izan zen, Pablo Picassok eta Georges Braquek sortua. Mugimenduaren jarraitzaileak Jean Metzinger, Albert Gleizes, Robert Delaunay, Juan Gris, Mar\u00eda Blanchard eta Guillaume Apollinair izan ziren. \nLouis Vauxcelles kritikari frantsesak sortu zuen\u00a0 kubismo hitza. Zehazkiago, Vauxcellesek Braqueren \u00a0\"L'Estaque\" pinturen inguruan egindako kritikan du jatorria. Izan ere,\u00a0 kritika horretan zioen margolanak kubo txikiz eta irudi geometrikozosatuta zeudela. Horrela sortu zen kubismo kontzeptua.\nKubismoaren funtsa eta ezaugarriak.\nKubismoarekin artearen ikuspegi tradizionala desagertu egiten da. Naturako formak irudi geometrikoen bidez adierazten dira, lerroak eta gainazalak zatituz. Horrela,\u00a0 objektu baten zati guztiak plano berean irudikatuz \u00abperspektiba anitza\u00bb deritzona sortzen da. Horregatik, plano berean objektuaren ikuspegi desberdinak agertzen dira eta sakontasun-sentsazioa desagertu. Batzuetan, xehetasunak ezabatu egiten dira eta objektua itxura bakar batez irudikatzen da.\nKubismoan lantzen diren gaiak natura hilak, paisaiak eta erretratuak dira batez ere. Lehenengo etapan kolore monokromatikoak nagusitu ziren. Hurrengo etapetan\u00a0 zabalagoa izan zen kolore gama. \nHasieratik koadroak objektu gisa autonomia hartzen zuen. Pinturaz gain, era guztietako materialak\u00a0 gehitu ziren. Horrela sortu ziren collageak. \nArtelanen esanahia ez zenez automatikoa exegesi baten beharra zuten. Ondorioz, \u201ckritika\u201d obra bezain garrantzitsua bilakatu zen. Hortik aurrera, hurrengo abangoardia artistikoek eredu bera jarraitu zuten, hau da, obra guztiak exegesi batekin aurkezten zituzten.\nHistoria.\nKubismoaren erdigunea Paris izan zen eta aurrekariak Cezanne, Seurat eta Signacen lanak izan zituen. Gainera, oinarri gisa, kultura europarra eta afrikarra izan zituen. Picassok adibidez, kultura horien ezaugarri batzuk hartu zituen bere estiloa garatzeko, hala nola, formen sinplifikazioa eta perspektibaren haustura. \nBeste gertakari garrantzitsu bat argazkigintzaren agerpena izan zen errealitatea pinturetan baino modu zehatzagoan irudikatzen zuelako. Horrek figuraziotik abstrakziora bideratu zituen artistak. Ondorioz, irudiei zentzu berri bat eman zieten. \nArgazkigintzaz gain, garai horretako beste jakintza arlo batzuk ere gauzak ez zirela itxuraz diren bezalakoak adierazi zuten. Psikoanalisia, erlatibitatearen teoria eta laugarren dimentsioa zeuden jakintza horien artean. Horri guztiari esker garatu zen artearen ikuskera berri bat.\nEtapak:.\nKubismoa 1909tik 1912ra (kubismo analitikoa edo hermetikoa)..\nEtapa honetan, errealitatea aztertu eta elementu geometriko askotan deskonposatzen duen \u00abhizkuntza berri\u00bb bat landu zuten. Gainera, ikuspuntuak biderkatu egin ziren, eta horrek ikuspuntu errenazentista alde batera uztea ekarri zuen. Hori dela eta,\u00a0 publikoari aurkeztean eskandalua sortu eta kritika txarrak jaso zituen. Gama ia monokromatikoa erabili zuten, eta kolore grisa eta okrea nagusitzen ziren. Ingerada eten egingo da eta bolumen handiak bolumen txikiagoetan zatitzen dira.\nAldi hori kubismo hermetiko gisa ere ezagutzen da, irudikatutako ikuspuntu kopuruagatik lan batzuk kasik abstraktuak diruditelako. Hermetismora iristen da, baita ere, planoak bolumenetik independizatzen direlako. Beraz, zaila da figurazioa interpretatzea eta plano horiek irudikatzen duten objektua mentalki berreraikitzea. \nPicasso eta Braque izan ziren etapa hau garatu zutenak. Bi artistok jarraitzaile ugari izan zituzten. Horietatik esanguratsuenak Juan Gris eta Louis Marcoussis izan ziren. \nKubismoa 1912tik 1914ra (Kubismo sintetikoa)..\nBraquek egindako \"Le Pourtugais\" margonalak hasiera eman zion etapa honi. Izan ere, bertan hitzak eta zenbakiak agertzen ziren eta\u00a0 lehenengoa izan zen halako ekarpenak egiten. Gainera, collage teknikaren sustatzailea izan zen. Horri \"papier coll\u00e9s\" bezala ezagutzen zaio eta paper apainduak eta egunkariak zuzenean pinturetan itsastean datza.\nEtapa garatu ahala, askotariko materialez baliatzen ziren collageak osatzeko. Hala nola, partiturak, kartak, zigarro eta fosforo kaxak. Beraz, musika eta kafea bilakatu ziren bodegoien gai nagusiak. \u00a0\nObjektuak margolanetan zuzenean itsasten zituztenez, sortutako obrak figuratiboak ziren. Hori dela eta, argi ikus zitekeen irudikatu nahi zena. Ondorioz, etapa honetan sortutako pinturak, kubismo analitikoan egindakoak baino sinple eta ulergarriagoak izan ziren. \nKubismoa 1914tik 1919ra..\nHainbat iturrik kubismoa Lehen Mundu Gerrarekin amaitu zela diote 1914an. Hala ere, beste batzuk,1919ra luzatzen dute. Izan ere margolari kubistetako asko, frantsesak izateagatik, Lehen Mundu Gerrarako deitu zituzten, horien artean Braque, L\u00e9ger, Metzinger, Gleizes, Villon eta Lhote. Horrek aldaketak ekarri zituen mugimenduko artisten lanetan.\nAlde batetik, Juan Grisek kubismo ortodoxoa lantzen jarraitu zuen, baina estilo soilago eta sinpleago batean. Bestetik, Braquek kubismo sintetikoaren ildo beretik jarraitu zuen, bereziki collage teknikarekin. Horrez gain, margolari berriek hizkera kubista erabili zuten, hala nola, Maria Blanchardek.\nEmakume kubistak.\nMaria Blanchard.\nSantanderren jaio zen 1881ean eta Parisen hil zen 1932an. Bere ama haurdun zegoela izandako istripuaren ondorioz, Maria bizkarrezurreko deformazioarekin jaio zen. Horrek eragin zuzena izan zuen bere lanetan eta izaeran.\nBeste hainbat estilotan pintatu bazuen ere kubismoa izan zen egindako ibilbide artistikoa definitu zuena. Ibilbide horren bereizgarria izan zen gama kromatiko anitzagoa erabiltzea. Gainera bere objektuak ez dira garaiko artistek egiten zituztenak bezain abstraktuak. Horrez gain, pintura materikoa erabili zuen. Hau da, pintura kantitate handi eta oretsuen bitartez objektuei bolumen eta adierazkortasuna ematen zien.\nMaria Blanchardek amatasuna transmititzeko beharra zuen guztiaren gainetik. Sentimendu hori bere obra kubistetan eta ondoren egindako obra figuratiboetan islatzen zen. Azken obra horietan emakumeen eta haurren edertasuna erretratatu zuen. Adibide dira \"Naturaleza muerta\" (1918)\" eta \"Maternidad o Maternit\u00e9\" (1921)\" lanak.\nKubismoa Euskal Herrian.\nEuskal Herrian kubismoa ez zen bete-betean landu baina Euskal Herriko artista batzuen pinturetan kubismoaren eragina nabaritzen da. \u00a0Aurelio Arteta, Ramiro Arrue eta Jesus Olasagastiren lan batzuetan antzeman ditugu antzekotasun horiek. Izan ere, forma geometrikoak erabiltzen zituzten eta kolore monokromatiko eta okreak. Gama kromatiko hori kubismo analitikoan erabili izan zen batez ere."}
{"id": "82259", "revid": "336", "url": "https://eu.wikipedia.org/wiki?curid=82259", "title": "Santiago Cervera", "text": "Santiago Cervera Soto (Iru\u00f1ea, Nafarroa, 1965eko martxoaren 27a) Espainiako Alderdi Popularreko politikari nafarra da.\nUPN alderdian zegoela, 1995ean Iru\u00f1eko alkategaia izan zen. Nafarroako Osasun kontseilaria izan eta gero, 2003an politika utzi zuen. Politikatik kanpo Espainiako Zentro Kardiobaskularreko zuzendaria izan zen. 2007an egun berean ospatu ziren Nafarroako eta Espainiako hauteskundeetan, UPN nagusitu zela, Miguel Sanz presidenteak Espainiako Kongresuan diputatu izateko eskatu zion eta onartu zuen. 2008an Espainiako aurrekontu orokorren bozketan UPNk izan zuen jarrera dela-eta dimisioa aurkeztu eta Nafarroako Alderdi Popularraren sorreran parte hartu zuen.\nNafarroako PPko presidentea izan zen, harik eta 2012ko abenduaren 10ean hala espainiar kongresuko diputatu nola alderdikide izateari utzi zion arte, bezperan Guardia Zibilak atxilo hartu baitzuen gertaera \"rokanbolear\" baten kariaz. Izan ere, Nafarroako Kutxako presidente Jose Antonio Asiainek egindako salaketaren arabera, Santiago Cerverak sinatu gabeko mezua igorri zion 25.000 \u20ac eskatuz, harentzat informazio konprometigarria isilean gordetzearen truke. Guardia Zibilak zelatan jarri eta Cervera harrapatu zuen agindutako tokian bertan. Cerverak bere errugabetasuna mantendu zuen epailearen aurrean deklaratu eta gero ere."}
{"id": "82260", "revid": "1340", "url": "https://eu.wikipedia.org/wiki?curid=82260", "title": "New England", "text": ""}
{"id": "82261", "revid": "34497", "url": "https://eu.wikipedia.org/wiki?curid=82261", "title": "Surrealismo", "text": "Surrealismoa 1920ko hamarkadan sortutako arte modernoaren mugimendua da, Andr\u00e9 Breton bultzatzaile nagusi eta Paris erdigune eduki izan zituena, mundu osoan zabaldu bazen ere. Mugimendua margolaritza, zinema, literatura eta musika arloetan burutu zen batik bat eta aurreko hamarkadetan garatutako kubismoa ordezkatu zuen. Automatismo psikikoaren bidez ordu arteko gizarte moldeak eta arte eta kultura balioak irauli nahi zituen eta XX. mendeko artean eta pentsaeran eragin handia izan zuen. Surrealismoaren jarraitzaleei eta horiek egindako lanei surrealista deritze.\nLehenengo urteetan bat egin zuten artisten artean, Louis Aragon, Man Ray, Tristan Tzara, Paul Klee, Giorgio de Chirico, Salvador Dal\u00ed, Joan Mir\u00f3, Luis Bu\u00f1uel, Ren\u00e9 Magritte eta Max Ernst ditugu. Marcel Duchamp eta Frida Kahlo, besteak beste, surrealismotik gertu ibili ziren, ofizialki bat egin ez bazuten ere.\nIzenari dagokionez, hizkuntza gehien-gehienetan hartu izan dute frantsesezko jatorrizkoa hizkiz hizki. Hala ere, batzuen ustez egokiagoa izango zen \"superrealismo\" izena, esate baterako esperantoz egiten duten moduan.\nHistoria.\nSurrealista hitza Apollinaireren lan baten izenburuan agertu zen lehenengo aldiz: \"Les mamelles de Tir\u00e9sias, drame surr\u00e9aliste\" (1917, \"Tir\u00e9siasen titiak, drama surrealista\"). Surrealismoak dadaismoa du hurbileneko aitzidaria eta Andr\u00e9 Breton sortzaile eta bultzatzaile nagusia; Bretonek berak honela definitu zuen surrealismoa: automatismo psikikoa, pentsamenduaren benetako funtzionamendua hitzez, idatziz edo beste modu batez adierazten duena, adimenaren inongo kontrolik gabe eta edozein kezka estetiko edo moral baztertuz. Surrealistek ametsa, irudimena, grina, umore beltza eta erotismoa goraipatu zituzten, burgesiaren kulturaren eta indarrean zegoen ordenaren zapalkuntza era guztien aurka borrokatzeko. Aitzindaritzat zituen, besteak beste, Apollinaire, Baudelaire, Chateaubriand, Hugo, Jarry, Lautr\u00e9amont, Mallarm\u00e9, Nerval, Novalis, Poe, Rimbaud, Sade, Swift eta Freuden psikoanalisiaren teoria. 1919an Andr\u00e9 Breton, Louis Aragon eta Philippe Soupault-ek \"Litt\u00e9rature\" aldizkaria sortu zuten. Hasieran surrealistak inkontzientea eta beronen adierazgarritzat jotzen zituzten ametsa, eromena, sukar-ametsa ezagutzeko eta haietaz baliatzeko bilaketan ari izan ziren; horretarako idazketa automatikoa landu zuten, adimena eta borondatea saihesten zituen bat-bateko etorria. 1921ean argitaratu zen joera horretako lehen idazlana, Bretonek eta Soupaultek idatzitako \"Les champs magn\u00e9tiques (Eremu magnetikoak)\". 1924an Bretonek \"Manifestu surrealista \"idatzi zuen:\neta urte hartan bertan sortu ziren \"Bureau de recherches surr\u00e9alistes\" \"(Ikerketa surrealisten bulegoa)\" eta \"La r\u00e9volution surr\u00e9aliste\" \"(Iraultza surrealista)\" aldizkaria, lehenengo alean suizidioari buruzko inkesta bat plazaratu zuena. Bizitza aldatu nahiak jarrera politikoak hartzera eraman zituen surrealistak; hala, 1925ean gutunak idatzi zizkieten Paul Claudel idazleari, Aita Santuari eta Dalai-Lamari; espetxeak irekitzea eta gudarostea desegitea eskatu zuten, eta Rifeko gerraren aurka jardun zuten. Orduan hasi zituzten harremanak komunistekin eta orduantxe hasi ziren baita ere taldekoen arteko liskarrak: batzuek beren iraultza nahiaren ondoriotzat jotzen zuten militantzia komunista eta besteek surrealismoa arte sorkuntzari bakarrik zegokiola uste zuten. 1929an Bretonek \"Bigarren Manifestu Surrealista\" argitaratu zuen eta harekin bat ez zetozen kide asko mugimendutik kanpora bota zituen: Artaud, Desnos, Vitrac, Picabia, Queneau, Pr\u00e9vert, Bataille. \"La R\u00e9volution surr\u00e9aliste\" izeneko aldizkaria argitaratu zuten 1924tik 1929 arte, guztira 12 zenbaki idatziz. 1930ean surrealisten aldizkari berria argitaratu zen, \"Le surr\u00e9alisme au service de la r\u00e9volution\" \"(Surrealismoa iraultzaren zerbitzuan); Aragon, Eluard, P\u00e9ret eta Breton alderdi komunistan sartu ziren, baina 1933ean Breton eta Eluard alderditik bota zituzten. Gerora, Bretonek estalinismoa gaitzetsi eta harremanak izan zituen Trotskirekin. Aipatzekoa da, bestela, \"London International Surrealist Exhibition\" delakoa, 1936an eta Londonen egindako erakusketa.\n1938an nazioarteko erakusketa surrealista egin zen Parisen. Bigarren Mundu Gerrak surrealistak sakabanatu zituen eta surrealismoak behera egin zuen. Surrealismoaren eragina nabarmena da mendebaleko kulturan eta artearen alor guztietan. Surrealismoa pinturan, literaturan eta zineman gauzatu zen batez ere. Pintura estilo jakin bat ez denez, pintore espresionistak, abstraktuak, errealistak, klasizistak bildu zituen, XX. mendeko margolari surrealista garrantzitsuenak: Hans Arp, Salvador Dali, Marcel Duchamp, Max Ernst, Paul Klee, Ren\u00e9 Magritte, Joan Mir\u00f3, Francis Picabia, Pablo Picasso, Man Ray, Yves Tanguy. Idazle surrealisten artean hauek dira aipagarrienak: Louis Aragon, Antonin Artaud, Georges Bataille, Andr\u00e9 Breton, Ren\u00e9 Char, Paul Eluard, Benjamin P\u00e9ret, Philippe Soupault. Luis Bu\u00f1uel, Salvador Dal\u00ed, Jean Cocteau, Germaine Dulac, Jean Epstein eta Man Ray zinemagileak ere joera hauen jarraitzaile izan ziren.\nTeknika surrealistak.\nSurrealismoak dadaismotik hartu zituen zenbait argazki- eta zinematografia-teknika, bai eta objektuak sortzeko teknikak ere. Collagearen printzipioa hedatu zuten, eta elkarren arteko loturarik gabeko objektuak erabili zituzten halakoak egiteko, Max Ernsten poema ikusgarrietan, adibidez. Berak asmatu zuen \"frottage\"a (gainazal zimurtsuak paperaren edo mihisearen kontra igurtziz osatutako marrazkiak), eta 1926an Parisen margotutako \"Historia Naturala\" lanean aplikatu zuen, besteak beste.\nGorpu guztiz fina edo Hilotz paregabea sortu zuten; hainbat artistak figura edo testu baten zati desberdinak egiten zituzten, bata bestearen ondoren eta aurrekoak egin zuena ikusi gabe; papera tolestuta ematen zioten elkarri. Sortu zituzten kreaturek inspirazio-iturri gisa balio izan zioten Joan Mir\u00f3ri.\nLiteraturaren esparruan, surrealismoak iraultza handia eragin zuen lengoaian, eta konposizio-teknika berriak ekarri zituen. Ez zuenez onartzen ezein kultura-tradizio, ez gaiari ez formari zegokienez, metrika bazter utzi zuen, eta \"bertset\" deituriko adierazpide poetikoa hartu zuen beretzat: zehaztu gabeko luzerako bertsoa, errimarik gabea, eta erritmoaren barne-kohesioak lotzen duena soilik. Halaber, gaitegi garrantzitsua ez zutenez onartzen, errepresio psikologikoaren (ametsak, sexualitatea) eta sozialaren iturrietan bilatu zuten, eta, hartara, lirika humanizatu egin zen berriz, bangoardietako \"ismo\" intelektualizatu guztiek gizatasuna kendu baitzioten, espresionismoak izan ezik. Horretarako, ametsen transkripzioaren eta idazkera automatikoaren baliabideak erabili zituzten, eta prozedura metaforiko berriak sortu zituzten, irudi ameslaria esaterako. Hizkuntza lexikoaren ikuspuntutik ere berritu zen, eremu semantiko berriak sartuz eta erretorika adierazpen prozedura berriekin aberastuz. Horretarako, amentsen transkrizpioak eta idazketa automatikoa hartu zituzten baliabide gisa, eta prozedura metaforiko berriak sortu zituzten. Lexikoaren ikuspuntutik ere berritu zen lengoaia, eremu semantiko berriei lekua egin zitzaielako, eta erretorika aberastu egin zen adierazpen-prozedura berriei esker. \nFilmak.\nBestela, surrealistek \"Absurdoaren antzerkia\" delakoa inspiratu zuten, eta eragina eduki zuten halaber Laurel eta Hardy eta Marx anaiak aktoreengan.\nMusika.\nMusikari surrealistek harreman estuak eduki zituzten jazz eta blues estilo garaikideekin."}
{"id": "82264", "revid": "336", "url": "https://eu.wikipedia.org/wiki?curid=82264", "title": "Andr\u00e9 Breton", "text": "Andr\u00e9 Breton (Tinchebray, Orne, 1896ko otsailaren 19a \u2013 , 1966ko irailaren 28a) idazle eta poeta frantziarra eta surrealismoaren sortzaile nagusia izan zen. 1924an \"Manifeste du Surr\u00e9alisme\" idatzi zuen, abiapuntua izan zena.\nMedikuntza eta psikiatria ikasi arren, kultura arloan nabarmendu zen bereziki. Bestela, Frantziako alderdi komunistaren kidea izan zen. Haren herrialdeko kolonialismoaren aurka azaldu zen publikoki, Aljeriako gerra kritikatuz besteak beste.\nSurrealismoaren aitzindaria.\nBretonek medikuntza ikasketak egin zituen eta adimenaren gorabeherekin kezkatu zen batez ere ; I. Mundu Gerraren garaian erietxe psikiatrikoetan jardun zuen lanean.\nFreuden lanak ezagutu zituelarik, subkontzientearen kontzeptuak erakarri zuen batez ere. Eta kontzeptu horretan sakondu nahian hasi zen, hain zuzen ere, idazketaren inguruko esperimentuak egiten.\nBretonen literaturan antzematen denez, eragin handia izan zuten harengan psikiatriak eta olerkigintza sinbolistak, Apollinairek batez ere, eta haien eraginez elkartu zen, hasieran, higikunde dadaistaren jarraitzaileekin. Aipagarria da, alde horretatik, Bretonek Tzara dadaistarekin izan zuen gutun bidezko harremana, nahiz eta 1934 ingurutik aurrera heren arteko lotura hori eten egin zen.\n1919. urtean, Litterature aldizkaria sortu zuen Aragon eta Soupaultekin batera, eta surrealismoaren oinarrietako bat izango zen idazketa automatikoa lantzen hasi ziren bertan . 1922an surrealisten kongresu nazional bat proposatu zuen Bretonek, surrealismoak, higikunde literario soil izateaz haraindi, gizadia erro-errotik aldatzeko helburua duela zioen ideian oinarriturik. Kongresua ez zen aurrera atera ordea, eta orduan hasi ziren sortzen surrealismoaren jarraitzaileen arteko tirabirak eta hausturak, Breton, Tzara eta Aragonen arteko gorabeherak esaterako.\nGorabeherak gorabehera, Breton gelditu zen mugimendu surrealistaren buruzagi eta berak argitaratu zuen, 1924an, Surrealismoaren manifestua, higikunde berriaren printzipioak biltzen zituen agiria. Besteak beste, ametsaren eta erralitatearen arteko muga deuseztu nahi zuen surrealismoak, arrazoia eta eromena, objektibotasuna eta subjektibotasuna elkartu nahi zituen eta kontzientziaren mugak zeintzuk ziren ikertu nahi zuen.\nDena dela, benetako haustura 1929an gertatu zen, Bretonek Surrealismoaren bigarren manifestua argitaratu zuenean, nahiz eta oraindik ez zen garbi ikusi arrazoipolitikoak zeudela tarteko. Izan ere, Bretonek, heste surrealista askok bezala, harreman estua izan zuen ezkerreko alderdiekin eta herak ere alderdi komunistarekin bat egin zuen 1930ean, baina gero kaskartuz joan ziren alderdiarekiko harremanak eta 1935ean harreman hura eten egin zuen, nahiz eta marxismoaren ideiekiko hurbiltasuna antzeman zaion handik aurrera ere.\nHaustura haren ondoren Aragon, Tzara eta alderdi komunistarekin bat eginik jarraitu zuten beste zenbait kide egotzi egin zituen Bretonek bere taldetik.\nAlemaniarrek Frantzia okupatu zutenean, Bretonek Estatu Batuetara ihes egin behar izan zuen. 1940-1946 bitartean Estatu Batuetan bizi izan zen, baina urte hartan Frantziara itzuli zen. Bitarte horretan, 1942. urtean erakusketa surrealista bat antolatu zuen eta beste manifestu bat argitaratu zuen, besteak beste.\nLiteratura lanak.\nBretonen literatura lan nagusietako bat Soupaultekin idazketa automatikoan oinarriturik idatzi zuen Les Champs magnetiques (1920, Eremu magnetikoak) izan zen. Azpimarratzekoa da idazketa automatikoa ez zutela hartzen esperimentu soil gisa, literaturarako baliabide gisa baizik, testu puru eta garbiak sortzeko baliabide gisa, hain zuzen ere.Baina lan horrez gainera aipagarriak ditu Nadja (1928, Nadja) kontakizuna, eguneroko gertaerak ondoez psikologikoekin nahasturik agertzen dituen antinobela gisa har daitekeena ; L Immaculee Conception (1930, Sortzez Garbia), Paul Elouardekin batera idatzia ; ametsaren eta errealitatearen arteko lotura aztergai duten Les Vases Communicants (1932, Hodi komunikatzaileak), eta L Amour fou (1937, Maitasun eroa) etab.\nBaina lan horiez gainera, kontuan hartzekoak dira Bretonen lan teorikoak eta kritikoak : Les Pas perdus (1924, Urrats galduak), Le Surrealisme et la peinture (1926, Surrealismoa eta margolaritza), La Cle des champs (1953, Zelaietako giltza), etab."}
{"id": "82267", "revid": "336", "url": "https://eu.wikipedia.org/wiki?curid=82267", "title": "Ostadar", "text": "Ostadarra, halaber Erromako zubia edo uztargia, gertaera optiko eta meteorologiko bat da, zeruan, jarraikako argi zerrenda bat eragiten duena, eguzkiaren izpiek Lurreko atmosferan aurkitzen diren hezetasun tanta txikiak zeharkatzen dituztenean. Forma, arku kolore anitz batena da, gorria kanpoalderantz duena eta morea barnealderantz. Ez da hain ohikoa ostadar bikoitza, bigarren arku bat duena, ilunagoa, koloreen ordena alderantziz duena, hau da, gorria barnealderantz eta morea kanpoalderantz.\nOstadarrak, jarraikako kolore zerrenda bat erakusten duen arren, ohi, osatzen duten koloreak sei direla onartzen da: gorria, laranja, hori, berdea, urdina eta morea, argiaren maiztasunen deskonposaketen ondorio, eta hiru oinarrizko koloreek, eta hauek, euren arteko nahasketetan emandako beste hirurek emandakoek osatua, tradizionalki, 7 kolore aipatzen diren arren, urdina eta morearen artean anila jarriz.\nIzenak.\nSarreran emandako izenez gain, hauek dira \"Euskaltzaindiaren Hiztegia\"n aurkitzen ditugun beste aldaera batzuk: ortzadar () eta ostarku (), batzuetan ostilika.\nOstadarren zientziaren historia.\nDuela hiru mende baino gehiago, Isaac Newtonek, prisma baten bidez, Eguzkiaren argi zuriak, gorritik abiatutako koloreak zituela frogatu ahal izan zuen. Gorritik abiatu eta laranja, horia, berdea, urdina eta aniletik pasatuz, morera iritsi arte. Argiaren banaketa honek, eratzen duten koloreetan, argi zuriaren deskonposaketa izena jasotzen du.\nNewtonen esperimentua, errepikatzeko nahiko erraza da, ez baita tresna zientifiko berezirik behar aurrera eramateko. Gaur egun ere, lehen, bigarren eta goi hezkuntzako optika ikasleentzako esperimenturik eder eta hezitzaileenetako bat da.\nBaina Newton jaio baino mende mordo bat lehenago, naturak jada deskonposatu zuen eguzkiaren argia behin eta berriz gure arbasoen begien aurrean. Batzuetan, zirimiri baten ondoren, beste batzuetan, ekaitz baten ondoren. Egia esan, ostadarra, denbora luzez, gertaera harrigarri zein beldurgarria izan zen. Batzuetan, iragarpenen ekarle bezala hartua, beste batzuetan elezaharren inspiratzaile bezala, eta beti arte lan bat bezala, beti izan da miragarria gizakiarentzat.\nOstadarraren oinarrizko Teoria, baina, Newtonen aurrekoa izan zen. Lehenik Antonius de Deminik garatua 1611n, ondoren, Ren\u00e9 Descartesek berriz hartu eta findua izan zen. Ondoren, Ostadarraren Teoria Osoa, hasiera bezala, Thomas Youngek proposatu zuen, eta beranduago, xehetasunez Potter eta Airyk landua.\nBibliako istorioa.\nItun Zaharraren arabera, ostadarra, Jainkoak sortu zuen Uholde Handiaren ondoren. Istorioan, ostadarra, jainkoaren borondatearen adierazgarri bezala agertuko zen, gizakiei, Jainkoak berak Noeri eginiko promesa gogoratzeko, non Lurra, sekula gehiago eurite batekin ez zuela suntsituko zioen\n\"Nire arkua jarriko dut lainoetan, lurra eta nire arteko adostasunaren seinaleagatik izango dena. Eta lainoak lurrerantz etorraraziko ditudanean, orduan ikusi ahal izango da nire arkua lainoen artean. Eta gogoratu nire adostasunaz, ni, zuek eta bizidun ororen artekoa, eta ez dut berriz euriterik bidaliko bizitza suntsitzeko\" (Hasiera 9:13,15 RVA).\nAzalpen zientifikoa.\nEguzki argiak euri tantak zeharkatzen dituenean, hauek, norabide guztietan zabaltzeaz arduratzen dira, baina batzuetan, besteetan baino gehiago. Ostadarren eraketarekin zerikusia duten eguzki izpiak, euri tantetatik, bertan sartu aurretik zeramaten norabidearekiko 138 graduko angelu batekin irteten dira. Hau da \"ostadarraren angelua\", Ren\u00e9 Descartesek 1637an aurkitua. Argia 180 graduko angeluarekin irtengo balitz, orduan, etorri den tokitik itzuliko litzateke. Irteera angelua 138 gradukoa bakarrik denez, argia, ez da zehatz-mehatz bere jatorrirantz islatzen. Honek, ostadarra guretzat ikusteko modukoa izatea eragiten du, ez baikara zehazki Eguzkia eta euriaren artean aurkitzen. Honela, beti, ostadarrari begira jartzen bagara, eguzkia gure atzean egongo da.\nZehatzago esateko, argi horia da bere jatorrizko ibilbidearekiko 138 gradutara zabaltzen dena.. Gainontzeko koloreen argia, pixka bat ezberdinak diren angeluetan zabaltzen da. Ostadarreko kolore gorria, 138 gradu baino zertxobait gutxiagoko norabide batean zabaltzen da, argi morea, tantetatik, angelu handixeago batean irteten den bitartean.\nOstadarra \"egiten\" duten moduko eguzki izpi batek, bere norabidea hiru aldiz aldatzen du euri tanta batean zehar mugitzen ari den bitartean: Lehenik, tantan sartzen da, pixka bat errefraktatzea eragiten duena. Orduan, tantaren kontrako muturrerantz mugitzen da, eta honen barne aurpegian islatzen da. Azkenik, berriz errefraktatzen da, euri tantatik banandutako argi bezala irteten denean. Koloreetan deskonposatzea posible da, ur tantaren errefrakzio indizea, uhin luzera bakoitzerako, ostadarraren kolore bakoitzerako, pixka bat ezberdina baita.\nEguzkiaren argia, euri tanta askotatik irteten da aldi berean. Eragin konbinatua, euri tanta askok zabaldutako argi distira txikien mosaiko bat da, zeruan arku bat bezala zabaldua. Tanten forma eta tamaina ezberdinek, ostadarren koloreen intentsitateagan eragina dute. Tanta txikiek, ostadar zurbil bat eta pastel tonalitateak dituzten kolorekoak egiten dituzte; tanta handiek, kolore oso biziak eragiten dituzte. Gainera, tanta handiak, airearen erresistentziagatik zanpatuak dira erortzen diren bitartean. Distortsio honek, ostadarraren \"isatsa\"k, tontorrak baino kolore biziagoak izatea eragiten duena. Beharbada, hau izango da, ostadarraren amaieran urrezko txanpon distiratsuz betetako pertz bat dagoela dioen elezaharraren jatorria.\nBatzuetan, posible da bigarren ostadarra deritzona ikustea, zeina ahulagoa den eta koloreak kontrako ordenan dituen. Lehen ostadarra, soilik \"ostadar\" deitzen dena, beti barne arku bat da, eta ikusleagandik, bigarrena baino hurbilago dagoena. Bigarren arku hau, errefraktaturiko argia, eta ikus daitekeen espektroko kolore ezberdinetan banatua, atzeko ur gortina batean berriz errefraktatzen denean gertatzen da, honela, uhin luzeraren arabera, koloreak alderantzizko ordenan agertzen dira, uhin luzera handiagoa gorrian eta txikiagoa urdin eta morean.\nInteresgarria da, lehen eta bigarren ostadarren artean dagoen tartetik argirik ez dela agertzen aipatzea. Hau, zenbait behaketekin bat dator; hauek, bi arkuen arteko tokia oso iluna dela diote, bigarren arkuaren kanpoaldeko zatian eta lehenaren barnekoan, argi kopuru handi bat ikus daitekeen bitartean; hau, ostadarra eratzeko errefraktatu aurretik kontzentraturiko argi zuriaren islagatik da. Bi arkuen arteko toki ilun hau, ur gortinaren intentsitateagatik da, bere barnerantz, ahal duen argi guztia xurgatzen duena, eta, beraz, bigarren arkua, lehenaren isla da ikuslearen norabidean eta \"Alexandroren Zerrenda\" bezala ezagutzen da.\nTeorikoki, eguzki izpiak hiru, lau edo bost aldiz euri tanten barnean islatu ondoren, beste hainbeste ostadar sor daitezke. Hirugarren eta laugarren arkuak, ikuslea eta eguzkiaren artean daude, baina, eguzki argi zuzena, ostadar ahulekin alderatuz oso distiratsua denez, beharbada, gertaera hau ez da sekula ikusiko. Baina, bosgarren ostadarra, lehena eta bigarrena gertatzen diren zeru toki berean gertatzen da, eta ikusi beharko litzateke, bere argi ahulagatik ez balitz. Posible da, laborategiko esperimentu batean, 13 ostadar ikusgarri lor daitezkeela frogatzea, baina, logikoki, bere intentsitatea nabarmen jaisten da.\nBatzuetan, lehen eta bigarren arkuak oso distiratsuak direnean, lehenaren barnean hirugarren bat eta bigarrenaren kanpoaldean laugarren bat ikus daitezke. Arku hauei, arku supernumerario deritze eta argi interferentziazko efektu bereziengatik gertatzen dira.\nOstadar bat ikusten duen norbaitek, egia esan, ez dabil toki finko batean dagoen zer edo zer ikusten. Ostadarra, mamu bat, irudi bat baino ez da. Esaten denez, hegazkin txiki bateko bidaiari batek, behin, pilotuari, ostadarraren erdialdea zeharkatzeko eskatu zion. Ostadarra sekula ez zen hazten hegazkina harengana zihoan heinean. Handik denbora batera, ostadarra desagertu egin zen, hegazkinak, euriak ostadarra eragiten zuen tokitik kanpo hegan egin baitzuen. Honela, bidaiari inuzente hau, ostadarraren artetik hegan egiteko gogoarekin geratu zen.\nPertsona batek ostadar bat ikusten duenean, benetan ikusten duena, euri tanta batzuek zabaldutako argia da. Lehen ikuslearen ondoan dagoen beste pertsona batek, beste tanta batzuek zabaldutako argia ikusiko du. Honela, eta xelebrea dirudien arren, bakoitzak bere ostadar propioa ikusten duela esan daiteke, beste batzuek ikusten dituztenekiko ezberdina (literalki ezberdina).\nBaldintza atmosferikoak eta behaketa tokia bikainak badira, orduan, euriak eta Eguzkiak elkarrekin lan egiten dute argi eraztun oso bat eratzeko, ostadar biribila deitua, 2007ko abuztuak 6an Malasiako Langkawi uhartean ikusi zena bezala. Ohiko ostadarretan, gorria da kanpoaldeko kolorea, eta morea barnekoa, baina biribiletan, kontrako ordenan daude.\nOstadar bat ikusteko baldintzei dagokionez, ikuslea, euria eta tanta esferikozko euri baten artean (euri uniformea) egotera mugatzen da. Posible da ikusleak, euria, bera dagoen tokian uniformea ez dela uste izatea, baina bai izan behar du ostadarra egongo litzatekeen tokian. Eta noiz dira tantak esferikoak? Tantak, esferikoak dira, abiada konstante edo uniforme batean erortzen direnean. Hau, posible da grabitate azelerazio baldintzetan, airearen oposizio indar likatsuak kontutan hartuz. Tanten abiadura uniformea dela betetzen denean, tantak, orduan, gutxiengo azaleran gehiengo bolumen bat hartzen du (esfera). Bakarrik baldintza hauetan da posible tanta barneko argi zabaltzea, eta, beraz, ostadarra, baina, esferaren aldaketa arinek, ostadar batean aldaketa ezberdinak eman ditzakete. Beraz, euria ez da bizia izan behar, ezta aireak eragindakoa ere. Horregatik ez da ikusten ostadarra euria eta eguzkia dagoen oro.\nGarrantzitsua da Eguzkiaren altuera ikustea, batek ostadar bat ikusten duenean, batek, ostadar horretaz zenbat ikus dezakeen jakiten laguntzen baitu: eguzkia zenbat eta beherago egon, altuagoa izango da ostadarraren tontorra, eta alderantziz. Lurrazaletik pixka batt altxa daitekeen batek, ostadar batzuk ostertzetik behera jarraitzen dutela ikusiko luke. Mendi altuak eskalatzen dituztenak, batzuetan, ostadar biribil osoen zati handi bat ikusi ahal izan dute. Baina mendiak eurak ere ez dira ostadar biribil oso bat oso-osorik ikusteko haina altuak.\nHegazkin pilotuek, batzuetan, ostadar biribil osoak ikusi izana aipatu dute, baina bitxia baldin bada ere, gainerako bidaiarientzat oharkabean pasatu izan dira. Hau, hegazkineko leihoak oso estuak direlako izan daiteke, eta, beraz, ikuspen eremu txikia eskaintzen dute, pilotuak duen ikuspen eremu handia ez bezala."}
{"id": "82268", "revid": "56334", "url": "https://eu.wikipedia.org/wiki?curid=82268", "title": "\u00c9dith Piaf", "text": "\u00c9dith Piaf (jaiotza izenez: \u00c9dith Giovanna Gassion; Paris, 1915eko abenduaren 19a - Grasse, Itsas Alpeak, 1963ko urriaren 10a) frantziar abeslari bat izan zen, music-hall arloan oso famatua. \"La M\u00f4me Piaf\" ezizenaz ere ezaguna, abesti arrakastatsuak interpretatu zituen, \"La vie en rose\" besteak beste. Halaber, zineman eta antzerkian ere ibili izan zen.\nDroga-menpekotasunak eta alkoholismoak jota gazte hil zen, 48 urte baino ez zituelarik.\nGaur egun berari dedikatutako museoa dago haren jaioterrian, Parisen.\nBizitza.\nEdith Giovanna Gassion izenez jaio zen, 1915eko abenduaren 19an. Haren autobiografian azaldu eta gerora elikatu izan zuenez, Belleville kaleko 72. zenbakian jaio zen, farola baten azpian. Haren jaiotza aktak, aldiz, Parisko Thenon ospitalean sortu zela esaten du. Edonola ere, auzo, giro eta zirkunstantzia txiro gogorrean hazi eta hezi zen. Akrobata zuen aita, Louis Alphonse Gassion, eta kantari erraria ama, Annetta Maillard, jatorri italiar-berberekoa. Haurtzaroa gordina izan zuen, txirotasuna eta gaixotasuna ezagutu zituen, eta bere amonak gidatutako prostibuluetako giroa bizi izan zuen, harekin hezi izan baitzen batez ere.\nHamalau urte zituela Pigalleko kabaretetan kantuan hasi, eta 20 urterekin kaleratu zuen lehen diskoa, Louis Leplee enpresa gizonak lagunduta. Hark \"La M\u00f4me Piaf\" ezizena jarri zion: Neskatila enaratxoa. Erail egin zuten gizon hura, eta berriro ere hutsetik hasi behar. Asko markatu zuten bi pertsona ezagutu zituen geroxeago: Raymond Asso konpositorea, maitale eta gidari bilakatu zuena, eta Margueritte Monnot pianista, bizitza osoan alboan izango zuena.\nLehenago sortua izanagatik ere, 1946an grabatu zuen \"La vie en rose\", zeinetan maitasunari kantatzen baitzion, gizon batenganako maitasunari zehatzago, garai hartako begi eta sentimenduekin kantatu ere, egun bogako dagoen kontzeptu bat erabiliz, maitasun erromantikoz: \u00abBere besoetan hartzen nauenean/ eta leun hitz egiten didanean/ bizitza arrosa koloreko ikusten dut\u00bb.\nNew Yorken ezagutu zuen Marcel Cerdan boxeolaria. Sutsuki maitemindu zen hartaz ere, baina urtebete geroago hil zen hegazkin istripu batean, 1949an. Hari eskaini zion \"Hymne \u00e0 l'amour\" ezaguna.\nNazioarteko izar bilakatua zen 1950eko hamarkadan: Jacques Pill kantariarekin ezkondu zen, eta Charles Aznavour eta Georges Moustakiren maitale ere izan zen, haien ibilbide musikala bultzatzeaz bat. Hamarkada hartako bigarren erdialdean osasun arazoak ugaldu zitzaizkion, alkohol gehiegikeriek kalte egin baitzioten haren gorputz txikiari. Medikuek oholtza gaineko jarduna utz zezan aholkatu zioten 1960an. Baina Piafek nahiago zukeen hiltzea kantatzeari lagatzea baino. 1961ean kontzertu historikoa eskaini zuen Parisko Olympia antzokian, hura hondamenditik ateratzen lagunduz. Orduan estreinatu zuen \"Je ne regrette rien\", hainbat eta hainbat lagunen aurrean. Han ziren, besteak beste, Alain Delon, Louis Armstrong, Paul Newman, George Brassens, Duke Ellington eta Jean-Paul Belmondo. Gerora film askotan entzun izan den kantua da, Christopher Nolanen \"Inception\"en, kasurako; Jasone Osororen \"12etan bermuta\" nobela kaleratu berrian ere sarri aditzen da.\nGibeleko gaitzak jota zendu zen Edith Piaf, 1963an, 47 urte zituela. Jaio zen lekutik gertu, haren izena daraman plazatxo bat dago egun."}
{"id": "82269", "revid": "28807", "url": "https://eu.wikipedia.org/wiki?curid=82269", "title": "Inpresionismoa", "text": ""}
{"id": "82270", "revid": "448", "url": "https://eu.wikipedia.org/wiki?curid=82270", "title": "Inpresionismo", "text": "Inpresionismoa XIX. mendearen azken herenean Frantzian, Parisen bereziki, sortu eta garatu zen pintura-joera eta estiloa da, arte modernoaren mugimendu nagusietakoa. Artista inpresionistak 1860an hasi ziren publikoki agertzen.\nInpresionismoaren ezaugarriak.\nErrealitatearen eta argiaren unez uneko aldaketak irudikatu nahiak elkarganatu zituen artista inpresionistak. Bestalde, pintura errealistaren kontrako erreakzioa ere izan zen, neurri batean. Inpresionistek paisaiak margotu zituzten batez ere, eta izadiari modu objektibo batez begiratzen eta norberak harekin zuen harremana adierazten ahalegindu ziren. Haien koadroetan ez dago ez islarik ez marrarik, eta lausoa da gauzen arteko muga. Margolari inpresionista nagusiak \u00c9douard Manet, Claude Monet, Camille Pissarro, Pierre-Auguste Renoir, Alfred Sisley eta Edgar Degas izan ziren. 1886an desegin zen inpresionisten taldea. Mugimenduak iraultza estetiko bat ekarri zuen, eta eragin handia izan zuen geroko margolari askorengan. XIX. mendearen azken herenean, Europan oro har, eta Frantzian bereziki, bizi zen krisi-giroak berak eraginda agian, aurrerapen tekniko asko eta handiak gertatu ziren, eta garapenaren azkartasun horrek modak eta gustu estetikoak azkar aldatzea ekarri zuen aldi berean.\nTeknika modernoak inoiz ez bezalako dinamismoa txertatu zuen bizitzari buruzko jarreran, eta azkartasun- eta aldaketa-sentimen horrek inpresionismoan aurkitu zuen bere adierazpidea. Inpresionismoa hiriko artea izan zen, bai hiria paisaia gisa ezagutarazi eta pintura landatik hirira itzularazi zuelako, bai munduaren hiri-ikuspegia zuelako eta kanpoko inpresioen aurrean gizon tekniko modernoaren neurriz gaineko urduritasunez erreakzionatu zuelako. Gotikoarekin eta Erromantizismoarekin batera, Mendebaldeko artearen historiaren bidegurutze nagusietako bat izan zen. Izan ere, pinturaren historian, joera dinamikoaren goren unea izan zen inpresionismoa, eta munduaren Erdi Aroko irudi estatikoa behin betiko desegitea ekarri zuen.\nExistentziaren mugimendu betierekoan, une baten adierazpena dira irudi inpresionistak. Argia, airea eta eguratsa irudikatzeko moduak, margoa zabalduta eroan ordez orbanetan eta puntutan deskonposatzeak, argiaren islaren eta itzal argituen jokoak, margozko puntuen pilpira eta dardarak, pintzelkadaren zabaltasun, arintasun eta askatasunak, margotzearen bat-batekotasunak, marrazki azkar zirriborratuek, irudi itxuraz iheskor, axolagabe eta zabarrak, eta, aldi berean, irudiaren zabarkeria birtuosoak..., horiek guztiak etengabe mugitzen eta aldatzen ari den errealitate dinamiko horren sentimena baizik ez dute adierazten.\nInpresionismoa, esperientziaren elementu optikoak elementu kontzeptualetatik deslotzean eta ikusgarritasunaren autonomia goratzean, aurreko mugimendu guztietatik aldendu zen. Inpresionismoaren aurreko artearen irudikapenak irudi kontziente batean oinarritu ziren bitartean \u2014uniformetasun-itxura eman arren modu heterogeneo batean osatua eta kontzeptu eta sentimen-elementuez eratua\u2014, inpresionismoak ikusgarritasun hutsaren homogeneotasuna lortzea izan zuen helburua.\nInpresionistentzat irudikatutakoaren ikusgarritasuna zen garrantzitsuena, eta uko egin zioten gaiaren elementu literarioei, pintura bere bitarteko berezienetara murrizteko. Ez zuten paisaiez, izadi hil eta erretratuez beste gairik onartzen, edo, bestela, dena hartzen zuten \u00abpaisaiatzat\u00bb edo \u00abizadi hiltzat\u00bb, margolanetan \"pinturaren funtsa\" nagusitu zedin. Hain zuzen ere, gaiak tonuen arabera eta ez gaiaren arabera tratatzeak bereizi zituen inpresionistak gainerako pintoreengandik.\nInpresionismoak bi dimentsioko gainalde batera murriztu zuen errealitatea, eta bi dimentsio horien barruan, ertzik gabeko arrasto sistema batera; uko egin zion plastikotasunari eta marrazkiari; objektuaren forma espazialari eta linealari. Baina irudiak dinamismoan eta sentsualtasunean irabazi zuena argitasunean galdu zuen, eta jendeari handiagoa iruditu zitzaion galera irabazia baino. Inpresionisten irudi azkar formagabeak adar-jotzea iruditu zitzaion hasieran jendeari. Gaur egun, ordea, ikusmolde inpresionista da munduaz dugun irudi optikoaren osagai nagusietako bat. Inpresionistek erabili zituzten koloreek aldatu eta desitxuratu egin zituzten gure ohiko esperientzietako irudiak. Horregatik, objektu jakin batekin lotzen dugun \u00abkolore mentalak\u00bb, ohitura eta esperientzia luze baten ondorio baita, alde batera baztertzen du inpresio konkretua, berehalako pertzepzioaren bidez lortua.\nAzkenik, ikusmolde inpresionistak beste aldaketa sakonago bat eragin zuen errealitatearen ohiko irudian, ez baitzituen erakusten koloreak dagokion objektuari lotutako kalitate konkretu gisa, gertaera kromatiko abstraktu, gorpuzgabe eta materiagabe gisa baizik. Eta hala, suaren koloreak distira galdu zuen, urarenak gardetasuna, eta abar, zeren inpresionismoak azaleko kolore gorpuzgabeez margotzen baititu objektuak.\nMugimendu inpresionista.\nInpresionismoa pintore independente eta gazte batzuek abian jarri zuten abentura izan zen. Pintore horiek \u2014Claude Monet, Pierre-Auguste Renoir, Camille Pisarro, Alfred Sisley, Paul C\u00e9zanne, Edgar Degas eta Berthe Morisot, nazkaturik eta haserre Parisko Erakusketa ofizialean parte hartzen uzten ez zietelako, erakusketa publiko bat antolatu zuten Nadar argazkilariaren etxean, Parisen, 1874ko maiatzaren 17ean. Hara azaldu zen kritikari batek Moneten \"Inpresioa, eguzkia sortzen\" margolana irrigarri utziz \"Le Cbarivari\" aldizkarian egin zuen kritika garratzetik sortu zen gero inpresionista izendapena :..\u00ab Que repr\u00e9sente cette toile? Impression ! Impression, j'en \u00e9tais s\u00fbr. Je me disais aussi puisque je suis impressionn\u00e9, il doit y avoir de l'impression l\u00e0-dedans \u00bb (inpresioa, dio Boulevardetako prentsako aprobetxategi horietako batek, erakusketa horretan barrez lehertu beharrean, inpresioa, ziur naiz. Nik ere gauza bera nioen neure artean, inpresionatua nago-eta, izango da inpresiorik hor barruan.). Hitza, baina, iraingarria izatetik kalitatearen sinonimo izatera igaro zen denborarekin. Taldea 1886an desegin zen, zortzigarren erakusketaren ondoren. Gero, inpresionismotik beste pintura-joera bat sortu zen, postinpresionismoa, eta C\u00e9zanne hil zenean desagertu zen, 1906. urtean.\nXVII. eta XVIII. mendeetan literaturak izan zuen garrantziaren ondoren, eta Erromantizismoan musikak, XIX. mendearen erdialdetik bukaera arte pinturaren aroa izan zen. Pintura gainerako arte-mota guztiak baino aurreratuagoa zegoen, eta literaturakoak baino kalitate handiagoko emaitzak sortu zituen, batez ere Frantzian. Han esaten zenez, garai hartako poeta handienak pintore inpresionistak berak izan ziren.\nPintura inpresionistak ezagutarazi zituen sentipenak poesiara eta musikara ere zabaldu ziren, arte mota horien adierazpideak pinturaren moldeetara egokituta, betiere.\nBaina inpresionismoa arte guztiak menderatu zituen estiloa izateaz gainera, balio orokorreko azken estilo \u00abeuroparra\u00bb izan zela ere esan daiteke. Mugimendu hura desegin zenez gero, ez artean ez kulturan ez da estilo-batasunik izan. Dena dela, inpresionismoa ez zen bat-batean sortu, ez bat-batean desagertu ere. Delacroix eta Constable izan zituen aitzindarietako batzuk: batak kolore-osagaien legea eta itzalak margotzeko modua aurkitu zituen; besteak, berriz, koloreak izadian dituen eraginen konposizioa. Delacroix eta Constablerekin hasi zen, halaber, ikusmenaren dinamizazioa, inpresionismoaren funts nagusia. Barbizongo eskolako pintoreen ekarriak ere garrantzi handia izan zuen. Baina talde-mugimendu gisa hartuta, hura sortzeko ezinbestekoa izan zen hiriko pinturaren esperientzia (Manet eta Monetek eman zituzten lehenengo urratsak), batetik, eta jendearen jarrerak elkartzera bultzatu zituen gazte argi haien batasuna, bestetik.\nPostinpresionistak.\nVincent van Gogh, Paul Gauguin eta Henri de Toulouse-Lautrec margolariek, beste hainbaten artean, postinpresionismo izeneko mugimendua osatu zuten.\nMusika eta literatura inpresionista.\nClaude Debussy eta Maurice Ravel musikagile inpresionistatzat hartu ohi dira modu zabalean. Literaturan, Baudelaire, Rimbaud, Virginia Woolf eta Joseph Conrad nabarmentzekoak dira."}
{"id": "82271", "revid": "219", "url": "https://eu.wikipedia.org/wiki?curid=82271", "title": "Arte moderno", "text": ""}
{"id": "82272", "revid": "92184", "url": "https://eu.wikipedia.org/wiki?curid=82272", "title": "Bilboko Arte Ederren Museoa", "text": "Bilboko Arte Ederren Museoa Bizkaiko hiriburuan dagoen arte museo zaharrena da, margolaritza eta eskultura bilduma nabarmena duena. Fernando Urrutia arkitekto bilbotarrak diseinatu zuen eraikin klasikoa. Ordutik hainbat areto eta eraikin berri gehitu zaizkio museoari. Azken zabalpena 2001. urtean egin zuten, eta 2022an berriro hedatzeko lanetan ari dira.\nArte erakusketak egiteaz gain, Bilbon egingo diren hainbat proiektuen erakusketak ere antolatzen dira noizbehinka. Horrez gain, \"Zinemateka\" delako programaren barnean garai ezberdinetako zinema emanaldiak eskaintzen dituzte.\nCasilda Iturrizar Parkearen barruan dago kokatuta, Abandoko auzoan. Alboan Farolen basoa eta Arriagaren monumentua ditu.\nHistoria.\n1908an sortuta, sei urte geroago inauguratu zuten, Laureano Jado eta bestelako ongileei esker. 1939an bat egin zuen arte modernoaren museoarekin, eta 1962an \"monumentu nazional\" izendatu zuten.\nAzken urteotan, azkenik, berriztatze lanak egin izan dituzte, Luis Maria Uriarte arkitektoaren gidaritzapean. 2013ko urtarrilak 20ra arte Fernando Boteroren erakusketa egongo da ikusgai Museoko BBK aretoan.\nInstituzioak eta egoitzak.\nArte Ederren Museoa.\nBilboko Arte Ederren Museoa 1908an sortu zen eta 1914ean ireki zituen ateak, hiria bizitzen ari zen gorakada ekonomiko eta urbanistikoa kontuan izanik banakoen zein bertako instituzioen borondateak gidatua. Bere helburuak garai hartan hiria edozein gizarte modernotan ezinbestekoak ziren espazioez hornitzea eta komunitate artistikoari ereduzko modelo historikoak ematea zen beraien formakuntza osatzen lagundu ahal izateko.Honetarako ezinbestekoa izan zen proiektuaren gauzatzerako Laureano Jado enpresari eta filantropoak utzitako balio handiko funts artistikoa. Jadoren ekarpenari segituan beste dohaintza garrantzitsu batzuek jarraitu zioten, hala nola, Antonio Plasecia, jabeen korporazioak, Gernikako Batzarretxeak edo Bilboko Kontsulatuak. Manuel Losada margolari bilbotarra museoaren sustatzaile nagusietako bat izan zen, Atxuriko ospitale zibil zaharreko Arte eta Lanbideen Eskolan kokaturiko museoaren lehen egoitzako lehendakaria izateaz gain.\nArte Modernoaren Museoa.\nGazte artistek beste zentro artistikoekin hartu-emanen bidez eta baita Euskal Artisten Elkarteak antolaturiko geroz eta ohikoagoak ziren gaur egungo artearen erakusketen progarmazioari esker, \u201carte modernoa\u201d deiturikoarengatik jakin nahi geroz eta handiagoa nabarmentzen zen hiriko inguru sozial eta kulturalean. Horrek Arte Ederren Museoa sortu zutenengan arte garaikiderako beste zentro bat irekitzeko giro bikaina sortu zuen. Horrela, 1924ko urriak 25ean Arte Modernoaren Museoak bere ateak irekiko ditu Musika Kontserbatorioak kokatu zegoen Aldundiarena zen leku berean. Museo berria bere garairako oso berritzailea zen izpirituarekin jaio zen, izan ere, Estatuko gainontzeko ekimen museistikoekin alderatuz desberdintasun handia zegoen irizpideen eguneratzeei eta hartutako arriskuari zegokionez.\n1919ko Nazioarteko Erakusketa, Berastegi Eskoletan antolatua, izan zen, zalantza izpirik gabe ekimen honen sorkuntza piztuko zuena. Ez bakarrik bertan parte hartu zuten nazioarteko eta bertako artistengatik, baizik eta antolatzaileek arte garaikidearekin hartu zuten konpromezuarengatik. Bertan Aldundiak Cassat, Gauguin, Sidaner, Cottet, S\u00e9rusier eta Anglada, Camarasa, Nonell edo Canalls espainiarren pieza multzo bat erosi zituelarik bere konpromezua erakutsiz. Hauek denak museoaren funtsaren parte izango dira. Zuzendari-artisten tradizioari jarraiki Aurelio Arteta margolari euskalduana izendatuko dute zuzendaria, hau 1936an Gerra Zibila lehertzen den momenturaino mantenduko delarik bertan.\nEraikuntza berria.\nGerrak modu ezberdinean eragin zuen bi museoetan. Arte Ederreko Museoaren bilduma Bilboko Uribitarteko gordailura eraman zen bitartean, Arte Modernoaren Museoko lanak erbesteratuak izan ziren. Lanen berreskurapena botere berriaren premiazko erabakia izan zen, behin hauek berreskuraturik eta garai hartararte gordetzen ziren lokalak erabilgarritasunik gabe, espazio berri baten premiaz ausnartu zen. 1939an, gerra amaitu zen urtea, Aldundia eta Udala garai hartan hiriko zabalgunean kokaturiko hiru nazioen lorategia deiturikoan (gaur egungo Casilda Parkea) eraikiko zen eraikin berria bien artean ordaintzea hitzartu zuten.\nEraikina, Fernando Urria eta Gonzalo C\u00e1rdenas arkitekto gazteek diseinatu zuten, eta museo historiko handietan inspiratu zen seguruenik, bereziki Prado Museoan. Forma Neoklasikoetan oinarritu zen, harria eta adreilu gorria nahasiz. Lanak 1945ean amaitu ziren eta 1962an Monumentu Nazionala izendatu zuten.\nBilboko Arte Ederren eta Arte Modernoaren Museoa brrizendaturiko espazio berri honen zuzendari Manuel Losada hautatua izan zen, Arte Ederren Museoaren zuzendari izandakoa hau sortu zenetik. Karguan 1949an hiltzen denerarte egongo da. Nahiz eta luzez bi museoek bere izen propioa izan, biak leku berean ezartzearen ondorioz bi instituzioak batean elkartzea ekarriko du. \u00a0\nZabalkuntzak.\nManuel Losadaren ondoren Cristiano Lasterra egon zen zuzendari moduan, zeinak bere aurrekarien politikarekin jarraitu zuen 1973an hil zen arte.\u00a0 Bere zuzendaritzapean korporazioek eraikinari hegal bat gehituz museo neoklasikoa zabaltzea erabaki zuten. \u00c1lvaro L\u00edbano eta Ricardo de Beascoa Jauregui, proiektatu zuten, Mies van der Rohen arkitekturak eragindako material moderno, lerro minimalista eta modu ausartagoan eginiko eraikuntza da. Eraikin honek erakusketaren espazioaren beharrari eta arte joera berriek zekarzkiten erakusketa ezaugarri berriei erantzuten zien. Arkitektura berri hau 1970ean inauguratuko da, ordudanik arte garaikidearen saila hartuz.\nBasterraren heriotzaren ondoren, Javier Bengoechea eta Jorge Barandiar\u00e1nek hartuko dute kargua, zeintzuek zabalpen eta hobekuntza lanak egingo dituzten, besteak beste, espacio eta instalazio berrien antolaketa (erakusketa aretoa, areto nagusia, lan grafikoen kabinetea) eta zerbitzu berrien hornidura (Errestaurazio, Katalogazioa, Dokumentazio eta Hezkuntza sialak, baita liburutegi,\u00a0 zinematika, liburu denda eta kafetegia).\nLaurogeita hamargarren hamarkadan jabeak ziren instituzioak, Bilboko Udala, Bizkaiko Foru Aldundia eta Eusko Jaurlaritza, ekipamentu kulturalek hirian zuten protagonismo geroz eta handiagoaz jabeturik Museoaren \u201cErreforma eta Zabalpena Plaza\u201d sustatu zuten.\n1996an, Miguel Zugazaren zuzendaritzapean, plan horren esleipenerako lehiaketa iragarri zen. Aukeratu zen proiektua Luis M\u00aa Uriartek egindakoa izan zen, zeinak instalakuntza eta zerbitzuen hobekuntza bilatzen zuen bi eraikinak (neoklasikoa eta zabalkuntza) lotuz eta galeria baten bidez elkartuz eta ,aldi berean, bi eraikuntzak errespetatuz. Gainera, hainbat espazio libre uzten zituen bisitariei ematen zitzaizkien zerbitzuak eta\u00a0 erakusketa guneak handitzeko. Museoko sarrerak aldatzen zituen Arriagaren Monumentua eta Chillida plazan birkokatuz, eta irisgarritasun plan bat proposatzen zuen. Lanak 2001eko azaroan amaitu ziren. \u00a0\nGaur egungo egoera.\n2000. urtean instituzioek Bilboko Arte Ederren Museoa Fundazioa sortzea erabaki zuten . Patronatua da gobernu organoa, bertan daude instituzioetako ordezkariak, pertsona fisiko edo juridikoekin batera, zeintzuek beraien jarduera museistikoaren\u00a0 ekarpenengatik edo ezagutzagatik sorkuntzaren helburuak lortzen laguntzen duten. 2008an Bilboko Arte Ederren Museoak \u201c100 urte historia 10 mendeko artea\u201d lelopean bere lehen mendeurrena ospatu zuen.\n2009ko maiatzean I\u00f1aki Azkuna Bilboko alkateak beste zabalkuntza bat egiteko aukera aipatu zuen publikoki. Eraikuntzak zabaltzeko dituen muga urbanistikoak direla eta, beste behin, bigarren egoitza bat egiteko aukera proposatzen da, Bertara lekualdatuko liratekelarik funts berrienak, zeintzuek biltegiratuak dirauten hein handi batean.\nGuar egun museoak 13.914m\u00b2 -ko gainazala du, horietatik 5089 erakusketa iraunkorrari eskainitako \u00a033 aretoetan banatuak eta 1142 aldi baterako erakusketara bideratuak. Gainerakoa\u00a0 bisitarien harretarako eta langileen zerbitzuetarako erabilia.\nMiguel Zugaza da 2017. urtetik eta gaur egun arte, museoaren zuzendaria.\nBiduma iraunkorra.\nSarrera.\nBilboko Arte Ederren Museoko bildumak 10000 pieza baino gehiagoko ondare multzo garrantzitsu bat gordetzen du: 1500 margo inguru, 400 eskultura, paper gaineko 6500 lan eta arte aplikatuko mila pieza inguru. XVIII. Mendetik gaur egun arteko Europako eskola\u00a0 nagusien adibide nabarmenak gordetzen ditu, baita ere besteohiz kanpoko bilduma batzuk ere, hala nola, Ekialdeko artearen Palacio bilduma,\u00a0 XIV-XVI. Mendeetako Manisesko zeramika bilduma, brontze etrusko, italiko, erromatar eta iberikoen Taramona-Basabe bilduma, K.a. VI. mendean datatuak.\nEskola espainiarreko margoak inter\u00e9s berezia du, ondorengo egileak biltzen dituelarik: Greko, Morales, Ribera, Murillo, Zurbar\u00e1n, Paret eta Goya, besteak beste. Margo flandriar eta holandarra ere garrantzia du, Gossart, Benson eta Coecke, Mandijn, Vredeman de Vries, De Vos, Jordaens, Van Dyck, Grebber edo Ruisdael modukoekin. 2012an museoak Lucas Cranach Zaharraren lan esanguratsu bat gehitu du bildumara: Lukrezia (1534). Gainera, artista euskaldunen\u00a0 bilduma garrantzitsuena du eta zentzu horretan bere funts artistiko eta dokumental, ikerkuntza tradizoagatik eta artistenganako gertutasunagatik goreneko erreferentzia instituzioa da.\nAparteko aipua merezi du paperaren gaineko lanaren funtsak,\nDurero, Van Meckenem, Georg Pencz, Goltzius, Rembrandt, Piranesi, Goya, Fortuny, Carlos de Haes, C\u00e9zanne, Picasso, Duchamp, Lipchitz, Utamaro, Hokusai, Rouault, Hockney, Allen Jones, Immendorff, Bacon eta Saura, eginiko estampa eta grabatuekin ,besteak beste.\nAretoetan zehar eginiko ibilbidean ondorengo artisten lan esanguratsuak ikus daitezke: \u00a0Bermejo, Benson, Mandijn, Vredeman de Vries, Cranach el Viejo, De Vos, Moro, S\u00e1nchez Coello, El Greco, Pourbus, Gentileschi, Ribera, Zurbar\u00e1n, Van Dyck, Murillo, Arellano, Mel\u00e9ndez, Bellotto, Mengs, Goya, Paret, Villaamil, Ribot, Zamacois, Madrazo, Gauguin, Cassatt, Sorolla, Guiard, Iturrino, Ensor, Regoyos, Romero de Torres, Zuloaga, Sunyer, Arteta, Guti\u00e9rrez Solana, V\u00e1zquez D\u00edaz, Lipchitz, Delaunay, Gonz\u00e1lez, Gargallo, Bacon, Palazuelo, Oteiza, Appel, Chillida, Caro, Millares, T\u00e0pies, Saura, L\u00fcpertz, Kitaj, Blake, Arroyo eta Barcel\u00f3, beste batzuen artean."}
{"id": "82273", "revid": "336", "url": "https://eu.wikipedia.org/wiki?curid=82273", "title": "Brittany Murphy", "text": "Brittany Anne Murphy, Brittany Bertolotti jaiotza izenez, (Atlanta, Georgia, Ameriketako Estatu Batuak, 1977ko azaroaren 10a - Los Angeles, Kalifornia, Ameriketako Estatu Batuak, 2009ko abenduaren 20a) aktore estatubatuarra izan zen."}
{"id": "82274", "revid": "336", "url": "https://eu.wikipedia.org/wiki?curid=82274", "title": "Alexis Bledel", "text": "Kimberly Alexis Bledel (Houston, Texas, Ameriketako Estatu Batuak, 1981eko irailaren 16a - ) aktore eta modelo estatubatuarra da. \"Gilmore Girls\" telesailean Rory Gilmoren papera antzezteagatik ezaguna da.\nBere aita Martin Bledel argentinarra da eta bere ama Nanette Blake mexikarra da, hori dela eta, bere ama hizkuntza gaztelania da."}
{"id": "82275", "revid": "336", "url": "https://eu.wikipedia.org/wiki?curid=82275", "title": "Rosario Dawson", "text": "Kimberly Rosario Dawson (New York, New York, Ameriketako Estatu Batuak, 1979ko maiatzaren 9a - ) aktore eta abeslari estatubatuarra da."}
{"id": "82276", "revid": "336", "url": "https://eu.wikipedia.org/wiki?curid=82276", "title": "Jaime King", "text": "Jaime King (Omaha, Nebraska, Ameriketako Estatu Batuak, 1979eko apirilaren 23a - ) aktore eta modelo estatubatuarra da."}
{"id": "82277", "revid": "105290", "url": "https://eu.wikipedia.org/wiki?curid=82277", "title": "Montardo", "text": "Montardo edo Montarto Ekialdeko Pirinioetako eta Kataluniako mendia da, Arango haranako (Lleida) eskualdean kokatutakoa."}
{"id": "82278", "revid": "105290", "url": "https://eu.wikipedia.org/wiki?curid=82278", "title": "Colomers (mendia)", "text": "Colomers edo Gran Tuc de Colomers Ekialdeko Pirinioetako eta Kataluniako mendia da, Arango haranako (Lleida) eskualdean kokatutakoa."}
{"id": "82280", "revid": "105290", "url": "https://eu.wikipedia.org/wiki?curid=82280", "title": "Ilargi ostadar", "text": "Ilargi ostadarra (ostadar zuria bezala ere ezaguna), gauez gertatzen den ostadar bat da. Ilargi ostadarrak benetan dizdira ahulekoak dira, Ilargitik iristen den argi urriaren ondorioz. Ohiko ostadarrak bezala, ilargi ostadarrak, beti daude ilargiaren argi eremutik zeruaren kontrako aldean.\nIlargi ostadar bat gertatzeko baldintzarik hoberenak honako hauek dira:\nZaila da ilargi ostadar batean koloreak ezberdintzea, argia, orokorrean, ahulegia baita begiko konoak, koloreak ikustea ahalbidetzen duten zelulak, kitzikatu ahal izateko. Baina, aldiz, argazki kamerak bai dira kolore ezberdinak ezberdintzeko gai. Bere edertasunagatik, gizakiarentzako ikuskizun eder bat da, nor beti harritu den gertaera honetaz.\n2008ko urriak 19an, goizeko 4ak aldera, Alacanteko probintziako Denia hirian, ilargi ostadar bat ikusi ahal izan zen, ilargia, oso-osorik, ikusten zen zeruaren laurden bat hartzen zuen zirkulu baten barnean inguratzen zuena."}
{"id": "82281", "revid": "90523", "url": "https://eu.wikipedia.org/wiki?curid=82281", "title": "Kono (zelula)", "text": "Konoak \u2014giza anatomiari eta, oro har, ornodun guztien anatomiari dagokionez\u2014 begietan dauden zelula mota bat dira. Kono forma dutelako dute izen hori. Makilak bezala, betsarean daude, \"kono eta makilen geruza\" deritzonean. Makilak sentiberak zaizkie iluntasunari edo argi urritasunari; konoak, berriz, sentiberak zaizkie argiari, eta koloreak ikustea ahalbidetzen dute. Argitasun handia behar da konoek beren eginkizuna egin dezaten. Hiru kono mota daude, bakoitza oinarrizko kolore bati sentibera zaio (gorria, berdea eta urdina), eta koloreak ikusteko elkarrekin lan egiten dute. Kono bakoitzak, espektro zerrenda estu batean argia xurgatzeko prestatutako opzinak ditu. Burmuinak, koloreak, hiru kono moten kitzikapenagatik interpretatzen ditu. Giza begi normal baten erretinan, hiru kono daude, bakoitza uhin luzera bati sentikorra, erradiazio elektromagnetikoak jasotzen dituztenak, argi-izpiak, ondoren, inpresio optikoak bihurtuko direnak. Konoak, argi kuantoen metatzaileak dira, informazio hau, ikusmenaren organoaren bulkada elektrikoetan bihurtzen dutenak."}
{"id": "82282", "revid": "536", "url": "https://eu.wikipedia.org/wiki?curid=82282", "title": "Makila (zelula)", "text": "Makilak edo makilatxoak, giza anatomiari eta, oro har, ornodun guztien anatomiari dagokionez, begietako erretinan dagoen zelula mota bat da, zilindro formakoa. Konoak sentiberak zaizkie argiari eta koloreei; makilak, berriz, sentiberak zaizkie argi urritasunari eta zuri-beltzari. Erretinaren inguruan daude makilak, eta ikusmen periferikoaren osagai nagusia dira. Makilek ahalbidetzen dute gaueko ikusmena, argiari sentiberagoak direnez. Esan bezala, argi urritasunera egokituak daude; argitasun handia baldin badago, gainezka egiten dute."}
{"id": "82283", "revid": "336", "url": "https://eu.wikipedia.org/wiki?curid=82283", "title": "Karanthir", "text": "Tolkienek idatzitako Silmarillion bere liburuan, Ardaren hasiera kontatzen duena, Karanthir, Iluna deitua, Noldor printze bat da, F\u00ebanorren semea. Bere aita eta anaiekin, Melkor edo Morgoth Erdialdeko Lurralderantz jazarri suntsitzeko eta Silmarilak berreskuratzeko zin egin zuen.\nMorifinw\u00eb ere deitua, Quenya hizkuntzan \"Finw\u00eb iluna\" esan nahi duena. Bere amak, Karnistir deitu zuen \"Aurpegi Gorria\" esan nahi duena, haserre bizian jartzeko zuen erraztasunagatik. Izaeraz, bere aitaren antzekoena zen; bere harrotasunagatik. F\u00ebanorren semeek ia harreman oro galdu zuten Sindarrekin, Thingolekin haserretuz, hau, ez baitzen Noldorretaz fidatzen.\nBera eta bere gudalostea, gainontzeko bere senideetatik aparte bizitzera joan ziren Helevorn laku ingurura eta Rerir mendiaren azpian. Ered Luin edo Mendi Urdinetatik hain hurbil egotearen ondorioz, Belegost eta Nogrodeko nanoekin harremana izan zuen, eta, beraz, Ered Luin eta Beleriand arteko trafiko guztia, batez ere metal preziatukoa, Karanthirren eskuetatik pasa zen. Edainak iritsi ondoren, Karanthir ez zen hauekin oso lagunkoi azaldu, Angbandeko orkoek, Haladim herria Thargelion hegoaldean eraso zuten arte. Herri horren erresistentzia miretsita, orkoak garaitzen lagundu zien, eta bere lurretan bizitzea eskaini zien, baina hauek uko egin zioten.\nDagor Bragollatx guduan, Karanthirrek hegoalderantz ihes egin behar izan zuen bere lurrak Glaurungek suntsitu zituenean. Bere noraezeko bizitza utzi zuen, Doriath erregea hil ondoren, Silmarila, bere seme Dior Elutxilengana pasa zenean, eta, hau jakin zuenean, Zelegormek bere anaiak bildu zituen eta Menegrothera joan ziren, berreskuratzeko asmoz. Elfoen arteko bigarren guduan hil zen Karanthir."}
{"id": "82284", "revid": "336", "url": "https://eu.wikipedia.org/wiki?curid=82284", "title": "Cynthia Watros", "text": "Cynthia Watros (Lake Orion, Michigan, Ameriketako Estatu Batuak, 1968ko irailaren 2a) aktore estatubatuarra da.\nBiografia.\nIkasketak Bostongo unibertsitatean amaitu ondoren New Yorkera joan zen lanera. Bertan Broadway antzoki famatuan lan egin zuen eta baita telebistarako hainbat paperetan. Emmy sari bat irabazi zuen \"The guiding light\" telesaileko paperari esker."}
{"id": "82285", "revid": "512", "url": "https://eu.wikipedia.org/wiki?curid=82285", "title": "Halo (gertaera meteorologikoa)", "text": "Halo bat troposferan suspentsioan dauden izotz partikulek eragindako efektu optiko bat da. Izotz partikula hauek, argia errefraktatzen dute, ilargia edo eguzkiaren inguruan kolore espektro bat eratuz.\nEzaugarriak.\nErradioa, orokorrean, 22\u00bakoa da, 46\u00bako kasuak ere ematen diren arren, orokorrean, barnealderantz, kolore gorrixkak izateko ohitura dute, eta, kanporantz, horia, urdin argia eta berdea.\nHaloaren barnean, zeruak, bere kanpoaldean baino ilunagoa dirudi. Haloak, kolore zuriko edo tonalitate zurbileko eraztunak dira, ilargiaren edo eguzkiaren inguruan eratzen direnak. Kasu honetan, eragiten dituzten mekanismo fisikoak, zirru motako hodei altuak eratzen dituzten izotz kristaletan gertatzen diren isla eta errefrakzio prozesuekin zerikusia du. Motarik ohikoena, izotz kristal hexagonaletan gertatutako errefrakzio prozesuek eragindakoa da. Kasu honetan, zirkuluaren diametroa hain da handia, batek, beso bat Ilargia edo Eguzkirantz begira jartzen badu, eta bestea, haloaren edozein puntutara begira, besoen arteko angelua 22\u00bakoa dela.\nAtmosfera, elkarren artean harremanetan dauden zati sistema bat da, non aldagaietako batzuk, presioa, altuera, argia, haizea, zurrutada korronteak, tenperatura, planetaren errotazio eta translazio mugimenduak, eguzkiaren eta Ilargiaren presentzia, itsasaldiak, atmosfera osatzen duten elementuak, lurraren magnetismoa, elektrizitate estatikoa, osin eta tontor topografikoak eta askoz gehiago diren, Von Neumannek dioenez.\nHezetasunak, lurraren magnetismoaren ondorio diren beste faktore batzuetaz gain, behe laino bihurtzeko joera du, ondoren, beste aldagai batzuk parte hartu ondoren, argi izpiak zabal ditzaketen izotz kristalak eragin ditzakeena, argi haloak sortuz, eguzki, ilargi edo argi artifizialaren ondorioz dela ere.\nEuskal Herrian.\nBada aldagai bat zeinean haloaren biribila ez den oso agerikoa, baina eguzkibegiaren alde banatara, ezker-eskuin, bi argitasun nabari ikusten diren: parelioa da hori. 2021eko maiatzaren 4an, ilunabarrean, Araba eta Gipuzkoa arteko mendialde inguruan, halo bat ikusi ahal izan zen, eta biharamunean, Gipuzkoako kostaldean eta iluntzean halaber, parelio bat ikusi zen argi eta garbi."}
{"id": "82286", "revid": "336", "url": "https://eu.wikipedia.org/wiki?curid=82286", "title": "Devon Aoki", "text": "Devon Edwenna Aoki (New York, New York, Ameriketako Estatu Batuak, 1982ko abuztuaren 10a - ) aktore eta supermodelo estatubatuarra da."}
{"id": "82287", "revid": "336", "url": "https://eu.wikipedia.org/wiki?curid=82287", "title": "Carla Gugino", "text": "Carla Gugino (Sarasota, Florida, Ameriketako Estatu Batuak, 1971ko abuztuaren 29a - ) aktore estatubatuarra da. \"Spy Kids\" film-trilogian Ingrid Cortezen papera egiteagatik ezaguna da."}
{"id": "82288", "revid": "336", "url": "https://eu.wikipedia.org/wiki?curid=82288", "title": "Marley Shelton", "text": "Marley Eve Shelton (Los Angeles, Kalifornia, Ameriketako Estatu Batuak, 1974ko apirilaren 12a) aktore estatubatuarra da \"Valentine\", \"Sugar &amp; Spice\", \"Bubble Boy\" bezalako pelikuletan eginiko interpretazioarengatik ezaguna."}
{"id": "82290", "revid": "536", "url": "https://eu.wikipedia.org/wiki?curid=82290", "title": "Menegroth", "text": "Tolkienen legendarium ospetsuan, Menegroth, Thingol eta Melianen ezkutatutako mantsioa eta Beleriandeko Doriath hiriko Elfo Grisen hiri-gotorleku sekretua. Bere izenak, sindarinez, \"mila leizezuloak\" esan nahi du.\nIzarren Aroen amaieran, Belegosteko nanoek, Thingol erregeak eskatuz, Sirion ibaiaren ibaiadar zen Esgalduin ibaiaren hegoaldeko ibarreko harkaitzetan zulatua zegoen bizileku eder hori eraiki zuten. Hirira, ibaiaren gainean zegoen harrizko zubi bakar bat zeharkatuz bakarrik iristen zen, hiria erraz erasoa izatea eragozteko, Melkor edo Morgothen izakietatik, Melianen Gerriaren efektu magikoengatik babestua zegoen arren.\nSindarrek basoak maite zituztenez, Menegrotheko gela eta leizezuloak, harrizko hegazti, animalia eta zuhaitzekin zizelkatuak zeuden, eta iturriz, kristaleko lanparaz eta tapizez beteak, non Erdialdeko Lurraldea eta Bedeinkatutako Erresumaren historia irudikatuta zegoen. Itsasoaren ekialdean zegoen tokirik ederrena zela esaten da. Finrod honetan inspiratu zen Nargothrond sortzerakoan. Menegrothek aurrera egin zuen Izarren Aroetan, baita Eguzkiaren Lehen Aroaren zatirik handienean ere, baita Beleriand osoa gerran zegoenean, Doriath, Melian Maiaren botere magikoek babestua baitzegoen.\nHala ere, Silmarilen madarikazioak, azkenik, Thingolen hilketa eragin zuen Menegrothen bertan, nanoen esku, eta Melianen alde egitea, eta, beraz, Doriath osoa babesik gabe geratu zen. Hala eta guztiz ere, ez ziren orkoak izan suntsitu zutenak. Menegroth, bi aldiz arpilatua izan zen: lehenik, Nogrodeko nanoek, Thingol hil ondoren, eta, ondoren, F\u00ebanorren semeek, Dior bertan errege zenean. Menegroth suntsitua izan zen, eta, ondoren, itsasoan urperatu zen, gainontzeko Beleriandekin batera."}
{"id": "82291", "revid": "1545", "url": "https://eu.wikipedia.org/wiki?curid=82291", "title": "Luis X.a Frantziakoa", "text": ""}
{"id": "82292", "revid": "56334", "url": "https://eu.wikipedia.org/wiki?curid=82292", "title": "Eriba-Adad I.a", "text": "Eriba-Adad I.a, Asiriako erregea izan zen K.a. XIV. mendearen lehen erdialdean, K.a. 1392tik K.a. 1366 arte.\nZiuraski, Mitanniren basailua edo mendekoa zen. Baina, erresuma hau, Mitanni, alegia, gudu dinastiko batean nahastu zen, Tushratta eta honen anaia zen Artatama II.a eta ondoren, azken honen semea zen Shuttarna II.aren artean, Shuttarna, hurriten errege deitua izan zelarik, bere asiriar mendekoen artean sostengua bilatu zuena. Hurritar-Asiriar aldea, Mitanniko gortean agertu zen, Eribaren seme eta oinordeko izan zen Ashur-uballit I.aren erregealdipean abantaila hartu zuena."}
{"id": "82293", "revid": "96586", "url": "https://eu.wikipedia.org/wiki?curid=82293", "title": "Bideak, aldapak eta bihurguneak", "text": "Bideak, aldapak eta bihurguneak Juan Luis Zabalaren liburu bat da, Elkar argitaletxeak argitaratutakoa.\nArgumentua.\nBizikleta maite duen neska gazte bat, neba txirrindulari profesionala duena eta bera ere kirol horretan saiatzen dena: horra protagonista eta kontalaria, hilabetean zehar idatzitako egunerokoaren bitartez bere kezka eta gorabeherak agertzen dituena. Bizitza ez da ziklismora mugatzen, ordea: hor daude liburuak, musika, mutilak... txirrindularitzaz gain."}
{"id": "82294", "revid": "336", "url": "https://eu.wikipedia.org/wiki?curid=82294", "title": "Leontopolis", "text": "Leontopolis (\"lehoien hiria\"), ptolomeotar dinastiaren garaian, greziarrek, Behe Egiptoko XI. nomoari emandako izena da. Hiri garrantzitsua izan zen XXIII. dinastiaren garaian, eta Niloren deltaren erdialdean dago.\nGurtutako jainkoak: Mahes, Sekhmet eta Bastet"}
{"id": "82295", "revid": "105290", "url": "https://eu.wikipedia.org/wiki?curid=82295", "title": "Aitzorrotz (Andimendi)", "text": "Aitzorrotz Andimendi mendilerroko mendi bat da, eta 1192 metroko garaiera du. Ez da Zaraiako mendilerroan, Eskoriatzan dagoen izen bereko mendiarekin nahastu behar.\nAndimendiko Aitzorrotz, Eskalaborro menditik askatzen da, mendebaldera. Ikusgarria bere iparraldeko aurpegitik, Ergoienako haranaren gainean altxatuz, hegoaldeko aurpegitik da igotzeko errazagoa.\nGertu, Artzubide izeneko osina dago.\nAbiapuntuak.\n1030 metroko garaieran dagoen Lizarragako mendatetik, Larragarantz doan bidea hartuz, eta Saratsaren baltsa atzean utziz, bidea alde batera uzten da zuzenean tontorrerantz abiatzeko."}
{"id": "82297", "revid": "116965", "url": "https://eu.wikipedia.org/wiki?curid=82297", "title": "Sabin Intxaurraga", "text": "Sabin Intxaurraga Mendibil (Zeanuri, Bizkaia, 1949ko abenduaren 30a - Barakaldo, 2010eko abenduaren 27a) Euskal politikaria. EAJren eskutik sartu zen politikan, Carlos Garaikoetxea lehendakariaren idazkari pertsonala izan zen, Eusko Jaurlaritzako sailburua ere, eta geroago Eusko Alkartasunako sortzaileetarikoa eta parlamentaria izan zen, hala nola bere herriko alkatea.\nEuskal Herriko Unibertsitatean ekonomi zientzietan lizentziaduna zen eta Deustuko Unibertsitatean aisialdi-kudeaketari buruzko masterra eskuratu zuen.\nEzker abertzalearekin lankidetza garatzearen aldekoa izan zen."}
{"id": "82298", "revid": "336", "url": "https://eu.wikipedia.org/wiki?curid=82298", "title": "KV20", "text": "KV20, Egiptoko Luxor hiritik gertu dagoen Erregeen Haranean dagoen hilobi bat da. Ofizialki, haran honetan zulatutako lehen hilobitzat hartzen da, eta XVIII. dinastiako bi faraoirentzako lurperaketa leku bezala balio izan zuena, Tutmosis I.a eta bere alaba Hatshepsutentzako, alegia.\nTestuinguru historikoa.\nLehen Tutmosistarrak.\nEgiptoko erregea K. a. 1506 eta K. a. 1493 bitartean, Aajeperkara Thutmose (Tutmosis I.a)k, kanpaina asko egin zituen atzerrian, bere tropekin, aurretik ezezagunak ziren tokietara iritsiz, Asian zein Afrikan. Baina ez zen bakarrik errege gerlari eta estratega bikain bat izan, baizik eta herrialdea edertu eta hankaz gora zegoen administrazioa berritzeaz ere arduratu zen, hiksoen konkistaren urruneko lorratza. Ondoren, faraoi handienetako bat bezala gogoratua, Tutmosis I.a, Inperio Berriko errege nekropoli ezaguna den Erregeen Haranaren sortzailetzat hartzen da.\nBere eta bere bigarren emazte baten seme zen Tutmosis II.aren garrantzi handirik gabeko erregealdi laburraren ondoren, tronua [[Tutmosis III.a]rentzat izan zen, aurrekoen biloba eta semea, baina oraindik oso gaztea zenez, bere amaorde zen [[Hatshepsut]]ek erregeordetza hartu behar izan zuen. Emakume hau zen errege odola zuen bakarra, Tutmosis I.a eta bere erreginaren ezkontzatik jaio baitzen, eta bere harrotasuna eta handinahikeria hain izan ziren handiak, erregina-faraoi bezala izendatu zuela bere burua, Tutmosis III.a gaztea eta ezgaiaren maila berean, Maatkara Hatshepsut-Jenemetamon izenpean.\nJauzi handi hau eman ahal izateko, Hatshepsut ausartak, aurretik, lagunduko zion jende talde bat bilatu behar izan zuen. Horien artean, [[Amonen Apaiz Goren]] zen [[Hapuseneb]] zegoen. Emate mamitsu eta [[pribilegio]] handien truke, hierarkia erlijiosoa, Hatsehpsuti leial agertu zen, eta, berarekin, nazio osoa. Honela, tronuan mantendu zen bere semeordearen ondoan 22 urtez, denbora horretan, ekintza militar urriak eta merkataritza eta arkitektura ekintza ugariak egin zituelarik. Beharbada, guzti hauetan nabarmenena, [[Deir el-Bahari]]n erreginaren hil tenpluaren eraikuntza izango zen, toki eder bat eta fintasun handikoa.\nOndoren, Hatshepsuten irudia Tutmosis III.a jeloskorrak eta bere ondorengoek jazarria izango zen arren, egia esan, bere erreegealdiak ez zuen arazorik ekarri, guztiz kontrakoa baizik. Nabarmen aberastu zuen kleroa, eta, erabat, jainkoen loriarako tenpluak eta obeliskoak eraikitzen ibili zen, baina ez zen arduragabe bat izan, eta nazioa mehatxu guztietatik babsten jakin zuen, barnekoak zein kanpokoak. Tutmosis I.a eta [[Hatshepsut]]en erregealdiengatik izan ez balitz, ezingo ziren [[Egipto]]ren garai gailena izan zen Inperio Berriko oinarriak jarri.\nErregeen Haranaren sorrera.\nNekropoliko lehen hilobia [[KV39]]a dela uste duenik badagoen arren, eta Erregeen Haranaren sortzailea ez zela Tutmosis I.a izan, baizik eta bere aurreko faraoia, [[Amenofis I.a]] alegia, egia esan, orain arte, ezerk ez du halakorik berresten, eta KV20a hartzen da toki hartan eraikitako hirurogei hilobi baino gehiagoren aitzindaria. Tutmosis I.a errege bihurtu aurretik, uste denez, erregeak [[Dra Abu el-Naga]]n lurperarazten ziren, [[Egiptoko XVII. dinastia|XVII. dinastiako]] erregeen [[nekropoli]] pribatua zena, baina, ezagutzen ez diren arrazoiengatik, faraoi berriak, bere hilobiaren eraikuntzarako tokia, mendebalderago eramatea erabaki zuen, gaur egungo \"Biban el Moluk\"era. Egia esan, Dra Abu el-Naga, Erregeen Harana baino toki txikiagoa zen, eta ez hain ziurra, eta toki berriko harriak, antzinako errege hilerrikoak baino kalitate hobekoak ziren.\n[[Tutmosis I.a]] faraoiaren hilobiaren eraikuntza, ia estatu sekretua balitz bezala hartu zen, edo behintzat, horretaz harrotzen da eraiki zuena, [[Ineni]] boteretsua, nazioko gizon indartsua garai dizdiratsu hartan. Berak, bere hilobi propioko hormetan dioen bezala:\nAsko eztabaidatu dira Ineniren hitz hauek, hitzez hitz hartu izateraino. Akaso Inenik edo Tutmosis I.ak, eraikitzaileak akabaraziko zituzten, kokapena sekretupean mantentzeko? Ala, agian, belarriak moztu eta begiak atera zizkieten? Beharbada, guzti hauetako ezer ez da hitzez hitz hartu behar. Jakina da, garai hartan, [[Deir el-Medina]]ko artisau [[kofradia]] jada existitzen zela, hain zuzen ere, [[Tebas (Egipto)|Tebaseko]] nekropolian hilobiak eraikitzeaz arduratzen zena, eta, hilobi bat eraikitzen zen bakoitzean, langileak hil behar baziren, Erregeen Haraneko hilobien erdia baino gehiago ezingo ziren zulatu, leundu, margotu eta eraikiak izan, langile faltagatik.\nGaraiko beste hilobiak.\nTutmosis I.a zein bere alaba Hatshepsutek, arrazoi ezberdinengatik, eurentzako bi hilobi edo gehiago dituzte Tebaseko nekropolian, eta, salbuespenezko gertaera honengatik, zailtasunak egon dira toki bakoitza zehazki datatu eta noizbat erabilia izan ote zen jakiteko. Eta, bitxia badirudi ere, aita eta alabarentzako hilobi ugari egoteak, [[Tutmosis II.a]]rentzako hilobirik ez egotearekin tupust egiten du, honi buruz, Erregeen Haranean lurperatua izan ote zen ere ez dakigularik.\nGaur egun, KV20 hilobia Tutmosis I.a lurperatzeko erabili zen jatorrizko hilobia izateari buruz ez dago inongo zalantzarik, Inenik hilobian dioen bezala. Bere aldetik, Hatshepsutek gutxienez bi hilobi izan zituen (edo hiru), bakoitza, bere bizitzako garai baterako, eta izan zuen jarraikako igoera berresten duena.. Honela, Tutmosis I.aren printzesa oinordeko zenean, eta, ondoren, Tutmosis II.aren Errege Emazte Handia, [[WA D]] hilobia zulatu zen, Sikket Taqa el-Zaid wadiko amildegi malkartsu batean. Baina, bere burua faraoi izendatzea lortu zuenean, toki hartako lanak alde batera utzi zituen, eta KV20 zabaltzea agindu zuen, behin hil ondoren, beti bere aitaren ondoan atseden hartzeko.\nWA D eta KV20aren arteko okupazioen artean, badago Hatshepsutentzako beste hilobi bat eraiki zela aipatzen duenik ere, Tutmosis III.aren erregeorde bezala eman zuen garaiari dagokiona. Hilobi hau, gaur egun [[KV60]] bezala ezagutzen da, [[KV20]]tik nahiko gertu dagoena, eta, inongo zalantzarik gabe, garai bereko hilobi bat da. Baina, lehen aipatu den bezala, Hatshepsut koroatua izan eta behin betiko hilobi aldaketa egin zenean, KV60 Sitrak hartuko zuen, erreginaren inudeak, nor asko maite zuen. Toki hau lehenik Hatshepsut erregeordeari eta ondoren Sitrari ematea, aditu guztiak bat ez datozen kontua da, beste askok, KV60, hasiera-hasieratik, inudearentzat zela pentsatzen dutelarik. Edonola ere, litekeena da hilobi honek, paper garrantzitsu bat izatea erregina-faraoiarentzat berau hil eta handik urte batzuetara, beranduago kontatuko den bezala.\nHilobi ezberdin multzo hau ez da hemen amaitzen. Hatshepsut hil eta Tutmosis III.a errege bakar geratu eta handik gutxira, nekropolian, beste errege hilobi bat eraikitzea agindu zen, jada eraikitzen ari zirenez gain, gutxienez, [[Tutmosis III.a]] eta [[Hatshepsut Meritra]] erreginarentzako. Hilobi berri hau, gaur egun [[KV38]] bezala katalogatua, erregearen aitona zen [[Tutmosis I.a]]ren bigarren eta behin betiko atseden toki bezala diseinatua izan zen, Tutmosis III.aren ustez, bere aitonak, bakarrik atseden hartzea merezi baitzuen, Hatshepsut \"usurpatzailea\"ren presentzia kaltegarritik urruti. KV38, neurri txikiko hilobi bat da, KV20tik oso urruti eraikia, eta, azkenik, Tutmosis I.ak hartu zuena. Hatshepsuten gorpuak, denbora luzez, aita eta alabarentzako pentsaturiko hilobian berak bakarrik atseden hartu behar izan zuen.\nKokapena.\nUrrutiko [[KV41]] hilobia kontutan hartu gabe, KV20a da haranean ekialderen dagoena, nekropoliko hilobiak altxatuta dauden batez besteko altueratik hogei metro inguru gorago. KV20a zulatua dagoen amildegiaren oinean, [[KV19]]a dago, eta [[KV43]] eta lehen aipaturiko [[KV60]]tik ere oso hurbil dago.\nHilobiaren profila, XVIII. dinastiako ondorengo hilobien aitzindaritzat har daiteke, argi eta garbi, bere ondorengoak baino lakar eta primitiboagoa den arren. Hilobiak, bira zentzu bitxi bat jarraitzen du: sarrera (A) eta beherantz doan arrapala luze baten ondoren (B), ekialderantz zuzendutako ardatzak hegoalderantz biratzen du, eta norantza honetan hedatzen da hilobiaren luzera gehiena, zenbait korridoretik igaroz (C1 eta D1 eskailerak eta C2 arrapala eta D2 arrapalaren erdia)\nOso modu baldar eta ez erregularrean tailaturik dauden arren, amaigabeko korridore estuek, KV20 hilobia, nekropoli osoko luzeenean bihurtzen dute, [[KV5]] erraldoia salbu. Hain neurri ikaragarrien arrazoia, sekula berdindu ez direnak errege hilobi batean, Haranaren larehun urteko historian, Hatshepsutek, ahal bezain beste Deir el-Baharira eta bertako hil tenplura hurbiltze nahiagatik azal daiteke, KV20 dagoen amildegiaren beste aldean dagoena.\nEhun metro hegoalderantz jeitsiz egin ondoren, ardatzak berriz biratzen du, kasu honetan mendebaldera, hilobiaren profila, bere alde nagusietako bat falta zaion errege kartutxo erraldoi batean bihurtuz. Hilobiaren azken zatian, D2 pasabideak, J1 bezala ezagutzen den gela bati tokia uzten dio, eta Tutmosis I.aren hilobi kamera izan zena Hatshepsuten erregealdian eginiko hedapen lanetararte. Beragandik, ondoren, aurrekoak baino txikiagoa zen korridore berri bat zulatu zen (G), azkenik, behin betiko kriptara iristen dena, J2. [[Laukizuzen|Laukiluze]] formako gela honetan, erdian zutabe bat duena, aurkitzen ziren Tutmosis I.a eta Hatshepsuten hilobiak, erantsitako hiru kamera txikiek (J2a, J2b eta J2c), hilobi erraldoiaren alboko biltegi bezala balioko zuten bitartean.\nApaindura.\n[[Egiptoko XVII. dinastia|XVII. dinastian]] eta [[XVIII. dinastia]]ren hasieran, ez zegoen hilobi bateko hilobi kamera apaintzeko ohiturarik, ezta errege hilobia bazen ere. Ideia hau, Deir el-Medinako margolari eta eraikitzaile gremioaren sorreratik aurrera galtzen hasi zen, baina ez zen askoz beranduago arte, [[Seti I.a]]ren erregealdian, margoekin hilobi osoa beteko, eta ez bakarrik hil putzua, kripta, eta, agian, aurrekamera. Honi, KV20 hilobian hainbeste eta hain sakon zulatu izanagatik, [[eskisto]] geruza batera iritsi izana gehitzen zaio. Izan ere, eskistoak, bere ezaugarriekin, erabat ezinezko egiten zuen hilobi kamera apaintzea.\nHonela, ez da harritzekoa, [[Howard Carter]]rek eginiko indusketan, kareharrizko hamabost bloke handi aurkitu izana, hauen gainean, [[Amduateko Liburua|Amduateko Liburuko]] eskenak inskribatuak zeudelarik, ondoren, [[Tutmosis III.a]]k eta bere ondorengoek ere erabili zituzten gehiegi liraindutako irudi bereizgarriekin. Ziurrena, eskistoak eskaintzen zituen aukera urriak zirela eta, bloke hauek, hilobi kameraren estalki bezala jarri izana da, apaindura moduan.\nIndusketa.\nEz da ezagutzen KV20 hilobia aurkitu zen data, baina, jada, B korridorerarte irekita zegoen [[1799]]ko napoleondar espedizioan. Beharbada, antzinatetik ezagutua izango zen, baina bere kokapenak eta hondakin mordoek, ez zuten greziar eta erromatar bisitarien interesik piztuko, beste lurperaketa batzuengatik bai interesatu zirelarik. [[1825]] arte, eta James Burtonen aldetik, ez zen tokia garbitzen saiatuko, bertan porrot eginez. Beranduago idatzita utzi zuen bezala, hilobiaren baldintza kaxkarrak, bere estutasunak, aire zikinak eta kontaezinbesteko hondakinek, baliabide hobeak eta pazientzia eta denbora handia behar zituzten. Bere espedizioak, utzi egin zuen D1 eskailerara iritsi ondoren.\nHoward Carterrek berriz hartu zuen lana laurogei urte beranduago, [[1904]]tik [[1905]] arteko denboraldian, objektu zati ugari lortuz. Adibidez: bi erregeen [[kuartzita]] horizko [[sarkofago]]ak, Hatshepsuten ontzi kanopo kutxa, eta erregina, bere guraso ([[Tutmosis I.a]] eta [[Ahmose]] eta bere amona [[Ahmose-Nefertari]]ren) izenak zituzten puskatutako pitxerrak. Erregina-faraoiaren izena zuten sortze gordailuak aurkitu zirenean, Tutmosis I.aren jatorrizko hilobia [[KV38]] zela, eta, ondoren, Hatshepsuten aginduz, KV20ra eramana izan zenaren ideia mantendu zen. John Romerrek [[1974]]an eginiko behar bezalako azterketararte ez zen kontrako ondoriora iritsi: Inenik bere faraoiarentzat zulatu zuen hilobia KV20 izan zen, eta bakarrik beranduago erabiliko zen [[KV38]]a, Tutmosis III.aren erregealdian. Teoria hau, gaur egun, arkeologo guztiek gehien jarraitzen dutena da, askogatik gainera.\nOrain arte, ez da KV20 hilobiaren berritze edo kontserbatze lanik egin, eta [[1994]]an gertatutako uholde bortitzaren ondorioz, berriz hondakinez betetzea eragin du. Gaur egun, hilobi kamerara iristea erabat ezinezkoa da, eta zaila da gainontzeko geletan sartzea, egitura osoaren egoera kaxkarrari ere lotuta.\nErrege momiak.\nTutmosis I.a.\nLehen esan den bezala, Tutmosis I.a, KV38 hilobira eramana izan zen bere biloba [[Tutmosis III.a]] faraoi bakar bezala geratu zenean, eta, ustez, bertan atseden hartu zuen hilobia arpilatua izan zen arte. Dirudienez, bere gorpua izan zen, [[XXI. dinastia]]n Deir el-Baharin salbu jarri zenetako bat, [[DB320]]an, baina zalantza handiak daude bere identifikazioari buruz.\nInperio Berriko zenbait faraoiren gorpuen aurkikuntza miraritsuaren ondoren, Tutmosis I.aren gorpua, pertsona ospetsuen galeria sinestezinaren artean aurkitzen zela frogatu zen. Hala ere, tradizionalki eman izan zaion gorpua, dirudienez, ez da berea, eta [[Egipto]]ko autoritateen errezeloak dira, beharrezko ADN azterketa egiteko oztopo. Hala eta guztiz ere, momiak, ez du garai hartako errege familiaren gainontzeko gorpuen inongo antzik, eta, bere bilketa eta kontserbazio motagatik, [[XXI. dinastia]]n datatua dagoela dirudi. Pertsonaren ustezko adinak ere ez du laguntzen, hogeitamar urte ingurukoa -gazteegia Tutmosis I.a izateko-. Gaur egun, aipaturiko gorpu hori, [[Amonen Apaiz Goren]] izan zen [[Pinediem I.a]]rena dela pentsatzen ohi da, baina honek, lehen ondo identifikatuta zeudela uste zen zenbait momia berrizendatu beharko liratekeela esan nahi du, eta egiptoarrak ez daude honetaz oso konbentzituta.\nHatshepsut.\nHatshepsuten momia, publikoari, [[2007]]ko ekainean aurkeztua izan zen, benetan ondo identifikatua izan ote zen edo ez zalantzan urte asko eman ondoren. Zahi Hawass, Egiptoko Antigoaleko Gauzen Kontseilu Goreneko Idazkari Nagusiak, [[1922]]an [[Tutankhamon|Tutankamonen]] momia aurkitu zenetik, aurkikuntza arkeologiko garrantzitsuena zela esan zuen. Momia, bere hagin baten azterketaren bidez identifikatu ahal izan zen. Honela, Zahi Hawass beraren teoria berretsia zen, hau da, aurkitutako momia hori Hatshepsut erregina-faraoiarena zela, hasiera batean, bere inudearenarekin nahastu zelarik, bere ondoan lurperatua izan zena.\nAipaturiko bi momiak, Erregeen Haraneko [[KV60]] hilobian aurkituak izan ziren. Hilobi hau, Hatshepsutek berak eraiki zuen, bere inudearentzako, nor asko maite zuen, Sitra dama, eta bertan, berrogei edo berrogeitabost urte inguruko emakume baten eta hirurogei urte baino gehiagoko atso gizen baten gorpuak aurkitu ziren, ezkerreko besoa, argi eta garbi, erregina batena zen posizio batean tolestua izatearen berezitasuna zuena. Orduan pentsatzen hasi zen momia hura Hatshepsutena izan zitekeela, besoaren ez ohiko posizioa dela eta. Horrek, galdera ugari sorrarazten zituen. Nola lurperatu nahi zuen emakume honek? Errege emazte handi bat bezala ala faraoi bat bezala, bi besoak papar gainean gurutzatuta? Tutmosis IIIak, bere amaordea, erregeen ohiko posizioan lurperatua izateko baimenik emango ote zuen?\nMomiaren egiaztatzearen aurretik, jada aurkitu zen momifikatutako gibela, inongo zalantzarik gabe, Hatshepsutena zena, gibelaren ondoan, hesteak eta erro bakarreko hagin bat zeuden, azken atal hau funtsezkoa izan zen behar bezala identifikatzeko, [[ontzi kanopo]]en kutxa, DB320 hilobiko errege momien ezkutalekuan aurkitua izan zen. Honek, hasiera batean, Hatshepsuten gorpua, DB320ko izengabeko momien artean zegoela pentsarazi zuen.\nKanpo estekak.\n[[Kategoria:Erregeen Harana]]"}
{"id": "82300", "revid": "1310", "url": "https://eu.wikipedia.org/wiki?curid=82300", "title": "Gebara (Barrundia)", "text": ""}
{"id": "82301", "revid": "105290", "url": "https://eu.wikipedia.org/wiki?curid=82301", "title": "Vigozoo", "text": "Vigozoo izen ofiziala da Parke zoologikoa, Vigo. Udaleko organismo autonomoaren kategoria juridikoa agertzen du.\nVigo-ren zooa zoo Bakarra da guztia Galizia. Mendian dago A Madroa-tik, 10km batzuk.Zentroaren hiriaren, eta 55676tako azaleko hedadura bat du m\u00b2.Hasiera batean fundazio publikoa 1970tan ekimenera Rafael Portanet-en haren mandatuan alkatea Vigo-ren sortua, eta haren ondorengoagatik karguan eraikia, Antonio Ramilo Fern\u00e1ndez-areal."}
{"id": "82304", "revid": "512", "url": "https://eu.wikipedia.org/wiki?curid=82304", "title": "Gaio Antonio Hibrida", "text": "Gaio Antonio Hibrida, Erromatar Errepublikako senatari, politikari eta kontsul bat izan zen.\nGaio, Marko Antonio Oratorren bigarren semea eta Marko Antonio Kretikoren anaia zen. Horregatik, Marko Antonio triunbiro ospetsuaren osaba ere bazen. Bere karrera militarra, Luzio Kornelio Silaren zalditeria legatu bezala hasi zuen, Lehen Gerra Mitridatikoan. Sila Erromara itzuli ondoren. Gaio Antonio, zalditeria tropa batekin geratu zen Grezian. Bere lana, ustez, bakea eta ordena mantentzea zen, baina landak eta toki sakratuak bere onura propiorako arpilatuz amaitu zuen. Tokiko biztanleen artean mozketa eta tortura barne ziren berak egin zituen basakeriei buruz agertu ziren zurrumurruen ondorioz, \"Hibrida\" ezizena jaso zuen (Gizaki-Piztia).\nK.a. 76an, Julio Zesar abokatu gazteak prozesatu zuen bere basakeriengatik, baina zigorrik gabe ihes egin zuen, plebearen tribunoen aurrean jarritako helegite arrakastatsu baten ondoren. Urte batzuk beranduago, senatutik bota zuten, eta senatari maila kendu zioten zentsoreek, Grezian egindako basakeriengatik. Bere ospe txarra gora-behera, tribuno aukeratua izan zen K.a. 71n, Senatuan, berriz ere, aulki bat betez. Ondoren, pretore aukeratua izan zen K.a. 66an, eta, azkenik, kontsul, Marko Tulio Zizeronekin batera K.a. 63an. Sekretupean lagundu zion Luzio Sergio Katilinari, baina, azkenik, Zizeronek lortu zuen bere laguntza, Mazedonia probintzia aberatsaren gobernua emango ziola promes eginez. Katilinaren konspirazioa gertatu zenean, Hibrida, kontsul bezala, Etrurian armada bat biltzera behartua izan zen, guduaren egunean, armada horren agintaritza, Marko Petreiori eman zion arren, gaixorik zegoela argudiatuz.\nOndoren, Mazedoniarantz joan zen, bertan, oso ospetsu egin ez zelarik, bere zapalketa bidezko gobernua eta bertako biztanleak estortsiopean izateagatik. Hainbesteraino izan zen, ezen bere probintzia uztera behartua izan zela. K.a. 59an, Hibrida, Erroman, Katilinaren Altxamenduan parte hartzeagatik eta bere probintzian estortsioa egiteagatik salatua izan zen.\nEsan zenez, Zizeronek, Hibridarekin adostu zuen arpilaketan lortutakoa banatzea. Hibridari bere probintzia kentzea proposatu zenean eta epaitua izan zenean, Zizeronek bi urte lehenago eginiko defentsak, suposaketa hau sendotu baino ez zuten egiten. Zizeronen defentsa eta guzti ere, Hibrida zigortua izan zen eta erbestera joan zen. Dirudienez, Julio Zesarrek deitu zion Hibridari erbestetik, berriz Senatuan sartu baitzen K.a. 44an, bi urte beranduago, K.a. 42an, zentsore kargua lortuz.\nBere alaba Antonia Hibrida, Marko Antonioren bigarren emaztea izan zen."}
{"id": "82306", "revid": "8712575", "url": "https://eu.wikipedia.org/wiki?curid=82306", "title": "Jose Luis Ugarte", "text": "Jose Luis Ugarte Hern\u00e1ndez (Areeta, 1928ko azaroaren 6 - Getxo, 2008ko uztailaren 27) euskal marinela zen.\nBiografia.\nNautika ikasi zuen eta Liverpoolen merkatalontzi batean lan egin zuen. 1960an utzi eta 1969 eta 1989 artean Castrol enpresarako lan egin zuen. 1995ean, Getxoko seme kuttun bihurtu zen."}
{"id": "82308", "revid": "448", "url": "https://eu.wikipedia.org/wiki?curid=82308", "title": "Unai Basurko", "text": "Unai Basurko de Miguel (Portugalete, 1973ko apirilaren 2a) euskal marinel eta kirolaria da.\nBiografia.\nZuzenbidean lizentziaduna. Txikitandik hasi zen nabigatzen, eta 500 estropada baino gehiagotan parte hartu du geroztik. 1997. urtean, Jose Luis Ugartek bultzatuta, Australiara joan zen, eta Open 60 motako belaontziak gobernatzen ikasi zuen, Kanga Birtles maisuaren eskutik. Hurrengo urtean, \"Trans-Tasman Race\" irabazi zuen, eta ordu arteko marka onena ondu.\n2003. urtean, munduko estropada gogorrenetako batean, \"Le solitaire de Figaro\" proban, parte hartu zuen; proba bukatzea lortu zuen aurreneko euskal herritarra izan zen. 2004ko martxoan beste errekor bat lortu zuen, Iberiar penintsula (Bilbo-Bartzelona) 15 egunean inguratzean, geldialdirik egin gabe. 2006an, \"VELUX 5 Oceans Race\" estropadan parte hartu zuen (munduaren bakarkako bira) \"Pakea Bizkaia\" izeneko Open 60 motako belaontziarekin, eta hirugarren egin zuen, marka ikusgarria ezarrita: 158 egun, 18 ordu eta 25 minutu. Hala, Unai Basurko da munduari bakarrik bira eman dion bigarren itsasgizon euskal herritarra, Jose Luis Ugarte bizkaitarraren ondoren, eta baita estropada ozeaniko batean podiumera igo den lehenengoa ere. Hori dela eta, 2007ko Kirolari Onenaren Saria jaso zuen, Eunate Agirre bodyboardlariarekin batera.\n2008an \"Artemis Transat\" izeneko estropadan parte hartu zuen, Ozeano Atlantikoa zeharkatzen zuena. \"Pakea Bizkaia\" berregindako itsasontzia erabiliz, ezin zuen estropada bukatu. 2008ko azaroaren 9an, \"Pakea Bizkaia\" bere itsasontzia Frantziako Les Sables-d'Olonneko portutik irten zen 2008-2009ko Vend\u00e9e Globe estropadan parte hartzeko. 2008ko abenduaren 7an utzi egin behar izan zuen lasterketa, bere belaontziaren istriborreko lemak izan zuen arazo baten ondorioz."}
{"id": "82309", "revid": "512", "url": "https://eu.wikipedia.org/wiki?curid=82309", "title": "Didier Mundutegi", "text": "Didier Mundutegi (Baiona, 1953ko maiatzaren 19a - ) euskal marinela da.\nBeti itsasoari lotuta, Parisen emandako 20 urtetan, itsasontziak egiteari ekin zion. Baionako Merkataritza Ganbarako ere lan egin du Donibane Lohitzune-Ziburu portuko zuzendari gisa."}
{"id": "82310", "revid": "119347", "url": "https://eu.wikipedia.org/wiki?curid=82310", "title": "Pascal Bidegorri", "text": "Pascal Bidegorri (Baiona, 1968ko urtarrilaren 15a -) euskal marinela da.\n2004an \"Team Banque Populaire\" taldean sartu zen \"Banque Populaire IV\" trimaranaren \"skipper\" izateko. Hantxe munduko trimaran handienaren eraikuntza ikuskatu zuen: \"Maxi Banque Populaire V\" izenekoa, 40 m. luzera, 23 m. zabaleta, 47 m. altuera eta 23 Tm. dituena."}
{"id": "82312", "revid": "105290", "url": "https://eu.wikipedia.org/wiki?curid=82312", "title": "Korrejidore", "text": "Korrejidorea, foruen garaian \u2014Erregimen Zaharrean\u2014, Gaztelako eta Espainiako erregeen ordezkaria zen Bizkaian eta Gipuzkoan. Herri edo lurralde batean justizia funtzioak betetzen zituen erregearen funtzionarioa zen. Batzar Nagusietan mahiburua izan arren, ez zuen botere legegilerik. Botere betearazlea zuen, eta ia botere judizial osoa zuen bere eskuetan, auzitegi bat menpean zuelarik. Koroaren interesak zaintzen zituen Bizkai-Gipuzkoetan. Gehiegikeria handiak egin zituzten korrejidoreek nonahi, eta kexu ugari sorrarazi zuten herritarren artean.\nGaztelako erregeek XIV. mendetik aurrera ezarri zituzten korrejidoreak, garai haietan ahaide nagusien arteko guduetan ordena jartzeko aitzakian, eta 1480. urtean behin betiko ezarri zuten Errege-erregina Katolikoek kargu hori. Korrejidoreak Euskal Herritik kanpokoak ziren. Gipuzkoan Donostian, Tolosan, Azpeitian eta Azkoitian bizi ziren, txandaka; eta Bizkaian Bilbon, batez ere, Bermeon eta Durangon. 1841ean desagertu zen korrejidore kargua."}
{"id": "82313", "revid": "58701", "url": "https://eu.wikipedia.org/wiki?curid=82313", "title": "Qubako meskita", "text": "Qubako meskita (Quba'Masjid edo Masjid al-Quba, ), Saudi Arabiako Medina islamiar herri santuaren kanpoaldean dagoena, eraiki zen lehen meskita islamiarra da. Meskita honen lehen harriak, Mahomak jarri zituen, Mekatik Medinara joan zenean, Hejira ospetsuan, eta, ondoren, bere lagunek amaitu zuten. Mahomak, 20 gau baino gehiago igaro zituen meskita honetan (emigrazioaren ondoren), \"qasr\" delakoa otoitz egiten (otoitz labur bat), bere suhia zen Aliren zain zegoen bitartean, honen etxea, meskitaren atzekaldean zegoelarik.\nIslamiar tradizioaren arabera, Qubako meskitan \"nafl\" otoitzetako (borondatezkoak) 2 Raka'ahs eskaintzea, Umrah bat egitea bezalakoa da.\nArkitektura.\nAbdel-Wahed El-Wakil mandataria izan zenean, XX. mendean, zaharra ordezkatzeko meskita handiago batean pentsatzeko, bere diseinuetan egitura zaharra sartzen saiatu zen. Baina meskita zaharra behera bota eta berri bategatik ordezkatu zen.\nBerria, bigarren plataforma batean altxatutako laukiluze formako otoitz gela batez osatuta dago. Otoitz gela, etxebizitza gune, bulego, ikuzketa instalakuntza, denda eta liburutegi batekin lotuta dago.\nSei sarrera gehigarri daude iparraldeko, ekialdeko eta mendebaldeko fatxadetan banatuak. Lau minaretek adierazten dituzte otoitz gelako lau izkinak. Hauek, oinarri karratuetan eutsiak daude, gainaldera iristean biribil bihurtzen diren ardatz oktogonalak dituzte.\nOtoitz gela.\nOtoitz gela, erdialdeko patio baten inguruan dago, zutabe multzoek eusten dituzten sei ganga handik bereizia. Arkupe batek, bi badiako sakonera duena, patioa inguratzen du ekialdetik eta mendebaldetik, badia bateko sakonera duen beste batek, iparraldetik inguratzen duelarik, eta emakumeen otoitz-gunetik banatzen du.\nEmakumeen otoitz-gunea, holtz batek inguratzen duena, bi zatitan banatuta dago, pasabide batek, iparraldeko sarrera eta patioa lotzen dituen bitartean."}
{"id": "82314", "revid": "105290", "url": "https://eu.wikipedia.org/wiki?curid=82314", "title": "Umrah", "text": "Umrah delakoa (arabieraz \u0639\u0645\u0631\u0629) musulmanek Mekara eginiko erromesaldia da, urteko edozein garaitan egin daitekeena. Batzuetan, \"erromesaldi txikia\" deitzen zaio, Hajj delakoa, \"erromesaldi nagusia\" delarik, azken hau, egin dezaketen musulman guztientzako derrigorrezkoa delarik. Islamiar eskola batzuen arabera, Umrah erromesaldia ez da derrigorrezkoa, baina bai oso goresgarria."}
{"id": "82315", "revid": "336", "url": "https://eu.wikipedia.org/wiki?curid=82315", "title": "Frank Stella", "text": "Frank Stella (Malden, Massachusetts, 1936ko maiatzaren 12a) estatubatuar artista da.\n1958an, Princetongo Unibertsitatean graduatu eta gero, New Yorkera joan zen bizitzera, eta 1961. urtean Barbara Rose arte kritikoarekin ezkondu zen. 1960ko hamarkadan Black Paintings-ak margotu zituen, marra beltzez eta espazio negatibozko margoak.Urte hauetan kobrea eta aluminioa erabiltzen hasi zen bere artelanak sortzeko.\nKolore gehiago sartu zituen bere lanetan, eta shaped canvas-aren sortzailea izan zen.\n1970eko hamarkadan litografia eta offset litografia teknikak berritu zituen artelan berriak sortzeko, eta baita ere egin zituen collageak oihala eta egurrarekin.Bere margolanak hobetu ziren, Polish Village Series-etan ikusten den bezala. Metalarekin egin zituen margolanak eskulturak ziruditen, izan ez arren.\n1980ko hamarkadatik aurrera bere lanak tridimentsionalagoak bilakatu ziren,kono,zutabe eta uhinen formekin.Hainbat eskultura egin zituen kaleentzako, batez ere 1990. urtetik aurrera. Museo bat diseinatu zuen Dresden, baina ez zen eraiki. Gaur egun New Yorken bizi da, eta lanean jarraitzen du.\nStellaren arte minimalari buruz, kritiko batek honako hau esan zuen: \u201cFrank Stellak beharrezkoa ikusten du marrak margotzea. Ez dago besterik bere lanetan.\u201d\nMinimalismoa eta bere ezaugarriak.\nFrank Stella artista minimalista garrantzitsuena da. Minimalismoa 1960ko hamarkadan sortu zen Estatu Batuetan eta espresionismo abstraktuaren kontrako erreakzio bat izan zen.\nMugimendu honetan, forma,kolore eta materialak oso sinplifikatuak daude,minimora, eta oso oihal handiak erabiltzen dira,marko gabe. Gainera, mugimendu honetan kontrasteak erabiltzen dira: distira eta mate, leuna eta latza, opako eta gardena, etab. Minimalismoaren aitatzat hartzen da Frank Stella.\nFrank Stellaren estiloa.\nMinimalista izanik, bere abstrakzioa abstrakzio geometriko bat da.\nBaina Frank Stellaren ezaugarri garrantzitsuena, lehen esan bezala, bere shaped canvas-ak dira, hau da, bere oihalei forma ematea. Stella izan zen sortzailea. L,N,U edo T forma ematen zien oihalei. Stellaren erliebedun lanak oso garrantzitsuak izan dira arte modernoaren garapenean, shaped canvas-ak bezala.Beste ezaugarri bat materialen erabilera da. Lehen esan den bezala, Stellak metalak, egurra, oihalak eta hainbat material erabili zituen artelanak sortzeko.\nBere estiloa hainbat artistek inspiratua izan da. Caravaggio, Jackson Pollock, Franz Kline, Barnett Newman, eta Jasper Johns artistek bere lanetan izan dute eragina. Stellaren lanek, Frank Gehry arkitekto famatuarengan izan zuten eragina.\nBitxikeri bezala, Stellaren emazteak \u201cABC artea\u201d deitzen zion minimalismoari, minimalismoaren sinpletasunagatik."}
{"id": "82316", "revid": "105290", "url": "https://eu.wikipedia.org/wiki?curid=82316", "title": "Arku zirkunhorizontal", "text": "Arku zirkunhorizontala (ingelesez CHA siglekin laburtua), suzko ostadar bezala ere ezagutua, itxuraz, ostadar baten antzeko halo edo fenomeno optiko bat da, baina, ostadarretik, zirru hodeietan dauden izotz kristaletan argia errefraktatzen delako ezberdintzen da.\nEguzkia zeruan altu dagoenean gertatzen da, gutxienez, 58\u00ba ostertzaren gainetik, eta zirro hodeien presentzian bakarrik gerta daiteke. Honela, iparralde latitudeko 55\u00batik iparralderago dauden tokietan ezin da ikusi, noiz behinka mendietatik izan ezik.\nGertaera hau, nahiko ez ohikoa da, izotz kristalek, horizontalki lerrokatuak egon behar baitute altu dagoen eguzkiaren argia errefraktatzeko. Arkua, eguzki izpiak, horizontalki orientatutako kristal hexagonal lauetan, alde bertikaleko aurpegi batetik sartu eta behealdeko aurpegitik irtetzen diren heinean eratzen da. 90\u00bako okerdura da ondo banatutako koloreak ostadar bezala eragiten dituena, eta, kristalen lerrokadura zuzena baldin bada, zirro hodeiak ostadar gar bat balitz bezala dizdira egitea eragiten du.\nArku zirkunhorizontal bat, behealboko arku batekin nahastu daiteke eguzkia zeruan altu dagoenean; lehena, beti horizontalki orientatua dago, bigarrena, berriz, ostadar sekzio bat bezala, adibidez, ostertzetik gora luzatzen den arku bat bezala.\nBereziki ona den adibide bat, AEBetko Idaho estatuko iparmendebaldean 2006ko ekainak 3an argazkia atera zitzaion bat da, eta New Scientist eta Daily Mailen argitaratua izan zen (azken kasu honetan \"ostadarra sutan\" azpizenburupean). Gertaera, sarri erakutsi zenez National Geographic Newsen, berriak berehala zabaldu ziren Interneten."}
{"id": "82317", "revid": "119347", "url": "https://eu.wikipedia.org/wiki?curid=82317", "title": "Narmerren mazo burua", "text": "Narmerren mazo burua, egiptoar zeremonia mazo buru bat da, K. a. 3000. urtean datatua dagoena (Naqada III); kareharrian zizelkatua izan zen eta 19,8 zentimetroko altuera du.\nHierakonpolisen aurkitua izan zen (Antzinako Egipton \"Nekhen\" izena zuen herria), 1897-1898 indusketa kanpainan zehar. Quibell eta Green arkeologoek aurkitu zuten.\nNarmerren izena, serekh batean inskribatua darama, eta, bere interpretazioa konplexua den arren, ziur aski, honako hau irudikatzen zuen: desfile bat, printzesa baten aurkezpena, edo Heb Sed jaia, erregearen presentziarekin, Behe Egiptoko koroa gorria daramana eta kapera baten barnean eserita dagoena. Kapera honen gainean, Nekhbet jainkosa agertzen da putre formarekin, hegoak zabalik dituelarik, babes jainkotiarraren zeinu gisa. Behean, bi errege eguzkitako eramaile daude.\nUstezko gerra harrapakina, Niloren deltan lortutako bere garaipenaren ondoren, inskripzioen arabera, 120.000 etsai preso, 400.000 idi eta 1.422.000 ahuntzetan estimatzen zen.\nGaur egun, mazo hau, Oxfordeko Ashmolean Museumean dago."}
{"id": "82319", "revid": "336", "url": "https://eu.wikipedia.org/wiki?curid=82319", "title": "Nekhbet", "text": "Nekhbet jainkosa babeslea zen, jaiotza eta gerretan, egiptoar mitologiaren arabera.\nIzen egiptoarra: Nekhbet. Jainkosa greziarra: Ilitia\nIkonografia.\nPutre zuri itxura du, hegoak atseden hartzen dituelarik, \"hedyet\"arekin, hau da, Goi Egiptoko koroa zuriarekin. Batzuetan emakume bezala, loto lore, kobra bat, ankha eta koroa zuriarekin. Gerra jainkosa bezala, gezi batzuk eusten. Batzuetan, behi amatiar bat bezala.\nMitologia.\nGoi Egiptoko jainkosa babeslea, baita jainkoen jaiotzarena ere. Faraoiari babesa ere ematen dio jaiotzan, koroatzen, jubileu jaietan eta guduetan.\nJainkosa boteretsu eta beldurgarria, Uadyetekin batera, Ra jainkoaren edo faraoiaren buru gainean jartzen dena, defendatzeko, ahotik sua jaurtiz eta kaltegarria izan daitekeela uste duen oro suntsituz.\nJainkosa demiurgo bat ere izan zen, Piramideetako Testuetan, sorrera zazpi hitzekin ezartzen duena (Neiten antzeko eran).\nEpitetoak.\n\"Nekhebekoa\", \"Nekhebeko Zuria\", \"Koroa Zuria\", \"Per Urreko Anderea\", \"Eguzkiaren Ama\", \"Raren alaba\" eta \"Basamortuetako wadien Anderea\" deitua izan zen.\nGurtza.\nJatorria \"Nekhab\"en (Ilitiaspolis, El Kab)en duen jainkosa bat da, aro aurredinastikotik gurtua. Bere santutegia Edfun zuen. Jainkosa nazionala eta Goi Egiptoko hiriburua zen \"Nekhen\"go (Hierakonpolis, Kom el-Ahmar)reko patroia izan zen.\nIzen teoforoak.\nErrege titulaturan agertzen zen, Goi Egiptoko andere ordezkari bezala, Behe Egiptoko ordezkari zen Uadyetekin batera, Nebty deituz \"Bi Andereak\", faraoia, euren babespean zegoela esan nahi zuelarik."}
{"id": "82320", "revid": "512", "url": "https://eu.wikipedia.org/wiki?curid=82320", "title": "VELUX 5 Oceans Race", "text": "VELUX 5 OCEANS Race munduari bira ematen duen bakarkako itsasontzi-estropada da, zenbait etapatan banatuta. Lehen \"BOC Challenge\" zuen izena eta gero \"Around Alone\". Velux Danimarkako enpresa babesle berria zenez hartu zuen izen berria.\nKirol guztietako lasterketarik luzeena da. Nahiz eta ibilbidea edizioaz aldatu, 2006an 30.140\u00a0itsas milia zituen (55.820\u00a0km.)."}
{"id": "82321", "revid": "1545", "url": "https://eu.wikipedia.org/wiki?curid=82321", "title": "BOC Challenge", "text": ""}
{"id": "82323", "revid": "105290", "url": "https://eu.wikipedia.org/wiki?curid=82323", "title": "Dorrokoteka", "text": "Dorrokoteka, Nafarroan dagoen mendi bat da, Andiako mendilerroan dagoena. 1176 metroko garaiera du.\nAbiapuntuak.\nLizarragako mendatetik, sarrera mugatuko bide batek, lautadak zeharkatzen ditu Go\u00f1iko Gainetarantz. Bere ezkerretara, mozketa bat dago, eskuinetara, paisaia, lasaia agertzen den bitartean, Andiako lautaden gainean olatu itxurako muino luze baten eran. Dorrokoteka da. Bere gainean, oso ezberdindurik ez dauden tontorrak daude. Garaiera gehiena, ekialdeko muturrean lortzen da. Hegoalderantz, Dorrokotekako muinoak azkarrago erortzen dira Sosako lautadaeta Ilkomarreko baltsarantz. Bide bat gerturatzen da toki hauetara Lizarragako mendateko errepidetik, tuneletik 2,5 kilometro ingurura. Ekialderago jarraituz, lurrak, garaiera handiagoak hartzen ditu. Toki hauetan zegoen Santa Kiteriaren ermita\nLizarragako mendatetik, tontorrera iristea ibilaldi lasai bat da. Ezkerretarantz tunelaren gainean dauden harrobiak uzten dituen bidea hartzen da. Bide hau gorantz eta gorantz doa eta, ondoren, lautada batetara iristen da, ezkerretara, Usabide edo Saratsa izeneko mendia utziz. Eskumatarantz altxatzen da Dorrokotekaren muinotutako paisaia. Usabide ingurua igaro eta gero, bidea uzten da, zuzenean tontorrerantz abiatzeko, tontorra mugarriz adierazita dagoelarik."}
{"id": "82324", "revid": "96586", "url": "https://eu.wikipedia.org/wiki?curid=82324", "title": "Ana Obreg\u00f3n", "text": "Ana Victoria Garc\u00eda Obreg\u00f3n (Madril, 1955eko martxoaren 18a - ) espainiar aktore, aurkezle, dantzari, abeslari eta biologoa da."}
{"id": "82325", "revid": "905007", "url": "https://eu.wikipedia.org/wiki?curid=82325", "title": "Ana Obregon", "text": ""}
{"id": "82326", "revid": "119347", "url": "https://eu.wikipedia.org/wiki?curid=82326", "title": "Pablo Motos", "text": "Pablo Motos Burgos (Requena, Valentzia, Espainia, 1965eko abuztuaren 31 - ) telebistako aurkezle eta irrati-esatari espainiarra da.\nKarrera mediatikoa.\nIrratia.\nPablo Motos Radio Requena irrati kateko esatari eta zuzendari bezala hasi zen. Aldi berean, Radio Utiel katean ere lan egiten zuen. Ondoren, Radio Nacional de Espa\u00f1an eta Onda Ceron egin du lan, eta \"Protagonistas\", \"Mareando la Perdiz\" edo \"Hacia el dos mil\" programak aurkeztu eta zuzendu ditu. Horrez gain, Julia Oterorekin egin du lan esatari eta erredaktore bezala.\n2002tik eta 2007ko ekainaren 22ra arte \"No Somos Nadie\" irratsaioa aurkeztu zuen goizero astelehenetik ostiralera, M80 Radio katean. Irratsaioa egiteari laga zion \"El Hormiguero\" telebista programari denbora osoa emateko.\nTelebista.\nCanal Nouen \"Megacine\" aurkeztu zuen. Gainera, \"El Club de la Comedia\" programaren gidoi-koordinatzailea, \"La Noche de Fuentes y C\u00eda\" eta \"Stand-up\" programen produktorekide exekutiboa izan da. Halaber, hainbat telesailetan cameoak egin ditu.\n2006ko irailetik \"El Hormiguero\" programa aurkezten du Cuatron. Programa horren lehen urtean, igande arratsaldero ematen zuten, baina 2007ko irailetik astelehenetik ostegunera eta larunbat gauetan ematen dute.\n2007an gabon zahar gaueko kanpaiak eman zituen bere programako Trancas eta Barrancas inurriekin batera.\n2008an Cuatroren 2008ko Eurokoparen estreinaldian parte hartu zuen.\nMusika.\n1993an Benidormeko jaialdian parte hartu zuen \"Saber amigos\" abestiaren konposatzaile bezala, eta lehen saria irabazi ere.\nPrentsa eta liburuak.\n\"El Mundo\" egunkariko Valentziako Erkidegoko edizioan zutabegilea izan da. Gainera \"La sonrisa del mir\u00f3n\", \"No somos nadie\" eta \"No somos nadie 2\" liburuak argitaratu ditu telebistako eta irratiko bere kolaboratzaileekin batera. 2008an \"Men's Health\" aldizkariko azalean atera zen.\nAntzerkia.\n\"Cinco hombres.com\", \"Cinco mujeres.com\" eta \"La vida seg\u00fan San Francisco\" antzez-lanen zuzendarietako eta gidoilarietako bat izan da. Ver\u00f3nica Forqu\u00e9ren \"La tentaci\u00f3n vive arriba\" bertsioan kolaboratu zuen. Halaber, Enrique San Franciscorekin \"Entre fuerte y flojo\" antzezlanean protagonista izan zen.\nPublizitatea.\nBinaca hortzetako pastaren iragarki bateko protagonista izan zen, eta Coca-Colaren iragarkiei ahotsa jarri dio.\nEkoizpena.\n2008ko maiatzean Pablo Motosek eta Jorge Salvadorrek beren produkzio-etxea sortu zuten, \"Siete y Acci\u00f3n\". 2008ko irailetik, \"Siete y Acci\u00f3n\"ek \"El Hormiguero\" telebistako programa ekoizten du."}
{"id": "82327", "revid": "105290", "url": "https://eu.wikipedia.org/wiki?curid=82327", "title": "Mammisi", "text": "Mammisi, Jean-Fran\u00e7ois Champollion egiptologo frantziarrak XIX. mendean asmatutako hitz arkitektoniko bat da \"jaiotza jainkotiarreko etxeak\" edo \"Per-Mes\"ak antzinako egiptoeraz, egiptoar tenpluekin lotutako eraikin bereziak. Adibiderik ospetsuenak, oraindik bisita daitezke, eta ptolomeotar dinastian eta, gehienak, erromatar garaian datatuak daude.\nDeskribapena.\nBere forma garatu eta ezagunean, mammisirik antzinakoena, XXX. dinastiako faraoia izan zen Nektanebo I.ak Denderan eraiki zuena da. Eredu hau, errepikatu egingo da errege grekoerromatarrek berreraikitako nazioko santutegi handi bakoitzean. Denderakoaz gain, nabarmentzekoak dira, baita ere, Edfu eta Filekoak, Kom Ombon, El Kaben, etab... ere daude. Hauek, historikoki, nahiko berriki eraiki zirenez, nahiko ondo kontserbatuta eta xehe-xehe aztertuta daude.\nOhi, eraikin peripteroak ziren, lotuta zeuden tenplu handiaren ardatzarekiko perpendikular kokatuta zeudenak, Dendera edo Edfukoa bezala, edo tenpluaren ondoan. Debodeko tenplua eta Filekoa bezala. Naosa eratzen zuten arkupeak, kapitel konposatuko zutabez osatuta zeuden, euren artean, edestutako zutabearteen bidez elkartuak: baxuerliebeekin apaindutako harresiak, non, erregea, jainkoei sakrifizioak eta ofrendak egiten irudikatzen zen.\nJainkotiar jaiotzaren zati ezberdinei sagaraturiko zenbait gela zituen. Orokorrean, erditze zerutiarrean laguntzeko betebeharra zuten jainkosen irudikapenak aurkitzen ziren, edo baita ugalkortasunaren bermatzaileak: Tueris, Heket, Rattaui eta erditzearen buru eta bereziki gurtuak ziren Zazpi Hathorrak, Bes eta Jnum ere bazeuden, Osirisez gain, oparotasun eta ugalkortasunaren jainkoak.\nMammisia, jaiotza jainkotiarraren mitoaren eta honen betiereko errepikapenaren bertsio arkitektoniko bat zen. Egiptoko Aro Berantiarraren amaieran, eraikin hauek, herrialdeko santutegi handi bakoitzaren bihotzean dinastia bakoitza, erromatar enperadoreak barne, lekukotzen arituko den errege boterearen berrezarpena berresten dute."}
{"id": "82328", "revid": "512", "url": "https://eu.wikipedia.org/wiki?curid=82328", "title": "Naos", "text": "Naos (grezierazko \u03bd\u03b1\u03cc\u03c2, \"tenplua\") Antzinako Egipto eta Antzinako Greziako tenpluen gelarik garrantzitsuena da. Erromatar arkitekturan naosari \"cella\" ere deitzen zaio eta, horregatik greziakoari ere batzuetan hala deritzo.\nEgipton, faraoi guztiek hasten zuten euren eraikin jainkotiarra toki honetatik, ondoren, monumentuaren gainontzeko zatiak eraikitzen ziren, logikoa, gela honetan, jainkoaren kak atseden hartzen baitzuen.\nTenplu bakoitzak, orokorrean, naos bat zuen, estatua bat edo estatuatxoak zituen jainkotiar elementuaren gela, jainkoaren irudiarekin. Jainkoarekin \"harremanetan\" jar zitekeen pertsona bakarra, faraoia zen.\nAntzinako Grezia eta Antzinako Erroman, tenpluek, naosean, jainkoaren estatua ere bazuten barnean, nora profanoa ez zen ohi sartzen. Bere barnean, Adyton delakoa zegoen, edo, literalki, \"sar ezin daitekeen tokia\", beraz, naosa zen tokirik sakratuena.\nBizantziar Inperioan, naosa erabiltzen jarraitu zen, adibidez, garai hartako eliza bereizgarri batean, San Salbatore in Kora elizan, Konstantinoplan ikus daitekeen bezala."}
{"id": "82329", "revid": "105290", "url": "https://eu.wikipedia.org/wiki?curid=82329", "title": "Periptero", "text": "Peripteroa (grezierazko \u03c0\u03b5\u03c1\u03af\u03c0\u03c4\u03b5\u03c1\u03bf\u03c2 hitzetik), bere aldeetako bakoitzean, lerrokatutako zutabez inguratutako eraikina da, kanpoaldeko peristilo bat osatuz.\nKonposaketa arkitektoniko hau, oso ohikoa izan zen arkitektura greziar klasikoan, gutxienez, K.a. VIII. mendeko zurean eginiko arkitekturaren garaitik.\nSalbuespen moduan bada ere, Antzinako Egipton ere erabili zen.\nEraikin peripteroen adibideak.\nEraikin neoklasikoak"}
{"id": "82330", "revid": "119347", "url": "https://eu.wikipedia.org/wiki?curid=82330", "title": "La Madeleine eliza", "text": "La Madeleinen eliza (frantsesez \"\u00c9glise de la Madeleine\") Parisen dagoen eliza katoliko neoklasiko bat da. Place de la Concordetik metro batzuetara dago, Parisko 8. barrutian, maila handiko merkataritza gune garrantzitsu batean, Faubourg-Saint-Honor\u00e9 kalearen ondoan.\nHistoria.\nEraikuntza, 1764an hasi zuen Pierre Contant d'Ivryk, ondoren, 1777an, Guillaume Cotureen planoekin berreraikia izan zelarik, Frantziar Iraultzaren ondorioz, lanak, 1790etik 1805 arte bertan behera utzi behar izan ziren arren, eta, 1806an \"La Madeleine\" Armada Handiarentzako Omenaldi Tenplua bihurtu zen, Parisko Garaipen Arkua eraikitzen amaitu zen arte izan zuen funtzioa, garaipen arkuak, funtzio honetan ordezkatuz.\n1837an, Parisko lehen tren-geltokia han kokatzea proposatu zuten.\n1842an, berriz, eliza katoliko izatera pasa zen, oraindik gaur egun duen funtzioa.\nLa Madeleine eliza ez dator mendebaldeko eliza katolikoen eraikuntzekin bat, eta honek, kanpoaldetik ikusita, nahasmena sor dezake. Parisko La Madeleinen barnealdea, estilo barrokoan egina dago, honek, elizaren fatxada eta barnealdearen arteko kontraste oso interesgarria sortzen du. Harmailadiaren gainetik dagoen ikuspegia nabarmentzen da, nondik Rue Royal ikusten den, Konkordiaren Plaza eta Luxorreko Obeliskoa erdian daudelarik.\nCamille Saint-Sa\u00ebnsek, organojole lan egin zuen hemen, 1858 eta 1877 bitartean\nIrispidea.\nParisko metroko \"Madeleine\" geltokia dago hurbil."}
{"id": "82331", "revid": "6327", "url": "https://eu.wikipedia.org/wiki?curid=82331", "title": "La Madeleinen Eliza", "text": ""}
{"id": "82332", "revid": "105290", "url": "https://eu.wikipedia.org/wiki?curid=82332", "title": "Rattaui", "text": "Rattaui, Rattaouy edo Rattaoui, egiptoar mitologiako jainkosa bat da.\nJainkosa honek, hasiera batean, eguzkiaren alde femeninoa irudikatzen zuen, Ra jainkoak alde maskulinoa irudikatzen zuen bezala. Ondoren, jainkosa independente bihurtu zen, Hermontisen, Monturen paredra zelarik. Medamoudeko hirukoan, Rattaui, Monturen emaztea eta Harpareren ama da."}
{"id": "82336", "revid": "6327", "url": "https://eu.wikipedia.org/wiki?curid=82336", "title": "Onddoa", "text": ""}
{"id": "82337", "revid": "336", "url": "https://eu.wikipedia.org/wiki?curid=82337", "title": "Jennifer Love Hewitt", "text": "Jennifer Love Hewitt (Waco, Texas, Ameriketako Estatu Batuak, 1979ko otsailaren 21a - ) aktore eta abesti-konposatzaile estatubatuarra da. Hewitt txikitan hasi zen telebistako iragarkietan eta Disney Channel telebista kateko \"Kids Incorporated\" telesailean ateratzen. Fox telebista kateko \"Party of Five\" telesailak, eta \"I Know What You Did Last Summer\" eta \"I Still Know What You Did Last Summer\" filmek ospetsu bihurtu zuten.\nAbeslari bezala, Atlantic Records eta Jive Records diskoetxeekin sinatu du. Ezaguna da pop musika estiloa lantzeagatik eta bere ahots kontraltoagatik. Gainera, bere singlerik arrakastatsuena 2002an kaleratutako \"BareNaked\" da.\nAntzezteaz gain, Love Hewittek ekoizpen lanak ere egiten ditu telebista eta film proiektu batzuetan. Gaur egun, CBS telebista kateko \"Ghost Whisperer\" telesailean Melinda Gordonen papera antzezten dihardu, alegia hildakoen mamuekin komunikatu daitekeen neska gazte baten papera."}
{"id": "82339", "revid": "336", "url": "https://eu.wikipedia.org/wiki?curid=82339", "title": "Marcia Cross", "text": "Marcia Anne Cross (Marlborough, Massachusetts, Ameriketako Estatu Batuak, 1962ko martxoaren 25a - ) aktore estatubatuarra da. \"Desperate Housewives\" telesailean Bree Van De Kamp Hodgeen papera antzezteagatik ezaguna da."}
{"id": "82340", "revid": "336", "url": "https://eu.wikipedia.org/wiki?curid=82340", "title": "Liv Tyler", "text": "Liv Rundgren Tyler (New York, New York, Ameriketako Estatu Batuak, 1977ko uztailaren 1a - ) aktore eta modelo estatubatuarra da. Aerosmith musika taldeko Steven Tyler rock-abeslariaren eta Bebe Buell aktore eta abeslariaren alaba da."}
{"id": "82343", "revid": "105290", "url": "https://eu.wikipedia.org/wiki?curid=82343", "title": "Vend\u00e9e Globe", "text": "Vend\u00e9e Globe munduari bira ematen duen bakarkako itsasontzi-estropada da.\nEzaugarriak.\nVELUX 5 Oceans Race estropadak ez bezala, ez du etenaldirik. Estropada Philippe Jeantotek 1989an sortu zen eta 1992tik aurrera lau urtero egin da. \"International Monohull Open Classes Association\" erakundeko Open 60 klaseko itsasontzirako irekia da (2004 baino lehen, baita Open 50 ere). Hasiera eta bukaera Vendeeko Les Sables-d'Olonne portuan ditu. Lehiakideek ezin dute kanpoko laguntzarik jaso, ezta eguraldiaren iragarpena ere.\nPalmaresa.\n2008-2009.\nHona hemen parte hartzaileak:"}
{"id": "82344", "revid": "119347", "url": "https://eu.wikipedia.org/wiki?curid=82344", "title": "Shanghaiko portua", "text": "Shanghaiko portua () Shanghai inguruko eta Yangshanen itsasoaren erdian eraikitako ur sakoneko portuak osatzen dute. 2006an 537 milioi tona zama mugitu ziren portuan, munduko porturik erabiliena izan zelarik.\nPortuaren ekialdean Txina ekialdeko itsasoa dago, eta hegoaldean Hangzhou badia. Portuak Yangtze, Qiantang eta Huangpu ibaien bokalak hartzen ditu."}
{"id": "82347", "revid": "336", "url": "https://eu.wikipedia.org/wiki?curid=82347", "title": "Itsaso Hileko Eskuizkribuak", "text": "Itsaso Hileko Eskuizkribuak edo Qumraneko Biribilkiak (horrela deituak, lehen biribilkiak, Itsaso Hilaren ertzean dagoen Qumranen aurkitu zirelako), jatorri judutarra duten 800 idazkiko bilduma bat da, eseniarren judutar elkarteak hebreeraz eta arameraz idatziak, eta, Itsaso Hilaren inguruko amildegi malkartsuetako hamaika leize-zulotan aurkituak.\nAurkikuntza.\nLehen zazpi biribilkiak, 1947an aurkitu zituzten Jum'a eta bere lehengusu Mohammed ed-Dhibek, Ta'amireh tribuko bi artzai beduinok Qumraneko leize-zulo batean.\nEsaten denez, eskuizkribu horietako batzuk sua pizteko erabili zituzten, aurkikuntzak zuen garrantzia jakin gabe. Biribilki hauek inguruko azoka batean saldu zizkioten antikuario bati, zatika, euren prezioa igotzeko. Denbora batez, batzuk Egipton eta beste batzuk AEBetan galdu ziren.\nOndoren, biribilkien kopiak argitaratu ziren arkeologo biblikoen artean interes masiboa piztuz. Honen ondorioz, beste seiehun pergamino eta ehundaka zati aurkitu ziren.\nAurkikuntza honen ezaugarririk garrantzitsuena bere antzinatasuna da, judaismo eta kristautasunaren antolakuntza eta teologia iturri garrantzitsuak aztertzen laguntzen duena. Eskuizkribu gehienak K. a. 250 eta K. a. 66 artean datatuak daude, euren artean, Bibliako Itun Zahar edo Tanakheko hebreeraz idatzitako ezagutzen diren testurik antzinakoenak daudelarik. Uste denez, eseniarrek ezkutatu zituzten, urte horietan juduek, erromatarren aurka egin zituzten matxinaden ondorioz.\nLiburutegia.\nEskuizkribuen artean, honako hauek daude:\nEskuizkribu hauen itzultzailea, Florentino Garc\u00eda Mart\u00ednezek, kobrezko biribilkiaren salbuespen bakarrarekin, \"sekta liburutegi\" bat dela dio, biribilkiek, kontzepzio eskatologiko, teologiko, moral eta etiko multzo artikulatu bat eratzen baitute (1992:36-39). Elkarteko arauek, aurkitutako testu bibliko, apokrifo eta sasiepigrafiko guztiei erreferentzia egiten diete, hauek, haien sostengu direlarik, aldi berean, \"liburutegian\" dauden inspiratutako testuen interpretetzat hartzen direnak. Elkarteak antzinako hebrear egutegia erabiltzeak, I. mendean indarrean zegoen egutegi ofizialarekiko erabat ezberdina, testuen liburutegia, beste korronte judutar batzuetatik bereizten ditu, farisearrak kasu.\nKontzepzioak.\nElkarte honetako partaideen kontzepzioek, gizarte botereenekin tupust egiten dute. Habacucen eseniar iruzkinean (1Qp Hab VII:2-5), gerrako arma eta intsigniak gurtzea idolatriatzat hartzen da, Jeremiasek adierazten duen bezala 7:18, armada gurtzeari buruz: \"Seme-alabek egurra batzen dute, gurasoek sua pizten dute, emakumeek oreatu egiten dute armadarentzat opilak egiteko eta libatu egiten da beste jainko batzuen omenez ni gogaitzeko\", dio Sinaitiko eta Vatikano greziar eskuizkribuetan eta hebrear bertsioetan, antzinakoenak direnak. Berset hau, modu berantiarrean aldatu zuen Vulgata latindarrak, eta, ondoren, Alexandrino greziarrak V. mendean, 7:18an \"armada\" hitzaren ordez \"Zeruetako Erregina\" hitzak jartzen dituztelarik, 44. ataletik hartuak (17-25), beharbada, eliza ofizialaren hierarkia birakada inperio armaden mesedetan aurre egiteko beldurragatik, lehen kristauen aurka.\nDamaskoko Dokumentuan (IX:1-6;9), mendekurik ez dela hartu behar dio behin eta berriz, eta bakarrik Jainkoak mendeku har dezakeela eta San Paulok bezala dio (Erromatarrak 12:19) \"ez duzu justizia zeure esku hartuko\", Hamabi Aitalehenen Itunaren aipamen bat (Gad 6:10). Erromatarren jende eskubidea eta Itun Zaharreko ohitura propioaren aurka, dokumentu berak (XII:6-7) honako hau dio: \"inork ez dezala bere eskua luzatu jentiletakoren baten odola isurtzeko aberastasun edo onura arrazoiengatik, eta ez dezala har, ezta ere, haren ondasunik\".\nQumraneko beste idazki batek honako hau dio:\nHonela, eseniarren ikuspegia eta zeloteen nazionalismoaren arteko banaketa argitzen da. Eseniarrek, ez zuten Erromaren aurkako inongo alternatibarik ikusten, judutar nazional ezarpen ofizialean.\nFarisearren papera ere argitzen da, ondorengo Ebanjelioetan, legearekiko zorroztasunaren ikur bezala agertzen direnak, benetan, liberal legalistak zirelarik \"interpretazio errazekoak\", \"eltxoa iragazten dutenak, baina gamelua pasatzen uzten dutenak\" (Mateo 23:24); gamelua aberatsa da (Mateo 19:24).\nFarisearrek, Jainkoaren esapideak, euren tradizioengatik aldatzen zituzten (Marko 7:9-13), euren ondasunak santutzen zituzten solidaritatez ez emateko, Jubileuetaz libratzeko sistemak asmatzen zituzten (non lurra itzuli behar zitzaien galdu zutenei), baita urte sabatikoetaz libratzeko ere (non zerga guztiak barkatu behar zituzten), eta, azkenik, behartsuekiko konpromezu guztiak eragozteko. Honela, gauza sakratu bezala izendatzen zuten agure eta atsoei laguntzeko balio zezakeen hura, horrela, ematea eragozteko (Mateo 13:3-6). Aldiz, \"Damaskoko Dokumentua\"k, eseniarrei, bere jabetzakoa zen oro sakratu ez izendatzeko agintzen zien (XVI 16).\nFarisear doktoreek, Hillel errabinoa bezala (Sanedrineko presidentea, K. a. 10ean hil zena, 7 urtetik behin (urte sabatikoa) eta 50 urtetik behin (Urte santu edo Jubileua) gizarte berdintasuna konpontzeko ezarritako neurriak ziren urte sabatikoetako zerga barkatzea eta jubileuetako nekazaritza erreforma eragozteko konponbideak asmatu zituzten.\nS. W. Baronen aburuz, Hillel errabinoak, \"prosboul\" delakoa asmatu zuen zergak epaimahaira pasatu, eta behar zenean ez barkatzeko. Erregeek, bereziki Herodestarrek, nekazariak euren zergekin zanpatu zituzten: nekazaria, zergekin behartzen zen ordaintzeko, eta, ondoren, lurra eta are askatasuna ere galtzen zuen.\nFarisearrak, benetan \"aberastasunaren artatsuak\" ziren (Lukas 16:14 eta Qumraneko elkartearen araudia XIX:2), eta larunbataren erritu gordetzean garrantzia jartzen zuten, eta ez bestearekiko maitasunean. Farisearrek (\"zuek\" Mateo 12:11), larunbat batean, putzu batetik, bertara istripuz eroritako behi bat ateratzeari baimena ematen zioten bitartean, ondasun propio bat salbatzeko, egun berean pertsonak sendatzearen aurka zeuden. Eseniarrak, \"Damaskoko Dokumentuan idatzi zuten bezala (XI:12-15), larunbatean aberastasunetaz arduratzearen aurka zeuden, edo mirabeak horietaz arduratzera bidaltzearen aurka. Aberats bati behi bat erortzen bazitzaion putzura, langile bat bidaltzen zuen ateratzera, larunbata izanda ere, baina behartsu batek ez zuen nahiko behi larunbatean ez hesteko, edo ez zuen bakar bat bera ere. Aldiz, \"gizon behartsu edo aberats batek istripu bat izan zezakeen larunbatean, eta, kasu horretan, eseniarrrek, arropak kendu eta horiekin, berehala, uretara eroritako pertsona salbatzea agintzen zuten, larunbatean bertan\", (4Q 265, f.1, c.II:6-7).\nHipokresia eta Jainkoaren borondateari isekazko bizitzaren ezaugarri zen legalismoaren aurka, maitasuna eta errukia proposatu ziren, testamentuarteko zenbait apokrifok, Jainkoaren ezaugarri gailena bezala adierazten dutena.\nLoturak hasierako kristautasunarekin.\n\"Itsaso Hileko Eskuizkribuen\" edukia eta esanahiaren azterketak, sakontasunez berresten du hasierako kristautasuna eta Jaungoikoaren Erreinuaren zain zeuden israeldarren arteko harremana, farisear eta saduzear eskriba eta apaizen aurka zeudenak, hauek, judutar kasta nagusiak zirelarik, jazarri zituztenak (behin eta berriz eskuizkribuek eurek dioten bezala).\nHala ere, eskuizkribu hauek idatzi zituzten eseniarrak ez dira kristauekin nahastu behar. Sarri, Jesus Nazaretekoa, eskuizkribuen egile izan zen eseniar elkartea sortu zuen Justizia Maisuarekin identifikatu nahi izan zen, baina Jesusen izena ez da behin ere aipatzen bertan, ezta zeharkako aipamen edo klabe bidez ere, eta, aurkitutako biribilkien antzinatasun azterketek zein azterketa arkeologiko eta historikoek, Justizia Maisua, K. a. II. mendearen hasieran bizi izan zela adierazten dute.\nBeste gauza ezberdin bat, eskuizkribuetako irakaskuntzetako batzuk, beranduago, Joanen Ebanjelioan eta Itun Berriko beste liburuetan agertzen diren antzekoak edo hauen aurrekari teologikoak izatea da.\nOrduan, eskuizkribuak, eta bereziki, \"Itsaso Hileko Eskuizkribuen\" egile izan ziren eseniarren bizitza testigutza eta korronte izpirituala, kristautasun primitiboaren iturri bat izan zirela esan daiteke, eta basamortuan, Jesusen bidea prestatu zutela. Joan Bataiatzailearen bizitza Qumranetik gertu, Jesusen mezuarentzako bidea prestatu zuen elementu bezala interpreta daiteke.\nKristauak eta eseniarrak elkarrekin bizi eta ondoren banandu al ziren?. Egia esateko, San Paulok, basamortura joan eta Damasko horretara itzuli zela idazten du, hiru urte eginez (Galaziarrak 1:17-18), eseniarren haste eta froga denbora, Flavio Josefo zen Eskuizkribuen euren arabera (1QS VI 14-23): lehen urtea, haste eta aldi baterako izen ematerako instrukzio denbora, beste biak, froga urteak.\nDamaskoko eseniarrek, galilear oposizioa eta Masadako zeloteek bezala, euren desadostasuna, jai erlijiosoak, ofizialaren ezberdina zen egutegi batekin ospatuz nabarmendu zuten: antzinako egutegi hebrearra, kananear edo amonear jatorrikoa (Morgenstern 1955), Jubileuen Liburuan, Enocen Liburuan, 4Q 327 eta \"Tenpluko Biribilkia\"n adieraziak (azken hau, jai eta sakrifizioetarako arau zerrenda bat).\nHonela, Jesusek, bere azken afaria, Pesajean jaso zuen, Damaskoko egutegiaren arabera (Jaubert 1957; ikus Mateo 26:17-20, Marko 14:12-17 eta Lukas 22:7-14). Gure ikuspuntutik astearte gau bat zen, edo asteazkenaren hasiera judutarren ikuspuntutik, eta ez ostegun bat, tradizioak dionaren arabera. Ondoren, Jesus (asteazken edo ostegun batean beharbada), Bazko ofizialeko afaria ospatzen zen eguneko gauean hil zen (Joan 18:28,39, Joan 19:31), ilargi egutegiaren arabera (babiloniar-greziar jatorrikoa), Qumraneko elkarteak eta biribilkiek onartzen ez zutena.\nJesus, honela, Bazko ofizialerako sakrifikatutako Bildotsa izango zen, baina berak, Bazkoa, egutegi eseniarraren arabera ospatu zuen, gainera, Tanakheko liburu gehienek jarraitzen dutena dena, Ezekielen Liburuak kasu (ez, baina Esterren liburuak, Qumranen aurkitua izan ez dena). Jaubertek 1953an frogatu zuen bezala, eseniar egutegia zen Kroniken apaiz idazleek eta Pentateukoak erabilitakoa, eta Judean erabili zen persiar nagusitasunaren garai osoan eta Barth\u00e9lemyren arabera, garai helenistikoa hasi zen arte.\nEgutegiari buruzko lehiak, ez zeuden garaiko konturik garrantzitsuenetatik at, baizik eta gizarte bizitzan eta bizita politikoan Jainkoaren Borondateari buruzko jarraipenari buruzko eztabaida sinbolizatzen zutela. Honela, Jubileuen Liburua, ez da egutegi bat ezartzera mugatzen, baizik eta zuzenean, monarkiaren aurka doala eta (11:2) Noeren ondorengoen ustelkeria, gizon baten beste guztien gaineko nagusitasuna bultzatu zutelako nabarmen geratu zela dio, monarkia ezarri zuten eta nazio bat eta beste baten arteko gerra egin zuten. Jubileuaren inguruan doa, Jainkoak herriarentzat nahi duen elkar maitasuna adierazten duen instituzio sozioekonomikoa, eta (23:21) aberastasuna eta zuhurkeriagatik mugitzen direnek, Jainkoa, egia eta justiziarekin ez dutela deitzen dio (ikus Joan 4:23 eta 4Q176).\nXehetasun hauek eta euren interpretazioaz gain, Itsaso Hileko Eskuizkribuak, funtsezkoak dira kristautasuna eta judaismoa nola garatu ziren hobeto ulertzeko. Orduko eta gaur egungo judaismo ofizialarekiko judaismo ezberdin baten froga dira, eta kristautasunaren sorreran funtsezkoa izango zen tematika bat ezartzen dute.\nQumraneko idazki ezberdinek, Jesusek eta kristauek nabarmendutako funtsezko gaiak nabarmentzen dituzte.\nBerpiztean sinesten zuten (1QH 1:29,34; 4Q521). Gai hauen jorratzea ikuskatzean, Qumraneko biribilkiak kristauek idatzi ez zituztela nahiko argi dirudien arren, ezinezkoa da hasierako kristautasunarekin inongo zerikusirik ez dutela mantentzea, hauen bidea, inongo zalantzarik gabe, moduren batean eseniarrek lautu zutelarik.\nHau da basamortuko ibilbidea prestatzeko garaia (4Q258)\n\"Gizon bidegabeen tokiaren erditik banatzen dira, basamorturantz joateko, han, Haren bidea irekitzeko. Idatzita dagoen bezala: \"basamortuan, prestatu *** bidea, estepan, gure Jainkoarentzako galtzada bat zuzendu\"\" (1QS VIII, Lukas 3:2-11).\n\"Zeruak eta lurrak, bere Mesiasa entzungo baitute, eta bertan dagoen oro, ez da agindu santuetatik at egongo. Indartu zaitezte, bere zerbitzuan bila ari zaretenok! Akaso horretan aurkituko al gaituzue Jauna, euren bihotzean zain dauden guztiak?. Jaunak, errukitsuak begiratu eta zuzenak deituko baititu, eta pobreen gainean jarriko du bere izpiritua, eta fededunak, bere boterearekin berrituko ditu. Errukitsuak, betiereko erregetzaren tronuan ohoratuko baititu, presoak askatuz, itsuei ikusmena emanez, okertuak zuzenduz. Betirako batuko naiz zain daudenetara. Bere errukian Hark epaituko du, eta inori ez zaio berandutuko bere ekintza onen fruitua; eta Jaunak, sekula existitu ez diren moduko ekintza loriatsuak egingo ditu, Hark esan bezala, zaurituak sendatuko baititu, eta hildakoak biziaraziko ditu, umilei berri onak emango dizkie, pobreak asetuko ditu, kanporatuak gidatuko ditu eta gosez daudenak aberastuko ditu.\" (4Q521, Lukas 4:17-22, Mateo 11:2-6)\nBeraz, Qumranen aurkitutako testuek, orduan, Ebanjelioaren berehalako aurrekariak erakutsiko lituzkete.\nItzulpena.\nItsaso Hileko Eskuizkribuak, gazteleraz, hemen irakur daitezke:"}
{"id": "82349", "revid": "1659", "url": "https://eu.wikipedia.org/wiki?curid=82349", "title": "Marcelino Ugalde ikastetxeko hondamendia", "text": "Marcelino Ugalde ikastetxeko hondamendia Ortuellako Marcelino Ugalde ikastetxean 1980ko urriaren 23an gertatutako gas-leherketa da. Leherketa hark 52 hildako eragin zituen: 49 haur, bi irakasle eta ikastetxeko sukaldari bat.\nGertakaria.\nMarcelino Ugalde ikastetxea 1972. urtean eraiki zen eta 1.300 haurrentzako lekua zeukan. Ortuellako Ganguren auzoan dago, herritik aldendutako gune garai batean alegia. 1980eko urriaren 23an gas-leherketa gertatzean, eskola barruan 800 eta 900 haur inguru zeuden, 28 gelatan banaturik. Goizeko hamabiak hamar gutxiagotan izan zen leherketa, sotoan zegoen gas azpiegituran. Momentuan, eskolako beheko solairua behera erori zen, eta hondakinen artean, 80 edo 90 ume inguru harrapaturik geratu ziren.\nLeherketa gertatu eta berehala, inguruan bizi ziren bizilagunek eta ortuellar guztiek eskolara jo zuten, zer gertatu zen jakin eta hondakinen artean umeak salbatu ahal izateko. Izan ere, herritar gehienek eskolan ikasten zuten umeak zituzten.\nUrteurrena.\n2005ean, leherketa gertatu eta hogeitabost urtera, Ortuellako udalak ekitaldi berezia egin zuen, hildakoak gogoratzeko.\nTelebista.\n2008an ETB 2ko \"La Caja Negra\" saioak, gas-leherketari buruzko programa bat egin zuen, gertatukoaren zergaitiak ikertu eta azalpen bat bilatzeko."}
{"id": "82350", "revid": "905449", "url": "https://eu.wikipedia.org/wiki?curid=82350", "title": "Marino Ayerra", "text": ""}
{"id": "82353", "revid": "90204", "url": "https://eu.wikipedia.org/wiki?curid=82353", "title": "Michael Madsen", "text": "Michael Soren Madsen (Chicago, Illinois, Ameriketako Estatu Batuak, 1957ko irailaren 25a - ) aktore eta poeta estatubatuarra da. Filmeetan morroi gatazkatien paperak antzezteagatik ezaguna da, baina batez ere Quentin Tarantinoren \"Reservoir Dogs\" filmean Mr. Blonde pertsonaiagatik."}
{"id": "82354", "revid": "1545", "url": "https://eu.wikipedia.org/wiki?curid=82354", "title": "Singapurko portua", "text": "Singapurko portua () Singapurko estatu-hiriko portua da. Asiako garrantzitsuenetakoa eta 2006ko datuen arabera 448,5 milioi tona mugitu ziren bertan. 2005. urtera arte, munduko porturik garrantzitsuena da, baina urte hartan Shanghaiko portuak merkatugai gehiago mugitu zituen lehen aldiz."}
{"id": "82356", "revid": "117015", "url": "https://eu.wikipedia.org/wiki?curid=82356", "title": "Bruce Willis", "text": "Bruce Willis (Idar-Oberstein, Mendebaldeko Alemania, 1955eko martxoaren 19a) aktore erretiratua da. Zinema ekoizlea eta musikaria ere izan da. Estatubatuar nazionalitatea du.\n\"Moonlighting\" (1984-1989) komedia eta dramazko telesailean Cybill Shepherd aktorearekin batera protagonista izanik, mundu osoan ospetsu bilakatu zen. \"Die Hard\" film seriean (1988\u20132013) John McClane pertsonaiaren rola jokaturik, ospe handia hartu zuen akzioko aktoretzat.\n2022ko martxoan bere familiak jakinarazi zuen Bruce Willisek afasia zuela, hizkuntza nahaste neurologiko bat, eta beraz bere ibilbide zinematografikoa behin betiko uzten zuela. 2023ko otsailaren 16an familiak bere argazki bat zabaldu zuen eta diagnostiko zehatzagoa zutela jakinarazi zuen: dementzia frontotenporala."}
{"id": "82357", "revid": "1310", "url": "https://eu.wikipedia.org/wiki?curid=82357", "title": "Antzinako Erregimen", "text": ""}
{"id": "82359", "revid": "336", "url": "https://eu.wikipedia.org/wiki?curid=82359", "title": "Albeniz", "text": ""}
{"id": "82363", "revid": "135378", "url": "https://eu.wikipedia.org/wiki?curid=82363", "title": "Gorka Urbizu", "text": "Gorka Urbizu Ruiz (Lekunberri, Nafarroa, 1977ko maiatzaren 31) musikari eta abeslaria da, batez ere Berri Txarrak musika taldeko kide izateagatik ezaguna.\nBizitza.\nGorkak txikitatik pianoa eta eskusoinua jotzen zuen Lekunberrin. 14 urte zituela Nahi ta nahiez taldearekin hasi zen musika munduan teklatu-jole gisa. Aitor Goikoetxearekin batera, Berri Txarrak taldearen sortzaileetako bat izan zen 1994. urtean. Bertan abeslari eta gitarra-jotzaile moduan aritu zen 2019an taldearen ibilbidea bukatu zen arte.\nHorrez gain, beste musika proiektu batzuetan parte hartu du. Esaterako, 1999. urtean Idi Bihotz taldearen \"Arimaerratu\" diskoan hartu zuen parte, izena eman zion kantan pianoa sartuaz. 2005ean, Peiremans+ taldean jo zuen. Bi urte geroago, 2007 eta 2008 bitartean Bihotz Bakartien Kluba talde literarioak bultzatu zuen Katamalo musika taldeko kidea izan zen.\n2009ko irailean, Fernando Andreu Auzitegi Nazionaleko epaileak, \"Gaztesarea\" webguneari babesa adierazteagatik, \"erakunde armatuarekin\" kolaboratzea egotzi zion beste sei lagunekin batera."}
{"id": "82365", "revid": "905682", "url": "https://eu.wikipedia.org/wiki?curid=82365", "title": "Libre\u00a9", "text": ""}
{"id": "82366", "revid": "1545", "url": "https://eu.wikipedia.org/wiki?curid=82366", "title": "Zollo (Arrankudiaga)", "text": ""}
{"id": "82367", "revid": "336", "url": "https://eu.wikipedia.org/wiki?curid=82367", "title": "Libre C", "text": ""}
{"id": "82370", "revid": "59723", "url": "https://eu.wikipedia.org/wiki?curid=82370", "title": "Jean-Joseph Saro\u00efhandy", "text": "Jean-Joseph Saro\u00efhandy (Saint-Maurice-sur-Moselle, Vosgeak, Frantzia, 1867ko irailaren 13a - Paris, Frantzia, 1932ko ekainaren 24a), filologo eta hispanista frantziarra zen.\nEuskal jatorria zuen, ama Aldudekoa zen eta aita, Ipar Euskal Herriko zura-merkataria. 18 urterekin batxilergoa amaitu zuenean, aitaren heriotza zela eta, lan egin behar izan zuen. Ingalaterran eta Irlandan ibili zen frantses irakasle. 1886an Argentinara joan zen bi urtez eta gaztelania ikasi zuen. Frantziara itzuli zenean, \u00c9cole pratique des hautes \u00e9tudesen Portugalen eta Espainian ikasteko bekak lortu zituen. Gaztelaniazko irakasle ziurtagiria lortu zuen eta Baionan eta Frantziako zenbait ikastetxetan irakatsi zuen. Azkenik, Coll\u00e8ge de Franceko irakaslea izan zen.\n1919an, Alfred Morel-Fatio oso gaixorik zegoenez, Jean-Joseph bere ordezkoa izendatu zuen Coll\u00e8ge de Franceko Hego Europako Hizkuntzen Katedran, eta 1920tik 1925era arte jardun zen. 1920ko hamarkadan aragoierazko klaseak Parisen eman zituen lehena izan zen. 1922an Eusko Ikaskuntzaren III. Kongresura joan zen Gernikara. Julio Urquijo Ybarra, Rufino Jos\u00e9 Cuervo, Ram\u00f3n Men\u00e9ndez Pidal, Domingo Miral, Pedro Arnal Cavero eta Joaqu\u00edn Costarekin gutun bidezko harremanak izan zituen: azken horrek, Aragoirekiko estimua irakatsi zion.\nAlfred Morel-Fatiok gaztelania Espainian ikasteko gonbitea eskaini zion eta hark, 1896an, Grausera joan zen bizitzera. Hogeita hamar urtez Aragoin eta Pirinioen aldeko hainbat lekutan igaro zituen udako oporrak. Material dialektologikoak jaso zituen Pirinioetako hainbat hizkuntzatatik: euskara, okzitaniera, katalana, aragoiera eta Erdi Aroko aragoieratik ere bai.\nEuskara ikertzeko jakingura azaldu zuen, aditzen konjugazioa batik bat. Erretiroa hartzeko gura zuen, goi-aragoieraren inguruko asmo handiko ikerlana egiteko, baina gibeleko gaitz batek supituki jo eta 1932ko ekainaren 24an hil zen. Haren ikerlan guztiak Bordeleko Unibertsitatean gorde ziren. Orain duela gutxi, \u00d3scar Latas Alegrek Saro\u00efhandyk goi-aragoieraren inguruan egindako ikerlanen zatietako bat argitaratu zuen \"Misi\u00f3n ling\u00fc\u00edstica en el Alto Arag\u00f3n\" (Zaragoza, Xordica, 2005) lanean."}
{"id": "82371", "revid": "905759", "url": "https://eu.wikipedia.org/wiki?curid=82371", "title": "Jean Joseph Saro\u00efhandy", "text": ""}
{"id": "82372", "revid": "6327", "url": "https://eu.wikipedia.org/wiki?curid=82372", "title": "Julio Urquijo Ybarra", "text": ""}
{"id": "82373", "revid": "6327", "url": "https://eu.wikipedia.org/wiki?curid=82373", "title": "Julio Urquijo", "text": ""}
{"id": "82375", "revid": "90204", "url": "https://eu.wikipedia.org/wiki?curid=82375", "title": "Artashumara", "text": "Artashumara, ustez, K.a. XIV. mendearen lehen erdialdean, Mitanniko erregea izan zen.\nShuttarna II.aren semea zen, baina ez dago bere erregealdiari buruz ezer jakinik. Egia esan, ez dago zehatz jakiterik, ezta benetan errege izan ote zen ere, edo tronurako erregegai bat izan ote zen. Edozein kasutan, errege izatera iritsi bazen ere, denbora laburrez izango zen, hila izango zelarik, eta, bere ondorengoa, bere anaia Tushratta izango zen."}
{"id": "82376", "revid": "56334", "url": "https://eu.wikipedia.org/wiki?curid=82376", "title": "Ashur-nadin-ahhe II.a", "text": "Ashur-nadin-ahhe II.a (\"A\u0161\u0161ur-n\u0101din-ahh\u0113 II.a\"), Asiriako erregea izan zen K.a. 1403 eta K.a. 1393 bitartean. Bere aurrekoa, Ashur-rim-nisheshu izan zen, eta Asiriako Aro Zaharreko azkeneko erregetzat hatzen da. Ashur-nadin-ahhe II.aren ondorengoa Asiriako tronuan, Eriba-Adad I.a izan zen, Asiriako aro ertaineko lehen erregea.\nAshur-nadin-ahhe, asiriar izen propio bat da, akadikoz \"Ashur jainkoak anaia bat eman du\" esan nahi duena. K.a. XV. mendea eta K.a. XIV. mende artean errege izan ziren bi asiriar errege deituak dira Ashur-nadin-ahhe. Ezer gutxi ezagutzen da errege hauei buruz, baina, hauetako bat, Amarnako gutunetako batean agertzen da. Asiriako Ashur-uballit erregeak Egiptoko faraoiari bidalitako gutunean, EA16 bezala sailkatua, Ashur-nadin-ahhe, Egiptora idatzi zuen bere aurreko bezala agertzen da, eta urrea jaso zuen bueltan. Honen ondorioz, laster gertatu zen ezkontza diplomatikoa eta aliantza Asiria eta Egiptoren artean, bere erregealdian. EA16an aipatutako Ashur-nadin-ahhe, berriki, asiriar beste errege bat den Ashur-nadin-apliren idazkera akastun bezala ebatzi da."}
{"id": "82377", "revid": "336", "url": "https://eu.wikipedia.org/wiki?curid=82377", "title": "Tueris", "text": "Tueris \"Handia\", ugalkortasunaren jainkosa, haurdun dauden emakumeen babeslea. Zeru jainkosa ere izan zen, \"Ostertzeko Misteriotsua\" egiptoar mitologiaren arabera.\nIkonografia.\nLarruazal beltzeko haurdun dagoen irudia, hipopotamo edo emakume buruduna, adarrak eta eguzki diskoarekin, eta bular handiak, lehoi hankak eta krokodilo isatsarekin. Baita zerri eme bat bezala ere.\nMitologia.\nRa eguzki jainkoaren alaba eta Osiris eta Isisen ama zen. Tuerisek, Horusi lagundu zion honen Sethen aurkako borrokan. Sethen ohaidea zen, Plutarkoren arabera.\nEpitetoak.\n\"Ta-urt\" bere izenak, \"Handia\" esan nahi du, baina, zeru jainkosa bezala, \"Ostertzeko Misteriotsua\" titulua zeraman, eta zeruko ipar hemisferioko izar batekin irudikatua zen.\nGurtza.\nOso gurtua izan zen Karnak, Heliopolis, Abu Sinbel eta Gebel el-Silsilan. Haurdun zeuden emakumeek, jainkosa honen irudia zuten kuttunak zeramatzaten, ama esne ugari eman ahal izateko."}
{"id": "82378", "revid": "1310", "url": "https://eu.wikipedia.org/wiki?curid=82378", "title": "Sojo", "text": ""}
{"id": "82381", "revid": "58701", "url": "https://eu.wikipedia.org/wiki?curid=82381", "title": "Film-editatze", "text": "Editatzea edo muntatzea, zineman, film baten agerraldi guztiak biltzea jarraipena emanez da. Pelikula filmatu ondoren planoak hautatu, hurrenkeratu eta elkartu behar dira. Film-zuzendariaren ideiei, gertakizunari eta beste batzuen aholkuei jarraituz.\nEditore edo muntatzailearen lan-tresnak, gaur egun, asko hobetu dira; horren ondorioz, aukera gehiago edukitzen dituzte, eta maila hobeko filmak egiten dituzte. Plataformekin eta programa profesionalekin lan egiten du, adibidez: \"Avidekin\" edo edizio digitaleko beste metodo batzuekin. Laguntzaile bat izan dezake eta, aldi berean, negatibo ebakitzailearekin, eta filmaren lehenengo aldakiaren arduraduna. Lehenengo aldakia \"offline\" izeneko edizio-sistemarekin egiten da.\nJarraitutasuna.\nEzinbestekoa da nolabaiteko jarraitutasun bat sortzea, baita muntaketa paraleloan ere. Ikuslea kokatzeko balio du, espazio batean, hau da, ikuslea ez desorientatzeko. Horretarako:\nEszenen konexio motak.\nJarraitutasunaren inpresioa gordetzeko editoreak konexio mota desberdinak kontutan hartu behar ditu:"}
{"id": "82383", "revid": "536", "url": "https://eu.wikipedia.org/wiki?curid=82383", "title": "Makillaje", "text": "Makillajea gizakiaren itxura edo usaina liraindu edo babesteko erabilitako gaiak dira. Zineman, telebistan eta antzerkian, makillajea ezinbestekoa da, zeren eta iluminazioa azalean kolorea galtzea egiten duelako. Makillajea tipo bi daude:\nKarakterizaziorako makillajea.\nNahiz eta kolorea gutxitu, makillaje mota honek laguntzen du pertsonaiaren kanpoko itxura hartzen. Adibidez, pertsona gazte batetik pertsona zahar batera bihurtu ahal du, baita ere animalia bihurtu,\u2026\nMakillaje tipo hau pailazoek erabiltzen dute haien saioak egiteko.\nFx makillaje.\nMakillaje hau efektu berezietarako erabiltzen da.\nErabiltzen dituzten produktu batzuk.\nHona hemen erabilitako material eta produktuak karakterizaziorako makillajetarako:"}
{"id": "82385", "revid": "1545", "url": "https://eu.wikipedia.org/wiki?curid=82385", "title": "Bessemer prozedura", "text": "Bessemer prozedura altzairua seriean ekoizteko lehen prozesu merkea izan zen. Prozesu honek bere asmatzailearen izena hartzen du,\u00a0Henry Bessemer, prozesuaren patente bat atera zuena\u00a01855an. Prozesu hau independenteki aurkitu zuen Willian Kellyk 1851an. Prozesu bera Europatik kanpo\u00a0erabilia izan zen mendeetan zehar,\u00a0baina ez eskala industrialean.\u00a0Oinarrizko printzipioa burdinaren espurutasunak erretiratzea da,\u00a0sartutako aireari esker. Oxidazioak burdinaren masaren tenperatura handitzen du eta urtua mantentzen du.\nProzesuaren xehetasunak.\nHenry Bessemer\u00a0ingelesak sortutako aparatuari \"bihurgailua\" deritzo prozesatutako arrabioa altzairu edo burdina bihurtzen duelako. Madari formako galdara erraldoi batean datza, altzairuzko xafla lodi batez estalia dagoena eta barrutik material errefraktarioz; goialdea irekita dago,\u00a0eta behekoa borobila da eta mugikorra da ardatz horizontal baten inguruan. Ardatza taladratua dago, zulo txiki batzuetan zehar haizea emateko.\u00a0Gailua bi oinarriren gainean jarrita dago. Horietako batek mekanismo hidraulikoa du ontziak bira egiteko, fundizioa kargatu ahal izateko hondoko zuloak estali gabe, eta altzairuaren galdaketa errazteko\u00a0bihurketa egitean.\nBihurketa prozesua hiru fasetan egiten da:\nZeparen sorrera.\nLehenengo bihurketa egitean\u00a0eta errautsak kentzean datza; gero horizontalean kokatzen da eta bere 1/5\u00a0betetzen da fundizioz. Aire presio handia sartzen zaio eta\u00a0azkar bueltatzen da bere egoera normalera. Airearen oxigenoak, masa likidoan zehar, masa urtuan dagoen silizioa eta manganesoa erretzen du eta dagokien oxidoetan bihurtzen ditu. Lehenengo fase hau garrik gabe egiten da 10 minututan, eta prozesua egin eta berehala bihurgailuko ahotik txinparta gorriak agertzen dira.\nDeskarburazioa.\nSopletearen akzioa jarraituz, oxigenoak karbonoaren oxidazioa hasten du, biolentzia eta gar luzeen irteerarekin gauzatzen dena, airelaster bizia eta karbono oxidoaren konbustioa dela eta.\nPerkarburazioa.\nKarbonoa erretzean, oxigenoa burdina guztiz oxidatuta uztera helduko zen erabilgarritasun barik utziz. Puntu honetan airea mozten da, bihurgailua okertu egiten da eta\u00a0burdinazko aleazioa gehitzen zaio masa\u00a0likidoari, aldi berean, karbono eta manganeso kantitatea gehituz, lortu nahi den altzairuaren arabera. Gero, gailua zuzentzen da, eta aldi berean berriz sartzen zaio airea minutu gutxitan zehar. Azkenik, bere ahotik zepa botatzen da\u00a0eta ondoren altzairua edo burdina ateratzen da."}
{"id": "82386", "revid": "102160", "url": "https://eu.wikipedia.org/wiki?curid=82386", "title": "Belandia", "text": "Belandia Urdu\u00f1ako kontzejuetako bat da. 2007ko urtarrilaren 1eko erroldaren arabera, kontzejuak 40 biztanle ditu."}
{"id": "82388", "revid": "105290", "url": "https://eu.wikipedia.org/wiki?curid=82388", "title": "Lendo\u00f1obeiti", "text": "Lendo\u00f1obeiti (batzuetan Lendo\u00f1o Beitia eta ofizialki Lende\u00f1o de Abajo) Urdu\u00f1ako kontzejuetako bat da. 2007ko urtarrilaren 1eko erroldaren arabera, kontzejuak 40 biztanle ditu."}
{"id": "82389", "revid": "105290", "url": "https://eu.wikipedia.org/wiki?curid=82389", "title": "Lendo\u00f1ogoiti", "text": "Lendo\u00f1ogoiti (batzuetan Lendo\u00f1o Goitia eta ofizialki Lendo\u00f1o de Arriba) Urdu\u00f1ako kontzejuetako bat da. 2007ko urtarrilaren 1eko erroldaren arabera, kontzejuak hamasei biztanle ditu."}
{"id": "82390", "revid": "336", "url": "https://eu.wikipedia.org/wiki?curid=82390", "title": "Lendo\u00f1o Goitia", "text": ""}
{"id": "82391", "revid": "336", "url": "https://eu.wikipedia.org/wiki?curid=82391", "title": "Lendo\u00f1o Beitia", "text": ""}
{"id": "82392", "revid": "105290", "url": "https://eu.wikipedia.org/wiki?curid=82392", "title": "Mendeika", "text": "Mendeika Urdu\u00f1ako kontzejuetako bat da. 2007ko urtarrilaren 1eko erroldaren arabera, kontzejuak hamabost biztanle ditu."}
{"id": "82394", "revid": "58701", "url": "https://eu.wikipedia.org/wiki?curid=82394", "title": "Pe\u00f1a Cebollera", "text": "Pe\u00f1a Cebollera, Cebollera Vieja edo Pico de las Tres Provincias (euskaraz: \"Hiru Probintzien Tontorra\"), 2.129 metroko garaiera duen mendi bat da, Espainiako Erdialdeko Mendigunean, Ayllongo mendilerroaren gailur nagusi eta mendebaldekoaren muturrean dagoena, eta Madril, Guadalajara eta Segoviako probintzien arteko muga da, mug hau, tontorrean duen monolito batekin adierazita dagoelarik. Tontor nagusi bat eta ondoko batzuk ditu. Azken hauen artean, pe\u00f1a de los Abantos, 2.124 metrokoa eta cerro del Recuenco, 2.084 metrokoa nabarmentzen dira. Sierra Cebollera ere nabarmentzen da, tontorretik, hegoaldera, 1.834 metroko garaiera duen Cebollera Nuevaraino hedatzen dena, 2.071 metroko Cabeza del Tempraniego, 2.047ko Coto de Montejo eta 1.885 metroko alto de la Fuente de Cabezuelasen bidez.\nBere muturretan, Jarama ibaia hegoaldean eta Duraton ibaia mendebaldean jaiotzen dira. Bere magalaren behereneko zatian haritzak, arteak eta pinuak daude, salbuespen moduan, gailurraren hegoaldeko magalean, Jaraman behera, Montejoko pagadia eta, mendebaldekoan, Somosierrako urkidia aurkitzen direlarik.\nEkialdetik, Pico del Lobo deritzon mendian base militar baten balizko instalakuntzak suposatzen zuen mehatxuaren ondoren, 2004an, interes estrategiko-militarreko toki izateari utzi zion arte, 2005eko azaroak 5ean, Gaztela-Mantxako Erkidego Biltzarraren Gobernu Kontseiluak, dekretu bidez, bere babes naturala adierazi zuen, Macizo del Lobo-Cebollerako Erreserba Naturala sortuz, Pe\u00f1a Cebollera eta Lobo elkartzen dituen gailur batetik hedatzen dena, ia ukitu gabea den toki natural batean."}
{"id": "82395", "revid": "69297", "url": "https://eu.wikipedia.org/wiki?curid=82395", "title": "Ernest Alkhat", "text": "Ernest Alkhat Bidegain (Iholdi, Nafarroa Beherea, 1951eko uztailaren 24a - Armendaritze, Nafarroa Beherea, 2008ko azaroaren 7a) bertsolaria zen. Lehen bertsoak 14 urterekin bota zituen. Iparraldeko bertsogintzaren ardatzetako bat izan zen 1980-1990 hamarkadan.\nIparraldeko Bertsolarien Lagunak Elkarteak bideraturik, Iparraldeko eskoletan bertsolaritza zabaldu eta bertsotan irakasteaz ere arduratu zen."}
{"id": "82396", "revid": "119347", "url": "https://eu.wikipedia.org/wiki?curid=82396", "title": "Sierra del Rinc\u00f3n", "text": "Sierra del Rinc\u00f3n edo Sierra del Rinc\u00f3neko Biosferaren Erreserba, Madrilgo Erkidegoko udalerri mankomunitate baten izena da. Madrilgo probintziaren iparrekialdeko muturrean dago, Guadalajarako probintziarekin mugan, eta honako udalerri hauek osatzen dute: La Hiruela, Horcajuelo de la Sierra, Montejo de la Sierra, Pr\u00e1dena del Rinc\u00f3n eta Puebla de la Sierra.\nMankomunitate hau, udaletxeen eskumenak diren oinarrizko zerbitzu publikoetaz arduratzen da, eta udalerrien tamaina txikiagatik, hauei, euren kabuz ematea zail egiten zaielako. Honako zerbitzu hauek dira:\nArgiteria publikoa, Osasuna, Udal hilerriak, Heziketa, kultura, kirolak, gazteria, emakumea eta gizarte zerbitzuak. Tokiko garapena eta kudeaketa turistikoa, Suteen aurkako zerbitzua, babes zibila eta kontzientzia objekzioa. Inguru naturalaren zabalkuntza, defentsa, esplotazioa eta kontserbazioa. Bide garbiketa, garraioa.\nMankomunitate hau osatzen duten udalerriak, abeltzaintza tradizio handikoak dira, gaur egun biztanleria urrikoak, baina bere baliabide natural eta kulturalen garrantzian oinarritutako aberastasun handiarekin.\nMankomunitatearen barnean, aipamen berezi bat merezi dute Cocinillas ibaiaren iturburua eta Montejoko pagadiak, 1974an, Interes Nazionaleko Toki Natural izendatua izan zena, eta Madrilgo Erkidegoko paisaiarek berezienetakotzat hartua.\nMankomunitatea osatzen duten udalerri guztiek dituzte arkitektura tradizionaleko adibideak, horietatik asko, berrabilduak eta turismorako probesteko ostatu bihurtuak izan direlarik. Landa turismoa, tokiko baliabide ekonomiko nagusienetako bat bihurtu da, azpiegitura eta hornitze turistiko ugari duelarik.\nUNESCOk, MaB (Gizakia eta Biosfera Programa)ren Koordinakuntzaren Nazioarteko Kontseiluaren bidez, 2005eko ekainak 30ean, Sierra del Rinc\u00f3n, Biosferaren Erreserba bezala izendatu zuen. Izendapen honekin, Madrilgo erkidegoak, bere bigarren Biosferaren Erreserba lortu du."}
{"id": "82397", "revid": "105290", "url": "https://eu.wikipedia.org/wiki?curid=82397", "title": "Sismografo", "text": "Sismografoa edo sismometroa lurrikarak edo sorturiko sismo txikiak neurtzeko erabiltzen den gailua da. Tresna hau hasiera batean pendulu bat zen, zuen masa dela eta geldi geratzen zena ingurukoa mugitzen zen bitartean. Pendulo horrek punta bat zuen eta bere mugimendua denborarekin biratzen zuen paper baten gainean erregistratuta geratzen zen.\nGaur egun azelerometro baten antza dute eta elektronikoak dira. Frekuentzia ezberdinak hartzen dituzte."}
{"id": "82398", "revid": "1519", "url": "https://eu.wikipedia.org/wiki?curid=82398", "title": "Leitzarango zentral hidroelektrikoa", "text": "Leitzarango Zentral Hidroelektrikoa Leitzarango bailaran kokatutako zentral hidroelektrikoa da.\nHurrengo ezaugarri hauetan azpimarragarria da zentral hau: Gipuzkoa osoko zentralik nabarmenena da, eta bere kanala dela eta bihurtu da famatua, bertara senderismoa oso gustoko duten asko eta asko hurbiltzen direlako. Zentral honetara heltzeko 1000 eskailera igo behar dira, horra hor, kirolzaleen interesa.\nZentral hau aurrera eraman duen enpresak beti deitu izan dio honako honi Leizarango Zentral gisa. Hala ere, bere izenik famatuena 1000 eskaileratako zentrala da. Beste zentraletaz bereizteko Iberdrola zentrala deritzo.\nZentral honen aurreneko jabea \"Sociedad Hidroelectrica Iberica\" izan zen. 1901ean ekin zioten alor hori Bilbon Juan Urrutia ingeniari arabarrari esker. 1944an \"Saltos del Duero\" deritzonarekin elkartu ziren \"Iberduero\" osatuz, 1992an Iberdrola izena eskuratu zuen.\nZentral hau, erabilera industralierako egina izan zen. Aurrekoa burutzeko elektrizitate sare bat lotu zuten Bilborekin. Sare honek inguruko zenbait enpresa ere asetu zituen.\n1900ean lortu zituzten Larreta anaiek ibaiaren hedapena erabiltzako eskubideak. Arazoak zirela eta, presa gorago egin behar izan zuten. Ordudanik, hainbat eta hainbat eraldaketa suertatu dira honako zentral honetan.\nOlaberriako zentrala Leitzarangoa energiaz hornitzeko eraiki zuten."}
{"id": "82399", "revid": "336", "url": "https://eu.wikipedia.org/wiki?curid=82399", "title": "Sismometro", "text": ""}
{"id": "82400", "revid": "336", "url": "https://eu.wikipedia.org/wiki?curid=82400", "title": "Sismografoa", "text": ""}
{"id": "82405", "revid": "90204", "url": "https://eu.wikipedia.org/wiki?curid=82405", "title": "Peio Serbielle", "text": "Peio Serbielle (Maule, 1955) euskal kantari zuberotarra da. Berroetan bizi da, Pettarrean.\nBiografia.\n1989an argitaratu zuen lehen diskoa, !..., Agorila diskoetxearekin: marrazki batean harridura ikur bat ikusten da diskoaren azalean. 1990ean, Radio Francek antolatutako lehiaketa irabazi zuen, Perigueux hirian, eta Universal diskoetxe multinazionalak bi diskorako kontratua egin zion. Bigarren diskoak Ene soek (Polydor-Universal, 1992) zuen titulu. Hartan bildu zituen \"Ara nun diran\" eta \"Maiteminaren kantuak\" abestiak. Montrealen (Quebec), Bulgarian, Arroxelan (Frantzian), Parisen eta Alemanian abestu zuen, 1993 eta 1994. urteetan.\n1994an kaleratutako diskoan (Zuk egin gaua, Polydor-Universal), maitasuna da gai nagusia. \u00abAmodiozko istorioak unibertsalak dira. Herri bakoitzak badu amodiozko istorioari buruz errateko manera bat, bere forma. Horrekin joaten gara besteengana\u00bb, azaldu zuen elkarrizketa batean. Sarajevori abestu zion kantu batean, \"Sarajevo dantzan,\" baina \u00abbeste edozein herritakoa izan daiteke\u00bb bertan agertzen duen egoera aldrebesa. Bi disko horietan Jean Pierre Mader musikari eta ekoizle frantziarrarekin lan egin zuen Serbiellek. Ordurako kantari profesionalaren bidea hartua zuen, eta ez zitzaion damu.\n1997an, bere obrarik garrantzitsuena argitaratu zuen: Euskadi kanta lur (Sony, 1997). Musikari eta abeslari asko bildu zituen lan horretan (Maddi Oihenart, Arantxa Irazusta, Olatz Zugasti, Kepa Junkera, Txakun taldeko Pascal Indo eta Txomin Larronde, Ametsa abesbatza...), herri kantuen bestelako ikuspegia eskaintzeko. Disko hori, Serbielleren hitzetan, \u00abbidaia moduko bat da: etxetik atera, eta beste auzo, bizilagun, herri, jente batzuk aurkituz eta ezagutuz bere burua aberasten duenaren bidaia\u00bb.\nIsilik eman zuen denbora bat, diskorik argitaratu gabe, munduan bidaiari, munduko jende, leku eta musikak ezagutzen. Ekialdeko Alemanian, Bulgarian, Korsikan, Kanadan eta Espainian zehar, bere musikak besteenekin nahasiz. Horren froga dira besteren diskoetarako egin izan dituen laguntzak. Besteak beste, Richard Gallianorekin, Bulgariako Angelite abesbatzarekin eta Sweetness gospel abesbatzarekin lan egin izan du.\nFrantziako Poliziak 2004ko urrian atxilotu zuen, ETA erakunde armatuaren aurkako operazio batean, eta hamasei hilabetez egon zen kartzelan. Euskal Herriko eta Frantziako hainbat kulturgile eta politikarik Serbielle aske uzteko eskatu zuten idazki baten bidez. Idazkia sinatu zutenen artean, Renaud eta Georges Moustaki kantariak, Didier Borotra Miarritzeko auzapeza, Jakes Abeberri Miarritzeko zinegotzia eta Gerard Onesta Europako Parlamentuko lehendakariordea zeuden. Atxilotu zutenerako amaituta zeukan bere hurrengo lana, eta hasieran Sony diskoetxeak argitaratzeari uko egin bazion ere, kontratua bete eta (2006) kaleratu zuen. Xavier Marcos eta Philippe Pallaro konpositore eta ekoizleekin ondutako disko horrekin, aspaldiko amets bat bete zuen Serbiellek: Aizkoa koruarekin eta Bordeleko Orkestra Nazionalarekin lan egitea. Urrats bat aurrera, bere musika ibilbideko lanik handinahiena egiteko asmoa zuen: lan hirukoitz bat, Euskal Herriko eta munduko hainbat musikarirekin elkarlanean.\n2006ko otsailean kartzelatik irten eta askatasuna dastatu ostean argitaratu zuen triptiko horretako lehena: Naiz (H.K. Records, 2007). \u00abHorrelako bizipen batetik ez da dohainik ateratzen\u00bb, esan zuen Serbiellek. Eta kartzelako egonaldiak sakonki markatu zuela aitortu. Renaud kantari frantziarra, Nadine Rossello errezitatzaile italiarra, Xaramela abesbatza, Arnaga hari laukotea eta Philippe Ezkurrak, besteak beste, lagundu zioten Serbielleri diskoa osatzen. Naiz diskoa hirukoaren lehen oina da, gero Zara eta Gara lanak gauzatzeko helburua baitu dagoeneko Serbiellek.\n2008. urtean \"Xan naiz ni\" film laburrean parte hartu zuen Serbiellek, Marc Large diseinatzaile eta idazlearekin eta Patrice de Villemandy zinemagilearekin. Pirinioetako mitologia eta kondairei buruz Largek idatzitako \"Xan de l'ours\" liburuan oinarrituta dago filma. Serbiellek ahotsa eta musika jarri ditu."}
{"id": "82406", "revid": "219", "url": "https://eu.wikipedia.org/wiki?curid=82406", "title": "Arantzazuko Batzar", "text": ""}
{"id": "82407", "revid": "1355145", "url": "https://eu.wikipedia.org/wiki?curid=82407", "title": "Campos Eliseos Antzokia", "text": ""}
{"id": "82410", "revid": "1491", "url": "https://eu.wikipedia.org/wiki?curid=82410", "title": "El Florido Pensil", "text": "El Florido Pensil euskaraz eta gaztelaniaz egokitutako antzezlana da, \"Tanttaka Teatroa\" taldeak 1996an estreinatutakoa eta oihartzun handia izan zuena hala Euskal Herrian nola Madrilen, Bartzelonan eta beste toki batzuetan ere.\nAntzezlana izen bereko liburu arrakastatsuan oinarrituta dago, \"El Florido Pensil: memorias de la escuela nacional-cat\u00f3lica\" izenburukoa eta Andr\u00e9s Sope\u00f1a idazleak 1994an argitaratua. Liburuaren moduan, umore handiz jorratuta, antzezlanak frankismo garaiko eskola bat islatzen du, euskararen jazarpena eta Elizak egindakoa eta bestelako errepresioa ezaugarritzat zituena.\n2016ko martxoan Ttanttaka berak nesketan oinarritutako bertsioa atera zuen, \"El florido pensil-neskak\".\nPertsonaiak.\nHauek dira lanaren pertsonaiak, alfabetikoki ordenatuta: Agirre, Alberdi, Artola, Briones, Inspektorea, Jauregi, Do\u00f1a Jacinta, Don Justo, Narratzailea, Don Salvador, Don Secundino, Don Sim\u00f3n eta Soldevilla maisua.\nAktoreen artean, gizonezkoen bertsioan, Jose Ramon Soroiz, Paco Sagarzazu, Mikel Garmendia eta Kike Diaz de Rada izan genituen. Geroago Zorion Egileor ere aritu zen. Emakumezkoen bertsioan, Loli Astoreka, Gurutze Beitia, Elena Irureta, Teresa Calo eta Itziar Lazkano ari ziren.\nEszenak.\nEszenaratze xumearekin, pianoaz jotako musikak lan osoa laguntzen du. Hauek dira eszenak:"}
{"id": "82411", "revid": "56334", "url": "https://eu.wikipedia.org/wiki?curid=82411", "title": "Nekazari exodo", "text": ""}
{"id": "82414", "revid": "906494", "url": "https://eu.wikipedia.org/wiki?curid=82414", "title": "Agustin Xaho", "text": ""}
{"id": "82420", "revid": "109342", "url": "https://eu.wikipedia.org/wiki?curid=82420", "title": "Joaqu\u00edn Sorolla", "text": "Joaqu\u00edn Sorolla y Bastida (Valentzia, 1863ko otsailaren 27a - Cercedilla, Madrilgo probintzia, 1923ko abuztuaren 10a), pintorea eta artista grafiko emankorra izan zen, Inpresionismoaren garaikoa. 2.200 margolan baino gehiago dauzka katalogatuta bere izenean.\nHasieran historia eta erlijio gaiak erabili zituen, baina 1894tik aurrera gizarte gaiak landu zituen; bigarren aldikoak izan dira, hain zuzen, osperik handiena eman dioten koadroak. Bere lanen ezaugarri nagusia argia erabiltzeko trebetasuna da, Mediterraneoko atmosferan bereziki. Erakusketa ugari egin zituen eta sari asko irabazi zituen."}
{"id": "82424", "revid": "119347", "url": "https://eu.wikipedia.org/wiki?curid=82424", "title": "Miriam Makeba", "text": "Miriam Zenzi Makeba (Johannesburgo, Hegoafrikar Errepublika, 1932ko martxoaren 4a - Castel Volturno, Italia, 2008ko azaroaren 9a) abeslaria izan zen, Hegoafrikako apartheidaren aurkako irudietako bat. Haren izengoiti ezagunenak \"Afrikaren Ahotsa\" eta \"Afrikaren Ama\" izan dira.\nBizitza.\nHaurtzaroa Pretorian (Transvaal) eman zuen, Johannesburgon jaioa izan arren. Erbestera alde egin behar izan zuen arrazoi politikoengatik, eta Venezia eta Londresen bizi ostean, AEBetan izan zen, baina FBIren jazarpenak Gineara aldeginarazi zuen, bere senarrarekin batera. Handik, 1990ko ekainaren 10ean itzuli ahal izan zen Hegoafrikara, Nelson Mandela aske utzi eta gero.\nMafiaren eta arrazakeriaren aurkako kontzertu bat eman ostean hil zen, bihotzekoak jota.\nSariak.\n1999an, FAOren borondate oneko enbaxadore izendatu zuten.\n2001ean, Nazio Batuen Alemaniako Elkarteak Otto Hahn bakearen urrezko domina eman zion, Berlinen, \"\u00abbakearen eta nazioarteko elkar ulertzearen alde egindako zerbitzu bikainengatik\u00bb\".\n2002an, Suediako Musikako Errege Akademiak Polar Music Prize saria eman zion.\nLanak.\nMakebaren abesti ezagunena \"Pata Pata\" da: musika tradizionala jazzarekin eta beste estilo moderno batzuekin elkartuta dakar."}
{"id": "82430", "revid": "119347", "url": "https://eu.wikipedia.org/wiki?curid=82430", "title": "Sardana", "text": "Sardana Kataluniako dantza nazionala da, herrikoia eta tradizio handikoa dena. Zirkuluan dantza egiten da, eta cobla izeneko musika taldeak lagundu eta erritmoa markatzen du. Taldea 12 musika-tresnak eta 11 musikarik osatzen dute: Tresna batzuk tipikoki kataluniarrak dira (\"tenora\", \"tible\", \"flabiol\", \"fiscorn\" eta \"tambor\u00ed\") eta besteak orokorrak (kontrabaxu, tronpeta eta tronboia).\nBi mota nagusi daude gaur egun, sardana empordanesa eta selvatana, eta jatorriari dagokionez ez dago datu zehatzik.\nIzena bai dantzari baita musikari ere dagokie.\nHistoria.\nLehenengo aipamen idatzia XVI. mendekoa izango zen. XX. mendearen hasieran, dantzaren inguruan mugimendu handia sortu zen, Renaixen\u00e7ako garaian. Hala ere, Miguel Primo de Riverak lehenik eta Francisco Francok bereziki kultura agerpen honen aurka egin zuten.\n1990ean, azkenik, \"Federaci\u00f3 Sardanista de Catalunya\" delako elkartea sortu zuten."}
{"id": "82431", "revid": "44278", "url": "https://eu.wikipedia.org/wiki?curid=82431", "title": "Orokieta-Erbiti", "text": "Orokieta-Erbiti Basaburuko kontzejuetako bat da. 2007ko urtarrilaren 1eko erroldaren arabera, kontzejuak 97 biztanle ditu.\nOrokieta-Erbiti kontzejua Orokietako, Olako eta Erbitiko lekuetatik osatzen da.\nHistoria.\nOso ospetsua izan zen 1872. urteko liberal eta karlisten arteko gudua. Morionesek zuzenduriko oste liberalak 700 gudari baino gehiago atxilotu zituen Orokietan.\nOndarea.\nAipagarria da San Tiburtzio eliza (XVIII. mendeko erretaula barrokoa).\nEuskara.\nBertako euskalkia iparraldeko goi nafarrera da. Euskaldunak % 90 dira."}
{"id": "82432", "revid": "336", "url": "https://eu.wikipedia.org/wiki?curid=82432", "title": "Castell (folklorea)", "text": " delakoa Katalunian egin ohi den giza-dorrea da, elkarri lotutako hamarka edo ehunka pertsonak osatua. Gehienetan herriko jaietan egiten dira, udaletxe aurreko plazan. Kultura agerpen horretan parte hartzen dutenek izena dute, eta izenekoetan elkartzen dira.\nTradizio hau XVIII. mendean sortu zen, egungo Alt eta Baix Camp eta Alt eta Baix Pened\u00e8seko eskualdeetan. XX. mendean herrialde osora hedatu zen, batez ere 1980ko hamarkadatik aurrera. 2010ko azaroaren 16an UNESCOk Gizateriaren Kultura Ondare Immateriala izendatu zituen \"Els castells\" ."}
{"id": "82433", "revid": "1545", "url": "https://eu.wikipedia.org/wiki?curid=82433", "title": "Pened\u00e8seko ardoa", "text": "Pened\u00e8seko ardoa Kataluniako jatorrizko izendapena duen ardo mota da, tradiziorik luzeena eta ekoizpenik handiena dauzkana. Alt eta Baix Pened\u00e8seko eskualdeak ekoizlerik handienak dira, beste zonalde batzuetan ere egiten duten arren.\nEskualde osoak 27.542 hektareako azalera dauka eta hiriburua Vilafranca del Pened\u00e8s da. Gaur egun 5.800 ardogile eta 152 upategi daude, eta urteko ekoizpena 1.500.000 hektolitrorena da.\nZurien motak.\nMacabeu, xarel\u00b7lo, parellada, chardonnay eta subirat parent.\nBeltzen motak.\nGarnatxa, monastrell, ull de llebre, cabernet sauvignon, merlot eta sams\u00f3."}
{"id": "82434", "revid": "1491", "url": "https://eu.wikipedia.org/wiki?curid=82434", "title": "Mixel Etxekopar", "text": "Mixel Etxekopar edo Michel Etchecopar (Gotaine-Irabarne, Zuberoa, 1963) txirularia, kantaria eta bertsolaria da. Lanbidez irakaslea da, eskolarik eskola euskara irakasten du. Hebentik Zuberoako kultura elkarteko arduraduna da. Hiru zuloko txirula jo ohi du (Zuberoako eta Pirinioen mendebaldeko musika tresna tradizionala).\nBi disko grabatu ditu Mixel Arotze eta Maddi Oihenartekin batera. Gainera, Gotaine-Irabarneko Xiru jaialdiaren antolatzaileetako bat da. Maika alaba Amaren Alabak taldeko kidea da.\nBizialdia.\nGotaine-Irabarneko (Xiberoa) Agerregarai etxaldean sortuta. Familiako bost haurretarik gazteena da. Eskola publikoan, Mauleko espartin lantegietan lan egitera jin etorkin portugesen haurrak ezagutu zituen. Nortasun desberdintasunen esperientzia horrek barneko izaera aldatu zion.\nAldi berean, gazte-gazterik, ingurumeneko naturarekin, Xiberoko e\u00fcskararekin bai eta dantzarekin eta musikarekin (tx\u00fcl\u00fcla: hiru zuloko txirula) izan zuen harreman sakonak ere eragin handia du.\nHaren errientak, berantago haren aitaginarreba izanen zenak, Xiberoko dantza eta kantua irakatsi zizkion. Kolegioko denboraren hastapenean, Urdi\u00f1arbeko Erramun Tartachu haren dantza-maisu izan zen, eta denbora berean (1975-1976) tx\u00fcl\u00fcla edo xirula ikasten hasi zen, Mauleko Jean Copenek irakatsirik. 1977an, Mixel Etchecopar Urdi\u00f1arbeko maskaradan ari izan zen, Pette bere anaiarekin, eta geroztik, musikari gisa, maskarada gehienetan parte hartu zuen. Lehen aldikotz, Gotaine-Irabarneko pastoralean parte hartu zuen, 1973an, jokalari gisa (Aingeruaren rola, 10 urte baitzituen), eta ondokoetan, xirulari eta gero koru-zuzendari gisa (1993tik goiti).\n1990ean, Mixel Etxekopar Gotaine-Irabarneko Xiru festibalaren abiarazleetarik izan zen, 1994an, Abotia kultur elkartearen sortzaileetarik, eta 2004an, Hebentik artista kolektiboaren sustatzaileetarik.\nGaur, xiberotar dantza eta kantu ohitura berrien eta aspaldikoen bilaketan aritzen da. Abiarazi dituen sorkuntza guziek hori erakusten dute. Irakaskuntzaren bidez (bereziki kantua eta xirula), ondare immaterial horren transmisioari ere leku handia ematen dio.\nZinemarako.\n2011n Peio Cachenautek zuzendutako \"Xora\" filmaren musikaren egileetako bat da zubererazko egin den ehen filma izan zen. \nFlmeko musikarekin 2012an \"Transhumantzia\" diskoa atera zuen\nBestalde, Gartxot pertsonaiari ahotsa ipini zion \"Gartxot, konkista aitzineko konkista\" animaziozko filmean (2011).\nDiskografia.\n\"Transhumantzia\" izenburuko diskoa 2012an grabatu zuen Elkarrekin Fran\u00e7ois Ross\u00e9 pianoan (eta \"palefonoan\") lagun zuela. Mixelek jotzen zituen xirula, ttun-ttuna, botza, alboka, klarinetea, flautak, tzintzarriak, eta txori hotsak. 10 abesti hauek osatu zuten diskoa:"}
{"id": "82435", "revid": "906658", "url": "https://eu.wikipedia.org/wiki?curid=82435", "title": "Michel Etchecopar", "text": ""}
{"id": "82437", "revid": "12788", "url": "https://eu.wikipedia.org/wiki?curid=82437", "title": "Hierakonpolis", "text": "Hierakonpolis (, \"Hierak\u014dn polis\") edo Nekhen (\"gotorlekua\"), egun Kom el-Ahmar (, \"muino gorria\"), Egipto Garaiko III. nomoko hiriburua izan zen.\nAro aurredinastikotik, Goi Egiptoko hiriburua izan zen, eta bertatik abiaut zen Egiptoko lehen faraoitzat hartzen den Narmer, bi lurrak, Egipto, alegia, batzeko. Egiptoko Inperio Berriaren garaian, hiriburua, Eleithyaspolis izatera pasa zen.\nHierakonpolis, Horus jainkoaren gurtzaren gunea izan zen, lehen dinastietako erregeen jainko zaindaria, erregea bera, Horusen lurreko manifestazioa zelarik. Horusek, Niloren ibarraren alde emankorra ordezkatu zuen, eta Sethek, idorra, basamortua, alegia.\nHierakonpolis eta egiptoar zibilizazioaren aurrekariak.\nLehen gune \"proto-estatalak\", Niloren ibarrean, honako toki hauetan agertzen dira: Hierakonpolis, Naqada eta Abidosen (Naqada IIc-d K.a. 3400-K.a. 3200).\nHierakonpolis inguruan aurkitu dira \"tenplu primitibo\"en aurrekariak, Nilo ibaiaren ibarreko biztanleen txabola apalak imitatzen zituztenak.\nNarmerren Paletak jada erakusten ditu hieroglifoak, egiptoar hieroglifoekin idatzitako lehen testu ezagunak, Abidosen grabatu ziren arren.\nHondar arkeologikoak.\nHierakonpoliseko hondar arkeologiko garrantzitsuenak honako hauek dira:\n\"Gordailu Nagusia\"n, Quibellek eta Greenek (1898) honako hauek aurkitu zituzten.\nHierakonpoliseko eraikinen hondakinen artean, garai eta aro guztietako objektuak aurkitu dira, Kairoko Egiptoar Museoan dagoen Horus irudikatzen duen VI. dinastiako urre eta obsidianazko belatz buru bat bezala."}
{"id": "82438", "revid": "105290", "url": "https://eu.wikipedia.org/wiki?curid=82438", "title": "Heket", "text": "Heket edo Heqet, jainkosa onuragarria, bizitza eta ugalkortasunaren ikurra, jaiotzak presiditzen dituena eta emagin bezala, erditzean laguntzen zuena, egiptoar mitologiaren arabera. Bere izenaren beste aldaera batzuk Heqat, Hekit, eta, ez hain ohi, Hegit edo Heget dira.\nIkonografia.\nIgel bat bezala, edo igel burudun emakume bezala irudikatua zen.\nMitologia.\nHeket, Antzinako Egiptoko jainkosa onuragarrietako bat zen, bere gurtza, gutxienez, lehen dinastietatik datatua dagoena. Piramideetako Testuetan aipatua da.\nGoizero, Eguzkiaren jaiotzan parte hartzen zuen, eta, beraz, haurdun zeuden emakumeen jainkosetako bat bezala hartua izan zen, \"Arnastea eragiten duena\" deitua, jaio berriari bizitza ufada ematen baitzion, ankha sudur aurrean jarriz.\nOsirisen berpizkundean lagundu zuelako, euren pizkundean, hildakoen laguntzailetzat ere jotzen zen.\nRa eguzki jainkoaren alaba eta Shuren emaztetzat hartua izan zen, Nut eta Geben ama zelarik. Khnumen emaztea ere bazen Antinoopolisen, Kom Ombon, Sobek-Raren emaztea den arren.\nSinkretismoa.\nNut eta Hathorrekin identifikatua izan zen, Hibiun, Isisekin ere identifikatua izan zen, azken honen aldeetako bat bihurtuz.\nEpitetoak.\n\"Arnastea eragiten duena\" deitua izateaz gain \"Nazio bikoitzeko Anderea\" epitetoa ere jaso zuen, Abidosen.\nGurtza.\nHermopolis, Abidos, Antinoopolis, Apolinopolis Parva eta Kushen gurtua izan zen. Tenpluetako mammisietan ere gurtua izan zen. Bere kuttunetan \"berpizkundea naiz\" esaldia agertzen zen, eta, ondorioz, kuttun hauek lehen kristauek erabili zituzten."}
{"id": "82439", "revid": "512", "url": "https://eu.wikipedia.org/wiki?curid=82439", "title": "Saratsa (mendia)", "text": "Saratsa edo Usabide, Nafarroako mendi bat da, Andiako mendilerroan dagoena, 1171 metroko garaierakoa. Mendi honentzako nahiago den izena, Saratsa da, Usabide izena, hobekiago baitatorkio Lizarragako mendatearen tunelaren gainetik igarotzen den mendate, lepo edo bideari.\nAbiapuntuak.\nTontorrerako ibilbide labur eta sinpleena, Lizarragako mendatea da, non, izen berdineko Lizarragako tunela igaro eta berehala, pare bat ostatu ikusiko diren. Ibilaldia bide batetik abiatuz, aurkituko den lehen tontorra, Tunelga\u00f1a izenekoa da, 1160 metrokoa, eta, gailurra jarraituz, Saratsara iristen da.\nIbilbide luzeago bat abiatzen da Dorraotik, San Pedroko ermitaranzko bidea hartuz. Hemendik, bideak, Lezitza labarraren ezkerraldeko zatia igotzen du Elordia edo Pagomotxeta mendateraino. Eskumatik, laztutako gailurra jarraitzen da, inongo zailtasunik gabe, Ergoienako haranean nagusi. Bata bestearen atzean datozen tontorrak, dira, ordena honetan: Pagomotxeta, Eskalaborro, Aitzorrotz, erpuru formakoa, azken honetara heltzeko, kontu handia izan behar den oso aireko gailur bat igo behar dena, eta, azkenik, Saratsa edo Usabide."}
{"id": "82441", "revid": "58701", "url": "https://eu.wikipedia.org/wiki?curid=82441", "title": "Silikosi", "text": "Silikosia edo Grinderren eritasuna lanak sortutako arnas gaixotasuna da, silize libreak edo kuartzo kristaldunak eraginda eta batez ere meatzari, harri-zulatzaile, hargin eta harrobietan diharduten langileak kaltetzen dituena.\nBernardino Ramazzinik deskribatu zuen lehenengo aldiz 1705ean Italian, \"De Morbis Artificum Diatriba\" (\"Langileen gaixotasunetaz\") liburuan deskribatuz.\nBilakaera.\nGaixotasunak bilakaera akutua eta hilkortasun tasa altua eduki dezake, edota mota kronikoa garatu. Azken kasu honetan, fibrosi noduluduna agertu daitezke biriketako goiko lobuluetan tipikoki, bai eta adenopatiak ere.\nFuntzionalki, patroi murriztaile edota butxatzaile garatuko dituzte silikotikoek.\nAzkenik, silikosi kronikoa duten pazienteek joera handiagoa daukate tuberkulosia ere jasateko."}
{"id": "82442", "revid": "105290", "url": "https://eu.wikipedia.org/wiki?curid=82442", "title": "Fimbulvetr", "text": "Eskandinaviar mitologian, Fimbulvetr delakoa, Ragnar\u00f6karen aurrekaria da.\nGylfagginingen, Edda prosaikoan kontatzen den arabera, negu hauek bata bestearen atzean datoz, tartean inongo udarik gabe. Garai honetarako, elurra norabide guztietatik etorriko da, eta, gizakien arteko amaigabeko guduak aurresaten ziren, non asko hilko ziren.\nMundua, guduz beteko da, baita familien barneko guduekin ere, eskandinaviar pentsamenduaren bihotza trenkatzen duena. Lotura etikoak desagertu egingo dira. Honako hauek gertatuko dira:\n\"Fimbul\" aurrizkiak \"handiena\", \"erraldoia\" esan nahi du. \"Vetr\"ek, berriz, \"negua\" (eskandinaviar hizkuntza kontinentaletako \"vinter\" hitzaren baliokidea eta \"winter\" hitzarena ingeles eta alemanieraz). Antzinako eskandinavierako \"ve\u00f0r\" hitzarekin ere lotua dago, \"ekaitza\" edo \"klima ekaitztsua\" (eta, germaniar hizkuntzetan, \"klima\"rentzako gaur egungo baliokideak: v\u00e4der suedieraz, wetter alemanez eta \"weather\" ingelesez). Honela, \"Fimbulvetr\" hitzak \"negurik handiena\" esan nahi du.\nEuropa iparraldeko nazioetan, Suedia, Danimarka eta Norvegia kasu, \"fimbulwinter\" hitzako, ohiko hizkeran, bereziki gorria den negu bati erreferentzia egiteko erabiltzen da.\nEgon dira zenbait espekulazio, bereziki mito honek, eskandinaviar herrialdeetan, eskandinaviar Brontze Aroaren amaieran, K. a. 650ean gertatuko klima aldaketarekin izan dezakeen loturari buruz. Hori baino lehenago, eskandinaviar herrialdeek, pixka bat epelagoa zen klima bat zuten."}
{"id": "82443", "revid": "90204", "url": "https://eu.wikipedia.org/wiki?curid=82443", "title": "Artatama II.a", "text": "Artatama II.a, Mitanniko tronuaren usurpatzaile bat izan zen, denbora laburrez errege izan zena, K.a. 1350 inguruan.\nEz da Tushrattaren anaia ote zen ezagutzen, edo oinordekotza lerro aurkari batetakoa ote zen. Lehenik Hurriko errege koroarazi zen, eta, ondoren, Shubiluliuma I.a hititarekin aliatua, Mitanniko tronua lortu nahi izan zuen, biak ala biak, lehen saiakera batean garaituak izan zirelarik. Baina, bigarren saiakeran, Tushratta garaitu eta hil zuten, denbora laburrez errege izan zelarik, bere seme Shuttarna III.a tronura igo aurretik."}
{"id": "82444", "revid": "336", "url": "https://eu.wikipedia.org/wiki?curid=82444", "title": "Asbestosi", "text": "Asbestosia lanak sortutako arnas gaixotasun kronikoa da, amiantoa duten produktuek eraginda eta meatzaritza, zurgintza, eraikuntza eta automobilgintzan (balazta eta enbrageak) diharduten langileak kaltetzen dituena. Asbesto edo amianto hautsa hausnartuz gero sortzen den gaixotasuna. Neumokoniosi mota bat da.\nBiriketako fibrosia eragiten du eta zuzenean lotuta dago kontaktuaren intentsitate eta iraupenarekin.\nMinbiziaren arrisku handiagoa da 15-20 edo urte gehiagoko esposizio luzearen ondoren, birikako minbizia edota mesotelioma garatuz."}
{"id": "82455", "revid": "90204", "url": "https://eu.wikipedia.org/wiki?curid=82455", "title": "Mursili I.a", "text": "Mursili I.a (Mushilish), hititen erregea izan zen Hattusili I.a hil ondoren, K.a. 1620 eta K.a. 1590 bitartean.\n\"Hatusiliren Aieneak\" izeneko aurkitutako dokumentu baten arabera dakigunez, Hattusilik bere biloba Mursili aukeratzen du bere seme esker txarrekoaren ordez, hititar inperioko tronuaren oinordeko bezala.\nHiri-estatuen konfederakuntza batzen zituzten zertxobait ahulak ziren loturak estutu zituen, eta hauek, hititar inperioan barneratu zituen, Ekialde Ertaineko hirugarren indarra izateraino, Babilonia eta Egiptoren ondoren. Hedatze politika jarraitu zuen hurritak garaitu eta Alepoko erresuma suntsituz, azken honetan, bere aitona Hattusilik huts egin zuelarik. Babiloniaren aurkako eraso bat egin zuen K.a. 1595ean. Baina argi zegoen Mursilik ezingo zuela inperioko hiriburu zen Hattusasetik 2.000 kilometrotara zegoen hiri bat ezingo zuela mantendu, eta, are gutxiago, inperioan barneratu. Eraso honek, amoriarren dinastiaren amaierarekin bat egin zuen, dinastia honetako azken erregea, Samsu-Ditana izan zelarik. Gertaera hau, Mursiliren espedizioaren ondorio edo halabehar hutsa izan ote zen ez da ezagutzen.\nKanpaina amaitu ondoren, Mursili Hattusasera itzuli zen. Handik gutxira, K.a. 1590ean, bere koinatu Hantil I.a buru zen konplot baten biktima bezala hil zen, Hantil bera, hititar errege berri bihurtu zelarik."}
{"id": "82460", "revid": "1491", "url": "https://eu.wikipedia.org/wiki?curid=82460", "title": "Diptera", "text": "Dipteroak (Diptera, grezieratik: \"di\" = bi, eta \"pteron\" = hego) soilik bi hego dituzten intsektuen ordena bat dira. Talde honetako espezeei atzeko hegoak halterio bilakatu zaizkie. Multzo honetakoak dira etxe-euliak, eltxoak eta ezparak. 120.000 espezie deskribatu dira, baina 240.000 baino gehiago direla kalkulatu da.\nAnimalia hauen elikadura mota askotakoa izan daiteke: fitofagoak, haragijaleak, parasitoak edo saprofagoak dira. Gehienek 10-20 egun behar dituzte arrautzetik irten ondoren heldu bihurtzeko. Hiruzpalau larba aldi igarotzen dituzte. Larbak zizare formakoak dira eta ez dute hankarik."}
{"id": "82461", "revid": "1712", "url": "https://eu.wikipedia.org/wiki?curid=82461", "title": "Diptero", "text": ""}
{"id": "82462", "revid": "1519", "url": "https://eu.wikipedia.org/wiki?curid=82462", "title": "Euli", "text": ""}
{"id": "82466", "revid": "336", "url": "https://eu.wikipedia.org/wiki?curid=82466", "title": "Barre des \u00c9crins", "text": "Barre des \u00c9crins, Frantziako Alpeetako mendi bat da, 4102 metroko garaiera duena. Massif des \u00c9crins izeneko mendiguneko mendirik garaiena da. 4.000 metrotik gorako garaiera duen alpetar mendirik hegoalderenekoena da.\nGeografia.\nBarre des \u00c9crins, Durance eta Is\u00e8re ibaiaren arroen artean banatzen da. Mendi honen hegoaldeko aurpegia harkaitztsua da, iparraldekoan glaziarra dagoen bitartean, Glacier Blanc glaziarraren iturburua sortuz.\nIgoera.\nBarre de \u00c9crins, lehen aldiz, 1864ko ekainak 25ean igo zen. Lehen igoera hau egin zutenak, Adolphus Warburton Moore, Horace Walker eta Edward Whymper izan ziren, Michel Croz, Christian Almer zaharra eta Christian Almer gaztea gidari bezala zituztelarik. Tradizionalki, Pr\u00e9 de Madame Carletik igotzen da, Ailefroideko haranean. Ohiko ibilbideak, oso-osorik igotzen du Glaciere Blanc glaziarra. Hau, oso ibilbide erabilia da, D\u00f4me des \u00c9crinserako ohiko ibilbidea baita, Alpeetako 4.000 metrotik gorako mendietatik errazen igotzen denetako bat. Refuge des \u00c9crinsen abiatzen da, eta iparraldeko aurpegia igotzen du, ia Lory Saddle mendiaren tontorreraino, 3.974 metrokoa, non D\u00f4me eta Barre mendietaranzko bideak banatzen diren. Barreranzko igoerak, malda harritsu batetatik jarraitzen du bide osoan zehar tontorreraino."}
{"id": "82467", "revid": "512", "url": "https://eu.wikipedia.org/wiki?curid=82467", "title": "Marko Pupio Pison Frugi Kalpurniano", "text": "\"Artikulu hau kontsulari buruzkoa da; beste esanahietarako, ikus \u00abMarko\u00bb\"\nMarko Pupio Pison Frugi Kalpurniano, jatorriz, \"Kalpurnia\" gensekoa zen, Marko Pupiok semetzat hartu zuen hau jada agurea zela. Semetzat hartze hau gora-behera, \"Pison\" familia izena mantendu zuen.\nPison laster bihurtu zen garrantzitsu Erromatar Errepublikako Lehen Gerra Zibilean. Luzio Kornelio Zina K.a. 84an hil ondoren, honen alarguna zen Anniarekin ezkondu zen, eta, hurrengo urtean, K.a. 83an, Luzio Kornelio Eszipion kontsularen kuestore izendatua izan zen. Baina laster aldegin zuen kontsularen aldetik (Popularrak), eta Luzio Kornelio Sila Felixekin elkartu zen, honek, bere emazteagandik banatzera behartu zuelarik, Annia, aurretik, Zinarekin ezkonduta egon baitzen.\nEz zuen ediltza lortu, eta gutxi ezagutzen da bere pretoretza urteari buruz. Pretoretzaren ondoren, Hispaniaren gobernua jaso zuen, propretore tituluarekin, Erromara itzuli zenean, K.a. 69an garaipen bat ospatu zuen, Pisonek nabarmentze hau eskatu ez zuen arren.\nPison, Hirugarren Gerra Mitridatikoan, legatu bezala aritu zen Ponpeioren agintaritzapean, honek, K.a. 62an Erromara bidali zuelarik, kontsul izateko hautagaitza presta zezan. Ponpeio, Asiako bere ekintzen berrestea jasotzeko irrikitan zegoen, eta beraz, bere aldekoetako bat, Estatuaren buruzagi bezala izan nahi zuen. Pison, ondorioz, hurrengo urtean, K.a. 61ean kontsul aukeratua izan zen, Marko Valerio Mesala Nigerrekin batera. Bere kontsulaldian, oso modu larrian iraindu zuen Marko Tulio Zizeron, Senatuaren lehen bilkuran bere iritzia galdetu ez ziolako, eta are gehiago haserrarazi zuen Publio Klodio Pulkro bere babespean hartu zuenean, honek, Bona Dearen misterioak bortxatu ondoren. Zizeron, Pisonetaz, Siriako gobernua lortuz mendekatu zen, Pisoni berari promes egin zitzaiona.\nPison, ziuraski, Erromatar Errepublikako Bigarren Gerra Zibila K.a. 47an hasi aurretik hil zen. Hil zenean, Marko Antonio bizi izan zen Pisonen Erromako etxean."}
{"id": "82469", "revid": "512", "url": "https://eu.wikipedia.org/wiki?curid=82469", "title": "Praates I.a", "text": "Praates I.a Partiako arsazidar dinastiako errege bat izan zen. Bere erregealdia, K.a. 176 eta K.a. 171 bitartean hedatu zen. Priapatioren semea, gazte hil zen, erresuma, bere semeen ordez, bere anaia Mitridates I.a Partiakoari utziz.\nK.a. 171n, tropak bildu zituen, eta urte batzuk lehenago pentsatu eta prestatutako kanpaina bat hasi zuen, Praatesek eta bere kontseilariek, inguruko estatuak inbaditzea garrantzitsua zela uste izan zutenean. Kanpainako goiburua \"Jegde dorte revyn squetaius\" izan zen, bereziki Mediatik gertu erabilitako gerra oihu latindarra. Honekin, Marditarrak menderatu ahal izan zituen, Elburz mendietako tribu bat, baita Simindotarrak ere, Partiako hego-ekialdeko beste tribu bat. Ondoren, kanpaina berrabiatu zuen bere gainontzeko tropekin, 1000 gizon ingururekin osatuta zeudenak, gehi emakumeak eta zaldiak.\nKanpainak, logistika arazoak izan zituen, eta, beraz, urte bereko udazkenean geldiarazia izan zen, pentsatua zuena baino lehenago. Praatesek, eraiki zituen gerra makinak gainetik kendu behar izan zituen, eta Media zati bat konkistatzea pentsatu zuen, baina eszitek, bizirik mantendu zen gainontzeko mardi tribuarekin aliatuak, segada batean harrapatu zuten, Haron gotorlekuko harresietatik gertu. Praatesek, gezi bat jaso zuen urdailean eta hil egin zen. Baina, hil aurretik, erresuma, bere anaiaren eskuetan utzi zuen, Mitridates jeneral eraginkorra, segadatik ihes egin eta Partiara itzultzea lortu zuena."}
{"id": "82470", "revid": "336", "url": "https://eu.wikipedia.org/wiki?curid=82470", "title": "Rekaredo I.a", "text": "Rekaredo I.a (, ; ?-601eko abenduaren 21a) bisigodoen erregea izan zen, Leovigildoren semea. Rekaredok frankoen aurkako gerra egin zuen 590 urtean. Liuva II.a bere semea, erregea ere izan zen. Rekaredok Toledoko III. kontzilioan katolizismora aldatu zen bere erlijioa.\nRekaredok erlijio-batasuna lortu nahi zuen, bisigodoak ariotarrak baitziren eta hispaniar-erromatarrak, katolikoak. 589an, Rekaredo, noble gehienekin batera katoliko bihurtu eta ondorioz, gero eta botere handiagoa zuen Eliza katolikoaren babesa lortu zuen. Hortik aurrera, Elizak legitimatuko zuen monarkia."}
{"id": "82473", "revid": "1545", "url": "https://eu.wikipedia.org/wiki?curid=82473", "title": "Elburz", "text": "Elburz edo Alborz () Iran iparraldeko mendikatea da, Armeniako mugatik Kaspiar Itsasoraino hedatzen dena, eta Turkmenistan eta Afganistango mugetan amaiera duena. Ekialde Ertaineko tontorrik altuena dago bertan, Damavand mendia, 5.610 metroko garaiera duena. Mendikate hau ez da nahasi behar Kaukason dagoen Elbrus mendiarekin; horren izena ere, Avestako \"Hara B\u0259r\u0259zait\u012b\" mendi mitikotik eratorria da.\nElburz mendikateak hesi bat eratzen du Kaspiar Itsasoaren eta Qazvin-Teherango goi-ordokiaren artean. 60 kilometroko zabalera eta 130 kilometroko luzera du, eta Goi Devoniarretik Oligozenoraino datatuak dauden sail sedimentarioez osatua dago, nagusiki, granito gune baten gainean dauden jurasikoko kareharriak.\nInteres guneen artean, Erdi Aroko Alamut gotorlekua eta zenbait eski estazio daude, horietako batzuk, munduko hoberenetakotzat hartzen direnak, Dizin, Tochal, Shemshak eta Darbandsar kasu."}
{"id": "82479", "revid": "336", "url": "https://eu.wikipedia.org/wiki?curid=82479", "title": "Dementzia baskular", "text": "Dementzia baskularra gaixotasun psikopatologikoa da.\nSintomak.\nGaitasunak honako sintomak ditu:"}
{"id": "82480", "revid": "336", "url": "https://eu.wikipedia.org/wiki?curid=82480", "title": "Lewyren gorputzen dementzia", "text": "Lewyren gorputzen dementzia Alzheimerraren familiako gaixotasuna da, s\u00edntoma berberak eta beste batzuk gehituta dituena. (Parkinsonismo sintomak, aluzinazioak, sukar-ametsak edo erantzun desegokiak hainbat botikari."}
{"id": "82481", "revid": "336", "url": "https://eu.wikipedia.org/wiki?curid=82481", "title": "Picken gaixotasun", "text": "Picken gaixotasuna gaixotasun psikopatologikoa da.\nSintomak.\nGaixoen zati bat txisteak egiteko eta barre egiteko joera dute, arduragabetasuna eta egiten dituzten gauzek edukiko dituzten ondorioak berdin izatea. Beste zati bat, ordea, bero emozionala gabe geratzen doaz, erraz galtzen dute arreta eta gizarte-aislamendua agertzen dute. Sarria da gaixoak aurrean dituen objektuak edozertarako erabiltzea edo mugitzea, arrazoi finkorik gabe."}
{"id": "82483", "revid": "880", "url": "https://eu.wikipedia.org/wiki?curid=82483", "title": "Softwarea", "text": ""}
{"id": "82486", "revid": "56334", "url": "https://eu.wikipedia.org/wiki?curid=82486", "title": "Depresio", "text": "Depresioa medikuntzan gaixotasun psikiatrikoa da, ezaugarri nagusitzat tristura, adoregabezia edo erorialdi-egoera sakon iraunkorra duena. Euskadin, lehen mailako asistentziako medikuaren kontsultatik pasatzen diren 5 pazienteetatik batek depresio-koadroa dauka.\nSintomak.\nDena ilun ikusten dugu, ez daukagu ezertarako animorik, eta tristura ulertezin batek jota bezala geratzen gara, gure baitan ixtera eta kanpoarekin harremanak moztera irits gaitezkeelarik. Baita negar egiteko gogo etengabeak, etorkizuna modu pesimista edo ezkorrean ikusten da eta bere burua gutxiesten du.\nEmakumeak kalteberagoak izaten dira depresioaren aurrean, oro har, gizonezkoek baino; izan ere, gizarte harreman gutxiago izaten baitituzte. Gaur egun beste adin-talde bat ere hartzen da kontuan depresioaren diagnostikoa ezartzeko orduan, eta harritzekoa badirudi ere, umeek osatzen dute talde hori.\nTratamendua.\nDepresioari aurre egiteko diagnostiko egokia ezinbestekoa da, depresioarekin batera ager daitezkeen bestelako sintoma edo egoerak (antsietatea, esaterako) oso kontuan hartu behar direlako.\nAntidepresibo izeneko botikak hartzean oinarritzen da tratamendua."}
{"id": "82489", "revid": "1545", "url": "https://eu.wikipedia.org/wiki?curid=82489", "title": "Neopreno", "text": "Neoprenoa egoera solidoan edo bits malgu gisa ageri den kautxu sintetikoa da, latexaren antzerakoa. Zehazki, DuPont enpresa estatubatuarrak polikloroprenoan (kloroprenoko polimeroa) oinarrituriko goma sintetikoak saltzeko erabiltzen duen merkatal izena da. Hortaz, DuPont enpresak asmatu zuen neoprenoa, hasieran \"Duprenoa\" deitu zutena. Industria-eskalan ekoiztutako lehen goma sintetikoa bihurtu zen.\nOsaera kimikoa.\nBere formula (CH3ClC=CHCH3)n da, eta kloroprenoaren polimerizazioz lortzen da. Asmatu zen kautxuaren tankerako lehen gai sintetikoa da. 1931. urteaz geroztik ezagutzen da.\nErabilerak.\nSufrea erabili ordez metalen oxidoak erabiltzen dira bulkanizatzeko. Mekanikan oso erabilia da nahiko gogorra eta hauskaitza baita, eta oxigenoak eta olioak ez dutelako aldarazten. Sukoia da, baina ez kautxu naturala bezainbeste. Ez da erabiltzen pneumatikoetan, baina bai beste gauza askotarako: zementu eranskorretan, suzirien erregaiei nahasita, kable elektrikoak estaltzeko, kautxu mekanikozko tresnak egiteko, olioa eraman behar duten hodiak barrutik estaltzeko, alfonbrak egiteko etab."}
{"id": "82490", "revid": "512", "url": "https://eu.wikipedia.org/wiki?curid=82490", "title": "Desoreka bipolar", "text": "Desoreka bipolarra edo psikosi maniako-depresiboa gizakiarengan izaera desberdinak txandakatzen dituen desoreka da, hots, depresio fasea eta alaitasun fasea.\nKognizio eta gogo-aldarte ezohikoak eragiten ditu eta garuneko neurotransmisoreetako desoreka baten ondorioz gertatzen da. Desoreka bipolarra ez da aldi labur batean emozio batetik bestera igarotzen den egoera animikoa (Adb. negarrez ari denean barre egitea). Desoreka horrek hiletan edo urteetan eragiten dio gizabanakoari.\nDesoreka bipolarrak berdin eragiten die gizonei eta emakumeei. Ia beti 15 eta 25 urte bitartean hasten da gaixotasun hau. Arrazoi zehatza ez da ezagutzen, baina maizago agertzen da nahaste hori duten pertsonen senideen artean. Desoreka bipolarra duten pertsona gehienek ez dute arrazoi argirik.\nSailkapena.\nLau desoreka bipolar mota definitu dira: I. motako nahasmendu bipolarra, II. motako nahaste bipolarra, ziklotimia eta nahaste bipolar ez-espezifikoa."}
{"id": "82491", "revid": "56334", "url": "https://eu.wikipedia.org/wiki?curid=82491", "title": "Mike Oldfield", "text": "Michael Gordon \"Mike\" Oldfield (Reading, 1953ko maiatzaren 15a -), britainiar musikari instrumentu askotakoa eta musikagilea da. Haren musika oso landua eta konplexua da, World music estiloan jaio eta new age, neofolk nahiz pop estiloekin nahasten dena. Arrakasta lortu zuen 1973an \"Tubular Bells\" albumari esker eta 1983an \"Moonlight Shadow\" singleari esker.\nBizitza.\nOso gazterik hasi zen musika idazten. 1967an bere arreba Sallyrekin folk musikako disko eta single bana grabatu zuen. Urtebete geroago, rock musika egiten hasi zen, eta \"Barefoot\" taldea sortu zuen, baina taldeak ez zuen luzaro iraun. Kevin Ayersen bandan baxua jotzen hasi zen, eta disko pare bat grabatu zuen; taldean musikari onaren fama lortu zuen.\nGero, Virgin disko konpainiarentzat lanean ari zela, bere izena mundu osora zabaltzea lortu zuen bere ametsetako proiektuarekin: \"Tubular Bells \"(1973). Diskoak izugarrizko arrakasta izan zuen, eta Virgin konpainia sendotzen eta eraikitzen lagundu zuen: 1981erako hamar milioi aletik gora saldu zituen.\nGarai hartan punk musika zegoen modan, baina Oldfieldek lehen diskoarekin urratzen hasitako bideari jarraitu zion, eta \"Incantations\" argitaratu zuen, 1978. urtean. Dena dela, hurrengo urtean, orduko rock joera nagusitik hurbilago zegoen diskoa argitaratu zuen: \"Guilty\". 1982an, pop komertzialerako urratsa egin zuen \"Five Miles Out\" diskoarekin, arrakasta handiz gainera. 1984an \"The Killing Fields \"filmerako musika idatzi zuen, eta \"Discovery\" diskoa argitaratu zuen.\nGero lan eklektikoagoak egin zituen, bere lehenengo diskoen erreferentea ahaztu gabe halere: \"Amarok\" (1990). Azken urte horretan \"Tubular Bells II \"argitaratu zuen, baina beste disko konpainia batekin. 1994an \"Elements\" argitaratu zuen, Virgin konpainiarekin egindako musiken bilduma bat. Handik gutxira azken teknologia informatikoak baliatzen hasi zen, eta 1998an \"Tubular Bells III \"argitaratu zuen."}
{"id": "82492", "revid": "15795", "url": "https://eu.wikipedia.org/wiki?curid=82492", "title": "Grabitatea", "text": ""}
{"id": "82495", "revid": "154155", "url": "https://eu.wikipedia.org/wiki?curid=82495", "title": "Eskizofrenia", "text": "Eskizofrenia gaixotasun psikologiko larria eta kronikoa da, hau da, behin garatu eta bizitza osorako duguna. Batzuetan pertsonak errealitatearekin apurketak dituzte, haluzinazioak, delirioak (sinesmen faltsuak) eta abar.\nEskizofrenia gutxi gorabehera 17 urtetik gora garatzen hasten da.\nSintomak bost taldetan banatzen dira.\nEzaugarriak.\nErrealitatearen pertzepzio edo adierazpeneko asalduretan oinarritzen den gaitz mental kroniko batzuei dagokion diagnostikoari deritzo. Alegia, gaitz ezberdinak daude diagnostiko berdinari erantzuten diotenak. Bere ageriko sintomen artean desantolaturiko pentsamenduak, eldarnioak, haluzinazioak eta afektibotasun eta hizkuntza arazoak daude. Honen ondorioz ohikoa izaten da motibazioa behar duten portaerak eta helburu bat dutenak ezin mantentzea, gizarteratzeko behar diren gaitasunen gabezi bat eraginez.\nPrebalentzia klasikoki %1-0,5 bitartean ezarri bazen ere, azken aldian eztabaidatua izan da datu hau eta zehaztasun gehiagoko proposamenak egin dira. Adibidez, 2002ko bibliografia berrikuste batean %0.55eko prebalentzia proposatu zen edo 2005ean populazioaren %0,7-0,8 bitartean. Hala ere zehaztu beharra dago prebalentzia hauek euren bizitzan zehar behin gutxienez eskizofrenia erasoaldi bat izateko aukerei dagokiela eta ez gaixotasuna era kroniko batean garatzeko probabilitateari.\nLehen sintomak heldutasunaren hasierako faseetan agertu ohi dira populazioaren % 0.4\u20130.6 inguruan adibidez gizonezkoen %40 eta emakumezkoen %23ari eskizofrenia diagnostikatu zieten 19 urte baino lehenago. Berez genero batean zein bestean prebalentzia berdina den arren gizonezkoetan 20-28 urte artean adierazi ohi da eta emakumezkoetan zerbait beranduago 26-32 urte bitartean. Orokorrean estatu arteko ezberdintasun gutxi ikusi ahal izan dira prebalentzian herrialde batzuen arteko ezberdintasunak frogatu badiren arren.\nGaixotasun multifaktoriala aztertu diren aldagaien artean genetikoak, haurtzaroko ingurumena, neurobiologikoak, psikologikoak eta gizarte egoerak daude. Gaur egun bereziki neurobiologiaren bidea jarraitzen da, besteak beste dopaminaren gehiegizko aktibitatea baitago gaixotasun hau pairatzen duten gaixoen bide mesolinbikoan. Hau dela eta anti-psikotiko gehienak dopaminaren aktibitatea jaitsarazten dute.\nIrizpide diagnostikoak.\nEskizofreniaren irizpide diagnostikoak, funtsean, eta DSM-V jarraituz, hurrengoak dira:\nHala, irizpideetan oinarritutako diagnosia lortu nahi bada, aurrez aipatutako DSM-V eta ICD-11 bezalako eskuliburuak erabiltzea gomendagarria da, arlo honetan duten adierazgarritasuna dela eta.\nNarriadura kognitiboari buruzko eztabaidak.\nNarriadura neurokognitiboa eskizofreniaren osagai zentraltzat hartzen da, eta gero eta gehiago ari da ikertzen tratamenduaren jomuga gisa. Batez beste, eskizofrenia pairatzen duten pertsonen narriadura kognitiboa larria edo nahiko larria da, konparatutako gizabanako osasuntsuekin alderatuta, eta eskizofrenia duten ia paziente guztiek narriadura erakusten dute, gaixotasun garatu ez bazuten aurreikus daitekeen mailarekin alderatuta.\nGaitz afektiboak dituzten gaixoekin alderatuta, eskizofreniaren narriadura kognitiboa modu goiztiarragoan agertzen da, larriagoa eta sintoma klinikoekiko independenteagoa da.\nZenbait eskulibururen eskizofreniaren deskribapenak narriadura kognitiboari buruzko zenbait aipamen biltzen dituzten arren, ez diagnostiko-irizpideetan ez eskizofreniaren azpi-tipologian ez da sartzen narriadura kognitiboaren baldintza."}
{"id": "82501", "revid": "1545", "url": "https://eu.wikipedia.org/wiki?curid=82501", "title": "La Felguera", "text": "La Felguera Llangr\u00e9u (Asturias) udalerriko parrokia da. Biztanle kopuruaren aldetik Asturiasko herrien artean bosgarrena da (jendetsuagoak dira Gij\u00f3n, Oviedo, Avil\u00e9s eta Mieres).\nLa Felguerak hedapen industrial handia izan zuen Pedro Duroren esku 1850eko hamarkadan siderurgia heldu ostean. La Felguera Estatuko gune siderurgiko garrantzitsuenetako izan zen XIX eta XX-en mendeetan 1960ko hamarkadara arte. Adreilu erregogorren garrantzizko industria ere izan zuen, hamar galdaketa lantegi, ongarriak, eta ikatzaren meatzaritzako industria. Siderurgiaren gainbehera heldu zen hamarkadan. 1980koan, hain zuzen ere, La Felguerak ere ondorioak jasan zituen. Gaur egun, La Felgueran egiten da aspirinetarako munduko azido azetilsalizilikoaren %85 (BAYER). Era berean, bertan daude Valnal\u00f3n Enpresa Zentroa eta Asturiasko Siderurgiaren Museoa. Bertako beste zenbait leku interesgarri dira San Pedro Eliza, Dolores Duro, Garc\u00eda Lago eta Sutu parkeak, eta ondare industriala: fabrika zaharrak, Ll\u00e1scares putzua, ikastetxe zaharra, Las Nieves jauregia, Sizzo kaleko etxeak, Urquijo auzoa, musikaren kioskoa, merkatu estalia, eta abar. La Felguera-ren ondoan Nal\u00f3n ibaia dabil"}
{"id": "82504", "revid": "1712", "url": "https://eu.wikipedia.org/wiki?curid=82504", "title": "Neoprenoa", "text": ""}
{"id": "82505", "revid": "1712", "url": "https://eu.wikipedia.org/wiki?curid=82505", "title": "Dementzia baskularra", "text": ""}
{"id": "82507", "revid": "105290", "url": "https://eu.wikipedia.org/wiki?curid=82507", "title": "Kuestore (Antzinako Erroma)", "text": "Lehen kuestoreak, hilketa, matxinada edo traizio gailenen kasuetaz arduratzen ziren epaileak ziren. Denboran aurrera, euren ohiko izendapena \"Decumviri Perduilionis et parricidii\" izan zen. Kasu bakoitzerako izendatuak ziren, eta ez zen magistratura iraunkor bat.\nK.a. III. mendean, \"decumviri\" edo kuestoreek, euren funtzio judizialak galdu zituzten, hauek \"triunviri nocturni\" direlakoentzat pasa zirelarik.\nKuestore judizial hauekin batera, kuestore administratiboak egon ziren, hauengan, erregeak, funts publikoen administrazioa uzten zuelarik. Errepublikarekin, euren funtzioak kontsulentzat pasa ziren, hauek, bi kuestore zibili eman zizkietelarik (Altxor publikoarentzat) eta beste hainbeste kuestore militarri (Armadaren diru kutxarako). Beranduago, bere izendapena, hauteskunde tribunatuetara pasa zen.\nAipaturiko azken lau kuestore hauek, patrizioak izan ziren, 345 ab urbe condita edo K.a. 408an, plebeioek, lau postu horietatik hiru bete ahal izan zituzten arte.\nItsas Armadako lau kuestore ere egon ziren, lau erromatar itsas baseen administrazioaz arduratzen zirenak.\nAzkenik, existitzen ziren kuestoreekin batera, kuestore italikoak ezarri ziren, Erromaren mende zegoen Italia zatiaren erroldak antolatzeaz arduratzen zirenak."}
{"id": "82509", "revid": "336", "url": "https://eu.wikipedia.org/wiki?curid=82509", "title": "Bona Dea", "text": "Bona Dea, erromatar mitologian, ugalkortasuna, kastitatea eta osasunaren jainkosa da. Maia edo Fauna bezala ere ezagutzen zen, bere greziar baliokidea Pan zen Faunoren alaba izateagatik.\nOhi, tronu batean eserita eta ugaritasunaren adarra edo kornukopia bat eusten irudikatzen da. Bere ezaugarria sugea da, sendatze ikur, eta, honegatik, Erromako bere tenpluan, sagaraturiko sugeak kontserbatzen ziren. Bere irudia, sarri, antzinako Erromako txanponetan zegoen.\nGurtza.\nBona Dea, emakumearen ugalkortasuna eta birjintasunarekin lotutako jainkosa bat zen. Sendatzearekin ere lotuta zegoen: gaixo asko, bere tenpluan tratatuak ziren sendabelarrekin. Oso gurtua zen plebeio, esklabo, liberto eta emakumeen aldetik. Osasuna, eta esklabotzatik askatzeko deitua zen, edo, emakumeen kasuan, ugalkortasunerako. Bere gurtza oso antzinakoa zen eta bertan, emakumeentzako bakarrik ziren errituak zeuden.\nJainkosa, Aventino muinoan gurtua zen, baina, bere aldeko erritu sakratuak erromatar magistraturen baten etxean egiten ziren abenduak 4ean. Magistratuaren emazteak zuzentzen zituen, vestaren birjinek lagundua. Bertan, gizonezkoen parte hartzea debekatuta egoteaz gain, gizonezko irudien edo animalia harren margoak ere ez ziren onartzen. Gela, lore eta landareekin apaindua zegoen, baina mirtoa ez zen onartzen, tradizioaren arabera, Faunok, Bona Dea, hau hil arte, mirto adar batekin jo baitzuen. Ez da askorik ezagutzen zeremoniari berari buruz, baina, ustez, bere jatorria, nekazaritzarekin lotuta zegoen."}
{"id": "82510", "revid": "119347", "url": "https://eu.wikipedia.org/wiki?curid=82510", "title": "Aventino", "text": "Aventino muinoa (; ) Erromako zazpi muinoetako bat da. Toki estrategiko bat izan zen Tiber ibaiaren gaineko merkataritza kontrolean, 1000. urtean erabat gotortua izan zelarik.\nTradizioaren arabera, patrizio eta plebeioen arteko gatazketako batean, K.a. 494an, plebeioak Aventino muinora erretiratu ziren eta hiri berri bat sortzearekin mehatxatu zuten. Mehatxu honen aurrean, patrizioek, amore eman zuten plebeioen aldarrikapenei dagokionez.\nParekotasunagatik, Aventinar Bereizketa deitu izan zaio, zenbait hilabetez, legelari betebeharrak alde batera utzi zituzten diputatu opositoreen jokaerari, Giacomo Matteottiren hilketagatik protesta bezala, Benito Mussoliniren erregimen faxistaren garaian.\nMuinoa, gaur egun, Erromako bizitegi gune bat da, arkitektura aldetik oso aberatsa. Ripa rionean dago."}
{"id": "82511", "revid": "105290", "url": "https://eu.wikipedia.org/wiki?curid=82511", "title": "Rione", "text": "Rione (plurala \"rioni\"), Italiako hiri askotako auzo barrutiei emandako izena da. Ezagunenak, Erromako Rioniak dira. Quartiere bat ez bezala (honek ere, italieraz \"auzoa\" esan nahi duelarik), \"rione\"a, ohi, azpibanaketa administratibo ofizial bat da. Hitza, latinezko \"regio\"tik (lurraldea) dator."}
{"id": "82512", "revid": "336", "url": "https://eu.wikipedia.org/wiki?curid=82512", "title": "Bes", "text": "Bes egiptoar mitologiako jeinu babesle bat da, Inperio Berrian agertu zena. Batzuetan, maitasun sexuala eta gozamen libertinoekin identifika daiteke. \"Punteko Jauna\" edo \"Nubiako Jauna\" titulua darama.\nIkonografia.\nJeinu nanoa, bizarduna eta ile luzearekin, mingaina erakusten duena. Biluzik edo lehoi larru batekin estalia irudikatzen da. Eskuetan, musika tresnak edo aiztoak izaten ditu.\nMitologia.\nEzkontzaren jainko zaindari bat zen, kuttun magiko ugaritan eta emakumeek eta umeek bere zaintza behar zuten toki askotan agertzen dena. Besek, loaldian eraso zezaketen jeinu gaiztoak aldentzen zituen, arrazoi honegatik buru euskarri formako kuttun ugaritan agertzen da. Gainera, bere itxura mehatxugarriak narrasti eta intsektuen ziztada pozoitsuetatik babesten zuen; funtzio guzti hauetarako, musika tresnak erabiltzen zituen, hala nola harpa eta danborra.\nEponimoak.\nGadirreko feniziarrek kokagune bat sortu zuten Bes uhartean (Yboshim). K. a. 654an, erromatarrek Ebusus deitu zuten uhartea, eta gaur egun Eivissa izena du."}
{"id": "82514", "revid": "105290", "url": "https://eu.wikipedia.org/wiki?curid=82514", "title": "Elimendi", "text": "Elimendi, Nafarroako mendi bat da, Andiako mendilerroan dagoena, 1133 metroko garaiera duena. Artesa izena ere eman izan zitzaion garai batean baina Euskaltzaindiak eta Euskal Mendizale Federazioak lehena baino ez dute hobetsi. Bigarren izena azpil forma berezi bat duelako ematen zaio. Bere formak sumendi bat ere gogorarazten du.\nAbiapuntuak.\nAukeretako bat, Infernuko Labarra igotzea da, Iturgoienetik, San Adriango ermitatik igaroz, Ingiriaraino heltzeko, eta, hemendik, tontorrera zuzen joateko. Bidezidorrak landaretza artean galtzen dira, eta, beraz, labar hauek esploratzeko, iparrorratza erabiltzea ezinbestekoa da, baita eguraldi onarekin ere.\nAurreko aukera gomendagarriena den arren, ibilbide errazenak Argi\u00f1anotik, Bidaurretik eta Amunarriztik abiatzen dira."}
{"id": "82516", "revid": "512", "url": "https://eu.wikipedia.org/wiki?curid=82516", "title": "Piztiak", "text": "Piztiak taldea, 1991.urtean urtean, TU-K taldea desagertu zenean, Ondarroa eta Mutrikuko musikariez osatu zen taldea da.\nTaldea.\nPiztiaken lehenengo grabazioa Huts nazazu (Elkar, 1991) mini-LPa izan zen. Josu Aranbarri eta Txomin Uriberekin batera Bernar Ituartek (gitarra) eta Justo Urkirik (teklatua) osatzen zuten taldea. Bateria jotzailerik ez zuenez, Delirium Tremenseko Juan Jose Iurrita Txufu-k eta Jimmy Arrabitek (Itoiz, King Mafrundi) lagundu zieten grabazioan. Urte berean Ez naiz ezer (Elkar, 1991) singlea kaleratu zuten, bere lehenengo lan luzearen aurrerapen gisa. Ordurako Carlos zen taldeko bateria jotzailea. Hasi orduko (Elkar, 1992) soinu gordin eta gitarrazalez hornituriko 12 kantuz osaturik zegoen -CDan 13 ziren-, tartean Lou Reed kantari estatubatuarraren \"White light-White heat\" abestiaren bertsio euskaratua (\"Argitan berotan\"). Ekoizpena Jean Phocas, Juan Carlos Perez (Itoiz) eta Piztiaken artekoa izan zen. Taldeak horrela azaldu zuen disko honetan izandako eboluzioa: \"Rock'n'rollean murgildu gara. Piezak aurreko diskoan agertzen direnak baino motzagoak eta indartsuagoak dira. Huts nazazu diskoan Tu-k gure aurreko taldearen eta Piztiaken arteko bidea islatzen zen. Bertan, pop eta rock estiloen nahasketa jorratzen genuen. Orain gure bidea aurkitu dugula uste dugu: rock'n'rolla. Garapena izan da\" (1).\nDisko hau aurkezten ari zirenean Carlosek taldea utzi zuen eta Peio Larra\u00f1agak (Jotakie) hartu zituen bateria jotzaile lanak, gaur egunera arte dirauena. Zazpi urte itxaron behar izan zuten zaleek Piztiaken inguruan zerbait jakiteko, baina itxaronaldiak merezi izan zuen. Argia eta itzala (Gaztelupeko Hotsak, 1998) teklaturik gabe eta Jesus Galan gitarrista berriarekin grabatu zuten, hortaz, soinua askoz gogorragoa eta indartsuagoa da, kantu batzuetan sei edo zazpi gitarra daudelarik. Jose Lastra teknikariaren lana goraipatu zuen taldeak: \"Berehala ulertu zuen kontzeptua. Guk berari ezer esan gabe, REM, Pearl Jam eta Dream Syndicateren diskoekin etorri zen. Maketa entzunda, bazekien gustuko taldeak genituela\" (2). Lehen diskoetatik taldearentzat hitzak sortzen aritutako Kirmen Uribe idazleak pisu handiagoa hartu zuen lan honetan.\nZero (Gaztelupeko Hotsak, 1999) hirugarren disko luzea lan kontzeptuala izan zen; liburuaren eta diskoaren arteko hibrido bat bezala definitzen dute taldekideek. Eta honen ostean berriz etenaldi luzea egin behar izan zuten, ume asko agertu zirelako taldekideen bizitzan, azaldu zutenez. Beste zazpi urte igaro ziren hirukote bihurturik itzuli arte. Josu Eizagirre bideoartistarekin Euriaren zain (Gaztelupeko Hotsak, 2006) ikusentzunezko obra prestatu zuten Txomin Uribek, Josu Aranbarrik eta Peio Larra\u00f1agak, eta Ondarroako Kafe Antzokian grabaturiko kontzertu berezia CD/DVD formatuan kaleratu zuten. Horren aurretik, 2002an, \"Munduan dugun bazterra\" kantua sortu zuen AEK Egunerako.\nGabeko kalapitxixak (Buztenbaltza, 2009) da Piztiak-en azken lana. Tu-k taldearen kantu bat berreskuratu dute disko horretan, \"Pornographiaz\", Kirmen Uribek 15 urte zituela idatzitako letra batekin, eta Petti kantariaren kolaborazioa izan dute. Egitasmo zabalago baten lehen atala da diskoa; film labur bat eta pintura erakusketa bat etorriko dira ondoren.\nKanpo Loturak.\n Piztiak taldearen Webgunea"}
{"id": "82517", "revid": "105290", "url": "https://eu.wikipedia.org/wiki?curid=82517", "title": "Xfce", "text": "Xfce ([,\u025bks \u025bf si\u02d0'i\u02d0]) ordenagailuentzako mahaigain ingurune bat da, *NIX sistema eragile ezberdinetan (GNU/Linux, NetBSD, FreeBSD, OpenBSD, Solaris, Cygwin, Mac OS X) eta arkitektura ezberdinetan (x86, PPC, SPARC, Alpha, eta abar) lan egiteko gai dena.\nBere helburu nagusiena arintasuna da, bai abiadura aldetik (aplikazioen exekuzio bizkorra) bai pisu aldetik (sistemaren baliabide gutxiren beharra). Xfce-ren beste oinarrien artean modularitatea eta berrerabilgarritasuna daude: funtzio ezberdinez arduratzen diren moduluak banandurik paketatzen dira, eta erabiltzaileak aukeratu dezake hauetariko zeintzurekin osatu nahi duen bere mahaigaina.\nXfce GIMP Toolkit 2-an oinarriturik dago. Hasierako bertsioak CDE-ren antzeko itxura zuten baina berprogramatua izan zen; aurreko bertsioek ez bezala, orain Xfce-k \"multihead\" erako sistemak kudeatzeko sistema modular bat badauka, eta Freedesktop.org-ek ezarritako estandar guztiak betetzen ditu. Xfwm leiho kudeatzailea erabiltzen du eta konfigurazioa saguaren bidez kontrolatzen da erabat.\nHistoria.\n1996an Olivier Fourdan-ek abiarazi zuen proiektu hau. Hasieran \u201cXfce\u201d akronimoaren esanahia \u201c\"XForms Common Environment\"\u201d (\u201cXForms Ingurune Amankomuna\u201d) zen, eta ondorioz bere f-a letra larriz idazten zen. Dena dela, ordutik Xfce birritan berridatzia izan da, eta XForms erreminta multzoa jadanik erabiltzen ez duenez, jatorrizko esanahia ez da mantentzen.\nLehenengo bertsioak.\nXForms-en oinarritutako proiektu sinple bat bezala hasi zen, Linuxerako CDE-ren klon libre bat izateko asmoz. Lehenengo programa ibiblio-ra (geroago \u201cSunSITE\u201d) igo zuen.\n2. Bertsioa.\nFourdan-ek proiektua garatzen jarraitu zuen eta 1998an Xfce2 aurkeztu zuen.\nBertsio honek lehen aldiz leiho kudeatzaile bat zuen Xfwm deritzona. Bere proiektua Red Hat Linuxen onartua izatea eskatu zuen baina XForms liburutegian oinarrituta zegoelako bota zuten atzera. Red Hat-ek bakarrik software librea eta iturri kode publikokoa onartzen zuen eta garai hartan XForms dohainekoa zen erabilera pertsonalerako baina iturri kode itxia zuen. Arrazoi beragatik ez zen Debian-en onartua izan, baina \u201cDebian's contrib component\u201d barruan banatua izan zen.\n3. Bertsioa.\n1999ko martxoan proiektu osoaren berprogramaketa hasi zen GTK+ 2 liburutegietan oinarriturik, liburutegi hau librea baitzen eta gero eta erabiliagoa. Emaitza Xfce 3.0 izan zen, GNU Lizentzia Publiko Orokorraren pean banatua izan zen. Proiektua guztiz librea izatera pasatzeaz gain, GTK+-ren \"drag and drop\" tresna, lengoaia ezberdinak jasatea eta eraldagarritasuna lortu zituen. SourceForge.net-era igo izan zen 2001-eko otsailean 3.8.1 bertsioa.\n4. Bertsioa.\n4.0.0 Xfce bertsioa GTK+ 2 liburutegiak erabiltzeko garatu zen. 4.2.0 bertsioan Xfwm-ren hobekuntzak jaso ziren, besteak beste gardentasunetarako euskarria eta SVG ikono multzoa. 4.4.0 bertsioan Thunar fitxategi kudeatzailea sartu zen, Xffm ordezkatzen du. Idazmahairako ikonoak ere onartu ziren eta panelaren segurtasun arazo batzuk konpondu ziren. Azkeneko bertsioa 4.6 da, hobekuntza ugari eskeintzen ditu; gehienbat GTK+ 2.1 eta Glib 2.12 liburutegietan oinarriturik dago.\nAplikazioak.\nXfce-ek garapen esparru bat eskaitzen du. Honen zerbitzuetako bat administratzaile bezala lan egiten den bitartean leihoaren goikaldean seinale gorri bat erakustea da, sisteman kalteak eragin daitezkeela ohartuz.\nXfce banaketak.\nNormalean Linux banaketek GNOME edo KDE bezalako mahaigainak erabiltzen dituzte, baina zenbait banaketek Xfce dute mahaigain ingurune lehenetsi gisa. Hauen artean:\nKanpo estekak.\n Xfce-ren webgune ofiziala\n Xfce-ren wiki ofiziala"}
{"id": "82520", "revid": "4829", "url": "https://eu.wikipedia.org/wiki?curid=82520", "title": "Rekaredo", "text": ""}
{"id": "82521", "revid": "105290", "url": "https://eu.wikipedia.org/wiki?curid=82521", "title": "Astidamia (Peloperen alaba)", "text": "Astidamia (Peloperen alaba), greziar mitologian, Pelope eta Hipodamiaren alaba zen. Atreo (eta beraz Menelao eta Agamemnonen izeba) eta Tiestesen arreba zen. Alzeorekin ezkondu zen, eta, honekin, zenbait seme-alaba izan zituen: Anfitrion, Anaxo eta Perimede."}
{"id": "82522", "revid": "105290", "url": "https://eu.wikipedia.org/wiki?curid=82522", "title": "Alzeo (mitologia)", "text": "Greziar mitologiaren arabera, Alzeo, Perseo eta Andromedaren semea da, eta Heraklesen genealogian zati garrantzitsu bat da, bere aitona baita. Gainera, Anfitrionen aita eta Tirintoko erregea izan zen."}
{"id": "82523", "revid": "512", "url": "https://eu.wikipedia.org/wiki?curid=82523", "title": "Leovigildo", "text": "Leovigildo (, ; ? - Toledo, Hispania, 586ko udaberria), bisigodoen erregea izan zen. Rekaredo eta Hermenegildoren aita zen. Baskoiak menderatzen saiatu zen eta bi hiri eraiki zituen: Victoriacum (Gasteiz aldean omen dago) eta Rekopolis (Guadalajaran).\nBiografia.\nBisigodoen garaiko errege nagusia izan zen, eta sueboen erreinua menderatu zuen. Arrianismoaren jarraitzaile sutsua zen eta fededun guztiak dotrina horretara biltzen saiatu zen etengabe, katolikoen kaltetan, haien aurkako jazarpen odoltsuak zuzendu baitzituen. Baskoiak menderatzen saiatu zen eta haien matxinada bat deuseztatu zuen 581. urtean. Elezahar baten arabera, \"Victoriaco\" (egungo Gasteiz hiriaren inguruan) hiria sortu zuen, garaipen hura ospatzeko. Toledon finkatu zuen bere gortea eta erabat zentralizatu zuen administrazioa."}
{"id": "82527", "revid": "69477", "url": "https://eu.wikipedia.org/wiki?curid=82527", "title": "Erregeak bisigodoak", "text": ""}
{"id": "82528", "revid": "336", "url": "https://eu.wikipedia.org/wiki?curid=82528", "title": "Asier Salcedo", "text": "Asier Salcedo Borrega (Gasteiz, Araba, 1980ko apirilaren 9a - ) futbolari ohi arabarra da. 2000. urtean Alaves taldearekin lehen mailan debutatu zuen. 2008an Irungo Real Unionek fitxatu zuen eta 2010ean Deportivo Alavesera bueltatu zen.\nBere anai gaztea Ra\u00fal futbolaria zen ere."}
{"id": "82529", "revid": "908013", "url": "https://eu.wikipedia.org/wiki?curid=82529", "title": "Alaves B", "text": ""}
{"id": "82530", "revid": "119347", "url": "https://eu.wikipedia.org/wiki?curid=82530", "title": "Ojo Guare\u00f1a", "text": "Monumento Natural de Ojo Guare\u00f1a nazioarteko garrantzia duen karsta da. Merindad de Sotoscuevan kokatua dago, Burgosko probintziako iparraldean dagoen Merindadetan (Espainia). Konplexu karstikoak 110 kilometro biltzen ditu.\nBere mugen barnean 23 herri txiki daude:"}
{"id": "82531", "revid": "336", "url": "https://eu.wikipedia.org/wiki?curid=82531", "title": "I\u00f1aki Berruet", "text": "I\u00f1aki Berruet Mitxelena (Irun, Gipuzkoa, 1973ko apirilaren 23a - ) futbolari ohi gipuzkoarra da.\nIrungo Real Uniongo harrobian hezia, Lehen Mailan jokatzera ailegatu zen Deportivo Alaves eta Villarreal CF taldeekin. 2006an Real Unionera itzuli zen. 2009an bere taldeak Espainiako Ligako 2. mailara itzultzea lortu zuen, 44 urteren ondoren. Denboraldia bukatutakoan, klubeko kirol teknikari izatera pasatu da."}
{"id": "82532", "revid": "69477", "url": "https://eu.wikipedia.org/wiki?curid=82532", "title": "Errege bisigodoak", "text": ""}
{"id": "82534", "revid": "16654", "url": "https://eu.wikipedia.org/wiki?curid=82534", "title": "Eneko Romo", "text": "Eneko Romo Arangoa (Iru\u00f1ea, Nafarroa, 1979ko urtarrilaren 19a - ) futbolari nafarra da.\n2007an Irungo Real Unionek fitxatu zuen. Ezaguna egin zen 2008ko azaroaren 12an Real Madriden aurka Espainiako Errege Kopan Real Unionen sailkapenaren gola itzulerako partiduaren azken minutuetan sartu zuenean. Horrenbestez, Real Unionek Real Madril txapelketatik kanporatu zuen."}
{"id": "82535", "revid": "25421", "url": "https://eu.wikipedia.org/wiki?curid=82535", "title": "Redondo", "text": "Redondo izenarekin honako leku izenak daude:"}
{"id": "82537", "revid": "336", "url": "https://eu.wikipedia.org/wiki?curid=82537", "title": "Niobe", "text": "Greziar mitologian, Niobe (, \"Ni\u00f3be\"), Tantaloren alaba bat eta Tebasko errege zen Anfionen emaztea zen. Bere amaren izena, aldatu egiten da egile ezberdinen arabera, Taigete, Dione, Eurianasa, Euritemista Klitia eta Laodize izan daitezkeelarik.\nAnfionekin seme-alaba ugari izan zituen, egileen arabera aldatu egiten direnak, eta euretaz oso harro zeudelarik. Niobe, izandako seme-alabez harrotzen zen, Letoz trufa eginez, azken honek bi seme-alaba bakarrik izan zituelako, Apolo eta Artemisa. Iseka hauek hain heldu ziren urrun, Leto ohoratzearen kontra azaldu zela, bera, aldareetara igotzeko duinagoa zela esanez. Mendeku bezala, Apolok, Nioberen seme guztiak hil zituen, eta Artemisak beste hainbeste egin zuen alabekin, Anfion edo Amiklas (Letori otoitz faboragarri bat egin ziona) eta Melibea izan ezik, honek, bere neba-ahizpak hiltzen ikusi zituenean, halako zurbiltasuna hartu zuen, ezen, ordutik aurrera, Kloris deitua izan zela.\nZoritxarreko ama bere seme-alaben gorpuen ondora joan zenean, halako mina sentitu zuen, ezen, malko putzu batean desegina, mugitu ezinik geratu, eta, azkenik, harri bihurtu zela, Zeusi erregutu zion bezala. Zurrunbilo batek Lidiako Sipilo mendira eraman zuen, non malkoak, emakume formako haitzurdin plaka batetik nola isurtzen ziren ikus zitekeen. Beste bertsio batek, Lidiara bere gogoz joan zela dio, eta bere malkoek Akeloo ibaia sortu zutela.\nAnfionek, bere seme-alaben hilketa mendekatu nahi izan zuen, eta Delfoseko Apoloren santutegira joan zen, bertako apaizak hiltzeko, baina jainkoak berak hil zuen Anfion, eta, gainera, hau, ekintza honegatik, Tartaroan zigortua izan zen.\nParteniok, beste bertsio bat kontatzen du. Bertsio honen arabera, Niobe, Asaonen alaba eta Filotoren emaztea zela dio. Letori iseka egiteagatik mendeku bezala, Apolo eta Artemisak, Filoto, ehizaldi batean txiki-txiki egina izatea eragin zuten, eta Asaon bere alaba propioaz maitemintzea. Honek, haren nahiei uko eginez, Asaonek, Nioberen seme-alabei su eman zien, baita bere buruari ere, eta Niobek bere buruaz beste egin zuen, bere burua amildegi batetik botata.\nNioberen zoritxarreko seme-alaben gorpuak, aire librean egon ziren bederatzi egunez, Zeus Letoren alde jarri baitzen, eta Tebaseko biztanleak harri bihurtu baitzituen. Hamargarren egunean, jainkoek eurek lurperatu zituzten, honela, arau erlijiosoa betez.\nSeme-alabak.\nEgileak, ez dira ados jartzen Niobek izandako seme-alaba kopuruari buruz. Honela, Homerok hamabi ematen dizkio, Hesiodok hogei, Herodotok bost, Apolodorok hamasei, eta Euripidesek hamalau, azken hau bertsiorik onartuena delarik. Apolodororen bertsioaren arabera, Nioberesn seme-alabak hauek izango lirateke:\nNiobe artean.\nUgariak izan dira pertsonaia honen irudikapenak artean denboran zehar.\nBereziki ezaguna izan zen \"Niobe eta bere seme-alabak\" izeneko eskultura multzoa, Erromako Apolo Sosianoren tenpluko frontoia apaintzen zuena. 1583an aurkitua izan zen, eta, ondoren, Florentziara eramana, non \"Tribuna\" deritzon gela apaintzen zuen, balio handirik eman ez zitzaion arren, Winckelmannek bere \"Artearen Historia\" ospetsuan deskribatu zuen arte. Hamahiru estatua independentez osatuta dago (Niobe bere alaba bat eusten eta gainontzeko umeak euren haurtzainarekin), egile ezberdinak izan ditzaketenak, antzinakoenak, Eskopas edo Praxitelesenak ote diren eztabaidatzen delarik."}
{"id": "82538", "revid": "119347", "url": "https://eu.wikipedia.org/wiki?curid=82538", "title": "Vincennes", "text": "Vincennes Marne Haranan dagoen komuna da, Parisko ekialdeko aldirietan. Parisetik 6,7 kilometrotara, Europako herri jendeztatuenetako bat da.\nOndasun nabarmenak.\nHerria bere gaztelua (Vincennesko gaztelua) eta zoo bat duen bere basoari esker ezaguna da.\nGarraiobideak.\nVincennesen Parisko metroaren geltoki bi daude: B\u00e9rault eta Ch\u00e2teau de Vincennes izenekoak. Aldirikoek RER A linearen Vincennes izeneko geltokia ere badute."}
{"id": "82539", "revid": "119347", "url": "https://eu.wikipedia.org/wiki?curid=82539", "title": "Paul Abasolo", "text": "Paul Abasolo Amantegi (Durango, Bizkaia, 1984ko ekainaren 29a - ) futbolaria da. 2010eko ekainean hiru sexu erasorengatik kondenatua, Jos\u00e9 Luis Rodr\u00edguez Zapatero buru zuen Espainiako Gobernuak indultatu egin zuen, Zapateroren agintaldiko azken ministro kontseiluan, 2011ko abenduan. 1995eko legearekin sexu erasoengatik kondenatutako guztien artetik, indultatu den bakarra da Abasolo; Paul Abasolori emandako indultua futbolariaren sendiaren botere ekonomikoarekin lotu du hainbat hedabidek. Amaren aldetik, Urkiolako natura parkearen ondoko harrobietako jabearen ondorengoa da Paul Abasolo Amantegi. Paul Abasoloren jaioterrian, Durangon, Udala aho batez agertu zen indultu horren aurka, Zapateroren alderdi politikoko zinegotziak ere barne zirela.\nBi denboralditan jokatu du Espainiako futbol ligako bigarren mailan: 2004/2005 denboraldian, Eibar KE taldearekin, eta 2009/2010 denboraldian, Real Union taldearekin. Gainerako denboraldietan, beheragoko mailetan aritu da."}
{"id": "82540", "revid": "201", "url": "https://eu.wikipedia.org/wiki?curid=82540", "title": "Bastillako kartzela", "text": ""}
{"id": "82543", "revid": "1491", "url": "https://eu.wikipedia.org/wiki?curid=82543", "title": "Narrazioak", "text": "\"Narrazioak\" ipuin liburua da Joseba Sarrionandiak, 1983an argitaratutakoa (Elkar). Hamar ipuin edo narrazio laburrek bilduma hau osatzen dute, Sarrionandiak berak eta Bernardo Atxagak idatzitako hitzatze banarekin batera.\nEdorta Jimenezen arabera hiru dira liburuaren ezaugarriak: bat, metaliteratura egiten duela (\u201cGinebra erregina erbestean\u201d ipuinean esate baterako); bi, erabiltzen duen prosa poesiari ei dagokion hizkeratik oso hurre dagoela (lexiko zehatz hautatua, irudi ugaritasuna, hitz-kateaketari darion doinu...), eta hiru, \"denbora\" eta \"lekua\" legendakoak direla, hau da, \"ez-denbora\" eta \"ez-lekua\" direla, egileak birsortuak eta historiatik lekoratuak baitira.\nIpuinak.\nLabur-labur honela deskribatzen zituen ipuinak Kakabeltz kritikariak 1984an: lehena, ariketa literario interesgarri bat, bigarrena zorigaiztoko patu baten seinalez beteta, hirugarrenak poesia eta edertasunaren egarriaz ase utzi gaitu, laugarrenak ustekabean harrapatu, bosgarrenak Faulkner gogora ekar erazi, seigarrenak goibeldu, zazpigarrenak aztoratu, zortzigarrenak egoera historiko baten aurrean ezarri, bederatzigarrenak \u201cBazterrekoak\u201d burura ekarri eta hamargarrenak hunkitu gaitu. Liburua gustagarria dela esanez bukatzen zuen oharra kritikariak. Estilo ezberdin asko ikusten zuen ipuinetan zehar, agian idazlea oraindik saiatzen ari zenaren erakusgarri, agian. Hori, beharbada heldutasuna faltaren marka izan ziteke. Baina Josebak gauzak kontatzean erraztasuna erakusten zuela azpimarratzen zuen. Hitzei lirismoa zerien, ipuinek sortzen duten giro geldo eta hunkigarri hura nabarmena zen. "}
{"id": "82544", "revid": "90204", "url": "https://eu.wikipedia.org/wiki?curid=82544", "title": "Web sozial", "text": "Web soziala internet bidez jendea nola erlazionatzen den deskribatzeko erabiltzen den terminoa da.\nBi webgune sozial mota nagusi bereizten dira:\nLehenik, pertsonari berari zuzentzen diren webak daude, pertsona bakoitzak bere profila egiten du, bere datuekin, eta beste jendea ezagutzen du, besteen datuak ere ikusiaz. Honen adibide batzuk FaceBook, Tuenti edo MySpace izan daitezke\nBeste alde batetik, hobby edo zaletasunetan oinarritzen diren webguneak daude. Zaletasun zehatz batzuei buruzko web guneetara zaletasun horiek dituzten pertsonak gerturatzen dira, eta elkarren artean erlazionatzen dira. Adibidez bideo-jokoak gai nagusi bezala dituen Meristation orrialdea, non bideo-jokoetako zale asko elkartzen diren.\nWebgune sozial hauetan sozializatzeko bi modu bereiz ditzakegu. Lehenik, eta zabalduena dena, urrutiko pertsonak internet bidez ezagutu eta hitz egitea, inoiz aurrez aurreko kontakturik izan gabe, eta bestetik, gertukoak diren eta ezagutzen ditugun pertsonen artean sozializatzeko.\n\"Web sozial\" hitzarekin bi kontzeptuarekin batera bi kontzeptu datoz: web 2.0a, komunitateak web orrialdeekin interaktuatzeko duen ahalmena; eta etorkizunerako eginda dagoen proposamen bat, Sare sozial handi bat, Internetaren modukoa.\nWeb sozialaren gaur egungo deskribapena.\nwebgune soziala honela deskriba genezake: pertsonak elkarlotu, elkarrekin interaktuatzeko aukera mean, eta elkarrizketa sustatzeko erabiltzen den internet bidezko orrialdea\nPertsonen arteko erlazioetan oinarritzen direnez, honako elementu hauek izaten dituzte:\nEtorkizuneko Sare Soziala.\nEtorkizunean gauzatzea pentsatzen den sare bat da. Bertan, link edo loturek dokumentuetara zuzendu ordez, pertsonetara, erakundeetara eta kontzeptuetara zuzenduko gaituzte.\nLehen aldiz 2004ko uztailean erabili zen esanahi horrekin \"Webgune sozial\" terminoa, PlaNetwork Journalean publikaturik\nSare honen funtsa, banketxeek erabiltzen duten kreditu txartel sistemaren antzekoa izango litzateke. Banketxeek oso zuhur jokatzen dute dirua beste banketxeei bidali eta beraiengandik berriz ere jasotzeko, amankomunean dituzten protokolo batzuei esker lortzen dute hori. Horrelako zerbait egitea pentsatzen da Sare honekin, baina diruarekin izan ordez, pertsonei eta erakundei buruzko datu pribatuekin, eta oso zuhur jokaturik datu horiek zabaltzerakoan."}
{"id": "82546", "revid": "6950", "url": "https://eu.wikipedia.org/wiki?curid=82546", "title": "Kolosala izango da", "text": "Kolosala izango da Joseba Sarrionandiak euskaraz idatzitako eleberria da, 2003an argitaratutakoa (Txalaparta).\n150 orrialdera iristen ez den liburu hau Kalaportu kostaldeko herri fikziozkoan kokaturik dago, Espainiako Gerra Zibilaren garaian, eta saminaren erdian ume batzuen begietatik ikusitakoa ere deskribatzen du Sarrionandiak. Funtsean \"Cirque Krone\" izeneko zirku alemaniarraren etorrera dago, kolosala izango zena.\nHaria.\nEleberriko kontalaria Euskal Herriko Hegoaldeko kostaldeko herri txiki bateko mutiko bat da. Espainiako Gerra Zibila hasi baino lehenago egunetan mutikoak bederatzi-hamar bat urte izango ditu eta adin horretan ohikoa den xalotasuna erakutsiko du ikusitakoak eta entzundakoak kontatzerakoan. \nBere herrian eragin handia izan zuen gerra horrek baldintzatuko du mutikoaren bizitza, eta Kalaportuko beste herritarren bizitzak. Mutikoaren familia, mutikoaren lagunak eta etsaiak, Kalaportuko alkatea, apaiza, tabernazaleak, Errepublika garaiko maistra, Escuela Nacionaleko maisua... bi aldeetan borroka egiteko prest zeuden pertsonak, eta borrokarako gogo gutxi erakusten zuten pertsonak... ezagutuko ditu irakurleak.\nKalaportu herria hasieran alde batekoen menpe egongo da eta gero beste aldekoek hartuko dute herriaren kontrola. Horrela ikusiko dugu nola horrelako herri txiki batean egon zitezkeen gatazkak, gorrotoak, etab., betiere mutiko baten begirada xalo batetik abiatuta.\nAipatu egingo dira garai haietan nagusi ziren taldeak: alde batean UHP, sozialistak, anarkistak, komunistak, abertzale euskaldunak, eta beste aldean falangistak, tradizionalistak, karlistak, pelaioak, margaritak... Eta jakina talde horiekin identifikatzen ez ziren pertsonak ere bai."}
{"id": "82547", "revid": "1491", "url": "https://eu.wikipedia.org/wiki?curid=82547", "title": "Hitzen ondoeza", "text": "Hitzen ondoeza Joseba Sarrionandiak euskaraz idatzitako saiakera liburua da, 1997an argitaratutakoa (Txalaparta).\nHiztegi moduan egituratuta dago liburua, Atik Zra sailkatutako hainbat hausnarketa labur eta ez hain labur barne hartuz."}
{"id": "82548", "revid": "1491", "url": "https://eu.wikipedia.org/wiki?curid=82548", "title": "Akordatzen", "text": "\"Akordatzen\" Joseba Sarrionandiak euskaraz idatzitako saiakera liburua da, 2004an argitaratutakoa (Txalaparta)."}
{"id": "82556", "revid": "119347", "url": "https://eu.wikipedia.org/wiki?curid=82556", "title": "Marginalia (Joseba Sarrionandia)", "text": "\"Marginalia\" Joseba Sarrionandiak euskaraz idatzitako saiakera liburua da, 1988an Elkarrek argitaratua."}
{"id": "82557", "revid": "119347", "url": "https://eu.wikipedia.org/wiki?curid=82557", "title": "Ez gara gure baitakoak", "text": "\"Ez gara gure baitakoak\" Joseba Sarrionandiak euskaraz idatzitako saiakera liburua da, 1989an Pamielak argitaratua.\nJose Migel Barandiaranek bere testamenduan jaso zuen esaldi berori (\"Ez gea gure baitakoak\"), eta Sarrionandiak bere egin zuen esaldi hori liburu honen izenburuan. \nEsaldiak adierazi nahi du, nonbait, gizakiok ez garela gure buruen egile bakar; besteez osatuak ere bagarela: gurasoak, seme-alabak, lagunak..."}
{"id": "82558", "revid": "105290", "url": "https://eu.wikipedia.org/wiki?curid=82558", "title": "Han izanik hona naiz", "text": "\"Han izanik hona naiz\" Joseba Sarrionandiak euskaraz idatzitako saiakera liburua da, 1992an Elkarrek argitaratua."}
{"id": "82559", "revid": "448", "url": "https://eu.wikipedia.org/wiki?curid=82559", "title": "Marginalia (argipena)", "text": "Marginalia izenak zenbait adiera ditu:"}
{"id": "82562", "revid": "512", "url": "https://eu.wikipedia.org/wiki?curid=82562", "title": "Nules", "text": "Nules Valentziako Erkidegoko Castelloko probintzian dagoen udalerria da.\nLa Vilavella udalerria Nulesen barrendegia da."}
{"id": "82563", "revid": "1491", "url": "https://eu.wikipedia.org/wiki?curid=82563", "title": "Gartzelako poemak", "text": "Gartzelako poemak Joseba Sarrionandiak euskaraz idatzitako poesia liburua da, 1992an Susak argitaratua.\nLiburua 70 poema baino gehiagok ostazen dute, 1980tik 1985era izkiriatuak. Hauen ondoren, \"Post Scriptum\" izeneko atalean beste 8 olerki agertzen dira, kartzelatik ihes egin ondoren egindakoak, tartean \"Aspaldian utzitako zelda\" izenburu esanguratsuduna.\nHitzaurrea Ruper Ordorika abeslaria eta Sarrionandiaren lagunak idatzi zuen, izan ere poetak egindako hainbat olerkik kantari o\u00f1atiarra inspiratu dute, besteak beste liburuan jasota dagoen \"Gure begiek ez dute malko isuritzeko gogorik\" izenburukoak.\nHitzatzea, azkenik beste lagun batek idatzi zion, Joxe Mari Iturraldek alegia."}
{"id": "82564", "revid": "1491", "url": "https://eu.wikipedia.org/wiki?curid=82564", "title": "Hnuy illa nyha majah yahoo (poemak 1985-1995)", "text": "Hnuy illa nyha majah yahoo (poemak 1985-1995) Joseba Sarrionandiak euskaraz idatzitako poesia liburua da, 1995ean Elkarrek argitaratua. Izenburua J. Swiften \"Gulliverren bidaiak\" liburuko pasarte batetik hartua da.\nAntzerkirako bertsioa.\n2008an Kukai dantza taldeak eta Tanttaka Teatroak \"Hnuy Illa\" izeneko antzezlan musikatua egin zuten, Sarrionandiaren liburuaz oinarriturik, Mireia Gabilondoren zuzendaritzapean, Jon Mayaren koreografiarekin eta I\u00f1aki Salvadoren musikarekin."}
{"id": "82567", "revid": "23317", "url": "https://eu.wikipedia.org/wiki?curid=82567", "title": "Fredi Paia", "text": "Fredi Paia Ruiz (Algorta, Bizkaia, 1981) bertsolaria, etnografoa eta musikaria da.\nEnpresen Zuzendaritza eta Administrazioan lizentziaduna, diziplina berean masterduna (espedienterik onenaren saria eta ohorezko matrikula kalifikazioa) eta egun doktorego tesia egiten ari da: \"Uztartze merkatuak kultur eta sormen ondasun eta zerbitzuentzat\".\nGurasoek euskara jakin ez arren, euskaraz ikasi zuen eta Bizkaiko Bertsolari Txapelketaren finalera heldu den lehen euskaldun berria izan da. 2014ko Bizkaiko Bertsolari Txapelketaren irabazlea ere izan da. \"Berria\", \"Euskaldunon Egunkaria\" egunkarietan iritzigile izan izan da (2000-2011)eta \"Gara\" egunkarian euskarazko iritzigilea da egun (2011-2019)."}
{"id": "82568", "revid": "512", "url": "https://eu.wikipedia.org/wiki?curid=82568", "title": "Rekopolis", "text": "Rekopolis (latinez \"Reccopolis\") bisigodoen garaiko aztarnategia da (578-711). Leovigildo erregeak 578. urtean eraikiarazi zuen. Guadalajarako probintzian (Zoritan), dago kokaturik Tajo ibaiaren alboan. Lauro Olmo arkeologoak aztarnategian ikerketak egin ditu.\nRekopolisen akueduktu bat, beira-lantegiak, urre-lantegiak eta jauregia daude."}
{"id": "82572", "revid": "141258", "url": "https://eu.wikipedia.org/wiki?curid=82572", "title": "Bo Diddley", "text": "Ellas Otha Bates (McComb, Mississippi, Ameriketako Estatu Batuak, 1928ko abenduaren 30a - Archer, Florida, Ameriketako Estatu Batuak, 2008ko ekainaren 2a), Bo Diddley izen artistikoz ezaguna, musikari, abeslari eta gitarrista estatubatuarra. Rock and Rollaren sortzaileetako bat izan zen, horregatik bere \"The Originator\" ('Egilea')."}
{"id": "82573", "revid": "336", "url": "https://eu.wikipedia.org/wiki?curid=82573", "title": "Mick Jagger", "text": "Mick Jagger (1943ko uztailaren 26, Dartford, Kent, Ingalaterra - ) The Rolling Stones musika talde famatuko abeslari eta kantagilea da, taldearen sortzaileetako bat izateaz gain. Musika eta film produktore, aktore eta enpresari bezala ere lan egin du. Taldearekin batera bi Grammy sari eta bakarlari moduan urrezko globo bat irabaziak ditu."}
{"id": "82575", "revid": "536", "url": "https://eu.wikipedia.org/wiki?curid=82575", "title": "Hungariaren banaketa administratiboa", "text": "Hungariaren banaketa administratiboa 19 konderrietan egiten da. Gainera Budapest \"f\u0151v\u00e1ros\" (hiriburua) izeneko unitate administratibo berezi batean dago. NUTSeko 3. mailako unitate administratiboak dira.\nKonderri hauek 173 azpieskualdetan banatzen dira, (\"kist\u00e9rs\u00e9gek\") eta Budapest ere azpieskualde bat da. 1996tik konderri eta hiriburua 7 eskualdetan banatu dituzte arrazoi estatistikoak direla eta. Hauek Hungariako 2. mailako NUTSak dira.\nGainera 23 hirik konderri eskumenak dituzte (\"megyei jog\u00fa v\u00e1ros\"). Hiri hauetako alkateek botere bereziak dituzte baina euren konderriaren barnekoak dira (ez dira independenteak)"}
{"id": "82577", "revid": "336", "url": "https://eu.wikipedia.org/wiki?curid=82577", "title": "Hungriaren banaketa administratiboa", "text": ""}
{"id": "82578", "revid": "105290", "url": "https://eu.wikipedia.org/wiki?curid=82578", "title": "Hungariako azpieskualdeak", "text": "Hungariako azpieskualdeak Hungaria osatzen duten Hungariako konterriak eta Budapest banatzeko erabiltzen den unitate administratiboa da. 173 \"kist\u00e9rs\u00e9gek\" daude guztira. Honako hauek dira konterri bakoitzean daudenak:"}
{"id": "82579", "revid": "336", "url": "https://eu.wikipedia.org/wiki?curid=82579", "title": "Hungariako konterriak", "text": ""}
{"id": "82580", "revid": "336", "url": "https://eu.wikipedia.org/wiki?curid=82580", "title": "Hungariako Konterriak", "text": ""}
{"id": "82581", "revid": "1491", "url": "https://eu.wikipedia.org/wiki?curid=82581", "title": "Hau da ene ondasun guzia", "text": "\"Hau da ene ondasun guzia\" Joseba Sarrionandiak euskaraz idatzitako poesia liburu musikatua da, 1999an Txalaparta eta Esan Ozenkik elkarlanean argitaratua.\nLan honetan, Sarrionandiak irakurritako poemak tartekatuta daude berak egindako testuekin moldatutako abestiekin, hainbat abeslarik eta taldek musikaturik.\nJoseba Sarrionandiaren poema asko musikatu dituzte hainbat abeslarik, 2022an 101 kantu zeuden, 57 diskotan banatuta."}
{"id": "82582", "revid": "1491", "url": "https://eu.wikipedia.org/wiki?curid=82582", "title": "Izuen gordelekuetan barrena", "text": "\"Izuen gordelekuetan barrena\" Joseba Sarrionandiak euskaraz idatzitako poesia liburua da, 1981ean BAKek argitaratua."}
{"id": "82583", "revid": "1491", "url": "https://eu.wikipedia.org/wiki?curid=82583", "title": "Intxaur azal baten barruan. Eguberri amarauna", "text": "\"Intxaur azal baten barruan. Eguberri amarauna\" Joseba Sarrionandiak euskaraz idatzitako liburua da, 1983an Amnistiaren Aldeko Batzordeak erakundeak argitaratua.\nKartzelan idatzitako lan honek bi atal ditu: Alde batetik \"Intxaur azal baten barruan\" narrazioa, eta bestetik \"Eguberri amarauna\" olerkia."}
{"id": "82584", "revid": "512", "url": "https://eu.wikipedia.org/wiki?curid=82584", "title": "Alkohola poemak", "text": "Alkohola poemak Joseba Sarrionandiak euskaraz idatzitako poesia liburua da, eta 1984an Pamielak argitaratu zuen. Beste hizkuntzetatik euskarara ekarritako poema klasikoen bilduma da liburua: Li Bai, Du Fu poeta txinatarrenak, Fran\u00e7ois Villon frantziarrenak, etab."}
{"id": "82585", "revid": "1491", "url": "https://eu.wikipedia.org/wiki?curid=82585", "title": "Marinel zaharrak", "text": "\"Marinel zaharrak\" Joseba Sarrionandiak euskaraz idatzitako poesia liburua da, 1987an Elkarrek argitaratua."}
{"id": "82586", "revid": "1491", "url": "https://eu.wikipedia.org/wiki?curid=82586", "title": "Atabala eta euria", "text": "\"Atabala eta euria\" Joseba Sarrionandiak euskaraz idatzitako ipuin liburua da, 1986an Elkarrek argitaratua.\nHamar narrazio motzek osatzen dute liburua."}
{"id": "82587", "revid": "1491", "url": "https://eu.wikipedia.org/wiki?curid=82587", "title": "Ifar aldeko orduak", "text": "\"Ifar aldeko orduak\" Joseba Sarrionandiak euskaraz idatzitako ipuin liburua da, 1990ean Elkarrek argitaratua.\n\u201cAio aioma\u201d, \u201cDisiecti membra poetae\u201d, \u201cHaurrak pindaturiko paisaia\u201d, \u201cUkabilka\u201d, \u201cOroitzera eseri\u201d, \u201cIfar aldeko nasa\u201d, \u201cGerla historia\u201d, \u201cAmorante ausarta\u201d, \u201cLiburuetako mundu horietara herbestera zaitezkeela\u201d, \u201cHamar liburuak\u201d eta \u201cOroimena eta desira\u201d narrazio motzek osatzen dute liburua."}
{"id": "82588", "revid": "119347", "url": "https://eu.wikipedia.org/wiki?curid=82588", "title": "Miopeak, bizikletak eta beste langabetu batzuk", "text": "\"Miopeak, bizikletak eta beste langabetu batzuk\" Joseba Sarrionandiak euskaraz idatzitako ipuin liburua da, 1995ean Ereinek argitaratua."}
{"id": "82589", "revid": "96586", "url": "https://eu.wikipedia.org/wiki?curid=82589", "title": "Izeba Mariasunen ipuinak", "text": "Izeba Mariasunen ipuinak Joseba Sarrionandiak haur eta gazteentzat euskaraz idatzitako liburua da, 1989an Elkarrek argitaratua."}
{"id": "82590", "revid": "96586", "url": "https://eu.wikipedia.org/wiki?curid=82590", "title": "Ainhoari gutunak", "text": "\"Ainhoari gutunak\" Joseba Sarrionandiak haur eta gazteentzat euskaraz idatzitako liburua da, 1990ean Elkarrek argitaratua."}
{"id": "82591", "revid": "336", "url": "https://eu.wikipedia.org/wiki?curid=82591", "title": "Klitia", "text": "Klitia, greziar mitologiaren arabera, Heliosez maitemindutako lamia bat zen, hau, egunero espiatzen zuelarik, bere jauregitik irtetzen zenetik, goizean, arratsaldean mendebaldera iristen zen arte. Heliosek, Leukotoerekin izan zituen harremanak, eta, Klitiak, jeloskor, hau, bere aita Orkamori kontatu zion, nork Leukotoe, hil arte, leizezulo batean giltzaperatu zuen. Heliosek hau jakin zuenean, Klitiari muzin egin zion, honek, bere bizitza, Helios pasatzen ikusten amaitu zuelarik, jainkoek, ekilore bihurtu zuten arte."}
{"id": "82592", "revid": "105290", "url": "https://eu.wikipedia.org/wiki?curid=82592", "title": "Daktilo (metrika)", "text": "Grekolatindar metrikan, daktiloa (latinezko \"dactylus\"etik eta hau grezierazko \u03b4\u03ac\u03ba\u03c4\u03c5\u03bb\u03bf, \"d\u00e1ktylos\"etik, \"hatza\"), jarraian, bi silaba labur dituen silaba luze batetaz osatutako oin bat da.\nIzena, hatzeko hiru falangeak eta oineko hiru silaben arteko parekotasunagatik datorkio. Beharbada, bere jatorria, aurrehelenikoa da. Daktiloa, epopeia eta olerkaritza erlijiosoan erabili zen, orakuluak kasu.\nEspainiako literaturan, \"daktilo\", oin erritmiko azentualari deritzo, jatorrizko klasikoa ez bezala, ez dena kopuruan oinarritzen, baizik eta intentsitatean: silaba indartsu bat eta bi ahul elkartuz eratzen da. Espainia eta Hispanoamerikako olerkaritzan erabili izan da hitz neurtu forma ezberdinetan, hamar silabakoak, hamasei silabakoak, hamazazpi silabakoak, et hogei silabakoetan."}
{"id": "82594", "revid": "119347", "url": "https://eu.wikipedia.org/wiki?curid=82594", "title": "Mozilla Europe", "text": "Mozilla produktuak Europan zabaldu eta hedatzen laguntzeko irabazi asmorik gabeko erakundea da Mozilla Europe.\nMozilla Europe 2004ko otsailaren 17an sortu zen eta egoitza nagusia Parisen dauka. Tristan Nitot (presidentea), Jean-Christophe Lapprand, Pascal Chevrel, Peter Van der Beken, Axel Hecht eta Zbigniew Braniecki-k osatzen dute zuzendaritza batzordea.\nHizkuntzak.\nMozilla Europek komunitate lokalekin lan egiten duenez, bere webgunea Europa osoko 23 hizkuntzatan aurki daiteke: albaniera, euskara, katalana,\ntxekiera, daniera, nederlandera, ingelesa, finera, frantsesa, alemana,\ngrekera, hungariera, italiera, lituaniera, norvegiera, poloniera, portugesa, errumaniera, errusiera,\neslovakiera, espainiera, turkiera eta ukraineran."}
{"id": "82595", "revid": "336", "url": "https://eu.wikipedia.org/wiki?curid=82595", "title": "Mozilla Fennec", "text": "Mozilla Fennec edo Fennec telefono mugikor eta bestelako gailu txikiagoetarako Mozilla Firefox web nabigatzailearen bertsio berezia da.\nNabigatzailearen izena Fennec azeritik datorkio, desertuan bizi den azeri txiki batetik, alegia.\nKanpo estekak.\n Fennec wikia"}
{"id": "82596", "revid": "8311", "url": "https://eu.wikipedia.org/wiki?curid=82596", "title": "Hispanoamerika", "text": "Hispanoamerika hizkuntza ofizial nagusitzat gaztelania duten Amerikako herrialdeek osatutako lurralde kulturala da. Lurralde horren jentilizioa \"hispanoamerikar\" da.\nOrotara, 365 milioi biztanle biltzen dituzten 19 herrialdeko lurralde bata. Guztietan, gaztelania da hizkuntza ofizial edo ko-ofiziala, euren hizkuntza tradizionalak hitz egiten duten elkarteekiko kalterik gabe, nagusiki indigenak direnak, batzuetan, hizkuntza hori besterik ez dakitelarik. Hispanoamerikan hitz egiten diren beste hizkuntza batzuk guaraniera, aimara, ketxua, maia, etab... dira.\nHitz hau, Latinoamerika edo Amerika Latindarretik bereizi behar da, azken hitz honek, bere barnean hartzen baititu, baita ere, hauek ere latinetik datozen hizkuntzak diren frantsesa eta portugesa hizkuntza ofizial bezala dituzten amerikako herrialdeak, Brasil eta Haiti kasu. Baita Iberoamerikatik ere, non, kasu honetan, Iberiar Penintsulako herrialdeak eta Espainia eta Portugalengandik independizatu ziren herrialdeak sartzen diren.\nRAEaren arabera, espainiarrak hispanoamerikarrak dira, hau, \"Espainia gehi Gaztelaniazko hizkerako Amerika\" izango bait litzateke. Adibide bezala, Commonwealtha jar daiteke, bere barnean, Erresuma Batua ere hartzen duena, antzinako metropolia. Hau, nazio guztien artean, Espainia bera barne, dagoen lotura kulturalengatik da, hizkuntzan, tradizioan, erlijioan, folklorean, etab... oinarritua.\nGaztelania hizkuntza ofizial bezala duten Amerikako herrialdeak.\nGaztelania hitz egiten duen biztanleria handia duten beste herrialde batzuk, Belize, AEBak eta Antilla batzuk, ez dira Hispanoamerikaren zatitzat hartzen."}
{"id": "82597", "revid": "105290", "url": "https://eu.wikipedia.org/wiki?curid=82597", "title": "Melibea", "text": "Greziar mitologian, Melibea () izena duten bi pertsonaia daude:"}
{"id": "82598", "revid": "119347", "url": "https://eu.wikipedia.org/wiki?curid=82598", "title": "Luzio Julio Zesar IV.a", "text": "Luzio Julio Zesar IV.a (izen horretako laugarrena; ) \"gens Julia\"ko noble erromatar bat izan zen, Luzio Julio Zesar III.aren semea (izen horretako hirugarrena). K.a. 64an, Gaio Martzio Figulorekin, kontsul aukeratua izan zen. Senatuan, Katilinaren konspirazioari ze zigor eman behar zitzaion eztabaidatzen ari zenean, heriotza zigorragatik bozkatu zuen, bere koinatua zen Publio Kornelio Lentulo Sura euren artean zegoen arren. Galian legatua izan zen K.a. 52an, eta apaiz kargu bat izan zuen. Galia konkistatu ondoren, Ponpeioren aurka borrokatu zuen, Julio Zesarri lagunduz, Gerra Zibilean. Zesar hil ondoren, honen iloba Marko Antonioren alde jarri zen. K.a. 43an banandu ziren, eta Marko Antoniok proskribatua izan zen, baina bere arrebaren erreguek, azkenik, heriotz zigorretik salbatzea lortu zuten."}
{"id": "82599", "revid": "105290", "url": "https://eu.wikipedia.org/wiki?curid=82599", "title": "Hermopolis Parva", "text": "Hermopolis Parva, Behe Egiptoko XV. nomoaren hiriburua izan zen. Tell el-Naqusetik gertu dagoen hiria.\nHondar arkeologiko nagusiak.\nHermopolis \"Hermesen hiria\", Antzinako Egiptoko bi hiriren izen greziarra da, non Dyehuty jainkoa (greziar mitologiako Hermesen baliokidea dena) gurtzen zena. Hermopolis Parva eta Hermopolis Magna"}
{"id": "82600", "revid": "1545", "url": "https://eu.wikipedia.org/wiki?curid=82600", "title": "Hermopolis Magna", "text": ""}
{"id": "82601", "revid": "42829", "url": "https://eu.wikipedia.org/wiki?curid=82601", "title": "Izagre", "text": "Izagre Leongo Herriko udalerri bat da, Leongo probintzian kokatuta. eskualdean dago, itsas mailatik metrora, eta -ko azalera hartzen du.\n2007ko azken erroldaren arabera eta bere dentsitatea, kilometro karratuko 4,54 biztanlekoa zen. \n biztanle zituen."}
{"id": "82602", "revid": "1545", "url": "https://eu.wikipedia.org/wiki?curid=82602", "title": "Luis Evreuxekoa", "text": ""}
{"id": "82603", "revid": "119347", "url": "https://eu.wikipedia.org/wiki?curid=82603", "title": "Promantxa", "text": "Promantxa edo Ciudad Real Iparraldeko Mantxaren Promozio eta Garapenerako Elkartea, akordio bidez, Pedro Mu\u00f1oz, Campo de Criptana, Herencia, Alc\u00e1zar de San Juan, Tomelloso, Socu\u00e9llamos eta Arenales de San Gregorio udalerrien turismo zerbitzuak kudeatzen dituen mankomunitate bat, aipaturiko udalerrietako gizarte agenteekin batera, aldi berean, udalerri hauetako ekonomia eta gizarte garapenerako elkarte bat bezala ezartzen delarik.\nElkartea, 2000ko abuztuak 18an sortu zen, eta, 2003tik, presidentea, Pedro Mu\u00f1ozeko alkatea da, Angel Exojo S\u00e1nchez-Cruzado. Honako gobernu organo hauek ditu: Biltzar Orokorra, bazkide guztiek osatutakoa, Zuzendaritza Biltzarra eta Presidentea.\nPromantxako azken Biltzar Orokorrean (2007an), PP eta PSOEk gobernaturiko aho batezko laguntzarekin, Pedro Mu\u00f1ozeko alkatea den Angel Exojoren kudeaketa berretsi zuten, eta, beraz, hurrengo lau urteetan ere, Promantxako presidentea pedrotar alkatea izango da.\nPromantxak, udal garapen eta ekimen pribatuko egitasmo garrantzitsu batzuk sustatu ditu."}
{"id": "82604", "revid": "56334", "url": "https://eu.wikipedia.org/wiki?curid=82604", "title": "Shuttarna III.a", "text": "Shuttarna III.a Mitanniko errege bat izan zen, denbora laburrez K.a. 1350ean errege izan zena.\nArtatama II.a usurpatzailearen semea, Hurriko tronuan honen ondorengo izan zen, baita Mitannikoan ere, non, Asiriaren laguntzarekin mantentzen saiatu zen, Asiria, aldi berean, tokiko indar bezala berpizten saiatzen ari zelarik, baina hititek garaitu zuten, hauek, tronuan, Shattiwaza jarri zutelarik."}
{"id": "82606", "revid": "105290", "url": "https://eu.wikipedia.org/wiki?curid=82606", "title": "Testu-editore", "text": "Testu-editore bat, testu-fitxategiak editatzeko programa da.\nAskotan sistema eragilearekin batera datoz testu-editoreak eta konfigurazio-fitxategiak edo programazio-lengoaiako iturburu-kodea editatzeko erabil daitezke.\nTestu-editoreen ohiko ezaugarriak.\nBilatu eta ordeztea.\nHitzak edo testu-zatiak bilatu eta bat datozen agerpenak beste testu-zatiekin ordezteko gaitasuna. Bilatu eta ordezteak fitxategi guztiari edo aukeratutako zatiari eragin diezaioke.\nEbaki, kopiatu eta itsastea.\nOso ohikoa da editoreek testu-zatiak kopiatu edo ebakitzeko aukera ematea, gero fitxategiaren beste lekuren batean edo beste fitxategi batean testu-zatia itsatsi ahal izateko.\nTestuari formatua ematea.\nZenbait editorek oinarrizko formatua eman diezaiekete testuei, hala nola itzulbira edo koska gehitzea. Beste editore batzuekin formatu aberatsagoak lor daitezke. Esaterako, hainbat letra-tipo eta tamaina hauta daitezke. Testua irudiekin bateratzeko aukera ere egoten da. Bestalde, testua bi zutabe edo zutabe gehiagotan erakusteko aukera egoten da. Editore batzuek maketazio aukera asko eskaintzen dituzte.\nDesegin eta berregitea.\nNormalean azken aldaketak desegiteko aukera ematen dute testu-editoreek. Editore zaharretan, azken aldaketa soilik desegiteko aukera ikusi ohi da; editore modernoetan, ordea, aldaketa bat baino gehiago desegin daitezke. Desegiteko aginduaren osagarri gisa dago berregiteko agindua eta justu kontrakoa egiten du."}
{"id": "82607", "revid": "909", "url": "https://eu.wikipedia.org/wiki?curid=82607", "title": "Testu editore", "text": ""}
{"id": "82608", "revid": "103793", "url": "https://eu.wikipedia.org/wiki?curid=82608", "title": "Elordia", "text": "Elordia Nafarroako mendi bat da, Andiako mendilerroan dagoena eta 1.235 metroko garaiera duena. Trekua izeneko lepotik gertu dago. Lepo honek, Alto de las Bordas Viejas menditik banatzen du, eta, gainera, bere beste izena ere ematen dio, Trekua alegia. Trekua izena, trikuharritik datorkio, halako monumentu bat baitago tokian bertan, lepoan alegia.\nAbiapuntuak.\nGo\u00f1itik, San Migelen ermitara daroan bidea hartzen da. Toki honetan, bidea utzi eta oso argi ez dagoen bidezidor bat hartzen da, pagaditik igarotzen den bidezidorra. Bidezidor hau, gaur egungo hilarri baten ondotik igaro eta, basoa zeharkatu ondoren, Go\u00f1iko Gainak izeneko gain garbietan amaitzen da, Trekua lepotik ez oso urruti. Bertarantz abiatu behar da, eta, ondoren, mendebalderantz biratu, gertu dagoen tontor belartsura zuzentzeko."}
{"id": "82609", "revid": "1519", "url": "https://eu.wikipedia.org/wiki?curid=82609", "title": "Erromako Rioniak", "text": "Rione hitza (plurala \"rioni\"), latinezko \"regio\" hitzetik (lurraldea) dator. Erdi Aroan, latindar hitzak \"rejones\"era eboluzionatu zuen, eta honek, azkenik, \"rione\" eman zuen. Italiako hiri asko daude rionitan banatuak. Banaketa administratibo ofizial bat da. Erdi Aroan, Erroma erdialdeko barrutiak izendatzeko erabili zen hitz hau, garai hartako banaketa administratiboen politikaren arabera, eta, beraz, ezagunenak, Erromako Rioniak dira.\nHona hemen I municipioa osatzen duten \"rionien\" zerrenda:"}
{"id": "82610", "revid": "105290", "url": "https://eu.wikipedia.org/wiki?curid=82610", "title": "Vim", "text": "Vim testu-editore bat da, 1991n Bram Moolenaarek Amiga konputagailurako argitaratua. \"Vim\" izena \"Vi IMproved\"en akronimoa da (Vi hobetuta), izan ere, hasiera batean vi editorearen hedapen modura sortu baitzen, batez ere iturburu-kodea editatzeko ezaugarri lagungarriekin.\nPlataforma-anitza den arren, bereziki UNIX-moduko sistematan da ezaguna Vim."}
{"id": "82611", "revid": "1830", "url": "https://eu.wikipedia.org/wiki?curid=82611", "title": "Jakin", "text": "Jakin Euskal Herriko kultura-taldea, aldizkaria eta argitaletxea da. Aldizkaria Arantzazun (O\u00f1ati) sortu zuten frankismo betean eta euskaraz kaleratzen direnen artean beteranoetarikoa da. \"Kultura eta pentsamendua\" jorratzen ditu. Jakin Taldeko kide nabarmenak Joseba Intxausti, Joxe Azurmendi, Paulo Agirrebaltzategi eta Joan Mari Torrealdai dira.\nHistoria.\nEtengabe berregokitu beharrak markatu du Jakin taldearen bilakaera. Behin eta berriz berrasten, berrasmatzen, berregokitzen ibili behar izan dute, jarrera hori ia-ia ezaugarri propio bihurtzeraino. Etapa hauek bereiz daitezke historia horretan:\nSorrera. Arantzazun 1956an.\nAldizkaria kaleratu baino lehen, Arantzazuko frantziskotarren inguruan bildutako kultura taldea zen Jakin. 1956an sortu zen, eta urte hartan hasi zen \"Teologiaren Yardunak\" izeneko aldizkaria kaleratzen. Han idatzi zuten, besteak beste, Orixek, Zaitegik, Gazteluk, Txillardegik eta Alfontso Irigoienek. Sortu ere Euskaltzaindiak Arantzazun egin zuen Euskaltzaleen gerraosteko lehen Biltzar irekira begira sortu zen. Eta bertan agortu zen aldizkariaren lehen edizioa.\nErdi Arotik irten eta Aro Moderno guztian, Arantzazu Euskal Herriaren bilgune eta sinbolo izan da. Arantzazu euskararen, kulturaren eta artearen zentro bat bilakatua zen Euskal Herriarentzat Jakin sortu zenean. Gerra ondoan Arantzazun aurkitu zuen euskarak lehenengo babesa euskaltzaleen eta Euskaltzaindiaren aurreneko bilerekin; han erabaki zen euskara batua.\nBederatzigarren zenbakitik aurrera Kepa Enbeita eta Joseba Intxausti Rekondo izan ziren aldizkariaren zuzendari. Joseba Intxaustiren zuzendaritzapean Joxe Azurmendi laguntzaile gisa hasi zen. Taldea urtero biltzen zen, elizaren babespean. Hasieran teologia eta filosofia gaiak erabili bazituzten ere, hizkuntzarekiko eta gizartearekiko ardurak nagusitzen hasi ziren gero. Garai horretan, euskal kulturaren beharrez jabeturik, Europako filosofia eta pentsamendua ekarri zituzten aldizkarira.\nAdministrazio eragozpenak zirela eta, 1961ean kaleratzeari utzi zioten hiru bat urtez, baina bitarte horretan taldekideek beren lanak \"Egan\" aldizkarira bidali zituzten.\n\"Jakin\" aldizkariak hastapen beretik euskara nolabait batzearen aldeko jarrera argia izan du. Kultura mailako hizkuntza finkatzeko eta bateratzeko ekimenak sustatu ziren aldizkariaren baitan. Euskaltzaleen artean euskara batuaren inguruko eztabaidak gori-gori zeudenean, aldizkarien artean \"Jakin\" izan zen lehena Baionako Biltzarraren erabakiak (1964) betearazten.\nHiritartu 1967an.\nHamar urte egin zituen sorlekuan, eta barne-krisi baten ondorioz 1967an fisikoki ere hiritartu egin zen, gaien aldetik urte batzuk lehenago hiritartuta bazegoen ere. Orduan talde laneko zuzendaritza laikoa osatu zen (R. Arregi, Karlos Santamaria, A. Lekuona, Ibon Sarasola, J. A. Arana). Garaiko gaiak erabili ziren orduan, sozialismoa, burujabetza, erlijiozko krisia, euskararen eguneratzea, hirugarren mundua, etab.\nEgoera berrietara moldatzera derrigorturik ere egon da aldizkaria 1967an, 1969an, 1977an, 1990ean.\n1968an Joan Mari Torrealdaik hartu zuen zuzendaritza, Donostian hartu zuen egoitza eta aldizkariaren tankera aldatu zuen, \"Esprit\" Frantziako aldizkariaren itxura hartuta.\nDebeku garaian indartu (1969-1977).\n1969ko krisian, Francoren gobernuak aldizkariaren baimena errotik moztu zuenean, alegia, taldea eratu eta indartu egin zuten.\nJakinkideak urte horietan sakabanaturik egon zirenean, ikasketak egiten, Katalunian, Italian, Frantzian edo Alemanian, Jakinek bazuen talde izaera, birtuala baino sendoagoa, komunikazio idatziaren bidez eta aldian aldiko topaketak eginez. Are eta gehiago gero, herriratu zirelarik eta bakoitzak bere bide profesionala hartu zuenean, Jakin zen beren bilgune naturala.\nEgoera berrietara eta garai berrietara moldatuz-moldatuz egin zuten bidea, alor guztietan: pertsonalean, formula juridikoetan, euskarrietan, produktuetan, eta beste.\nJakin argitaletxea eta UZEI institutua. 1977ko berrasmatzea.\nTaldea fisikoki bildu zenean proiektu berriak abiarazi zituzten 1977an orduan UZEI sortu zuten eta argitaletxe bihurtu zen Jakin (Jakin Sorta); Torrealdai, Intxausti eta Agirrebalzategi izan ziren zuzendariak urte haietan. 1977an berriz ere kaleratzen hasi zen L. A. Bilbaoren eta J.M. Torrealdairen zuzendaritzapean. Diktadura osteko aro berrian \"Jakin\" aldizkaria kultur aldizkari kritikotzat definitzen da eta soziologia, zuzenbidea, filosofia, zientzia edo literatura gisako eremu ezberdinak landuko ditu.\nJokin Zaitegik amestu zuen Euskal Idazleen Etxea Miarritzen barik Donostian gauzatu zuten Jakin Taldekoek 1977an.\nJakin Taldean aldizkariaz gain hainbat lan egin zuten urte horietan. Hala nola, UZEI sortzeaz gain, geroago, Eusenorren parte hartzea Paulo Agirrebaltzategik; Eusko Jaurlaritzarentzat euskararen historia sozialeko zenbait argitalpen eta ekimen Joseba Intxaustiren eskutik; Torrealdairen \"Euskal idazleak, gaur\" liburuaren ondoren, Joseba Intxaustik zuzenduriko \"Euskal Herria\" bi liburukiak edota Joxe Azurmendiren tesia eta argitalpenak Arizmendiarrietari buruz; Paulo Agirrebaltzategiren gidaritza Euskal Kulturaren Batzarrea (EKB) delakoan. Geroago Kontseiluko zuzendaritzan sartu zen Torrealdai, eta \"Euskaldunon Egunkaria\"-koan ere bai.\n2003an, guardia zibilek Joan Mari Torrealdai atxilotu eta torturatu zuten, Jakineko zuzendaria eta \"Euskaldunon Egunkaria\"ren zuzendaritza batzordeko kidea zela, orduko Espainiako Gobernuak Egunkariaren aurka abiatutako prozesu baten barruan. 2010ean absolbitu zuten kargu guztietatik, jasandakoa jasanda, Txema Auzmendi, Martxelo Otamendi, Xabier Oleaga eta I\u00f1aki Uriarekin batera. Bere lanarentzat garrantzi handikoak ziren hainbat dokumentazio eta fitxategi desagertu egin zitzaizkion urte haietan miaketak izan zirela medio.\n2014 urtea, transmisioaren urtea.\nJakin-en memoria historikoa etorkizunaren zerbitzuan osoki jarri zuten. Horregatik fundazioa. Jakin Fundazioa sortuta, ondare material eta ez materiala oso-osorik iraganari etorkizuna emateko xedez bermaturik gelditu zen.\nPaperezko aldizkaria modernotu eta gune digitala prestatu zuten, ondare osoa jendearen eskura klik batean eskainiz.\nLorea Agirre kazetari eta gizarte antropologian adituak hartu zuen lekukoa aldizkariaren zuzendaritzan. Kontseilu Editorial berrian antropologia, arte, filosofia, kazetaritza, liburugintza, sorkuntza eta soziologiaren eremutik etorritako jakinlari berriak sartu ziren. Eta herrigintzari, kulturgintzari edo euskalgintzari lotutako era guztietako gaiak lantzen jarraitzen dute.\nZuzendaritza berriko beste kideak hauek izan ziren: Haizea Barcenilla, Harkaitz Cano, Idurre Eskisabel, Patxi Juaristi, Joanmari Larrarte, Maialen Lujanbio, Imanol Murua Uria, Andoni Olariaga, Olatz Osa, Gexan Sors eta Eguzki Urteagak. Joan Mari Torrealdai Jakin Fundazioko lehendakari bihurtu zen, eta Xabier Eizagirre erredaktore buru.\nJakin-UEU-Usurbil jardunaldia udan.\n2017an hasi ziren Udako Euskal Unibertsitatea, Jakin eta Usurbilgo Udala elkarrekin jardunaldi bat antolatzen, Usurbilen bertan eta UEUren udako ikastaroen barruan Harrezkero hauek izan dira hausnartzeko eta eztabaidarako jorratu dituzten gaiak:\nEuskalgintzako eragileak.\nSei hamarkadetan zuzendaritzaren itzulinguruan ibilitako lankideak 50 bat izan ziren. Baina Jakinek, bere proiektuak eta produktuak ondu eta mamitzeko orduan, jende askorengana jo du, kanpoko lankidetzak bilatu dituzte, eta horien ikuspegiak berera ekarri. Aldizkarian bakarrik 3.100 lankidetza izan dituzte, eta 1.250 lankide edo idazle.\nHainbat eremutan aritu izan dira taldekideak: Euskal Idazleen Elkartearen hasiera urratsetan, alfabetatze mugimenduaren hastapeneko ahaleginetan, UEUren bideratze lanetan; eta, batez ere, EKBn eta Kontseiluan, UZEIn eta Eusenorren, \"Anaitasuna\" aldizkarian eta \"Euskaldunon Egunkaria\"-n, Elkar Fundazioan eta Kulturaren Aldeko Euskal Fundazioan, unibertsitatean, eta abar.\nErakunde publikoekin lankidetzan ere aritu izan dira, Nafarroako Gobernuarekin eta Eusko Jaurlaritzarekin.\nEuskararen erakunde publiko orokorra dugun Euskaltzaindian kide, batzordekide eta lankide izan dira taldekideak.\nArgitalpenak.\nJakin Taldearen argitalpen nagusia \"Jakin\" aldizkaria bada ere liburuak ere argitaratu ditu aldizkariaren osagarri gisa.\n1961an administrazioak aldizkaria eten zuenean hainbat liburu argitaratu zituen taldeak aldizkariaren hutsunea betetzeko. Era berean, 1969an aldizkaria legez kanpo utzi zutenean \"Jakin Sorta\" saila abiarazi zuten hamar liburu argitaratuz 1975a arte.\nJakin Taldearen beste proiektuetako bat \"Jakin Liburu Sorta\" izan zen eta bertan 28 liburu argitaratu zituzten 1971-1981 urteetan. Euskarazko entziklopedia unibertsal eta orokorra osatzeko asmoz liburuxka monografikoetan jakintza modernoetako gaiak bildu ziren.\n1990eko hamarkadan \"Jakin Irakurgaiak\" sailari ekin zitzaion Joxe Azurmendiren ardurapean. Sail horretan pentsamenduaren dibulgazioa sustatu nahi da autore eta gai ezberdinak aurkeztuz. Hasi zenetik 45 liburu argitaratu dira sail horretan."}
{"id": "82612", "revid": "336", "url": "https://eu.wikipedia.org/wiki?curid=82612", "title": "Ekialdeko Berlin", "text": "Ekialdeko Berlin (alemanez \"Ost-Berlin\") Munduko Bigarren Gerraren amaieratik (1945) Sobietar Batasunaren menpean zegoen Berlingo zatia zen. Geroago, Alemaniako Errepublika Demokratikoko (AED) hiriburua izan zen. AEDko hiritarrek Berlin deitzen zuten.\nHistoria.\n1961tik 1989ra, Berlingo harresiak banatu zuen Mendebaldeko Berlinetik. 1990ean, harresiaren banaketa desegin eta Berlin osoa Alemaniako hiriburu izatera igaro zen, Alemaniako birbatu zenean. Sortaldeko Berlin Spree ibaiko uhartetik Pankow (Gobernuaren egoitza), Weissensee, Lichtenberger, Treptow, K\u00f6penick eta Sch\u00f6nefeld (aireportua) aldirietara hedatzen zen. Bi hiribide nagusi zituen: \"Unter den Linden\" berritua eta \"Karl Marx Allee\" berria, garai hartako estilo estalinistaren moldeei jarraituz egin zena. \" Alexanderplatz\" ospetsua erabat berritu zen, irizpide modernisten arabera.\nKultura.\nBigarren Mundu Gerrako bonbardaketek hondatu ez zituzten eraikuntza gehienak Linden-Forum auzoan daude. San Hedwig katedrala (1747-1773), Santa Maria eliza eta Opera Nazionala aipagarrienak dira. Eraikin moderno ugari daude: telebista dorrea (250 m), Interhotel Stadt Berlin, Alexanderplatz, etab. Sortaldeko Berlin oso industriagune garrantzitsua da (siderurgia, metalurgia, mekanika eta elektrizitatea, kimika, elikagaiak eta egiten dira). Unibertsitate garrantzizkoa (Humboldt Unibertsitatea) du, opera, antzerkia (Bertold Brechtek sortu zuen \"Berliner Ensemble\" ospetsua bereziki) eta museo aberatsak \"Museoen uhartea\" izenekoan: Galeria Nazionala (XX. mendeko margolanak) eta Pergamo Museoa (antzinateko bilduma baliotsuak: Mesopotamiako, Antzinako Greziako, Antzinako Egiptoko eta abarreko artea).\nEkialdeko Berlingo barrutiak.\nEkialdeko Berlin hamaika zati edo barrutitan banatuta zegoen:"}
{"id": "82613", "revid": "336", "url": "https://eu.wikipedia.org/wiki?curid=82613", "title": "Albondon", "text": ""}
{"id": "82614", "revid": "201", "url": "https://eu.wikipedia.org/wiki?curid=82614", "title": "Joze Plecnik", "text": ""}
{"id": "82617", "revid": "201", "url": "https://eu.wikipedia.org/wiki?curid=82617", "title": "Etienne-Louis Boullee", "text": ""}
{"id": "82618", "revid": "201", "url": "https://eu.wikipedia.org/wiki?curid=82618", "title": "Antoni Gaudi", "text": ""}
{"id": "82622", "revid": "512", "url": "https://eu.wikipedia.org/wiki?curid=82622", "title": "Suintila", "text": "Suintila (; ) bisigodoen erregea izan zen 621tik 631ra arte. 634. urtean hil zen.\nSuintilak bizantziarren aurkako gerra egin zuen 621 urtean. Halaber, baskoiak menderatzen saiatu zen eta, presoak erabiliz, 628. urtean hiri bat eraiki zuen: Oligicus (gaur egungo Erriberri). Hau Rekopolisekin batera bisigodoek eratutako hiri gutxienetariko bat izan zen eta Gasteizekin batera mendietan zeuden baskoiak gelditzea zuen helburu."}
{"id": "82624", "revid": "105290", "url": "https://eu.wikipedia.org/wiki?curid=82624", "title": "Tolmo de Minateda", "text": "El Tolmo de Minateda (; arabieraz: \"Madinat Iyyuh\") bisigodo eta Al Andalus-ren garaiko aztarnategia da (600/610-900). Albaceteko probintzian dago. Sonia Guti\u00e9rrez arkeologoak aztarnategian ikerketak egin ditu. Tolmo de Minatedan eliza/basilika bat dago."}
{"id": "82625", "revid": "90204", "url": "https://eu.wikipedia.org/wiki?curid=82625", "title": "Guido van Rossum", "text": "Guido van Rossum (Haarlem, Herbehereak, 1956ko urtarrilaren 31) programatzailea da. Python programazio-lengoaiaren sortzaile izateagatik da ezaguna. Gaur egun Googleko langilea da, eta lanorduen erdiak eskaintzen dizkio Pythonen garapenari.\nBiografia.\nGuido van Rossum Herbehereetan jaio eta hezi zen, eta 1982. urtean jaso zuen masterra Amsterdango Unibertsitatearen eskutik. 2005eko abenduan Googlen lanean hasi aurretik, hainbat ikerlan egin zuen.\n2002an, Bruselan (Belgika) urtero egiten den FOSDEM jardunaldietan, 2001. urteko \"Award for the Advancement of Free Software\" saria jaso zuen, Free Software Foundationen eskutik."}
{"id": "82627", "revid": "1545", "url": "https://eu.wikipedia.org/wiki?curid=82627", "title": "Bauxita", "text": "Bauxita mineral bat da. Aluminio oxido hidratatuz osatutako minerala da, eta kolore gorrixka du. Lokatz gogorraren antzeko masa eitegabe gisa azaltzen da. Aluminioaren mea nagusia da. Jamaikan, Errusian, Irlandan, Malaysian, Frantzian, Ginean, AEBn, Hungarian, antzinako Jugoslavian eta Grezian azaltzen da, batez ere, bauxita.\n1821ean Pierre Berthier frantziar geologoak bauxita aurkitu zuen Provenceko Les Baux herritik gertu, Frantziako hegoaldean."}
{"id": "82629", "revid": "512", "url": "https://eu.wikipedia.org/wiki?curid=82629", "title": "Merindad de Sotoscueva", "text": "Merindad de Sotoscueva Burgosko probintziako iparraldean dagoen udalerria da, Merindadeak izeneko eskualdean hain zuzen ere. 153,35 km\u00b2 azalera eta 499 biztanle ditu, hau da, biztanle dentsitatea 3,25 bizt/km\u00b2.\nGeografia.\nUdalerriak hogeita sei herrixka ditu:"}
{"id": "82630", "revid": "119347", "url": "https://eu.wikipedia.org/wiki?curid=82630", "title": "Albret (udalerria)", "text": "Albret (okzitanieraz eta frantsesez: \"Labrit\") Landetann dagoen komuna da. Gaskoniako eskualde historikoan dago.\nHistoria.\nAlbreteko leinuaren sorleku izan zen."}
{"id": "82631", "revid": "119347", "url": "https://eu.wikipedia.org/wiki?curid=82631", "title": "Peirahorada", "text": "Peirahorada (; ) Landetan dagoen komuna da. Aturri ibaiaren haranean kokatuta dago, Landak, Ipar Euskal Herria eta Bearno artean. Karlos VII.a Frantziakoak eratu zuen 1448an."}
{"id": "82632", "revid": "48990", "url": "https://eu.wikipedia.org/wiki?curid=82632", "title": "Mont-de-Marsan", "text": "Mont-de-Marsan (frantsesez eta ofizialki; Mendi-Marzana euskaraz tradizioz; Lo Mont de Mar\u00e7an okzitanieraz) Landetako hiriburua da. 2015ean 30.629 biztanle zituen.\nErdi Aroan eratu zuten hiru ibaiek inguraturik, Mont-de-Marsan Landetako hiribildu gotortu nagusiena izan zen. Herriguneak bere historia islatzen du: donjon Lacataye gaztelua, antzinako harresiak, etxe burgesak, Midouzeko ibai-portua, parkeak, lorategiak eta pasealeku loratuak, eta abar.\nMont-de-Marsan mendebaldeko Europako basorik handiena den Landetako basoaren hegoaldean dago. C\u00f4te d'Argenteko hondartzak eta Pirinioetako tontorrak gertu ditu.\nConstantin Rozanoff basearen egoitza da, Frantziako Aireko Armadaren nagusienetariko bat dena. Lehen bertan Dassault Mirage IV bonbardaketari nuklearrak zeuden.\nHistoria.\nErromatarrak jada bertan bizi ziren. Marsango bizkondea zen Petri Marsangoak jatorrizko hiru burguak (Bourg Vieux edo Zaharra, Bourg Neuf edo Berria eta Bourg de la Fontaine edo Iturrikoa) batzea erabaki zuen eta 1136 eta 1140 artean hiribildu berri eratu zuen. Leonor Akitaniakoak 1152an ezkonsari moduan senarrari eman zion eta 1441era arte ingelesen eskuetan izan zen. Garai haietan Guienako merkatalgune nagusienetariko bat izan zen, batez ere armagnac ardoari esker.\nErlijio Gerretan Albreteko leinuaren kontrolpean izan zen. 1790eko urtarrilaren 12an Landak departamendua sortu zuten eta hiriak Mont-Marat izena hartu zuen. Hurrengo mendean udalerria zabaldu zen Saint-Jean-d'Ao\u00fbt eta Non\u00e8res antzinako herriak bereganatuz. 1940ko ekainaren 28tik aurrera, alemaniar armadak okupatua izan zen. 1944ko abuztuaren 21ean liberazioa gertatu zen.\nBiztanleria.\n\"Erroldatutako biztanleak\"\nHiri eta herri senidetuak.\nMont-de-Marsan ondorengo hiri edo herriekin senidetuta dago:"}
{"id": "82637", "revid": "201", "url": "https://eu.wikipedia.org/wiki?curid=82637", "title": "Peyrehorade", "text": ""}
{"id": "82640", "revid": "1982", "url": "https://eu.wikipedia.org/wiki?curid=82640", "title": "Done Jakue bide bizimodua", "text": ""}
{"id": "82643", "revid": "336", "url": "https://eu.wikipedia.org/wiki?curid=82643", "title": "Kanope", "text": "Kanope (antzinako grezieraz \u039a\u03ac\u03bd\u03c9\u03b2\u03bf\u03c2, eta hau antzinako egiptoerazko \"Kah Nub\"etik \"urrezko lurzorua\"), Antzinako Egiptoko itsas-portudun hiria, Niloren deltan kokatua. \"Kahnub\" hiriaren gaitzizena izan zen bere ugaritasunagatik, jatorrian \"peguat\" deitua.\nAlexandriako gaur egungo portu inguruan zegoen, hiri honen erdialdetik 25 kilometrotara, eta Abukirretik bi edo hiru kilometrotara. Bere hondakinak, deltaren mendebaldeko uharte sedimentarioan daude, deltaren mendebaldeko muturreko besoaren itsasoratzean, \"Kanopiko\", \"Kanobiko\" edo \"Hereaklotiko\" ere deitua, Niloren antzinako bost besoetako bat.\nItsas-portu nagusi funtzioak bete zituen, K. a. IV. mendean Alexandria sortu zen arte.\nEgiptologia goiztiarraren indusketek, argitara eman zituzten hiriko hondakin zabalak, bere kaiak eta granitozko monumentu handiak, Ramses II.aren inskripzioak dituztenak.\nKanoperen sortze data zehatza, ez da ezagutzen, baina Herodotok, hiriari, antzinako portu bat bezala erreferentzia egiten dio. Homeroar mitoak, Menelaok sortu zuela dio, bere ontziko gidari zen \"Kanopus\", bertan, suge batek ziztatuta hil ondoren. Homerok, Menelaok, ertzean, bere nabigariaren omenezko monumentu bat nola eraiki zuen deskribatzen du, monumentu horren inguruan hiria garatuko zelarik.\nBaina \"Kah Nub\" \"urrezko lurzorua\" toponimoaren egiptoar etimologiak, tokiko jatorri bat adierazten du, eta, argi eta garbi, merkataritzakoa.\nKanopen, giza burudun ontzi batekin irudikatuta zegoen Osiris jainkoaren forma bat gurtzen zen, honela, nahasturagatik, ontzi kanopoen izena sortuz."}
{"id": "82644", "revid": "119347", "url": "https://eu.wikipedia.org/wiki?curid=82644", "title": "Zelio", "text": "Zelio (; ) Erromako zazpi muinoetako bat da.\nHistoria.\nTulio Hostilioren erregealdian, Alba Longako Lazioko biztanleria, Zelio muinoan ezartzera derrigortua izan zen. Tito Liviok kontatzen duen tradizioak, mendiak, Zelio Vibenna izena jaso zuen, bertan kanpamentu bat jartzeko edo bere lagun Servio Tuliok, bere omenez eskaini ziolako, Zelio hil zenean.\nErromako Errepublika garaian, erromatarren arteko aberatsenen bizitoki gune izan zen. Karakalaren Bainuetan eginiko lan arkeologikoek, erromatar villa bikainen hondarrak aurkitu dituzte, oso kontserbazio egoera onean daudenak, mural eta mosaiko bikainekin.\n1921 urtean Celio \"rionea\" eratu zen."}
{"id": "82645", "revid": "7388", "url": "https://eu.wikipedia.org/wiki?curid=82645", "title": "Karakalaren termak", "text": "Karakalaren termak Erroma inperialeko bainu multzo zabala izan ziren. Erroman eraiki ziren, 212 eta 216 urteen artean, Karakala enperadorearen erregealdian. Terma Antoniarrak izenarekin inauguratu ziren (\"Thermae Antoninianae\"), Antoniar leinuaren ohorez, Marko Aurelio Antonino Basiano bizi zela, sekula ezbaitzen Karakala izenarekin ezagutu. Gaur egun, terma hauen hondakin zabalak, atrakzio turistiko garrantzitsua dira. Laster bere eskultura eta beste hainbat aberastasun kendu zitzaizkion arren, oraindik mosaiko zati handiak kontserbatzen dira, horietako batzuk, eraikinaren goi solairuari dagozkionak, erori zena.\nHaitzurdinezko bainuontzi erraldoietako batzuk, bloke bakarrean zizelkatuak, Erroma erdialdera eraman ziren, iturri bezala erabiltzeko. Bere eskulturarik ospetsuena, Farnesio Zezena deitua, Napoliko Arkeologia Museoan kontserbatzen da. Gaur egun, multzoaren hondakinen ondotik, \"Viale Aventino\" (Abentino etorbidea) eta \"Viale delle Terme di Caracalla\" (Karakalaren termetako etorbidea) igarotzen dira.\nDeskribapena.\nEgitura.\nKarakalaren Termak, Erroma osoko terma multzorik handi eta luxuzkoena bihurtu zen. Eraikina, bost urtetan eraikia izan zen, erromatar ingeniaritzaren lorpen bat dena, eraikuntzak iraun zuen denbora eta multzoaren erraldoitasuna kontutan hartuz. Termek, barruti handi bat zuten, absideetan 400 metro baino gehiagoko zabaleraduna, eta bainuak berak aurkitzen ziren erdiko egitura bat. Bere inguruan, lorategi zabal bat zegoen. Ur hornikuntzarako, bainuetara, Aqua Marciaren adar bat desbideratu zen, hornitzeko, Aqua Antoniniana Iovia izenarekin ezagutu zena.\nK. a. III. mendean, geroago termak eraikiko ziren tokian, Igerileku Publikoa izeneko urmael zabal bat zegoen. III. mendean, termak amaituak eta inauguratuak izan zirenean, antzinako igerilekua aldatzeaz arduratu ziren.\nIparraldeko eta hegoaldeko zatiak.\nIparraldeko zatian, arkupe bat zegoen, bere aurretik, bi mailatan jarritako gelak zeudelarik, hauetan, ziuraski, zenbait denda zeudelarik. Arkupe hark eta gela haiek Zelio muinoaren egitura euskarri bezala balio zuten. Hegoaldeko zatian, \"medio estadio\" delakoa zegoen, ikusleentzako harmailekin prestatua, eta euren atzean zeuden zisterna handiak ezkutatzeko balio zutenak. Zisterna hauetan, 80.000 ur metro kubiko sar zitezkeen. Simetrikoki kokatuak, beste bi gela handi zeuden, ziuraski, liburutegi bezala balio izan zutenak.\nEkialdeko eta mendebaldeko zatiak.\nEkialde eta mendebaldeko zatietan, bi exedra alboko eta simetriko handi eraiki ziren. Erdialdeko espazioan, aurretik kolomadi bat zuen abside bat zegoen, albo bakoitzean gela txikiak zeudelarik, horietako bat, oktogono formarekin eraikia eta kupula batekin estalia izan zena.\nMultzoaren erdialdeko zatia.\nTermetako gelak, simetrikoki eraiki ziren, termen erdialdeko ardatzaren inguruan, Erroma inperialeko ohiko eredua jarraituz. Albo bakoitzean, aldagela edo \"apodyteria\" delakoetara zeramaten bi sarrera zeuden, albo bakoitzean, kanoi gangarekin bi gelatara zeraman erdiko korridore bat zuena. Gainontzeko multzoa bezala, lurzorua mosaikoekin apaindua zegoen. Aldageletatik, gimnasiora sar zitekeen, ariketa fisikoak egiteko, estalpean edo aire librean. Erabiltzaileek, gimnastika ariketak edo aurrez aurreko borroka egiten zuten. Tokia, estalkirik gabeko patio zabal bat zen, hiru aldetan arkupez inguratua, sabai gangatua eta galburuzko mosaikodun lurzoruduna. Beste aldean, zirkuluerdi zabal bat zegoen. Lurzoruko mosaikoak, horietaz zati handiak kontserbatu direlarik, bere garaian, oso ederrak eta kolore bizikoak izan ziren. Ariketa fisikoak amaitu ondoren, erromatarrak, termetara joan zitezkeen, aldi berean gizon eta emakumeek erabiliak.\nKaldariumak, kupula batekin estalitako gela zirkular handi bat zuen, honetas, zenbait euste zutabe kontserbatzen direlarik. Gela, multzoaren barnean diseinatu eta kokatua izan zen, eguzkiaren argia egunean zehar leiho handi batzuen bidez jasotzeko. Kaldariumetik, tepidariumera pasatzen zen, non, jatorrian, albo banatan bi bainuontzi handi zeuden. Eraikinaren erdian zegoen basilika hiru gurutzeria ganga handik estalia, zutabe handi batzuk eutsiak. Natatioa zen bertara sar zitekeen azken gela. Estali gabeko igerileku handi bat zen, gaur egun, igerileku olinpikotzat hartuko litzateke, bere harresietako bat, kanpoaldeko fatxadarenaren aurrean zuena, estatuadun horma-hobiekin apaindua.\nApaindura.\nDiseinua bezain garrantzitsua izan zen apaindura. Lurzoruko mosaiko aberats eta bizietaz gain, termak, arte lan baliotsuekin apainduak izan ziren, \"Herkules atseden hartzen\" edo \"Zezen Farnesioa\" kasu. Mosaikoek ez zuten beti diseinu bera, tokiren batzuetan, eskenak irudikatzen zituzten, eta, beste batzuetan, irudi geometrikodun lurzoruak zeuden.\nLabeak.\nKarakalaren Termak ur beroko bainu multzo handi bat ziren. Hornikuntzaren arazoa erraz konpondu zen, baina ura berotzea kontu zailagoa izan zen. Konponbidea, kanpoko labe batean eta barruko beste labe batean zetzan, non esklabuak egongo ziren, garrak bizitzen. Eraman behar zen gelaren arabera, ura, tenperatura ezberdinetara berotzen zen. Beroaren zabalkuntza hobetzek, hipokausto sistema eraiki zen, nahiko praktiko eta eraginkorra zena.\nEragina egungo munduan.\nXX. mende hasieran, terma hauen diseinua, New Yorkeko Pennsylvania tren geltokiaren diseinurako inspirazio gisa erabili zen, Charles Follen McKim arkitektoak diseinatua. Dhakan dagoen Bangladesheko Biltzar Nazionalaren eraikina ere, Karakalaren Termetan inspiratu zen.\nHondakinek, uda guztietan, Teatro dell'Opera di Romako opera denboraldirako atze bezala balio dute.\nAzken urteotan, gertaera kultural ezberdinak egin dira, 1960ko Erromako Olinpiar Jokoetan gimnasia lehiaketak eta \"Hiru Tenoreen\" kontzertua 1990eko Munduko Futbol Txapelketaren itxieran kasu."}
{"id": "82647", "revid": "119347", "url": "https://eu.wikipedia.org/wiki?curid=82647", "title": "Fluxbox", "text": "Unix munduan, Fluxbox X leiho-kudeatzaile bat da, Blackbox 0.61.1 bertsioan oinarrituta sortu zena. Bere nahia arina eta pertsonalizagarria izatea da eta ikonoen euskarri minimoa du. Erabiltzaile-interfazea oso sinplea da eta ataza-barra eta eskuin-klikaz atzi daitekeen menua besterik ez ditu. Konfigurazio guztia testu-fitxategietan doa, hala nola menuak edo laster-teklak kontrolatzen dituzten parametroak.\nPertsonalizazioa.\nKonfigurazio guztia erabiltzailearen etxeko .fluxbox direktorioan dauden testu-fitxategietan biltegiratzen da. Fluxboxen dena pertsonaliza daiteke eta, adibidez, laster-teklak .fluxbox/keys fitxategian, menuaren itxura .fluxbox/menu fitxategian edo abiaraztean exekutatuko diren aginduak .fluxbox/init fitxategian zehatz daitezke. Era berean, ohikoa da leiho-kudeatzailearen gai edo itxurak .fluxbox/styles direktorioan aurkitzea."}
{"id": "82651", "revid": "336", "url": "https://eu.wikipedia.org/wiki?curid=82651", "title": "Beatriz Nafarroakoa (1392-1407)", "text": "Beatriz Nafarroakoa edo Beatriz \u00c9vreuxkoa (1392 inguru - Erriberri, 1407ko abenduaren 14) Nafarroako infanta izan zen. Aita Karlos III.a \"Noblea\", Nafarroako erregea eta ama Leonor Trastamarakoa, Gaztelako infanta, zituen.\n1406an Iru\u00f1eko katedralean, Jakue II.a La Marchekoa kondea ezkondu zuen. Alaba bat izan zuten:\nBeatrix Erriberriko Nafarroako Erregeen Jauregian 1407ko abenduaren 14an hil zen."}
{"id": "82652", "revid": "1150", "url": "https://eu.wikipedia.org/wiki?curid=82652", "title": "Filipe IV.a Fantziakoa", "text": ""}
{"id": "82653", "revid": "336", "url": "https://eu.wikipedia.org/wiki?curid=82653", "title": "Joana Nafarroakoa (1382-1413)", "text": "Joana Nafarroakoa edo Joana \u00c9vreuxkoa (1382 - Bearno, 1413ko uztaila) Nafarroako infanta izan zen. Aita Karlos III.a \"Noblea\", Nafarroako erregea, eta ama Leonor Trastamarakoa, Gaztelako infanta, izan zituen. Izena bere izeko Joana Evreuxekoarengandik zetorkion.\nBizitza.\n1401an Aragoiko erregearen semea zen Martin I.a Siziliakoa ezkontzekotan zegoen. Hala ere, ezkontza ez zen egin, eta hurrengo urtean Martin Joanaren ahizpa Zuriarekin ezkondu zen.\n1402an, Karlos (1397ko abuztuaren 15ean jaioa) eta Luis nebak (1401ean jaioa) hil zirenez, Joana Nafarroako tronuaren oinordeko bihurtu zen, Erriberrin urte hartako abenduaren 3an onartua. Ordurako azaroaren 12an Joanes I.a, Foixko kondearekin ezkondua zen.\nJoana erregeorde izan zen aita kanpoan zegoela. Bearnon hil zen, 1413ko uztailean, 31 urte zituela, seme-alabarik gabe. Nafarroako tronuaren oinordeko Zuria ahizpa bihurtu zen. Joanes senarrak bederatzi urte eman zituen alargun, Joana Albretekoarekin ezkondu baino lehen."}
{"id": "82654", "revid": "59723", "url": "https://eu.wikipedia.org/wiki?curid=82654", "title": "Tarbe", "text": "Tarbe \u2014edo, izen historiko gisa, Aturbe\u2014 (frantsesez eta ofizialki \"Tarbes\", okzitanieraz \"Tarba\") Erdialdeko Pirinioak frantziar eskualdeko hiribildua da. Bigorreko eskualde historikoaren hiriburua denez, Okzitanian dago. Pirinio Garaiak departamenduko hiriburua ere bada."}
{"id": "82655", "revid": "6327", "url": "https://eu.wikipedia.org/wiki?curid=82655", "title": "Tarbes", "text": ""}
{"id": "82657", "revid": "512", "url": "https://eu.wikipedia.org/wiki?curid=82657", "title": "Lurda", "text": "Lurda (okzitanieraz \"Lorda\", frantsesez \"Lourdes\") Frantziako Okzitania eskualdean dagoen udalerria da. Katolizismoaren erromesaldi-gunea, urtero 5 milioi bisitari ikusia da."}
{"id": "82658", "revid": "237", "url": "https://eu.wikipedia.org/wiki?curid=82658", "title": "Lourdes", "text": ""}
{"id": "82681", "revid": "201", "url": "https://eu.wikipedia.org/wiki?curid=82681", "title": "Imre Kertesz", "text": ""}
{"id": "82689", "revid": "201", "url": "https://eu.wikipedia.org/wiki?curid=82689", "title": "Sandor Marai", "text": ""}
{"id": "82806", "revid": "499", "url": "https://eu.wikipedia.org/wiki?curid=82806", "title": "Lurdes", "text": ""}
{"id": "82809", "revid": "336", "url": "https://eu.wikipedia.org/wiki?curid=82809", "title": "Lorda", "text": ""}
{"id": "82811", "revid": "336", "url": "https://eu.wikipedia.org/wiki?curid=82811", "title": "Cadiz", "text": ""}
{"id": "82812", "revid": "336", "url": "https://eu.wikipedia.org/wiki?curid=82812", "title": "Caceres", "text": ""}
{"id": "82813", "revid": "336", "url": "https://eu.wikipedia.org/wiki?curid=82813", "title": "Avila", "text": ""}
{"id": "82814", "revid": "336", "url": "https://eu.wikipedia.org/wiki?curid=82814", "title": "Castello de la Plana", "text": ""}
{"id": "82815", "revid": "336", "url": "https://eu.wikipedia.org/wiki?curid=82815", "title": "Benifaio", "text": ""}
{"id": "82816", "revid": "336", "url": "https://eu.wikipedia.org/wiki?curid=82816", "title": "Xativa", "text": ""}
{"id": "82817", "revid": "448", "url": "https://eu.wikipedia.org/wiki?curid=82817", "title": "Cadizko probintzia", "text": ""}
{"id": "82818", "revid": "336", "url": "https://eu.wikipedia.org/wiki?curid=82818", "title": "Alcala de Henares", "text": ""}
{"id": "82819", "revid": "336", "url": "https://eu.wikipedia.org/wiki?curid=82819", "title": "Mostoles", "text": ""}
{"id": "82820", "revid": "336", "url": "https://eu.wikipedia.org/wiki?curid=82820", "title": "Alcorcon", "text": ""}
{"id": "82821", "revid": "336", "url": "https://eu.wikipedia.org/wiki?curid=82821", "title": "Leganes", "text": ""}
{"id": "82823", "revid": "336", "url": "https://eu.wikipedia.org/wiki?curid=82823", "title": "San Sebastian de los Reyes", "text": ""}
{"id": "82824", "revid": "69477", "url": "https://eu.wikipedia.org/wiki?curid=82824", "title": "Avilako udalerrien zerrenda", "text": ""}
{"id": "82825", "revid": "448", "url": "https://eu.wikipedia.org/wiki?curid=82825", "title": "Avilako probintzia", "text": ""}
{"id": "82827", "revid": "90523", "url": "https://eu.wikipedia.org/wiki?curid=82827", "title": "Berri Ona (filma)", "text": "Berri Ona () 2008 urtean eginiko filma da. Helena Tabernak grabatu zuen Leitza, Altsasu, Lekunberri, Gorriti, Berastegi, Donostia, Azpeitia, Hernani eta Ezkio-Itsason 2007ko maiatza eta uztaila artean.\nMarino Aierra apaiz eta idazlearen bizitzan oinarrituta dago. Helena Tabernaren senidea zena 1936ko uztailaren 16an ailegatu zen Altsasura non Espainiako Gerra Zibila bizi zen.\nSinopsia.\n1936ko altxamendua hastekotan zegoela Miguel (Unax Ugalde) herri sozialista bateko parroko berri izendatu zuten. Laster, altxatuek herria okupatu eta fusilamenduak hasi ziren. Miguelek biktimen alde egin eta Eliza Katolikoa zein militarrak borrokatu zituen bere bizitza arriskuan jarriz.\nTartean, Miguel eta Margari (Barbara Goenaga) senarra fusilatu zioten herriko andere\u00f1oaren artean, laguntasuna hasiko da."}
{"id": "82828", "revid": "105290", "url": "https://eu.wikipedia.org/wiki?curid=82828", "title": "Exedra", "text": "Exedra (grezieraz \u03b5\u03be\u03ad\u03b4\u03c1\u03b1) estalkirik gabeko eraikin bat izan daiteke, zirkuluerdi formako oinplanokoa, kurbaren barnealdeko zatian eserleku eta bizkarralde finkoak dituena. Exedrak, sarri, jauregi baten fatxadan jartzen dira, baina irekidura bezala erabiltzen da barnealdeko horman.\nJatorrizko greziar esanahia (atearen kanpoaldean dagoen eserleku bat), ireki eta harrizko eserleku garai eta kurboek inguratua den gela batentzako erabili da: giro zabal bat, topagune eta elkarrizketa filosofiko gune bezala erabiltzeko. Exedra bat, kolomadi baten barneko espazio huts eta kurbo batetik ere nabarmendu daiteke, agian, zirkuluerdi formako eserleku batekin.\nExedra, erromatarrek hartu zuten, historiako ondorengo garaietan sendotzeko (arkitektura erromaniko eta bizantziarretik aurrera)."}
{"id": "82829", "revid": "336", "url": "https://eu.wikipedia.org/wiki?curid=82829", "title": "Menelao", "text": "Menelao (antzinako grezieraz \u039c\u03b5\u03bd\u03ad\u03bb\u03b1\u03bf\u03c2, \"Menelaos\"), Espartako erregea, Atreo eta Aeroperen seme txikia eta Mizenaseko errege zen Agamemnonen anaia zen.\nMenelao Espartako errege bihurtu eta Troiako Helenarekin ezkondu zen, Parisek bahituko zuena, Troiako errege zen Priamoren semeak, gerra ospetsuari hasiera emanez. Agamemnonen agindupean, Menelao eta gainontzeko greziar erregeak Troiarantz abiatu ziren Helena salbatzeko. Gerra amaieran, Menelao izan zen Troiako Zaldian ezkutatu zen greziarretako bat. Gerraren ondoren, Helena eta Menelao berriz adiskidetu ziren eta Greziara itzultzen saiatu ziren, baina zortzi urte iraun zuen bidaia bat egitera behartuta geratu ziren. Azkenean, Menelao eta Helena Espartara itzuli ziren, non Menelaok aurrera egin eta Helenarekin, Hermione izeneko alaba bat izan zuen. (Iliada, Homero)"}
{"id": "82830", "revid": "58701", "url": "https://eu.wikipedia.org/wiki?curid=82830", "title": "Melanpo", "text": "Greziar mitologian, Melanpo (, \"Melampous\", \"oin beltzezkoa\"), greziar igarle bat da. Hesiodok olerki bat eskainiko zion, \"Melampodia\" izenekoa, gaur egun desagertuta dagoena.\nMitoa.\nUmea zela, Melanpok, bere zerbitzariei, hauek harrapatutako bi suge salbatzeko agindu zien. Esker on gisa, sugeek, ume gazteari, animaliekin hitz-egiteko ahalmena eman zioten.\nHelduarora iritsi zenean, Melanpo, ospe handiko igarle eta petrikilo bat izan zen. Argolidan zegoela, Preto erregeak deitu zuen. Errege honen hiru alabak erotu egin ziren, Dioniso jainkoa gurtzeari uko egiteagatik, behiak zirela uste zuten. Melanpok, erresumaren heren bat eskatu zuen sendapenaren prezio bezala. Pretok uko egin zion, eta hiru printzesen eromena hedatu egin zen, laster, erresuma guztiko emakumeak berdin geratu zirelarik, euren etxeak utzi eta euren seme-alabak hil zituztenak. Melanpok, orduan, dionisiar eromena arindu zuen sendapen homeopatiko baten bidez: \"erritu oihu eta deabruzko erotasun baten bidez\". Melanpok, orduan, erresumaren bi heren jaso zituen, heren bat beretzako eta bestea bere anaiarentzako."}
{"id": "82831", "revid": "56334", "url": "https://eu.wikipedia.org/wiki?curid=82831", "title": "Angel Illarramendi", "text": "Angel Illarramendi Larra\u00f1aga (Zarautz, Gipuzkoa, 1958ko apirilaren 5a) gipuzkoar musikagilea da.\nBizitza.\nSolfeoa eta pianoa ikasi zituen Maria Barbara Arangurenekin, eta harmonia, fuga eta konposizioa Francisco Escuderorekin. Horrez gain, musika seriala, elektroakustikoa eta orkestra zuzendaritza ikasi zituen atzerrian.\nMota guztietako lanak ondu ditu: Donostiako gotzaintzak eskatuta lau ahots mistoko eta organorako \"Aleluya\" erlijio lana; sinfoniak ere idatzi ditu (\"Zelai Urdin, Harri Zuria, Ingenua\"), eta orobat antzerkirako musika: Euripidesen \"Troiarrak\", Thorton Wilderren \"Nuestro Pueblo\" eta Sanch\u00eds Sinisterraren \"Cr\u00edmenes y locuras del traidor Lope de Agirre\", esate baterako, baita 2000. urtean estreinatu zen \"Zapatos de Mujer\" ganbera-operaren musika ere. \"Tres historias de amor\" telebista sailerako ere aritu zen musikagile modura.\nHala ere zinemarako musika sortzaile bezala egin da ezaguna. Montxo Armendarizen \"Tasio\" eta \"27 ordu\", Anjel Lertxundiren \"Hamaseigarrenean aidanez\", Gracia Querejetaren \"El \u00faltimo viaje de Robert Rylands\" eta \"Cuando vuelvas a mi lado\", eta Helena Tabernaren \"Yoyes\" lanei jarri die musika, besteak beste, bai eta 2000. urtean estreinatu zen \"Karramarro Uhartea\" marrazki biziduneko filmari ere. Horretaz gain, zinemarako musikari buruzko mintegi eta ikastaro ugari eskaintzen ditu.\nObra kontzertistikoa.\nMusika sinfonikoa ez ezik, ganbera-musika eta musika korala ere moldatu ditu. Hona hemen egindako sinfoniak:"}
{"id": "82833", "revid": "109565", "url": "https://eu.wikipedia.org/wiki?curid=82833", "title": "Erromako foroa", "text": "Erromako foroa (; hala ere, erromatarrek \"Forum Magnum\" edo soilik \"Forum\" izenez aipatu ohi zuten) Erroma klasikoaren erdigune formal eta zibila zen, eta hor egiten ziren negozioak, merkataritza, prostituzioa, erlijioa eta justizia administrazioa. Bertan kokatzen zen bizileku komunala. Zoladura hondar sailek, inguruko muinoetatik higatutako sedimentuek, jada Errepublikaren lehen garaietan, foroaren maila igotzen ari zirela adierazten dute.\nErromatar zibilizazioa hedatuz joan zen heinean, beste hiri batzuetan ere sortuz joan ziren foroak.\nJatorrian, lur zingiratsu bat izan zen, Tarkiniotarrek drainatu zutena Estolda Nagusiarekin. Bere behin betiko zoladura trabertinoa, oraindik ikus daitekeena, Augusto erromatar enperadorearen erregealdian datatua dago.\nGaur egun, bere hondakinengatik da ospetsua, argi eta garbi erakusten baitute hiri espazioak nola erabiltzen ziren Erromatar Inperioan.\nOsagarriak.\nErromako foroak, honako monumentu, eraikin eta gainerako antzinako hondakin garrantzitsu hauek ditu:\nProzesio bide batek, Via Sacrak, Erromako foroa zeharkatzen du, hau, Koliseoarekin lotuz. Inperioaren amaieran, bere ohiko erabilera galdu zuen, eta toki sakratutzat geratu zen.\nInperioaren gainbeheraz geroztik.\nForoan eraikitako azken monumentua, Fokasen Zutabea da. Erdi Aroan, Erromako foroaren oroitzapena mantendu zen arren, monumentuak, gehienbat, hondakinpean lurperatuak izan ziren, eta bere kokapena, Kapitolio muinoa eta Koliseoaren artean \"Campo Vaccinio\" edo \"behien zelaia\" deitua izan zen. Urbano V.a aita santua 1367an Avignonetik bueltatzeak, antzinako monumentuekiko geroz eta interes gehiago pitzarazi zuen, neurri batean bere irakasgai moralagatik eta, beste neurri batean, denbora askoren ondoren, Erroman abiatutako eraikin berrien harrobitzat. Haitzurdin mordoa lortu zen aita santuaren eraikinetarako (Vatikanorako nagusiki), eta foroan bertan sortutako labeetan egosi eta karea egiteko. Michelangelok, askotan, hondakinen suntsipenaren aurkako bere iritzia adierazi zuen. XV. mende amaierako artistek foroaren hondakinak marraztu zituzten, antikuarioek, inskripzioak kopiatu zituzten XVI. mendetik, eta indusketa profesional bat abiatu zen XVIII. mendearen amaieran. Kardinal batek, berriz drainatzeko neurriak hartu zituen, eta bere gainean \"Alessandrine\" auzoa eraiki zuen. Baina Carlo Fearen indusketak, nor, 1803an Septimio Severoren arkuaren hondakinak kentzen hasi zen, eta napoleondar erregimeneko arkeologoek, foroaren garbiketaren hasiera adierazi zuten, eta ez zena erabat indusi XX. mendearen hasiera arte.\nBere gaur egungo egoeran, elkarrekin erakusten dira zenbait mendetako hondakinak, erromatarrek, antzinagokoak ziren hondakinen gainean eraikitzeko zuten ohituraren ondorioz.\nErromako beste foro batzuk.\nHiriaren beste toki batzuetan egon ziren foroak, batzuetan, horietako gehienen hondakin mordoa kontserbatzen direlarik."}
{"id": "82834", "revid": "8482871", "url": "https://eu.wikipedia.org/wiki?curid=82834", "title": "Alberto Iglesias", "text": "Alberto Iglesias Fern\u00e1ndez-Berridi (Donostia, 1955eko urriaren 21a) euskal musikagilea da. Batez ere emankorra da haren ibilbidea zinema arloan, soinu-banda egile moduan. Hainbat sari lortu du bere lanarekin.\nBereziki Julio Medem eta Pedro Almod\u00f3var zuzendariekin lan egin du, eta oihartzun handia eduki duten pelikulen soinu-banden artean \"The Constant Gardener\"-ena dago.\nBiografia.\nArreba Cristina Iglesias (1956-) eskultorea du eta irakaslea Francisco Escudero (1912-2002) euskal musikagilea zuen. 1980ko hamarkadan Bartzelonan zebilen musika elektronikoari ekiten. Hortik aurrera zinemarako musikari ekin dio.\nSariak.\nHirutan izan da jatorrizko soinu banda onenaren Oscar Saria lortzeko hautagaia:\nJatorrizko musika onenaren Goya Saria, berriz, hamar aldiz lortu ditu:"}
{"id": "82836", "revid": "119347", "url": "https://eu.wikipedia.org/wiki?curid=82836", "title": "Luis de Pablo", "text": "Luis de Pablo Costales (Bilbo, 1930eko urtarrilaren 28a - Madril, 2021eko urriaren 10a)) euskal musikagilea izan zen. Nazioartean, iraskasle famatua izan zen.\nBilbon jaioa bazen ere, Madrilen bizi zen sei urte zituenetik. Zuzenbidea ikasi zuen Madrilgo Unibertsitate Konplutentsean. Autodidakta, hamabi urtez hasi zen moldaketak egiten. Hala ere, Maurice Ohana edo Max Deutsch bezalako irakasleak ere eduki zituen. Boulezek eta Madernak bere lanak zuzendu dituzte.\nBiografia.\nLehen musika ikasketak Hondarribian egin zituen eta ondoren Madrilen ikasi zuen. Bere kasa ikasi bazuen ere, Maurice Ohana, Max Deutsch eta beste musikagile ospetsu batzuen aholkuak jaso zituen. 1957. urtean \"Grupo Nueva M\u00fasica\" taldearen sorreran parte hartu zuen, eta 1958. urtean \"Tiempo y M\u00fasica\" zikloa sortu zuen, musika berria ezagutzera emateko. 1964. urtean Madrilgo Musika Berriaren Bi Urtekoa sortu zuen eta 1965. urtean, \"Alea\", musika berria bultzatzeko kontzertu sorta.\nZenbait urtez Estatu Batuetan eta Kanadan irakaslea izan zen, eta ondoren Madrilgo kontserbatorioan. 1983. urtean Musika Berria Zabaltzeko Zentroko zuzendari izendatu zuten. Lehendabizi serieko musika idatzi zuen, eta geroago moduluka idatzitako konposiziora iritsi zen; jolearen esku gelditzen zen musika lanaren antolaketa. Estilo askotako eta hainbat kulturatan errotutako musika idatzi zuen.\n1990. urtean Espainiako musika sari nazionala eman zioten. 1998an Madrilgo Unibertsitate Konplutentseak \"honoris causa\" doktore izendatu zuen, eta 2000. urtean Donostiako Musika Hamabostaldiak, SGAErekin batera, omenaldi handia eskaini zion 70 urte betetzen zituela eta. Urte berean jaso zuen, halaber, Bizkaiko Foru Aldundiak ematen duen omenezko Makila.\nDiskografia.\nAzken urteotako lanen artean aipagarriak ditu, besteak beste, Euskadiko Orkestra Sinfonikoaren aginduz konposatu zuen \"Impromptus\" (EOSek 2000. urtean grabatua) eta 2001. urtean Madrilgo Teatro Realen estreinatu zuen \"La se\u00f1orita Cristina\" opera, Mircea Eliaderen\" Miss Christina\" eleberrian oinarritua."}
{"id": "82837", "revid": "2048", "url": "https://eu.wikipedia.org/wiki?curid=82837", "title": "Beltran Pagola", "text": "Beltran Pagola Goya (Donostia, 1878ko otsailaren 28a - 1950eko uztailaren 8a), euskal musikagile, piano-jole eta musikako irakaslea zen. Hainbat donostiar musikari ospetsuren irakaslea izan zen.\nMusikako ikasketak egin zituen jaioterrian Santestebanekin, eta Madrilen Trag\u00f3rekin. 1898tik 1914ra bitarteko urteetan Donostiako kasinoko pianista izan zen. Geroago Donostiako kontserbatorioko irakaslea izan zen, eta bertako orkestra sortu zuen. Ikasle izan zituen, besteak beste, Jose Maria Usandizaga, Pablo Sorozabal eta Tomas Garbizu.\nGarrantzi handia izan zuen Pagolaren \"Tratado pr\u00e1ctico de armon\u00eda\" liburuak. Musika lan aipagarriak ditu: \"Sinfon\u00eda vasca\", orkestrarako; \"Humoradas vascas\", piano eta orkestrarako; \"El monje organista\", eta \"Pianorako Sonata\"."}
{"id": "82838", "revid": "56334", "url": "https://eu.wikipedia.org/wiki?curid=82838", "title": "Cesareo Gabarain", "text": "Cesareo Gabarain Azurmendi (Hernani, 1936ko maiatzaren 16a - Antzuola, 1991ko apirilaren 30) apaiza eta musikagilea zen, \"Pescador de Hombres\" edo \"La muerte no es el final\" bezalako abesti erlijiosoak moldatu zituen.\nZaragozako eta Donostiako apaiztegietan ikasi eta 1959an Donostian apaiztu zen. Donostian, Madrilen eta Antzuolan apaiza izan zen, eta azken horretan hil zen 1991an, minbiziak jota.\nPederastia susmopean.\nBizirik zegoenean ere haren aurkako salaketak eman ziren. 1978an, Madrilgo Chamber\u00edko eskola marista baten ikasle talde batek sexu abusuak salatu zituzten. Erantzun gisa, beste eskola batera eraman zuten. Hiru hilabete ondoren, Joan Paulo II.ak Ohorezko Prelatu izendatu zuen. 2021ean, 17 biktimek berriro ere gertatutakoa salatu zuten eta ikerketa ireki zen. Ondorioz, Oregon Catholic Press lantegiak, Gabarainen abestien eskubideen jabeak, haren abestiak debekatu egin ditu gaia ondo argitu arte. Los Angelesen artxidiozesiak gauza bera egin du."}
{"id": "82845", "revid": "15795", "url": "https://eu.wikipedia.org/wiki?curid=82845", "title": "Karakalaren Bainuak", "text": ""}
{"id": "82847", "revid": "15795", "url": "https://eu.wikipedia.org/wiki?curid=82847", "title": "Erromako Foroa", "text": ""}
{"id": "82849", "revid": "535", "url": "https://eu.wikipedia.org/wiki?curid=82849", "title": "Euskara Gaitasun Agiria", "text": ""}
{"id": "82852", "revid": "336", "url": "https://eu.wikipedia.org/wiki?curid=82852", "title": "Kolomadi", "text": "Arkitektura klasikoan, kolomadi bat, arkitrabeak elkartutako zutabe zerrenda luze bat da, sarri, elementu autonomo bat bezala agertzen dena. Gian Lorenzo Berninik Vatikanoko San Petri basilikara lotu zuen kurba eliptikoko kolomadi ospetsua da.\nKolomadi bat, eraikin baten aurrean baldin badago, atea babesten, arkupe deitzen zaio, eta, aldiz, gune ireki bat ixten badu, peristilo deritzo."}
{"id": "82853", "revid": "63274", "url": "https://eu.wikipedia.org/wiki?curid=82853", "title": "Peristilo", "text": "Peristilo (latinezko \"perist\u0233lum\"-etik eratorria, eta aurretik, antzinako grezierako \u03c0\u03b5\u03c1\u03af\u03c3\u03c4\u03c5\u03bb\u03bf\u03c2, \"per\u00edstylon\" hitzetik. \u03c0\u03b5\u03c1\u03af \"peri\", \"inguruan\" o \"inguratua\" eta \u03c3\u03c4\u1fe6\u03bb\u03bf\u03c2 \"stylos\", \"zutabe\" ) bat, eremu bat edo eraikin bat inguratzen duen zutabe galeria edo kolomadia bat da. \nAntzinako Erromatar arkitekturan.\nErromatar arkitekturan, peristiloa, eraikin publiko edo etxe baten barneko patio handia da, zutabe arkupe batek inguratua eta parterre eta iturriekin apaindua dagoena. K.a. III. mendetik aurrera,lehenago atzeko patioa edo ortua zegoen lekuan, ohikoak bilakatu zen peristiloa eraikitzea \"domus\"-etan etruskoen eraginez. Atrioa ez bezala, peristiloak ez zuen sabairik eta ez zuen atrioa ordezkatu. \nPeristiloaren inguruan etxeko gelarik garrantzitsuenak zeuden: exedra, jangela edo triklinioa, eta gainontzeko gelak edo alaeak. Erromatar etxeetako beste barne patioa zen ataritik, tamaina handiagokoa izateagatik, sarreratik urrutiago egoteagatik eta gizarte harrera eta aisialdirako erabiltzeagatik ezberdintzen da. Aldiz, atariak, sarrera eta harreragelaren ondoan zegoenak, gelen arteko banaketa gune funtzioa zuen."}
{"id": "82855", "revid": "1519", "url": "https://eu.wikipedia.org/wiki?curid=82855", "title": "Atrio (arkitektura)", "text": "Atrio edo aldabea, arkitekturan, eraikin baten parte den patio estali edo estaliagabea da, normalean sarrera edo atari funtzioa egiten duena, arkupeak izan ohi dituena eta eraikinaren beste horma edo egitura batzuez inguratua.\nHistoria.\nAntzinako Erromako \"domus\" izeneko etxeetan eta garai hartako tenpluetan izaten zen patio nagusia zen. Hortik, arte paleokristaura pasa zen, eta, ondoren, Erdi Aroko arte kristaura. Eliza kristauei dagokienez, elizaren oinean zegoen arkupetutako patio bat zen, eta elizara bertara sartzeko balio zuena. Iturri bat eta ataripe bat izaten zuen, eta edonor sar zitekeen bertan.\nEliza askok mantentzen dute atari edo atrio bat euren sarreran, bere forma oso ezberdina den arren, baina, orokorrean, zutabe eta kateekin adierazia egoten da, toki sakratua baita. Euskal Herriko tradizio arkitektoniko kristauan, ordea, ohikoagoak dira arkupeak elizaren sarreraran kanpoaldean edo alboetan, elizpea eratuz, ezen ez elizaren egituraren barruko atrioa.\nAro Modernotik aurrera, ataria eraikin zibil askotako sarrerako elementu nagusia ere izan da. 20. eta 21. mendeko arkitekturan, eraikin handi askotako egitura da atrioa, sarrera igaro eta egon ohi den patio moduko bat, estalia gehienetan. Euskal Herrian adibide argiak dira Guggenheim Museoaren atrioa Bilbon eta Tabakalera eraikinean \"Plaza\" esaten diotena Donostian.\nIruditegia.\nKlasikoak:\nEuskal Herrikoak:"}
{"id": "82856", "revid": "90204", "url": "https://eu.wikipedia.org/wiki?curid=82856", "title": "Shattiwaza", "text": "Shattiwaza, Mitanniko errege bat izan zen, K.a. XIV. mendearen bigarren erdialdean errege izan zena.\nTushrattaren semea, ihes egin behar izan zuen bere aita hila izan zenean, Shubiluliuma I.aren hititar gortean aurkeztu zelarik, non, bere tronua berreskuratzeko laguntza eskatu zuen. Hititar erregeak, gogo onez hartu zuen, bere alabarekin ezkondu zuen eta tropak eman zizkion, hauekin, Shuttarna III.a usurpatzailea garaitu eta tronura igo ahal izan zelarik. Ekintza honekin, Shubiluliumak, ezkutu bezala funtzionatzen zuen estatu bat ziurtatzen zuen, geroz eta indartsuago agertzen ari zen Asiriagandik banatzen zuena.\nBi izen ofizial erabili zituen mitanniar errege bakarra izan zen. Lehena, Shattiwaza, Mattiwaza edo Kurtiwaza, indoeuropar jatorrikoa zen. Bigarrena, Kili-Teshup, hurritar jatorrikoa zen. Ustez, Mitanniko erresuma eratzen zuten bi biztanleria zatiak pozik uzteko egin zuen.\nShubiluliuma K.a. 1322an hil ondoren, hititar laguntza amaitu zen, Ashur-uballit I.a errege asiriarrak Mitanni inbaditzeko probestu zuena, bere gainbeheraren amaieran sartu zena, bi zatitan banatuta geratuz, bata, mendebaldean, hititar protektoratu bezala, eta bestea, ekialdean, Khanigalbateko asiriar probintzia bezala."}
{"id": "82857", "revid": "63274", "url": "https://eu.wikipedia.org/wiki?curid=82857", "title": "Shubiluliuma I.a", "text": "Shubiluliuma I.a, Suppiluliuma bezala ere ezaguna, errege hitita ospetsu eta arrakastatsuenetako bat izan zen, K.a. 1375etik, noiz, bere anaia Tudhalia III.a hititar ofizialen azpijoko baten ondorioz hil zen (beharbada Shubiluliumak berak agindua), K.a. 1322 arte gobernatu zuen.\nHistoria.\nShubiluliuma laster nabarmendu zen bere abilezia militarrengatik, jada bere aita Tudhalia II.aren erregealdian garrantzia hartuz, Hattusa hiriburua hartu zuten gasgastarren aurkako kanpainetan, baita Thudalia II.ak Arzawa eta ekialdeko mugako mendeko potentzien aurka bidalitako espedizioetan ere.\nSoldadu bezala balio handia zuen arren, ez zen Thudalia II.aren oinordekoa izan hititen tronuan, eta honek, ziur aski, lehen aipaturiko Thudalia III.aren aurkako azpijokoan parte hartzera bultzatu zuen, bere erregealdia ordutik aurrera hasi zelarik.\nTronura igotzean, Shubiluliumak, Mitanniren aliatuen inbasioekin topo egin zuen, Isuwa kasu, inbasio hauek geldiaraztea lortu zuen arren, ez zen Mitanniri kalte handirik egiteko gai izan. Zeuden baldintzak zirela eta, Shubiluliumak, bere esku zeuden neurri diplomatiko guztiak erabili zituen, Babiloniako kasitarrekin aliantza bat sinatuz eta, Mitanniko tronurako erregegai guztien artean gerra zibil bat sustatuz, erresuma etsaia ahultzeko.\nHain zuzen ere, Mitanniko errege zen Tushrattak, hititen mendeko zen Nuhasse erresumaren aurkako espedizio bat bidali zuenean, erresuma honek, bere anaia eta tronurako etsaia zen Artatama II.ari ematen zion laguntzagatik zigor bezala, Shubiluliumak gerra adierazi zion Mitanniri. Gerra hau, Shubiluliumaren \"Lehen Gerra Siriarra\" deitua, arrakasta borobila izan zen, hititek, Mitanniren mendebaldeko zati handi bat konkistatu baitzuten, eta mendeko gobernariak ezarri zituzten Nuhasse, Ugarit eta Kadesh bezalako erresuma garrantzitsuetan. Hala ere, Mitanni ez zegoen oraindik erabat garaitua, eta honela, Shubiluliumak, \"Bigarren Gerra Siriarra\" bidali zuen urte batzuk beranduago, gerra honetan, Karkemish gotorleku garrantzitsua konkistatu eta Mitanni, Tushrattaren seme zen Shattiwazaren agindupean zegoen estatu zergari mailara jaitsaraziz.\nHititar konkista guztiak antolatzeko, Shubiluliumak bi \"erregeordetza\" sortu zituen Karkemishen bere seme Piyassilirentzat (ondoren Sarri-Kusuh bezala ezagutua) eta Alepon bere seme Telebinorentzat. Bi erregeordetza hauek, Shubiluliumaren ondorengoen erregealdietan mantendu ziren eta inperioko ekialdeko muga berria kontrolatzea ahalbidetzen zuten hititar instituzio garrantzitsu bat bihurtu ziren. Horiei esker, Shubiluliumak, bere indarrak, gasgasak eta Arzawako erresumak kontrolpean izateko erabili zituen.\nShubiluliumaren garaian gertatu zen hititen hedapen handiak, ondoko estatuak ziren Asiria eta Egiptoren etsaitasuna eragin zuen. Asiria, bereziki, Mitanniren desagerpenaz profitatzen saiatu zen, erresuma honen antzinako mendeko erresumak konkistatuz, baina, tokian zegoen hititen presentziaren indarrak, Asiriari aurrerapen askorik egitea galarazi zion.\nEgiptok, beste alde batetik, Kadeshko bere protektoratuaren hititen domeinua, isekatzat hartzen zuen, eta, dirudienez, bere birkonkistarako ahalegin militarrak prestatzen hasi zen, baina, Tutankamon faraoiaren heriotzak, honen alarguna zen Ankesenamonek, Shubiluliumari, egiptoar gobernari berrian bihurtuko zen bere semeetako bat bidaltzeko eskatzea eragin zuen. Shubiluliumak, bere familia, bere garaiko erresuma garrantzitsuenetako baten aurrean jartzeko berebiziko abagunea ikusiz, bere seme Zannanza bidali zuen, baina hau, bere bidaian zehar hila izan zen, eta A\u00ff bihurtu zen Egiptoko faraoi berri, eta, ondorioz, Shubiluliumak Egiptori gerra adierazi zion, zenbait hiri eta preso mordo bat hartuz. Egiptorekin izan zuen areriotasun hau, behin eta berriz gertatu zen ordutik aurrera hititen historian, honen ondorioz, beste gertaera batzuen artean, Kadeshko gudua gertatu zelarik.\nOinordetza.\nShubiluliuma, egiptoar gerra presoek ekarritako izurrite baten ondorioz hil zen, eta, hititen tronuan bere oinordekoa, bere seme Arnuanda II.a izan zen, bere seme Sarri-Kusuh eta Telebinok, Karkemish eta Alepoko euren erregeordetzak mantendu zituzten bitartean."}
{"id": "82858", "revid": "512", "url": "https://eu.wikipedia.org/wiki?curid=82858", "title": "Gelion", "text": "Gelion Tolkienen, legendariumean agertzen den fikziozko ibai bat da, eta Silmarillion izeneko bere hil ondorengo lanean agertzen da. Beleriandeko lurretako bi ibai handietako bat da, (...)\"Sirion baino bi aldiz luzeagoa zen...\", baina estuagoa eta emari gutxiagokoa, Tolkienen arabera, \"(...) ekialdean, Hithlum eta Dorthonionen baino euri gutxiago egiten zuelako, non Sirionek bere urak jasotzen zituen\".\nBere izena Ilkorin da eta \"Dizdiratsua\" esan nahi du, GYEL eta KAL erroak.\nBi ibai txikiren elkartetik jaiotzen da, Gelion Nagusia, Rerir mendiaren mendebaldeko adarrean jaiotzen zena, eta Gelion Txikia, Himringeko Muinoetan jaiotzen zena, Noldorren lurretan. \"\"(...)Bi besoak elkartzen zirenetik, hegoalderantz zihoan berrogei legoatan, bere ibaiadarrekin topo egin aurretik...\", Thargelion eskualdea zeharkatuz, Ossiriandeko lur basotsuetan sartu berritan, ibaiadarrik garrantzitsuenak jasotzen zituen, \"(...) malda handiko mendietatik erortzen direnak...\"\"; zehazkiago, Ered Luin mendietatik; Askar zen lehena, eta, bere itsasoratzean Sarn Athradeko ibia zegoen, nondik \"Nanoen Bidea\"k gurutzatzen zuen. Ondoren, iparraldetik hegoaldera, honako hauek zeuden: Thalos, Legolin, Brilthor, Duilwen eta Adurant. Hegoalderago, Taur-In-Duinath baso erraldoia inguratzen zuen (Bi Ibairen Arteko Basoa), ekialdetik, eta itsasoan itsasoratzen zen Balarreko Badian."}
{"id": "82859", "revid": "336", "url": "https://eu.wikipedia.org/wiki?curid=82859", "title": "KV19", "text": "KV19, Egiptoko Luxor hiritik gertu dagoen Erregeen Haranean dagoen hilobi bat da. Hilobi hau, XX. dinastian eraikia izan zen, eta, hasiera-hasieratik, errege familiako printze batentzat izan zen. Azkenik hilobi honetan lurperatua izateko zortea izan zuena, Ramses Mentuherjepeshef izan zen, Ramses IX.a faraoiaren seme bat.\nKokapena.\nErregeen Haranean eraikitako azken hilobietako bat, KV19 hilobia ekialdean dago, XVIII. dinastiako hilobietatik gertu, duela denbora asko ahaztuak. Horien artean, KV20, KV21, KV43 eta KV60 dira nabarmentzekoak. Benetan, hilobi eraikitzaileak toki honetara itzultzea bakarrik, aurretik erabilitako beste toki batzuetan zegoen espazio faltagatik azal daitekeela esan daiteke, KV19 hilobia zulatu ondoren, handik ez oso urruti, KV18 hilobiaren zulaketa hasiko baitzen, Ramses X.aren hilobia.\nArgi eta garbi, printze baten lurperaketa den arren, sarrerako korridorea, zabalera handikoa da, Erregeen Haranean, hiru errege hilobik bakarrik gainditzen dutena, KV1, KV9 eta KV18 hilobiek alegia. Hilobia, gaur egungo erregeen hilobien arerio duin bat izan zen, bere eraikuntza, bigarren korridorea hasi eta laster gelditu zelako izan ez balitz. Honela, sarrerako arrapala (A), pasabide bat (B) eta gelditutako eraikuntza (C), aurki daitezke, guztiak, okerdura leunarekin, ramesidar garaiko hilobietan ohikoa zena.\nApaindura.\nJada XIX. dinastiaren garaian, ohiko egin zen printze eta erreginen hilobiak apaintzea, eta, beraz, KV19a ez da salbuespena. Baina bere kokapena bai da bitxia, jada Ramses III.aren garaitik, gainontzeko errege familiaren nekropoli bezala, Erreginen Harana ezarri baitzen, Erregeena, faraoientzat bakarrik utziz. Benetan, Mentuherjepeshef printzearen hilobia, Erreginen Haraneko hilobitzat har daiteke, baina \"okerreko tokian kokatua\".\nTokiko margoak, oso ederrak eta egoera bikainean kontserbatuak, errege hilobi gehienekoen parekoak edo are gehiago dira, eta bertako irudiak, inongo zalantzarik gabe, Erreginen Haranean erabilitakoak dira. Koloreen bizitasunak, aurpegien akatsgabetasunak, irudien fintasunak, jantzien dotoretzak eta atze zuria eta urre koloreko ertzek, margolarien lana nabarmendu baino ez dute egiten. Inongo zalantzarik gabe, KV19 hilobiaren apaindura, Erregeen Haranaren amaiera da, bere margoez harrotu daitekeen azken hilobia.\nHala ere, eraikuntza lanak bigarren pasabidetik aurrera gelditu zirenez, lehenengoan baino ez dira aurkitzen apaindurak, no Mentuherjepeshef dagoen, Osiris, Ptah, Amon-Ra, Thot, Meretseger, Sekhmet, Hapi, Bastet eta Khonsu jainkoekin eta Horusen lau semeekin lagundua. Agertzen den hil testu bakarra, Hilen Liburua da, euren jatorria adierazten duten hilobian dauden esaldi gutxi batzuekin.\nIndusketa.\nKV19 hilobiaren aurkikuntza, 1817an datatua dago, urte horretan, Giovanni Battista Belzoni tokian sartu eta XXII. dinastian datatutako lurperaketa sarkin kopuru ez jakin bat aurkitu zuena. Italiarrarenaren ondoren, beste hainbat indusketa etorri ziren, James Burtonek 1825ean egina bat, Howard Carterrek 1903an beste bat eta, askoz biziago, Edward R. Ayrtonek, Theodore Daviden taldearentzako 1905 eta 1906 bitartean. Lan guzti hauek, hilobia erabat garbitzea lortu zuten, baita jantzi hondarrak, apurtutako ontziak, kolorezko zenbait kontu, eta baita Mentuherjepeshefen zerraldoaren ustezko zatiak ere.\nGaur egun, KV19 hilobia, turistek bisita dezaketen toki bat da, bere egoera bikaina eta bere irudien kontserbazio ezin hobeagatik. 1994ko uholdeak, beste hainbat hilobi galarazi zituztenak, hona ere heldu ziren, baina, zorionez, urpean zentimetro gutxi batzuk baino ez zituzten hartu eta margoek ez zuten inongo kalterik jasan.\nNor izan zen Mentuherjepeshef?\nPertsonaia honi buruz dakigun gauza bakarra, berari buruz hilobian aipatzen dena da. Dirudienez, bere izen osoa, Ramses Mentuherjepeshef zen eta, Ramses IX.aren seme bat zen, nori, Erregeen Haranean lurperatua izateko pribilegio handia eman zitzaion, Erreginen Haranean lurperatu ordez, non harria kalitate gutxiagokoa zen. Ez da ezagutzen printzea KV19an lurperatua izan ote zen, hilobia amaitu gabe baitago, baina, gelditutako C korridorearen sarreran dagoen zulo batek, dirudienez, gizon honen harrizko sarkofagoa bertan egon zela adierazten duen arren.\nMentuherjepeshef han lurperatua izan bazen, pentsatzen den bezala, Ramses X.aren erregealdian izango zen -Ramses IX.aren semea ez zena, ustezko borroka dinastiko bat ikusarazten duena-. Edonola ere, bere momiari buruz ez dakigu ezta urrik ere, eta, ziuraski, ez zegoen Belzonik aipatutako sarkinen momien artean nahastua.\nBaina, hau salbu, KV19 hilobia, hasieran, Mentuherjepeshefentzako hilobia ez zela esan daiteke, eta bakarrik bere lehen jabeak utzi ondoren berrerabiliko zuela. Hau, beste ramesidar printze bat izan zen, Ramses III.aren seme gazteenetako bat, Ramses Setherjepeshef izenekoa. Egoera irauli egingo zuen faraoi bihurtzean, Ramses VIII.a izenarekin, eta ia arrastorik geratzen ez den erregealdi labur eta ilun baten protagonista izateagatik. Printzetik erregerako bere igoeraren ondorioz, normala da bere hilobiaren eraikuntza lanak utzi eta bere paper berriarekin egokiago zetorren beste bat hastea. Errege mamu honengan zentzurik ez duena, bere gorpuaren azken kokalekua da, QV43a, Erreginen Haraneko hilobi bat. Propio erregeena ez zen nekropoli batean beretzako hilobi bat eraikiarazi zuen ala bere heriotz goiztiarrak, hutsik zegoen hilobi batean lurperatua izatea eragin zuen?. Ramses VIII.a da, askogatik gainera, XX. dinastiako faraoietatik, okerren ezagutzen dena, eta bere lurperaketaren kontua, oraindik erabat argitu gabe dago."}
{"id": "82861", "revid": "105290", "url": "https://eu.wikipedia.org/wiki?curid=82861", "title": "Idoitxiki", "text": "Idoitxiki, Nafarroako mendi bat da. Mendi hau, Satrustegiko mendilerroan dago, eta, mendilerro hau, aldi berean, Andiako mendilerroan. Idoitxikik, 1.272 metroko garaiera du eta aipaturiko Satrustegiko mendilerroko mendirik garaiena da.\nAbiapuntuak.\nIhabarretik, igoera gogor baten ondoren, Ira\u00f1etako mendatera iristen da. Mendilerroaren ertza ekialderantz jarraituz, lehenik, gain txiki batzuen tontorrera iristen da, 1.272 eta 1.274 metrokoak, Idoitxiki beraren parekoak edo garaiagoak direnak. Hala ere, Idoitxikiren tontorra azkoz bereizgarriagoa da. Sakanaren hutsera moztutako harkaitz bat da, nora jaitsiera labur batean iristen den, 1255 metrora, azkenik, Idoitxikira bertara igotzeko, 1.272 metroko garaierara.\nOllotik edo Senosiainetik, Andia mendilerroaren jaitsiera Ollaran haranerantz igotzen den bidetik igo behar da, eskumalderantz desbideratu eta gailurrerantz daroan malda gogor eta zakarra igotzeko, Satrustegiko mendilerro osoa tontor ezberdinetatik Idoitxikiraino zeharkatzea ahalbidetuz. Lasaiagoa da, bakarrik azken tontor honetara iristea nahi bada, igoera Ira\u00f1etako mendateraino jarraitzea, eta tontorrera iritsi igoera leun eta erosoan."}
{"id": "82862", "revid": "512", "url": "https://eu.wikipedia.org/wiki?curid=82862", "title": "Berenize I.a Egiptokoa", "text": "Berenize I.a Egiptokoa (; ? - K.a. 281/275a) Egiptoko erregina izan zen, Ptolomeo I.a Soterren hirugarren emaztea eta Arsinoe II.a eta Ptolomeo II.a Filadelfoaren ama.\nBerenize, Egiptora, Ptolomeoren bigarren emaztea izan zen Euridizeren segizioan iritsi zen, Ptolomeo, honekin ezkondu zelarik, honen aita zen Mazedoniako Antipatrorekin zuen adostasun politiko baten bere zatia betez.\nK.a. 317 inguruan, Berenize eta Ptolomeo I.a ezkondu ziren. Berarentzat, erregearen arrebaorde bihurtzen zuen genealogia bat asmatua izan zen, faraoiek zuten euren arrebekin ezkontzeko ohitura jarraituz.\nK.a. 308an izan zuen Ptolomeo II.a Filadelfoa, eta, K.a. 290ean, Ptolomeok Egiptoko erregina izendatu zuen. K.a. 285ean, bere seme Ptolomeo II.a erregeorde eta bere aitaren oinordeko izendatua izan zen, Euridizeren semeek zuten tronurako nahiaren aurka.\nPtolomeo II.aren bigarren emaztea, bere arreba Arsinoe II.a izan zen, hau ere Berenizeren alaba.\nBere bizitza, Tessa Korberren liburu batean eleberri bihurtua izan da."}
{"id": "82863", "revid": "105290", "url": "https://eu.wikipedia.org/wiki?curid=82863", "title": "Koptos", "text": "Koptos, Goi Egiptoko V. nomoaren hiriburua izan zen.\nHiria, jada existitzen zen K.a. 4000. urtean, eta antzinatetik garrantzi handia hartu zuen Nilo ibaiaren harana eta Itsaso Gorria lotzen zituzten karabanen ibilbideko toki estrategiko bat zelako.\nHirian, Min (Naqada III garaia, Horus eta Isis jainkoak gurtuak izan ziren.\nHondar arkeologikoak.\nMin jainkoaren omenez Tutmosis III.aren garaian eraikitako tenplu baten hondarrak kontserbatzen dira, ondoren Ptolomeo II.a, Ptolomeo IV.a, Kaligula eta Neronek erantsitakoekin.\n\"Koptoseko Dekretuak\", zenbait hilobitan aurkitutako dokumentu batzuk, Egiptoko lehen tarteko aroan datatuak, \"Shemay\" chatyari eta bere familiari pribilegioak ematea deskribatzen dutena."}
{"id": "82864", "revid": "58701", "url": "https://eu.wikipedia.org/wiki?curid=82864", "title": "Egipto Garaia", "text": "Egipto Garaia, Egiptoko hegoaldeko zatiaren izena da, Kairotik gertu dagoen Menfisetik \"lehen urjauzi\"ra arte, Asuanen. Izen arabiarra, \"Sa'id Misr\" da (\u202b\u0635\u0639\u064a\u062f \u0645\u0635\u0631\u202c), eta faraoien garaian \"schmau\" deitua izan zen, \"garagarraren lurra\". Niloren deltak, berriz, Egipto Beherea izena du.\nEgiptoko aro aurredinastikoan, bi erresuma independente agertu ziren: Egipto Garaia eta Egipto Beherea. Egipto Garaiko Menes edo Narmer faraoiak batu zituen bere agindupean, Egiptoko aro dinastikoari hasiera emanez.\nEgipto Garaiak, inguru ezin hobea zuen: Niloren uholdeei esker oso emankorra zen lautada bat hartzen zuen, eta janari soberakinak ekoizten zituen. Handik hurbil, basamortuko meatzeetara eta Sinaiko mendietarantz, metal eta harribitxiak lortzeko espedizioak antolatzen ziren oasiak zeuden.\nAberastasun hau dela medio herrialdea merkataritza ibilbideen bidegurutze bihurtu zen: batetik, lurrez Nubiatik hegoaldean eta Itsaso Gorritik ekialdean, Wadi Hammamat izeneko ibilbidea zegoen. Abidosen Palestinatik etorritako ardo anforen aurkikuntzek bermatzen dute orduko merkataritza. Jakina, Nilotik deltarako ibai ibilbidea ere bazegoen. Gobernariek aberastasun hau euren hilobietan islatu zuten, besteak beste.\nEgipto Garaiko lehen gobernariek euren mendekoak eurentzako funtsezkoa zen zerbaitez konbentzitu ahal izan zituzten, alegia, hala ibaiaren goraldien nola Egipto Beherearekin zuten batasunaren arduradunak zirela. Bi gertakariok oso gogoan iraunarazteko, ezinbesteko ikur bilakatu ziren: tronua, koroa bikoitza eta zetruak. Horrezaz gain, jainkoekin identifikatzen ziren: jada garai aurredinastikoetan erregea, Horusekin \"homologatua\" zegoen, eta hau faraoi bakoitzean berraragitzen zen. Egipto osoan gurtzen zen Horus.\nEgipto Garaiko jainko gorena Seth zen, eta haren ikurra koroa zuria (Hedyet), Nekhbet putre jainkosa eta loto lore zuria; beste ikur garrantzizko bat ihia izan zen, Egipto Behereko sarri erlearekin batera irudikatua, faraoiaren izena zuen kartutxoaren aurrekari gisa.\n\"Koroa zuria\", I. dinastiaren hasieran, Egipto Behereko koroa gorriarekin elkartu zen, \"Koroa bikoitza\" sorturik, faraoien ikur nagusia Egipto Garai eta Behereko errege bezala.\nTebaida.\nEstrabonek Egipto K. a. 25ean bisitatu zuen. Garai hartan Egipto 37 nomotan banatuta zegoen, 10 Egipto Beherean (Niloren Delta), 17 Egipto Ertainean eta beste 10 Egipto Garaian: Tebaida delakoa. Plinio Zaharra I. mendeko idazlearen arabera, nomoen kopurua 37 eta 47 bitartean aldatu zen.\nEgipto Garaiko hiririk garrantzitsuenak, Armant edo Hermontistik \"lehen urjauzi\"raino, honako hauek dira:"}
{"id": "82865", "revid": "56334", "url": "https://eu.wikipedia.org/wiki?curid=82865", "title": "Nimlot II.a", "text": "Nimlot II.a, Tebasen Amonen Apaiz Goren izan zen, Tebas eta Herakleopolis Magnako gobernaria, K.a. 855etik K.a. 845 edo K.a. 840 arte, Antzinako Egiptoko XXII. dinastiaren garaian.\nOsorkon II.a eta Dyedmutesanjen semea da. Tentsepehrekin ezkondua, zenbait seme-alaba ditu: Takelot, Tebasen Amonen Apaiz Gorena izan zena, Ptahudyanjef (Dyedptahienjaf), Herakleopoliseko erregea, Karoma III Meritmut, bere osaba Takelot II.arekin ezkondu zena, eta, agian, baita ere Shepensopdu eta Sheshonq IV.a\nOsorkon oinordeko printzea, Nimlot II.ak izendatua, kontra altxatuko diren tebastarren zati batek inpugnatuko dute. Taniseko errege bezala nahi zuten bere anaia Sheshonq III.aren ordez. Matxinadak, indarrez menderatua, hamabost urte iraungo duen eta herrialdea are gehiago hondoratuko duen gerra zibil bat sortu zuen.\n...du/aut... Tebaseko Amonen Apaiz Gorenaren ondorengoa izan zen, eta, Nimlot beraren ondorengoa, Osorkon izan zen, Osorkon II.aren seme bat.\nOsorkon II.a eta Takelot II.aren garaikidea zen.\nBere aitak, Tebasen bere omenezko kapera bat eraiki zuen."}
{"id": "82866", "revid": "512", "url": "https://eu.wikipedia.org/wiki?curid=82866", "title": "Ampudia", "text": "Ampudia, Espainiako udalerri bat da, Gaztela eta Leon erkidegoan, Palentziako probintzian eta Tierra de Campos eskualdean dagoena.\nBanaketa administratiboa.\nAmpudia udalerriak honako kanpo auzo hauek ditu:\nHistoria.\nHaren historia ezagutzen hasteko, Goi Erdi Arora jo behar da, eta Rojastarrei lotua doa Sancho Rojasgandik (gotzaina), Ampudiako konderrira, Lermako dukea. Herrigunea Multzo Historiko-Artistiko izendatu zen 1965ean, haren erakargarritasun handia eta arkupetutako kaleengatik."}
{"id": "82868", "revid": "512", "url": "https://eu.wikipedia.org/wiki?curid=82868", "title": "Hungariako historia", "text": "Hungariako historian K. o. 896ko datak garrantzia berezia dauka, urte horretan Erdialdeko Asiatik zetozen magyarrak Panoniako ordokian finkatu baitziren.\n896 aurretik.\nGaur egungo Hungariak hartzen duen lur eremuan historiaurreaz gero bizi izan da jendea. K. a. III. mendean T\u00e8ne kulturako zelta herriak heldu ziren lur horietara, eta K. a. I. mendean daziarrak egon ziren harik eta, erromatarrek, lurraldea hartu zuten arte K. a. I. mendearen eta K. o. II. mendearen artean.\nMigrazio Garaian, magyarren etorreraren aurretik, beste herri franko kokatu ziren erromatarrek deitutako Panonia lurraldean. Haien artean, lehenengoetako bat hunoak izan ziren, Atilaren agindupean inperio boteretsua osatu zutenak. Haien ostean, ostrogodoak eta lombardiarrak joan ziren. 560ko hamarkadan, abaroek erresuma bat eratu zuten lurralde horretan. Nagusitasun militarra edukita, bi mendez ondoko guztiei egin zieten eraso. Azkenean, Karlomagnoren frankoek mendebaldean eta bulgariarrek ekialdean garaitu zituzten. Hala ere, ez batek, ez besteek, ezin izan zuten estatu iraunkorrik antolatu. Izan ere, handik gutxira (896an) magyar batu berriak finkatu ziren bertan, \u00c1rp\u00e1d buru zutela.\nErdi Aroa.\nFinkatu eta hurrengo urteetan eraso eta arpilaketa andana burutu zuten Europa osoan zehar, harik eta 955eanOdon I.ak, Germaniako Erromatar Inperio Santuko lehen enperadorea izatekoa zenak, Lechfeldeko guduan garaitu zituen arte. 1000rako hungariarrak kristautu ziren.\nErdi Aroan Hungariako Erresuma oso zabala izan zen, egungo Eslovakia, Transilvania, Voivodina eta Eslavonia hartzen zituena. Bela III.a erregearen agintaldiaren (1172-1196) ondoren, aitonen semeek gero eta indar handiagoa lortu zuten erregeen kaltetan. 1241ean mongolek beretu zuten erreinua, eta jende asko hil zuten. Ordu arte aginpidean egon zen Arpad dinastia desagertu zenean, Anjou etxeko Karlos I.ak lortu zuten agintaritza (1308). Karlos I.aren ondorengoak, Luis I.a Handiak (1342), Balkanen iparralderaino hedatu zuen erreinua, eta Buda hirian (Budapest, gero) jarri zuen gortea.\nErreinuaren garairik oparoena Matias Corvinoren agintaldian (1458-1490) izan zen: sartaldeko monarkien antzerako gortea inguratu zuen eta sortalderantz hedatu zuen erreinua. Corvino hil ondoren, erregetzara iristeko borrokek monarkiaren ahalmena ahuldu zuten, eta 1526an turkiar otomanoak beretu zuten lurraldea, 1526an Luis II.a erregea Moh\u00e1cseko guduan garaitu ondoren.\nAro Modernoa.\n1526ko Moh\u00e1cseko guduak amaiera eman zion Hungariako Erresumari, nahiz eta lurralde txiki batek independentziari eutsi zion, P\u00f3zsony (Pressburg, gaur egun Bratislava) hiriburua zuela. 1686. urtean, Austriako habsburgotarrek turkiarrak kanpora egotzi zituzten eta mendean hartu zuten lurraldea. Nolanahi ere, Hungaria austriar probintzia bat zen administrazioari zegokionez, eta alemana hizkuntz ofizial izendatu zuten (1780). Austriak indarrean jarri zuen zentralismoak Hungariaren independentzia nahia suspertu zuen eta herria matxinatu egin zen.\nXIX. mendea.\n1848an, Lajos Kossuthen gidaritzapean, iraultza liberala izan zen, eta hungariarrek independentzia aldarrikatu zuten austriarren kontrako garaipena lortu ondoren; hala ere, austriarrek matxinada gogor zanpatu eta aginpidea eskuratu zuten berriro, Errusiaren laguntzarekin. Errepresio politikoaren garaia hasi zen, 1860ko hamarkadarako apaldu zena.\nAustriaren eta Prusiaren arteko gerran, Sadowako guduan (1866) austriarrak galtzaile atera zirenean, Austria-Hungariako Inperioaren indarra ahuldu egin zen eta Frantzisko Josef I.a enperadoreak nolabaiteko autogobernua eman behar izan zion lurraldeko zati bati. Honela, 1867tik aurrera, enperadore bakarra izan arren, bi erresuma sortu ziren, Austriakoa eta Hungariakoa. Hungarian, boterea aristokrazia lurjabe boteretsuaren esku zegoen. Lurraldearen magiarizazioa bultzatu zuen Budapest hiriburu berritik.\nXX. mendea.\nLehen Mundu Gerran Austria galtzaile izan zen eta handik gutxira desegin zen Austria-Hungariako Inperioa. 1919ko azaroaren 16an, Mih\u00e1ly Karolyiren gidaritzapean zegoen batzorde nazionalak errepublika independente izendatu zuen Hungaria. Urte bereko martxoaren 21ean, Karolyiren gobernu sozialdemokrataren ordez sobietar errepublika ezarri zen indarrean, eta B\u00e9la Kun errepublikaren buru. Kun-en gobernu komunistak eliza katolikoari aurre egin behar izan zion eta oposizioko indar guztiak gogor zapaltzen ahalegindu zen. Mikl\u00f3s Horthy almiranteak, Errumaniako gudarosteak lagunduta, erregimen komunista kentzea lortu zuen 1919ko abuztuaren 4an, eta parlamentu monarkia ezarri zen berriro. 1920ko uztailean Hungariak eta aliatuek Trianonen izenpetu zuten hitzarmenaren arabera, Hungariako eremua 325.411 km\u00b2 izatetik 92.963 km\u00b2 izatera laburtu zen.\n1920tik aurerra, Mikl\u00f3s Horthy erregeordea izan zen, botere diktatorialekin. Ondorengo urteetako ekonomia krisiak eskuindarren erreakzioa izan zuen ondorio, eta Istv\u00e1n Bethlen kontserbadorearen gobernualdian sindikalistak eta juduak esetsi zituzten (\"izualdi zuria\"). 1938an Hungariak eta Alemania Naziak bat egin zuten eta Eslovakiako hegoaldea eta Karpato-Ruthenia lurraldea berreskuratu zuten hungariarrek. Ardatzarekin aliatuta ere, Bigarren Mundu Gerran alemaniarrek Hungaria okupatu zuten aliatuekin bere kasa bakea sinatzen saiatu zenean. Alemaniak Bigarren Mundu Gerra galdu zuenean, Hungariak hartutako lurraldeak atzera itzuli behar izan zituen eta 330 milioi dolar ordaindu indemnizazio gisa.\nBigarren Mundu gerra amaiatu zelarik, sobietar armadak Hungaria okupaturik zuen. 1947an komunistek lortu zuten aginpidea, eta eratu zen konstituzio berriak Herri Errepublika bilakatu zuen herrialdea. Urte hartatik aurrera SESB-ren politika ereduari jarraitu zitzaion. 1956an, Imre Nagy lehen ministro erreformazalea burua zela, iraultza piztu zen. Europako sortaldeko nazioek ez zuten esku hartu eta sobietar gudarosteak gogor zanpatu zuen matxinada, eta jende asko hil. Hurrengo urteetan ekonomiaren egoera hobetuz joan zen, industria indartzearekin batera, Hungariako Langileen Alderdi Sozialistako buru J\u00e1nos K\u00e1d\u00e1r komunistaren gidaritzapean.\nAzken urteak.\nJ\u00e1nos K\u00e1d\u00e1rek arazo handiei aurre egun behar izan zien 1986an, gazteen martxa bat gogor zapaldu zuenean, eta bi urte geroago, Budapesten herritarrak erreformak eskatzen hasi zirenean. Gobernuak prentsa zentsura lasaitu behar izan zuen, eta sindikatuak eta alderdi politikoak baimendu zituen.\n1986 eta 1988 bitartean Danubion presa handi bat eraikitzearen aurkako protestak egin zituzten hungariar eta austriar ekologistek. Presa egitea Hungaria eta Txekoslovakiaren proiektu bat zen, eta Austriaren babesa zuen. Tirabira askoren ondoren, gobernuak proiektua bertan behera uztea erabaki zuen azkenean.\n1989ko urtarrilean Legebiltzarrak greba eskubidea, manifestazio eskubidea eta elkarte politikoak sortzeko eskubidea onartu zuen legez. Urte hartan bertan Hungariako Langileen Alderdi Sozialistak alderdi bakarreko sistema arbuiatu zuen. 1989ko martxoan hauteskundeak egitea eta sobietar gudarostea Hungariatik joatea eskatu zuten 100.000 pertsonak Budapesten. Alderdi Sozialistak eta oposizioak Hungariako Errepublika aldarrikatzea eta alderdi bakarreko gobernu sistema deuseztatzea hitzartu zuten. Varsoviako Ituneko herrialdeen artean Hungaria izan zen Gerra Hotzaren nazioarteko loturak hausten aurrena. 1989. urtearen bukaeran Hungariako Langileen Alderdi Sozialista Hungariako Alderdi Sozialista bihurtu zen, baina sektore batek lehengo izenari eutsi zion.\n1990eko hauteskundeetan Hungariako Foro Demokratikoak botoen %43 eskuratu zuen eta gobernua antolatu zuen bi alderdi txikiren laguntzarekin; Alderdi Sozialistak eta Langileen Alderdi Sozialistak, berriz, botoen %10,3 eta %3,5 eskuratu zituzten. Hungariako Lehen Ministroa eta Txekoslovakiako eta Poloniako presidenteak Krakovian elkartu ziren 1991. urtearen bukaeran, herrialde horien elkarren arteko lana sustatzeko. Hiru agintariek NATOrekin, Mendebaldeko Europar Batasunarekin eta Europako Ekonomia Erkidegoarekin harremanak sendotzeko asmoa azaldu zuten. Garai hartan Hungariak zuen Europa osoko kanpo zorrik handiena: 1990ean familia batek oinarrizko kontsumo gaiak erosteko pertsona baten soldataren %75 behar zuen; hurrengo urtean, soldataren %90. Hungariako 10 milioi biztanleetatik 2 milioi behartsu ziren. Krisi egoera hartan, manifestazio nazionalistak eta xenofoboak ugaldu ziren. Foro Demokratikoko lehendakariordeak, Istv\u00e1n Csurka idazleak, manifestu bat plazaratu zuen, komunistei, liberal \"sartaldetarrei\", ijitoei eta juduei leporatuz klima soziala usteltzearen erantzukizuna. Handik egun gutxira manifestazio handi bat egin zen (70.000 pertsona inguru), alderdi politiko desberdinek deitua, demokraziaren alde eta erradikalismoaren aurka. Justiziak, bestalde, berrogeita zortzi neonazi kondenatu zituen ijitoei eta atzerritarrei eraso egiteagatik.\n1993ko urrian, P\u00e9ter Borossek hartu zuen Lehen Ministro Jozsef Antallen lekua. Budapesten, kutsadura handia zela eta, hamar egunez haurrak kalera ez ateratzea gomendatu zen. 1994ko martxoan, hauteskunde kanpainaren erdian, gobernuak irrati publikoko 129 kazetari kaleratu zituen, eta bertan behera utzi behar izan ziren estatuko hiru irratietan hogeita hamar bat kultura eta politika programa. Maiatzeko hauteskunde orokorretan Gyula Hornen Hungariar Alderdi Sozialistak botoen %54 eskuratu zituen, 386 aulkietatik 208. Demokrata Libreen Aliantzak, berriz, aurreko hauteskundeetan baino hogei aulki gutxiago eskuratu zituen (70), eta Foro Demokratiko ofizialista 165 aulki izatetik (botoen %43), 37 izatera igaro zen (botoen %10). Horn izendatu zuten Lehen Ministro. Urtearen bukaeran udal hauteskundeetan berretsi zuten komunistek beren nagusitasuna. 1995eko martxoan, baina, defizitari aurre egiteko neurri ekonomiko gogor batzuk onartu ondoren, herritarren babesa galdu zuen.\n1997ko lehenengo hilabeteetan Hungaria NATOn sartzeko negoziazioak hasi ziren. Hungariak bere lurraldean arma nuklearrak jartzea eta NATOko gudarosteak hartzea onartu zuen. Azaroan, erreferendum bidez, boto emaileen %85ek herrialdea NATOn sartzearen alde bozkatu zuen. Hautesleen erdiak, ordea, ez zuen parte hartu bozketan. 2000. urtean Ferenc M\u00e1dl (independentea) hautatu zuen Biltzar Nazionalak lehendakari, eta 2002ko parlamenturako hauteskundeetan sozialisten eta demokrata liberalen koalizioak irabazi zuen, gehiengoarekin; P\u00e9ter Medgyessy izendatu zuten lehen ministro.\n2004an Hungaria Europar Batasunean sartu zen, beste bederatzi herrialderekin batera. Ferenc Gyurcs\u00e1ny hautatu zen 2006an lehen ministro eta Iraken zituen militarrak Hungariara itzuliko zirela adierazi zuen. 2007an ehun mila pertsona inguruko manifestazio batek lehendakariaren dimisioa eskatu zuen, onartu baitzuen 2006ko hauteskundeak irabazteko, gezurra esan zuela aurrekontuei buruz.\n2010eko urrian Ajka herriko aluminio lantegiko bateko uharka hautsi, bertako lohi toxikoa isuri eta sortutako olatuak 7 lagun hil, 2 desagertu eta hondamendi ekologiko larria sortu zuen herrialdearen mendebaldean."}
{"id": "82869", "revid": "44278", "url": "https://eu.wikipedia.org/wiki?curid=82869", "title": "Adartza mendilerroa", "text": "Adartza mendilerroa, Nafarroa Behereako Pirinioetan dagoen mendilerro bat da. Adartza mendilerroa, Nafarroako mugatik gertu dago. Mendilerroa, Lasa eta Anhauze herrien artean banatuta dago. Mendilerroan dagoen Adartza mendiak ematen dio izena mendilerroari.\nErrobien barneko mendilerroak Lauri\u00f1aga, Adartza, Lindus, Argaraiko mendilerro txikietan kokatuta dagoen gailurreria bat osatzen du, Otsamunho, Sorogain, Mendiaundi, Girizuko mendi-oinekin lotuta.\nMendiak.\nHamar mendik osatzen dute, orotara, mendilerro hau. Honako hauek dira:"}
{"id": "82870", "revid": "6327", "url": "https://eu.wikipedia.org/wiki?curid=82870", "title": "Traianoren Foroa", "text": ""}
{"id": "82871", "revid": "108057", "url": "https://eu.wikipedia.org/wiki?curid=82871", "title": "Badator Mari Jaia", "text": "\"Badator Mari Jaia\" Bilboko Aste Nagusiaren abesti ofizial edo himnoa da, 1997an sortutakoa. Edorta Jimenez idazleak letrak eta Kepa Junkera trikitilariak musika eta moldaketa egin zituzten, eta parte-hartzaileen artean Ibon Koteron musikaria eta Natxo de Felipe, Anton Latxa, Alex Sardui, Francis Diez, Gorka Sarriegi eta Ixiar Oreja abeslariak ditugu.\nSorreran eta grabazioan parte hartu zuten guztien zerrenda:\nHitzak : Edorta Jimenez\nMusika eta moldaketa : Kepa Junkera\nKonponketak: Ibon Koteron (gaita), Sabin Bikandi (txistua)\nAhots Nagusiak: Alex Sardui, Francis Diez, Gorka Sarriegi, Maixa Lizarribar, Ixiar Oreja, Garbi\u00f1e Sagastibeltza, Amaia Oreja, Natxo de Felipe, Antxon Latxa\nKoroak : Furunda, Irkus Robles-Arangiz, Felix Ugarriza, Unai Iturriaga, Mailen Lujanbio, Nerea Zuloaga, Leire Bilbao, Bilboko konpartsakideak.\nUmeak : Julen Arregi, Gaizka Gonzalez, Larraitz Izagirre, Eki Orbezua\nMusikariak : Kepa Junkera (trikitixa, panderoa), Julio Andrade (kontrabaxua), Blas Fernandez (bateria), Carlos Beceiro (mandolina), Antxon Latxa (gitarra akustikoa), Jose Luis Canal (teklatuak), Ibon Koteron (gaita), Alex Santos (gaita), Andoni Zabalza (gaita), Sabin Bikandi (txistua, danbolina, silbotea), Javi Alonso (atabala)\nGrabaketa : Tio Pepe estudioan, 1997ko uztailean.\nSoinu teknikaria : Cesar Ibarretxe eta Angel Lozano\nHitzak.\nAste Nagusia\nbakarra dago\nhamar gauekoa\nmunduan\nAbuztuan Bilbon\ndanok kalera\nkatuek eurek be\njaietan\nMari, Mari\nMarijaia dator\nMari, Mari\nMarijaia dator\nUger, uger\nBilboko uretan\nMari, Mari\nMarijaia dator\nAbuztuan danok\nzahar eta gazte\ngizon eta andre\njaietan\nZapia lepoan\nalkar hartuta\nkolore guztiak\ndantzetan\nGoxa eta erlojua\nez ei doaz batera\nbata edo bestea\nzoratu egin da\nHara hara hara\nhara nor datorren\nhara hara hara\ngure Marijaia\nEne ene ene\noi ai ene bada\naste hau pasata\nbarriro joango da\nMarijaia bera\ngure Marijaia\nBilbora etorri da\nAste Nagusira\nAste Nagusi\nbakarra munduan\nbakarra munduan\nMarijaia."}
{"id": "82874", "revid": "108057", "url": "https://eu.wikipedia.org/wiki?curid=82874", "title": "Mari Jaia", "text": "Mari Jaia edo Marijaia Bilboko Aste Nagusiaren pertsonaia edo sinbolo ofiziala da, Mari Puri Herrero margolari eta grabatzaileak 1978ko abuztuan sortutakoa, Jai Batzordearen eskariari erantzunez.\nPertsonaia.\nPertsonaia hau zapia buruan eta baserri giroko jantziak ditu, aurpegi irribarretsu musugorria eta ezaugarri markatuak. Besoak gora altxatuta azaltzen da, dantzarako gonbitea eginez, jarrera alaian. Herreroren diseinuari jarraituz, urtero Mari Jaiaren irudi berria plazaratzen dute, emakume erraldoiaren itxura bere jantzien bitartez aldatuz.\n1978 urtetik sortu diren kartel gehienetan azaltzen dira Mari Jaiaren esku jaso dantzariak edo bere aurpegi adeitsu hori. Hamaika formatan, hamaika estilotan, hamaika kokalekutan eta hamaika adiskiderekin azaldu izan da jaietako kartelean gure protagonista: sakakortxo itxurarekin, kremailera moduan, paperezko ahozapi bezala, Marylin Monroe gisa, Play-mobil legez, Superman-ekin, Gargantua-rekin, Boni txistulariaren ondoan, Arriaga-n, Zazpikale-etan, estilo kubistan, estilo na\u00eff-ean... \n2018an Mari Jaiak irudi berri bat hartu zuen pegatina batean, eskua luzatuta \"EZ BETI DA EZ / NO ES NO\" mezua adierazten zuen, eraso sexisten aurka.\nBeso xut pare bat ikustea, esku jaso tenteak, aurpegi lasai musugorriaren zati bat, ezpain zati bat... nahiko da Mari Jaia ezagutzeko, nahikoa da parranda-giroaren ikonoa identifikatzeko.\nBerria sortzeko prozesua.\nAste Nagusia baino hilabete eta erdi lehenagotik hasten dira elkarlanean Mari Puri Herrero, bere sortzailea eta 1999a geroztik To\u00f1o Valdivieso jostuna. Aurreneko lana erraldoiaren egitura sortzea izaten da: Marijaia kapaz kapa kartoiz egina dago eta geruza bakoitza sikatu arte ezin da hurrengoa jarri. Gero burua eta besoak osatzea dator, zurezkoak hauek. Barrukoa belarrez betea du, Gorbeia inguruko landetan ilargi betean propio moztutako belar ondua erabiliz, bere izaera magikoari nolabaiteko ukitu esoterikoa emanez. \nMolde bati esker urtero aurpegi bera egiten diote; buruko ile horia, espartzuz osatua du. Gona, alkandora, zapia eta gerrikoaren koloreak, ostera, urte bakoitzaren inspirazioaren arabera aukeratzen dizkiote; ze kolorerekin jantziko duten Txupin egunera arte ondo gordeta egoten den sekretotxoa izaten da, herritarren jakinmina piztuz. \nMarijaia erraldoiak 25-30 kilo bitarteko pisua du eta kontu handiz zaintzen da neurri horretatik ez pasatzea, gainpisuak oztopatuko zielako kalez kale bere irudia mugitzeko, dantzatzeko ardura duten lagunei. \nBederatzi eguneko jardun alaia.\nFestetako hasieran ateratzen da pregoilari eta txupinerarekin batera, pregoia irakurri eta txupina botatzen duten bitartean. Mari Jaia herrikoia da, Aste Nagusiko une eta toki garrantzitsu gehienetan azaltzen da. Mari Jaia nora hainbat festazale hara, berarekin argazkia egitera. Ume eta ez hain umeen artean estimazio handia du bera arrimora erretratatzeak.\nMari Jaia erretzen den unean bukatzen da Bilboko Aste Nagusia. Jaietako bederatzigarren egunean, bigarren domeka gauean, suak hartzen du Mari Jaia, itsasadarretik egingo duen ibilbidea amaitutakoan.\nAbestia.\n1997an \"Badator Mari Jaia\" abestia sortu zuten Edorta Jimenez idazlearen hitzekin eta Kepa Junkera trikitilariaren musikarekin. Sorreraz gain, lagun ugarik hartu zuten parte grabaketan:\nHitzak: Edorta Jimenez\nMusika eta moldaketa: Kepa Junkera\nKonponketak: Ibon Koteron (gaita), Sabin Bikandi (txistua)\nAhots Nagusiak: Alex Sardui, Francis Diez, Gorka Sarriegi, Maixa Lizarribar, Ixiar Oreja, Garbi\u00f1e Sagastibeltza, Amaia Oreja, Natxo de Felipe, Antxon Latxa\nKoroak: Furunda, Irkus Robles-Arangiz, Felix Ugarriza, Unai Iturriaga, Maialen Lujanbio, Nerea Zuloaga, Leire Bilbao, Bilboko konpartsakideak.\nUmeak: Julen Arregi, Gaizka Gonzalez, Larraitz Izagirre, Eki Orbezua\nMusikariak: Kepa Junkera (trikitixa, panderoa), Julio Andrade (kontrabaxua), Blas Fernandez (bateria), Carlos Beceiro (mandolina), Antxon Latxa (gitarra akustikoa), Jose Luis Canal (teklatuak), Ibon Koteron (gaita), Alex Santos (gaita), Andoni Zabalza (gaita), Sabin Bikandi (txistua, danbolina, silbotea), Javi Alonso (atabala)\nGrabaketa: Tio Pepe estudioan, 1997ko uztailean.\nSoinu teknikaria: Cesar Ibarretxe eta Angel Lozano.\nAbestia jaien ereserki bihurtu da harrezkeroztik.Aste Nagusia\nbakarra dago\nhamar gauekoa\nmunduan.\nAbuztuan Bilbon\ndenok batera\nkatuak eurak be\njaietan.\nMari, Mari,\nMarijaia dator\nMari, Mari,\nMarijaia dator.\nUger, uger,\nBilboko uretan\nMari, Mari,\nMarijaia dator.\nAbuztuan danok\nzahar eta gazte\ngizon eta andre \njaietan.\nZapia lepoan\nalkar hartuta\nkolore guztiak\ndantzetan.\nGoxa eta erlojua\nez ei doaz batera\nbata edo bestea\nzoratu egin da.\nHara, hara, hara,\nhara nor datorren\nhara, hara, hara,\ngure Marijaia.\nEne, ene, ene,\noi ai ene bada\naste hau pasata\nbarriro joango da.\nMarijaia bera\ngure Marijaia\nBilbora etorri da\nAste Nagusira.\nAste Nagusi\nbakarra munduan\nbakarra munduan\nMarijaia.\nEdorta Jimenez / Kepa Junkera"}
{"id": "82875", "revid": "42829", "url": "https://eu.wikipedia.org/wiki?curid=82875", "title": "Bilboko konpartsak", "text": "Bilboko konpartsak Aste Nagusiaren osagarri herrikoi garrantzitsuena dira, bai eta hiriko festetako sortzaile historikoak eta urteroko antolatzaile ofizialak ere, Udalarekin batera. Txosnak dituzte agertoki nagusia.\nSorrera eta bilakaera.\n1978an sortu zen Bilboko jai-eredua non jatorri herrikoi duten konpartsek Aste Nagusia sortzeko eta antolatzeko rol garrantzitsua izan zuten. Denbora asko igaro da 1978tik, baina jai-eredu hori indarren jarraitzen du.\nBilboko Konpartsen Federazioak ilusio hartako sugarra pizturik mantentzen du: gogotik egiten dute lan konpartsek urte osoan eta hainbat jaitan parte hartzen dute (Aste Nagusia, San Tomas, inauteriak eta auzoetako jaiak). Konpartsen helburua herritarrek herritarrentzat egindako jaiak antolatzea da. \n2023an konpartsak 28 ziren, 2002an sortutako Bilboko Konpartsen Federakundeak koordinaturik. Beteranoenen artean Txomin Barullo, Bizizaleak, Hontzak, Moskotarrak, Pinpilinpauxa, Satorrak eta Uribarri ditugu, 1978an jaiekin eurekin batera sortutakoak. Berrienak, aldiz, Altxa Porrue, Txinbotarrak, Zaratas, Kranba, Piztiak, Trikimailu eta Txinparta dira.\n2005ean Gogorregi Konpartsa koordinakundetik at gelditu zen. Bestalde, Federiko Ezkerra konpartsa, 1978an Euskadiko Ezkerrako kideek sortua, 90ko hamarkadako erdialdean desagertu zen baina 2012tik aurrera PSE-EEko kideek izen bereko txosna jarri zuten Plaza Biribilean. Urte batzuk beranduago, Erripa kaian ipini zuten txosna."}
{"id": "82876", "revid": "59723", "url": "https://eu.wikipedia.org/wiki?curid=82876", "title": "Finlandiako golkoa", "text": "Finlandiako golkoa (, , ) Itsaso Baltikoaren adarra da, Europa iparraldean: iparraldean, Finlandia du; hegoaldean, Estonia; eta ekialdean, Errusia.\nGeografia.\nGolko luzea da, 30.000 kilometro koadroko eremua hartzen duena; 400 kilometro luze da, 70 kilometro zabal (ahoan 130 kilometro eta Neva itsasoratzen den puntuan 12 baino ez). 38 metro sakon da batez beste, eta sakonera handiena, ahokoa, 115 metro ingurukoa da. Iparraldeko ertzak golko eta penintsula ugari ditu eta uharte txikiz josita dago. Hegoaldeko ertza zuzenagoa da; bertan dago Baltikoko Klint, 55 metro ere har ditzakeen itsaslabarra.\nNeva ibaiak dakarren urari esker, oso gazitasun txikia dauka. Tenperaturari dagokionez, neguan 0\u00a0\u00b0C inguruan izaten da eta golkoaren ertzak izoztu egiten dira, ekialdean hasi eta mendebalderantz zabalduz. Golko osoa izoztea ere ez da ez-ohikoa. Udan, berriz, 15-17\u00a0\u00b0C inguru hartzen da azalean.\nUharteak.\nUharte ugari daude golkoan. 1700etik aurrera, Errusiak 19 uharte artifizial eraiki zituen, bertan gotorlekuak ezartzeko. Handienak honako hauek dira:\nIbaiak.\nFinlandiako golkora ibai ugari isurtzen dira. Garrantzitsuenak honako hauek dira: Neva ekialdean, Narva hegoaldean eta Kymi iparraldean.\nFlora eta fauna.\nGolkoaren inguruan konifera eta zuhaitz hostoerorkorren basoak daude. Espezie ugarienak pinua, izei gorria, urkia eta sahatsa dira. Golkoaren ekialdeko muturreko paduretan lezka eta igebelarrak agertzen dira.\nFaunari dagokionez, nagusiak arrainak dira: izokina, perka, sardinzarra, bakailaoa, ibai-aingira... Itsas txakurrak ere ikusten dira, grisa eta marmolairea, besteak beste.\nHiri handienak.\nGolkoaren ekialdeko muturrean, Neva ibaiaren ahoan, San Petersburgo dago, Errusiako bigarren hiririk handiena. Golkoaren ertzean bi herrialderen hiriburuak daude: Helsinki, Finlandiakoa, eta Tallinn, Estoniakoa; lehenengoa iparraldeko ertzean dago eta bigarrena, hegoaldekoan.\nHistoria.\nDuela 9.000 urteko aztarna ugari aurkitu dira Finlandiako golkoaren ertzetan. Sestra ibaiaren inguruan (Errusia) neolitoko 11 eremu aurkitu dira, esate baterako.\nOndoren, fino-hungariarrak iritsi ziren eta VIII. eta IX. mendeen artean, eslaviarrak. 1219ko Lyndanisseko gudaren ondoren, Danimarkak eremua konkistatu zuen, baina 1343ko estoniarren altxamenduaren ondoren, Ordena Teutonikoak golkoaren hegoaldeko ertza eskuratu zuen. Iparraldean tribu finlandiarrak zeuden, baina XII. eta XIII. mendeen artean, Suediako inperioak lurraldea menperatu zuen.\n1700 eta 1721 artean, Iparraldeko Gerra Handia izan zen eta Errusiak ekialdea eskuratu zuen. 1703an, San Petersburgo hiria sortu zuten, Errusiako hiriburu bihurtu zena, eta oraindik ere inguruko hiri handiena dena. Hurrengo urteetan, suediarren eta errusiarren arteko borrokak izan ziren. XX. mendean inguruko herrialdeen independentzia iritsi zen: Finlandia 1917an bihurtu zen estatu eta Estonia, 1918an. Sobietar Batasunak Estonia hartu zuen, baina 1991n berriz ere independente bihurtu zen."}
{"id": "82877", "revid": "201", "url": "https://eu.wikipedia.org/wiki?curid=82877", "title": "Kandalako Ana", "text": ""}
{"id": "82878", "revid": "201", "url": "https://eu.wikipedia.org/wiki?curid=82878", "title": "Ana Foixekoa", "text": ""}
{"id": "82879", "revid": "1545", "url": "https://eu.wikipedia.org/wiki?curid=82879", "title": "Hiiumaa", "text": "Hiiumaa Estoniako bigarren uharterik handiena da, 989 kilometro karratuko hedadurarekin. Itsaso Baltikoan dago, Saaremaa uhartetik iparraldera, eta mendebaldeko estoniar uhartediaren zati da (Moonsund Uhartedia). Hiiumaa uharteko hiri nagusia K\u00e4rdla da. Azken herri honetatik zazpi kilometro ingurura dago K\u00e4rdlako aireportua\nHiiumaa, Hiiu Konderriko uharte nagusia da, estonieraz, konderri hau \"Hiiumaakond\" edo \"Hiiumaa\" deitzen delarik. Uhartearen aleman eta suedierazko izena \"Dag\u00f6\" da (egunaren uhartea), eta, danieraz \"Dag\u00f8\" da. Finlandieraz \"Hiidenmaa\" deitzen da, hitzez hitz, \"deabruaren uhartea\" esan nahi duena.\nGeografia.\nUhartearen azaleraren %60a, basoz betea dago; are gehiago, uharte hau, Estonia osoko lurralderik basotsuena da. Pinu, izei eta orreak daude, eta, uhartearen barnealdean, zingirak daude.\nUhartea, laua da. Bere altuerarik garrantzitsuena, 68 metrokoa da. Mendebaldeko zatian, lakuren batzuk daude, horietatik handiena Tihu Suurj\u00e4rv delarik, 85 hektarea inguruko azalerarekin.\nHistoria.\nHiiumaan egondako lehen giza finkapenei buruzko froga arkeologikoak, K. a. IV. mendekoak dira. \"Dageida\" uharteari buruz hitz egiten den lehen dokumentua, kronikari garaikideek egin zuten 1228an, Hiiumaa uhartea, Estoniaren gainontzeko lurraldea bezala, gurutzatu germaniarrek konkistatu zuten garaian. 1254an, Hiiumaa, \u00d6sel-Wiekeko Gotzaindegia eta Ordena Teutonikoaren adar livoniarraren artean banatu zen (neurri batean, Hansaren izenean ere lanean ari zelarik). Uhartea, Suediak hartu zuen 1563 eta 1710 bitartean. Uharteko suediar hiztunen zati handi bat, handik joan zen edo estoniartua izan zen Errusia Inperialaren garaian, 1710etik Lehen Mundu Gerrararte, gerra honetan, alemaniarrek uhartea hartu zutenean.\nGerraren ondoren, Estonia independentearen zati izatera pasa zen. Sobietarrek erantsi zuten 1940an, alemaniarrek 1941ean eta berriz sobietarrek 1944an, ordutik aurrera, Sobietar Batasunaren zati izatera pasa zelarik, herrialde hau, 1991n zatitu zen arte. Ordutik, uhartea, Estonia independentearen zati da."}
{"id": "82883", "revid": "105290", "url": "https://eu.wikipedia.org/wiki?curid=82883", "title": "Lermako dukerria", "text": "Lermako dukerria noblezia titulu espainiar bat da, 1599ko otsailak 11n Filipe III.a Espainiakoak sortu eta V. Deniako markesari eta IV. Lermako dukea zen Francisco de Sandoval y Rojas, Lermako lehen dukeari emana, Burgosko probintziako Lerma hiribildua, bere estatuen buru jarriz.\n1726ko abenduak 2an, Filipe V.a Espainiakoak Lehen Mailako Espainiako Handitasuna adierazi zuen titulu honen alde.\nKatastroko datuen arabera 11.879 hektarea batzen zituzten latifundioen jabe zen 1934an."}
{"id": "82885", "revid": "119347", "url": "https://eu.wikipedia.org/wiki?curid=82885", "title": "Valoria del Alcor", "text": "Valoria del Alcor Ampudiako alkate-auzo bat da, Palentziako probintzian, Gaztela eta Leonen, Espainian."}
{"id": "82886", "revid": "131303", "url": "https://eu.wikipedia.org/wiki?curid=82886", "title": "Joanes Ezponda", "text": "Joanes Ezponda (Maule, 1557- Bordele, 1595eko martxoaren 18a), poeta zuberotarra izan zen. Frantsesez idatzi zituen bere lanak, euskaraz ere jakin arren.\nFamilia protestantean jaio arren, gaztetan katoliko bihurtu zen (1593an, Henrike IV.a ezkero), horrekin batera bere burua Nafarroako Henrike III.a erregearen zerbitzura ipiniz. Garai gatazkatsu hartan, bi aldiz kartzelaratu zuten. Gazte hil zen, 38 urterekin.\nLiteraturari dagokionez, gutxi dira egindako poemak: 26 amodiozko soneto eta elegia eta kantu urri batzuk."}
{"id": "82887", "revid": "105290", "url": "https://eu.wikipedia.org/wiki?curid=82887", "title": "Malkaxko", "text": "Malkaxko Nafarroako mendi bat da, Andimendin dagoena. 1.237 metroko garaiera du.\nHainbat tontor ditu. Garaiena, mendiaren izen bereko tontorra da, 1.237 metroko garaiera duena, baina ez dator Trinidad de Iturgoieneko ermitarekin bat, hau hegoekialderago baitago. Ermitatik 400 metro inguru iparmendebaldera, beste tontor bat dago, 1.227 metrokoa, ermita bera baino altuago dagoena. Trinidadeko tontor multzoa, Mugagarekin, 1217 metrokoa eta iparrekialdean dagoen beste tontor batekin amaitzen da.\nAbiapuntuak.\nIturgoienetik, bide bat sartzen da Balsabe labarrean, eta, galbiderik gabe, Trinidad de Iturgoeieneko ermitara bertara iristen da. Beste ibilbide interesgarri bat, Zunbeltzeko ostatuan abiatzen da. Pagaditik, Zabarrate mendatera iristen da, mendilerroa alde honetatik ixten duen harresia gainditzen duena. Bide honetatik, Andiako Mendiarteko adar bat heltzen zen, artaldeak Bardeetatik Andiara ekartzen zituena eta alderantziz. Pagaditik irtenda, Andia mendilerroko lautada handiak nagusitzen dira. Erreferentziarik hoberena, tontorrik garaienean, Malkaskon kokatzea da. Toki honetatik, Trinidadeko ermita ikusteko moduan dago eta bertarantz joan gaitezke oso modu erosoan, hegoekialderantz. Ibilaldia, Lizarragako mendatearen errepidean ere abia daiteke, tunelaren hegoaldeko ahotik 2,5 kilometrotara. Hemendik, Sosako lautadetara doan bide bat abiatzen da. Behin bertara heldu ondoren, zuzenean igo daiteke lur zabaletik Malkaskoraino, eta ibilaldia jarraitu Trinidaderaino.\nLezaunetik, Trinidadeko bidea deritzon bidea abiatzen da, I\u00f1arotzeko labarraren gainean, hau eskumatara geratzen delarik. Labarra inguratzen da Lezauneko lautadetara iristeko, tontorraren oinean zabaltzen direnak. Hemendik, berehala iristen da tontorrera.\nIgoera luzeago bat, Argi\u00f1anotik abiatzen da, botatako Argi\u00f1anoko bordetara doan bide batetik, Elimendi eta Zoiolagaina mendien azpitik igaroz. Aurrerago, oraindik geratzen da La Cofradiako txabola kupular bitxia. Ekialderantz jarraituz, Sanguein harkaitza uzten da ezkerretara, Sakanetako lautadetatik, Trinidadeko Gainetara iristen da.\nErrezu/Riezun, adierazitako bidezidor bat dago, Ubagua ibaiaren harroila zeharkatzea ahalbidetzen duena, herri hau eta Lezaun artean. Toki eder honetan, San Blasen ermita dago, eta, handik gutxira, ibai hau sorrarazten duen iturburua."}
{"id": "82890", "revid": "58701", "url": "https://eu.wikipedia.org/wiki?curid=82890", "title": "Vestaren tenplua", "text": "Vestaren tenplua (latinez \"Aedes Vestae\") Via Sacraren hegoaldean dago, Regiaren aurrean. Erromako tenplurik antzinakoenetako bat da. Tenplu honetan, beti piztuta, zorigaizto handirik jasan nahi ez bazen, Etxea eta Suaren jainkosa zen Vestaren omenezko su sakratua zaintzen zen.\nEraikina, zenbait alditan berreraiki zen, ekialderanzko norantzan zegoen sarrera eta oinplanoaren forma zirkularra mantendu zutenak (Burdin Aroko txaboletan inspiratua), kontserbatzen diren hondarren berreraikuntzarik berriena, Septimio Severo erromatar enperadorearen emazte zen Julia Domnaren garaikoa dena, 191n.\nTenplu zirkularra, 15 metroko diametroa duen podio baten gainean altxatzen da, cella, xurgatutako hogei zutabe korintiarrekin inguratua dago. Sabaia kono formakoa zen, eta kea irtetzen uzteko irekidura bat zuen. Cellaren barnean ez zen gurtza estatua aurkitzen, baizik eta su sakratua bakarrik. Podioan irekitzen den trapezoide formako zulo bat eta nora bakarrik cellatik sar zitekeen, dirudienez, \"penus Vestae\"aren kokapena da, non Eneasek Troiatik ekarritako gauzak kontserbatzen ziren: Paladioa (Minervaren zurezko irudia) eta Penateen irudiak.\nTenplua, Teodosio I.a Handia erromatar enperadoreak itxi zuen 394an."}
{"id": "82892", "revid": "201", "url": "https://eu.wikipedia.org/wiki?curid=82892", "title": "Enontekio", "text": ""}
{"id": "82895", "revid": "31982", "url": "https://eu.wikipedia.org/wiki?curid=82895", "title": "B\u00e1cs-Kiskun", "text": "B\u00e1cs-Kiskun (; ) Hungaria hegoaldeko konderria da, Hegoaldeko Lautada Handia eskualdean dagoena. Bigarren Mundu Gerraren ondorioz sortu zen, gerraren aurreko B\u00e1cs-Bodrog eta Pest-Pilis-Solt-Kiskun konderriak batuz. 8.445 km\u00b2ko azalera du, herrialdeko handiena, eta 2011n 524.841 biztanle zituen. Hiriburua Kecskem\u00e9t da.\nGeografia.\nB\u00e1cs-Kiskun konderria oso laua da, Hungariako Ordoki Handiaren zati. Baja inguruan muinotxoak daude. Klima eguzkitsua eta nahiko idorra da; bai izozteak, bai lehorteak, maiz gertatzen dira.\nBanaketa administratiboa.\n2013ko erreformaren ondoan, konderria 11 barrutitan (\"j\u00e1r\u00e1s\") banaturik dago:\nEkonomia.\nNekazaritza da ekonomiaren oinarria. Konderri osoan garia, artoa eta barazkiak egiten dira. Fruitu hazkuntzak (mertxikak, gereziak, sagarrak eta albertxikoak) pisu handia du, batez ere ipar-ekialdean, Kecskem\u00e9ten inguruan. Elikagai industria da garrantzitsuena. Bajan ehun-lantegiak daude. Kiskunhalas aldean petrolioa eta gas naturala ekoizten da."}
{"id": "82899", "revid": "56334", "url": "https://eu.wikipedia.org/wiki?curid=82899", "title": "Iratxe (argipena)", "text": "Iratxe Nafarroan dagoen leku-izen bat da:\nHori dela-eta, emakume izena ere bada, hala nola:\nBeste batzuk:"}
{"id": "82902", "revid": "336", "url": "https://eu.wikipedia.org/wiki?curid=82902", "title": "Bacs-Kiskun", "text": ""}
{"id": "82903", "revid": "237", "url": "https://eu.wikipedia.org/wiki?curid=82903", "title": "Jaen", "text": ""}
{"id": "82904", "revid": "83584", "url": "https://eu.wikipedia.org/wiki?curid=82904", "title": "Almer\u00eda", "text": "Almer\u00eda Espainiako hiria da, Andaluziako hego-ekialdean dagoena, bai eta izen bereko probintziaren hiriburua ere. Iberiar Penintsularen hego-ekialdean kokaturik dago.\u00a0 \u00a0\nUdalak 296,21 km\u00b2.23\u00a0 hedadura du eta 199.237 biztanle zituen 2022n \nAlmeria izena, Al-Mariyat Bayyana arabierazkotik datorkio.\nErliebea.\nAlmeria hiria Andarax ibaiaren ibar lauan eratu zen, Mediterraneo itsasoa du hegoaldean, Gador mendilerroa mendebaldean eta, iparraldean, Alhamilla mendilerroa. \nAltuera gutxiko hiria da Almeria: itsas mailatik 16 metrora dago gunerik baxuea, baina udalerrian badira\u00a0 garaiera handiagoko beste gune batzuk: Alkazaba muinoa (86 metrora) edo Torrecardenas muinoa (140metrora), adibidez. Udaletik kanpo, ordea,\u00a0 600 metrora dagoen Gador mendikatea edo 1.387 metrora dagoen Alhamilla mendilerroa dira aipagarrienak. \nKlima.\nAlmeriako klima mediterranearra da, hau da, negu leunak eta uda beroak: 9-17\u00b0 artean urtarrilean eta 24-33\u00b0 artean abuztuan, nahiz hainbatetan 38\u00b0 \u2013ak gainditzen diren. \nUrteko batez besteko tenperatura ia 20\u00b0C-koa da.\u00a0 Almeria, inoiz 0\u00baC azpiko tenperatura erregistraturik ez duen Europa kontinentaleko hiri bakarra da. Tenperatura hotzena 0,1 \u00baC\u00a0 izan zen 2005eko urtarrilean aireportuan, aurreko errekorra 0,2 \u00b0C izan zen 1935eko otsailaren 9an.\nEuropako hiri eguzkitsuenetakoa da: ia 3.000 eguzki-ordu eta 106 egun oskarbi ditu urteko. Ondorioz, kasik ez du euririk egiten (200\u00a0mm-tik behera) eta Europako eta Espainiako lekurik lehorrenetakoa da.\nOndasun nabarmenak.\nAlmeriako Alcazaba.\nAlmeriako Alcazaba, Adb al-Rahman III.aren aginduz 955. urtean eraikia, Espainian eraikitako handiena da. Hiria Jauregi arabiarraren, Almer\u00eda hiriko eraikinik nabarmenena, inguruan joan da hazten. Hiru esparruk osatzen dute: batean, lorategiak daude; bestean, jauregiko gelak, horien artean, Aljibe Kalifalen eraikina nabarmentzen da; eta, hirugarren esparruan, birkonkista ondoren eraikitako gaztelu baten aztarnak daude, horien artan ikustekoak dira Omenaldiaren Dorrea, Haizezko Noriarena eta Bolborarena.\nKatedrala.\nGotorleku itxura du. 1524an hasi ziren eraikitzen, estilo gotikoan eta errenazentistan, eta ez zuten amaitu XVIII. mendearen amaiera arte; orduan eraiki ziren klaustroa eta portada errenazentistak dituen fatxada nagusia (Juan de Orearen lana). Barruan, gangako nerbioen edertasuna, kapera nagusiko eskultura-multzoa, koruko aulkiteria (Juan de Orearen lana);\nVillal\u00e1n gotzainaren hilobia (katedralaren sortzailea) eta koruaren atzealde neoklasikoa, XVIII. mendekoa, Ventura Rodr\u00edguezena. Juan Antonio Munarren klaustro neoklasiko bat ere badu. Hauek ere nabarmentzen dira.\nAlde zaharra.\nGotorlekuaren inguruak. Arabiar gotorlekua, X. mendean (955) Abderram\u00e1n III.ak eraikia, eta XI. mendean hedatua Almanzorrek eta, ondoren, Hayr\u00e1nek, Almeriako lehen emir independenteak. Hiru barruti harresitu ditu; bigarrenak\nKultura.\nAisialdia eta ekintza ludikoak.\nHona hemen Almerian eta inguruan egin daitezkeen ekintza batzuen zerrenda: \nAlmeriako gauan murgiltzeko, Las Cuatro Callesera jo behar da, Almeriako erdigune historikora. Hemen edonoren eskura daude pubak eta diskotekak; Seneka kaleak rock eta heavy musika du ardatz, San Pedro kaleraino, zeinetan batez ere momentuko musika komertziala entzun daitekeen. Adibide gisa, La chica de ayer\u00a0 (San Pedro, 1): bertan,\u00a0 Espainiako pop-rocka eta erritmo latinoa entzuteko aukera izango du bisitariak, eta, nazioarteko giroa gustatzen zaienentzat, Fun Corner (Luis Braille, 37); Erasmus ikasleen topagune \"ofiziala\" Almerian.\nAndarax parkea Andarax ibaiaren ondoan, haren parean (paraleloan) dago. 77 hektareako azalera du Vega de Ac\u00e1 izenekoan, 1.240 metroko luzera (iparraldetik hegoaldera) eta 400 metroko zabalera du (ekialdetik mendebaldera). 6.900 m2 inguruko \"laku\" handi bat nabarmentzen da. Barruan, hainbat gune tematiko daude: hiri-altzariak, haur-jolasak, edateko uraren iturriak, komun publikoak, bazkaltzeko gune eta barbakoak, eta abar. Era berean, bizikleta-bide batek zeharkatzen du.\nAlmeriako probintzia paradisu bat da hondartza maite dutenentzat. 100 kilometro baino gehiagoko kostaldea du, eta\u00a0 Gata lurmuturreko Parke Naturalak hondartza eta kala paregabeak biltzen ditu, ur garden eta itsas hondo ikusgarriak dituztenak. \nGuillermo Langlek diseinatutako babeslekuak bederatzi metroko sakoneran daude eta lau kilometro eta erdiko hedadura dute. Gaur egungo bisitak kilometro bateko luzera du,\u00a0 eta, neurri handi batean, Almeria pasealekua den bide nagusiaren azpitik igarotzen da. Babeslekuek jangela-biltegia, ebakuntza-gela garaiko tresna medikoekin eta beste espazio batzuk irudikatzen dituzte. Espazio horiek errealismoa ematen diote pasarte horri, eta hiri osoa inplikatu zen haren eraikuntzan, biziraupenerako sen onaren irudi.\nAlmeriaz hitz egiten denean, wester filmeetan pentsatzen du hainbatek. Benetako cowboy esperientzia bat bizi nahi duenarentzat Fort Bravok dena jarriko dio eskura,\u00a0 denboran atzera eginaz, westernaren urrezko garaian murgilduta.\nFort Bravo zinema eta toki ezin hobea da westerna eta, oro har, zinema maite dutenentzat; izan ere, bisitaldian, azken berrogeita hamar urteetako film gogokoenetako eszenak filmatu zituzten benetako agertokiak ikusi ahal izango dira.\nGastronomia.\nItsasoa Almeriako sukaldaritzarako iturri nagusietako bat da. Zapoa, berdela, salmonetea, olagarroa, txipiroia, jibia, Almeriako ganboi gorria edo galai ospetsuak dira aipagarri. Andaluziako beste leku batzuetan ez bezala, Almeriako sukaldean arraina plantxan prestatzen da.\nHala ere, ugari dira baratzeko osagaiak dituzten lapiko eta platerak. Ezagunenen artean piperrauts salda edo salda koloraoa, zopa morunoa, patata suabeak,\u00a0 alioliarekin, ajoblankoa, jibia saltsan, tabernaria (pisto pikante moduko bat), semola apurrak, baba freskoak, eta eskabetxeak besteak beste. Almerian, tabernetan kontsumitzeko modu tradizionala tapa-janean aritzea da. Bertan, edari guztiekin batera, doan tapak jateko aukera izango du bisitariak. \nAlmeriako gozogintzari dagokionez, aipagarriak dira papabixoak, Jesusen edalontziak, esne frijitua, alpujarre\u00f1ak, txitxarroi opilak, datilezko bizkotxoak eta sopliloak."}
{"id": "82905", "revid": "237", "url": "https://eu.wikipedia.org/wiki?curid=82905", "title": "Jose Luis Rodriguez Zapatero", "text": ""}
{"id": "82906", "revid": "237", "url": "https://eu.wikipedia.org/wiki?curid=82906", "title": "Jos\u00e9 Montilla Aguilera", "text": ""}
{"id": "82907", "revid": "237", "url": "https://eu.wikipedia.org/wiki?curid=82907", "title": "Valles Oriental", "text": ""}
{"id": "82908", "revid": "237", "url": "https://eu.wikipedia.org/wiki?curid=82908", "title": "Barcelones", "text": ""}
{"id": "82909", "revid": "880", "url": "https://eu.wikipedia.org/wiki?curid=82909", "title": "Resistencia Galega", "text": ""}
{"id": "82911", "revid": "237", "url": "https://eu.wikipedia.org/wiki?curid=82911", "title": "Valles Occidental", "text": ""}
{"id": "82912", "revid": "237", "url": "https://eu.wikipedia.org/wiki?curid=82912", "title": "Sant Cugat del Valles", "text": ""}
{"id": "82913", "revid": "237", "url": "https://eu.wikipedia.org/wiki?curid=82913", "title": "Alt Penedes", "text": ""}
{"id": "82914", "revid": "880", "url": "https://eu.wikipedia.org/wiki?curid=82914", "title": "Batallon Vasco Espa\u00f1ol", "text": ""}
{"id": "82915", "revid": "880", "url": "https://eu.wikipedia.org/wiki?curid=82915", "title": "Armee Revolutionnaire Bretonne", "text": ""}
{"id": "82916", "revid": "880", "url": "https://eu.wikipedia.org/wiki?curid=82916", "title": "Exercit Popular Catala", "text": ""}
{"id": "82918", "revid": "880", "url": "https://eu.wikipedia.org/wiki?curid=82918", "title": "Exercito Guerrilheiro do Povo Galego Ceive", "text": ""}
{"id": "82920", "revid": "880", "url": "https://eu.wikipedia.org/wiki?curid=82920", "title": "Sinn Fein", "text": ""}
{"id": "82921", "revid": "880", "url": "https://eu.wikipedia.org/wiki?curid=82921", "title": "Fianna Fail", "text": ""}
{"id": "82922", "revid": "237", "url": "https://eu.wikipedia.org/wiki?curid=82922", "title": "Vilafranca del Penedes", "text": ""}
{"id": "82923", "revid": "237", "url": "https://eu.wikipedia.org/wiki?curid=82923", "title": "Vilanova i la Geltru", "text": ""}
{"id": "82924", "revid": "237", "url": "https://eu.wikipedia.org/wiki?curid=82924", "title": "Mataro", "text": ""}
{"id": "82925", "revid": "237", "url": "https://eu.wikipedia.org/wiki?curid=82925", "title": "Palamos", "text": ""}
{"id": "82926", "revid": "237", "url": "https://eu.wikipedia.org/wiki?curid=82926", "title": "Ripolles", "text": ""}
{"id": "82927", "revid": "880", "url": "https://eu.wikipedia.org/wiki?curid=82927", "title": "Darreu", "text": ""}
{"id": "82928", "revid": "237", "url": "https://eu.wikipedia.org/wiki?curid=82928", "title": "Girones", "text": ""}
{"id": "82929", "revid": "237", "url": "https://eu.wikipedia.org/wiki?curid=82929", "title": "Baix Emporda", "text": ""}
{"id": "82930", "revid": "237", "url": "https://eu.wikipedia.org/wiki?curid=82930", "title": "Alt Emporda", "text": ""}
{"id": "82931", "revid": "880", "url": "https://eu.wikipedia.org/wiki?curid=82931", "title": "Irguite", "text": ""}
{"id": "82932", "revid": "336", "url": "https://eu.wikipedia.org/wiki?curid=82932", "title": "Leon (Espainia)", "text": ""}
{"id": "82933", "revid": "880", "url": "https://eu.wikipedia.org/wiki?curid=82933", "title": "Conceju Nacionaliegu Cantabru", "text": ""}
{"id": "82935", "revid": "103793", "url": "https://eu.wikipedia.org/wiki?curid=82935", "title": "Lli\u00f3n (argipena)", "text": ""}
{"id": "82936", "revid": "6327", "url": "https://eu.wikipedia.org/wiki?curid=82936", "title": "Llion", "text": ""}
{"id": "82937", "revid": "336", "url": "https://eu.wikipedia.org/wiki?curid=82937", "title": "KV18", "text": "KV18, Egiptoko Luxor hiritik gertu dagoen Erregeen Haranean dagoen hilobi bat da. XX. dinastiako azkenaurreko erregea izan zen Ramses X.arena izan zen.\nTestuinguru historikoa.\nEgiptoko errege K. a. 1108tik K. a. 1099 arte (bederatzi urteko epe bat, adituren batzuen ustez, laburragoa izan zena), Jepermaatra-Setepenra Ramses-Amenhirjopshef, Ramses X.a bezala ezagunagoa, Egiptoko Inperio Berriko erregeetatik, informazio gutxien dagoen erregeetako bat da. Ustez, Ramses IX.aren ezkontzatik kanpoko semea da, beste ramesidar errege bat, baina, berak baino lehenago, ustez, oinordetzarako eskubidea Ramses Mentuhirjopshefek izango zukeen. Beste pertsonaia honen existentziak, gatazka dinastiko batean pentsarazten du, baina, egia esan, ez da ezaugarri hauetako krisi baten berririk heldu, batez ere, garai hartako dokumentu faltaren ondorioz.\nEdonola ere, heldu diren Ramses X.ari buruzko hondar bakarrak, Karnakeko tenpluko inskripzio batzuk eta KV18 hilobia bera dira. Bere erregealdia, bere aurrekoena baino are antzuagoa izango zen, eta, garai batean inperio oparo bat izan zen Egiptoren egoera kaotikoa geldiarazteko ezgai azalduko zen. Nubiako erregeordea, ia erabat independentea zen, Amonen Apaiz Gorena bezala, Goi Egiptoren hegoaldeko zatia, beste herrialde ezberdin bat bihurtuz. Erregetza, denbora gehiena, Deltaren hiriburua zen Pi-Ramsesen sartuta bizi zen, iragandako garaien islada ahul bat baino ez zen gorte handi batez lagunduta. Ramses X.aren koroaketa, erregealdia eta heriotza, ia oharkabean pasa ziren gehiegi kaltetutako Egiptorentzako.\nKokapena.\nErregeen Harana jada hilzori egoera luze batean zegoen Ramses X.ak bere hilobia, XVIII., XIX. eta XX. dinastietako gainontzeko faraoien hilobien ondoan eraikiarazi zuenean. Nekropoli erraldoi honek ez zuen behar bezala bukatutako hilobi bat ikusiko Ramses IX.aren KV6 hilobiaren ondoren. KV18, Ramses X.aren hilobia, Haranaren hegoekialdeko wadian dago, KV16tik eta nekropoliko harribitxia den KV17ren ondoan. Hilobi txikiagoetatik gertu ere badago, KV21 eta KV54 kasu. KV18tik gertu dagoen bere garaiko hilobi bakarra, KV19a dela nabarmendu behar da, Mentuhirjopshefen hilobia, zehatz ezagutzen den Ramses IX.aren seme bakarrarena.\nKV18, amaitu gabeko hilobi bat da, eta bere benetako planoa, azken urteotan baino ez da ezagutu. Ramesidar hilobi baten profil berbera jarraitzen du, zabaleraren pixkanakako gehiketa eta korridoreetako malda txikiagoarekin. Zulaketa, ziuraski faraoiaren heriotzagatik gelditua, hilobia, sarrerako pasabide bat, korridore oso bat eta erdizka geratu zen beste korridore batekin bakarrik osatuta dago. Egitura eta gelei dagokionez, KV19rekin bat datorren arren, KV18an, ez dago sarkofagoarentzako zulorik, honek, Ramses X.a toki hartan, are Erregeen Haranean ere ez zela lurperatua izan aditzera ematen duena, ia erabateko ziurtasunez.\nApaindura.\nErregeen Haranak jasan dituen ez ohiko uholde bortitzek, KV18 hilobiak dituen margo urriak, ia erabat ezabatuta geratzea eragin dute, baita igeltsua erori izana ere. Hala eta guztiz ere, ramesidar hilobi guztietan dauden irudi nahastezinak nabaritzen jarrai daiteke, apaindura programak, aurreko erregeek erabilitakoekiko aldaera handiegirik ez zuela eskaintzen ziurtatzen dutenak. KV18tik arreta pizten duen gauza bakarra, sarrera eta pasabide oso bat eta beste baten erdia bakarrik zulatuta egon arren, hormak jada margotzen hasiak zirela da.\nIndusketa.\nAskogatik, KV18 hilobia izan da Erregeen Haraneko hilobi guztietatik, okerren ezagutua izan dena urte askoan zehar, azkenean, [[Basileako Unibertsitatea|Basileako Unibertsitateko]] MISR Projectak, bere buruari, hilobia hondakinez garbitzen amaitzea xede bezala adierazi ziolarik. Egitasmoaren siglak \"Mission Siptah-Ramses X\"etik datoz, bere ekintza gune nagusiak, KV18 eta [[KV47]] hilobiak izan baitziren. Halako xehetasunez beteriko lanaren aurretik, [[Howard Carter]]rek, hilobiaren sarreran, Ramses X.aren izenean zeuden sortze gordailuak aurkitu zituela ezagutzen zen, faraoi honek hilobi hau eraikitzea agindu izanari buruzko froga bakarra.\nAntzinarotik irekia egon den arren, KV18ra, bakarrik C sarreraino sar zitekeen. Horregatik, MISR Projectak, haratago, [[Egiptoko hirugarren tarteko aroa]]ren hastapena izan zen egiptoar historiako garai nahaspilatsuari buruzko gela eta froga dokumetal ugari aurkitzeko eragingarri handia zuen. Irudika daitekeen bezala, atsekabe handia izan zen hilobia erabat hondakinez garbitu eta handik metro gutxira, amaiera aurkitzen zela ikustea, amaitu gabeko eta ziurrenik, sekula erabili gabeko hilobien zerrendara gehituz.\nHala eta guztiz ere, MISR Projectak, argitara eman zituen objektu ugari, guztiak, ontzi zatiak, haltzariak, animalia momiak eta beste hil objektu batzuk. Xehetasunez eginiko azterketek, emaitza bezala, guzti horiek, lurperaketa ezberdinetatik zetozela eman zuen, KV18ra, uholdeen ondorioz heldutakoak. MISR Projecta iritsi baino ia mende bat lehenago Howard Carterrek aurkitutako sortze gordailuak ezik, ez da Ramses X.aren garaiko beste objekturik aurkitu Erregeen Haran osoan.\nErrege momia.\nRamses X.aren hilobia, eta gorpua beraren helmuga, bere ondorengoa eta Inperio Berriko azken faraoia izan zen [[Ramses XI.a]]ren oso antzerakoa izan zitekeen, azken hau, KV18ren jabea baino hobeto ezagutzen dena. Hau bezala, Ramses X.a ez zen bere hilobia amaituta ikustera iritsi, baina, [[Ramses XI.a]]ren kasuan, eraikuntza lanak amaitu aurretik hil zelako izan zitekeen.\nEdonola ere, bere momia ez da aurkitu errege ezkutalekuetako bakar batean ere (bere gorpua berreskuratu ahal izan zen azken errege ramesida, [[Ramses VI.a]] izan zen) eta litekeena da Erregeen Haranean lurperatu ez izana ere. Beharbada, Ramses X.a, Ramses XI.a eta hurrengo dinastietako erregeak bezala, Deltako hilerri berri batean, agian Pi-Ramses, [[Tanis]] edo [[Menfis]]en lurperatuaraziko zen. Faraoi honi buruz dagoen ezagutza urria da berari eta bere erregealdiari buruz hipotesiak baino ez egotearen arrazoia.\nKanpo estekak.\n[[Kategoria:Erregeen Harana]]"}
{"id": "82939", "revid": "105290", "url": "https://eu.wikipedia.org/wiki?curid=82939", "title": "Horajti", "text": "Horajti \"Ostertzeko Horus\", ostertzean Eguzkiaren pertsonifikazioa zen egiptoar mitologiaren arabera.\nIkonografia.\nEguzki diskoarekin koroatuta eta bekokian kobra bat (Uadyet) zuen belatz bezala irudikatua zen.\nMitologia.\nHorajti \"Denderako Jauna\" zen, beranduago, Hathorren aurrean nagusitasuna galdu zuen arren.\nDuateko Ihi Zelaien arduraduna zen, hauek, ondoren, Osirisen agindupean geratu zirelarik.\nIusaasekin ezkonduta zegoen, eta Serketen semea zen.\nI. dinastiatik ezaguna izan zen, beranduago, Rari lotua izan zen arren, Ra-Horajti bezala.\nPiramideetako Testuetan \"igokundearen ereserki\" bat dago (563. adierazpena), non faraoiaren (Horusekin identifikatua) Zeruko Erreinura (Duat)era iritsiera kontatzen den. Ereserkiaren zati batek honako hau dio:\nHorus, gerra eta ehiztarien jainkoa ere izan zen, belatzarekin lotuta baitzegoen. Honek, maiestate eta botere sinbolismo bat gehitua darama, eta faraoiek jarraitu beharreko eredu bat. Gainera, Nemty (gerraren jainkotzat ere hartzen zena eta, gaitzizen bezala \"bidaiatzen duena\" zuena), ondoren Horusekin identifikatua izan zen.\nEpitetoak.\n\"Ostertzeko Horus\", \"Denderako Jauna\" eta \"Eguzki Irteerako Lurrekoa\" deitua zen.\nSinkretismoa.\nRa jainkoarekin lotua izan zen, Ra-Horajti bezala.\nRa-Horajti, benetan, titulu edo manifestazio bat izan zen, jainko konposatu bat baino gehiago. Horajti, Rarekin lotzeko asmoa zegoen, Horusen goizeko egunsentiko alde bat bezala. Ra-Horajtik, soilik, Eguzkiaren ibilbideari erreferentzia egiten ziola iradoki da, ostertzetik ostertzera, Ra bezala, edo itxaropen eta pizkunde ikur bezala Raren alde bat esan nahi zuela, ziuraski, Horus eta Ra Eguzkia eta faraoiari lotuak zeudelako sustatua izan zena.\nGurtza.\nLetopolis, Abu Sinbel, El Derr eta Amadan gurtua izan zen.\nRa-Horajti eran, Rarekin batera, Heliopolis, Karnak eta Deir el-Baharin gurtua da."}
{"id": "82940", "revid": "201", "url": "https://eu.wikipedia.org/wiki?curid=82940", "title": "Eskarabeoa", "text": ""}
{"id": "82942", "revid": "105290", "url": "https://eu.wikipedia.org/wiki?curid=82942", "title": "Alexandriako Serapeuma", "text": "Alexandriako Serapeuma edo Serapeoa, Serapisen gurtzarako santutegi monumental bat izan zen, K. a. 300ean Ptolomeo I.a Soterrek sortutakoa eta Alexandria hirian kokatutakoa.\nTradizioa, Plutarko entsegugile eta biografialari handiak (46-125) ematen dituen berrietan oinarritzen da, Egiptoko Ptolomeo I.a Soter faraoiak, Sinopen (gaur egungo Turkiako Sinop hirian) zegoen jainkoaren estatua lapurtu zuela dioena, Itsaso Beltzaren kostaldean dagoen hiria, Krimeako kostaldearen parean. Historian zehar, aditu askok aztertu dute gai hau, eta batzuk, Plutarkoren istorioa errealitate historikoarekin ez datorrela bat diote.\nHistorialariek, jainko hau, greziar eta egiptoar mitologien arteko sinkretismoaren ondorio dela baieztatzen dute. Serapisek, Osiris eta Apis jainko egiptoarrak barneratzen ditu, hauen gurtza, greziar mitologiako Zeus eta Hadesekin lotzen zena. Ptolomeo I.a Soterrek, Alexandriako jainko zaindaria bihurtu zuen maisuzko ekintza politiko batean, egiptoar tradizionalistenek zein, gutxi gora-behera berria zen greziar biztanleriak jainko hau onartzea lortu zuena. Jainko hau, bizardun gizon bat bezala, eserita, eta buruan saski antzeko bat duela irudikatu zen, lurraren emankortasunaren ikurra, haziz betea dagoela suposatzen baita.\nTenplua eta bere historia.\nPtolomeo I.a Soterrek eraikiarazi zuen Serapisi sagaratutako lehen tenplua. Dirudienez, eraikin nahiko xalo eta sinplea zen. Ptolomeo izan zen jainko honen gurtza sartu zuena. Ptolomeo III.ak zabaldu zuen, Alexandriako Liburutegia eraikiaraztea agintzen zuen aldi berean. Klaudio erromatar enperadoreagandik hasita (41-54), tenplua, eboluzionatzen eta santutegi handi baten neurriak hartzen joan zen, 185x92 metrora heldu arte. Honela, Alexandriako akropolia, eraikin sail batekin edertzen zihoan: aipaturiko tenplua eta liburutegiaz gain, Anubisen tenplua, Isisena, animalia sakratuen nekropoliak, Seti I.aren obeliskoak eta Serapisen zutabe handia gehitu ziren, azken hau, III. mendean oraindik tente zegoelarik.\nTraiano erromatar enperadorearen garaian (98-117), Alexandrian, juduen iraultza bat egon zen, eta tenplua suntsitua izan zen. Beranduago, Trajanoren ondorengoa izan zen Hadrianoren erregealdian (117-138), berreraiki egin zen. Hadrianok, Apis idiaren estatua handia zizelkarazi zuen, Museo Greko-erromatarrean dagoena.\nTenpluak, aktibitatea izan zuen mendeetan zehar, erromes mota orok asko bisitatua izan zelarik, 391n, Alexandriako aitalehen kristaua zen Teofilo Alexandriakoak, fanatismo erlijiosoz haserre bizian zegoen jendetza baten aurrean, liburutegia suntsitu zuen arte. Serapeoa, orduan, harriz harri bota zen, eta, bere hondakinen gainean, tenplu kristau bat eraiki zen San Joan Bataiatzaileari sagaratua. Tenplu berri hau, oso-osorik iritsi zen X. mendea arte.\nToki sakratura, ehun eskailera maila igoz sartzen zen. Kanpoaldea, haitzurdinez estalia zegoen, eta barnealdeko hormak, metal preziatuz. Han zegoen Serapisen estatua monumentala."}
{"id": "82943", "revid": "59723", "url": "https://eu.wikipedia.org/wiki?curid=82943", "title": "Balaton", "text": "Balaton Hungarian dagoen aintzira da, Europa Erdialdeko handiena eta helburu turistiko nagusia. Hungaria estatu itsasgabea denez, batzuetan \"Hungariako itsasoa\" izena ematen zaio. Zala ibaiak ur hornitzaile nagusia da eta Si\u00f3 ubideratua, hustubide bakarra.\nIzena.\nHungarieraz, aintziraren izena \"Balaton\" da (ezizenez \"Balcsi\" eta, batzuetan, \"Hungariako itsasoa\"). Latinez \"Lacus Pelso\" da (\u00abaintzira azala\u00bb, hots, sakonera gutxikoa), alemanez \"Plattensee\", eslovakieraz \"Blatensk\u00e9 jazero\" eta kroazieraz/serbieraz \"Blatno Jezero\".\nIzenak \"aintzira lohia\" esan nahi du gutxi gorabehera eslavieraz (\"blato\" hitzak \"lohi\" edo \"lokatz\" esan nahi baitu). Hungarierazko izena \"blato\" hitzetik eratorria da, baina gaurko hungarieraz ez du esanahi zehatzik.\nKlima.\nBalaton aintzirak eskualdeko euri kopuruan eragiten du. Eskualdeak 5-7 cm gehiago jasotzen ditu, Hungariako beste eskualdeek baino. Horrela, egun hodeitsuagoak eta tenperatura epelagoak eragiten ditu. Aintziraren urazala izoztu egiten da negu hotzenetan.\nEskualdeko klima mahatsondoak hazteko eta ardoa ekoizteko egokia da. Aintzirak eguzki-erradiazioa islatu eta mahatsa heltzeko behar den eguzki-argia bikoizten du. Klima mediterraneoaren antzeko eguraldiak eta bertako lur bolkanikoak mahatsondoaren landaketa ahalbidetu du, erromatarren garaitik.\nHerriak.\nIpar ertza.\nEkialdetik mendebaldera:\nBalatonf\u0151kaj\u00e1r - Balatonakarattya - Balatonkenese - Balatonf\u0171zf\u0151 - Balatonalm\u00e1di - Als\u00f3\u00f6rs - Paloznak - Csopak - Ar\u00e1cs - Balatonf\u00fcred - Tihany - Asz\u00f3f\u0151 - \u00d6rv\u00e9nyes - Balatonudvari - F\u00f6venyes - Balatonakali - Z\u00e1nka - Balatonszepezd - Szepezdf\u00fcrd\u0151 - R\u00e9vf\u00fcl\u00f6p - P\u00e1lk\u00f6ve - \u00c1brah\u00e1mhegy - Balatonrendes - Badacsonytomaj - Badacsony - Badacsonyt\u00f6rdemic - Szigliget - Balatonederics - Balatongy\u00f6r\u00f6k - Vonyarcvashegy - Gyenesdi\u00e1s - Keszthely\nHego ertza.\nEkialdetik mendebaldera:\nBalatonakarattya - Balatonaliga - Balatonvil\u00e1gos - S\u00f3st\u00f3 - Szabadif\u00fcrdo - Si\u00f3fok - Sz\u00e9plak - Zam\u00e1rdi - Sz\u00e1nt\u00f3d - Balatonf\u00f6ldv\u00e1r - Balatonsz\u00e1rsz\u00f3 - Balatonszemes - Balatonlelle - Balatonbogl\u00e1r - Fony\u00f3d - B\u00e9latelep - Balatonfenyves - Balatonm\u00e1riaf\u00fcrd\u0151 - Balatonkereszt\u00far - Balatonber\u00e9ny - Fen\u00e9kpuszta"}
{"id": "82944", "revid": "201", "url": "https://eu.wikipedia.org/wiki?curid=82944", "title": "Balaton lakua", "text": ""}
{"id": "82945", "revid": "105290", "url": "https://eu.wikipedia.org/wiki?curid=82945", "title": "Malkata", "text": "Malkata (edo Malqata), interes arkeologiko handidun toki bat da, Nilo ibaiaren mendebaldeko ibarrean dagoena, Tebasen parean, Egipton, Medinet Habutik hegoaldera, basamortuan. Ospetsua da, bertan, Amenofis III.a faraoiaren jauregiaren hondarrak aurkitzen direlako. Jauregitik hegoaldera, Isis jainkosaren omenezko tenplu bat dago, erromatar garaian eraikia izan zena. Tenplu honen egungo izena, \"Deir al-Shalwi\" da.\nAmenofis III.aren jauregia.\nJauregia, jatorrian, \"Atonen dizdiraren jauregia\" bezala ezagutzen zen, eta adobez eraikia izan zen; jauregi hau, Amenofisen bizilekua izan zen bere erregealdiaren azken garaian. Bere erregealdiaren 11. urtean hasia, eraikuntza lanek jarraitu egin zuten, erregea, bertan lurperatua izan zen arte, bere erregealdiaren 29. urtean; behin amaitu ondoren, Egiptoko errege bizilekurik handiena izan zen.\nJauregiaren ekialdean, laku zeremonial handi bat zulatua izan zen. Jauregi ingurua, Nilorekin, kai handi batean amaitzen zen kanal sistema baten bidez lotuta zegoen, orain \"Birket Habu\" deitua.\nIndusketa arkeologikoak.\nTokian, zenbait egituren hondarrak daude, adobezko adreiluekin eraikiak izan zirenak, zenbait jauregirenak, Amonen omenezko tenplu bat, jaialdiaren gertaera bat, elitearen etxeak, errege familiaren senideenak, bertaratzen zirenentzako etxebizitzak eta \"Kom-al-Shamak\" deitutako aldare bat. Gainera, finkapen eta hilerri erromatarrak ere aurkitu ziren, Traiano eta Hadrianoren garaikoak.\nJauregiaren hondarrak, Daressyk aurkitu zituen 1888an, Arte Museo Metropoliarrak sustatua 1910-1920an; 1970eko hamarkadan \"University Museum of Pennsylvania\"k. Beranduago, Waseda unibertsitateko misio arkeologikoak induskatu du 1985etik."}
{"id": "82946", "revid": "512", "url": "https://eu.wikipedia.org/wiki?curid=82946", "title": "Jean le Rond d'Alembert", "text": "Jean le Rond d'Alembert edo Jean Le Rond D'Alembert (Paris, 1717ko azaroaren 16a - Paris, 1783ko urriaren 29a) Frantziako matematikaria, fisikaria eta filosofoa. zen Mugimendu ilustratuaren pertsonaia garrantzitsuenetako bat izan zen eta Denis Diderotekin batera Entziklopediaren egilea (\"Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\"). Bere iritzian, zientziak oro gizateriaren aurrerapena lortzeko bidea ziren.\nBiografia.\nLouis-Camus Destouches zalduna artilleriako ofizialaren eta Madame Claudine Gu\u00e9rin de Tencinen semea zen, legez hala onartu ez zitzaion arren eta, horregatik, amak Saint-Jean le Rond elizako atarian laga zuten. Polizia komisario batek jaso zuen bertan eta Alembert izeneko beiragile bati eman zion. Jasoa izan zen elizako santuaren izena jarri zioten, ohitura zen bezala.\nBerehala ikusi zen matematiketan oso iaioa zela. Benetako aitak ikasketak ezkutuan ordaindu zizkion. Horrela, bi urterekin \"Mazarinoren eskola\" izeneko eskola jansenistan sartu zuten eta han ikasi zituen Filosofia, Legea eta Arteak. Azkenik, Destouches zaldunak, 1726an hil zenean, 1200 liberatako urteko dirusaria laga zion, baina ez zuen seme gisa aitortu. 1738an, legelari titulua lortu zuen.\nOso gazterik, 24 urterekin, Frantziako Zientzien Akademiako kide hautatu zuten eta, geroxeago, 28rekin, Berlingokoarena. Bere jakintsu izen onagatik Frederiko II.a Prusiakoak eta Errusiako Katalina Handiak beren gorteetara gonbidatu zuten, baina gonbidapenei uko egin zien.\nDenis Diderotekin batera, 1747an, \"Encyclop\u00e9die ou Dictionnaire raisonn\u00e9 des sciences, des arts et des m\u00e9tiers\" (\"Entziklopedia\") argitaratzen hasi zen. D\u2019Alembertek idatzi zituen matematika eta literaturako artikulu asko eta baita hasierako \"Hasierako hitzaldia\". D\u2019Alembert eta Diderot-ekin batera lan egin zuten proiektu honetan Voltaire, Montesquieu, Jean-Jacques Rousseau filosofoek, Adam Smith ekonomialarik eta garaiko beste hainbat intelektualek.\n1772an Akademia Frantsesaren bizi-arteko idazkari izendatu zuten eta garai horretakoak dira 1700 eta 1770 artean hildako Akademiako kide hilei egindako \"Goraipamenak\".\nEntziklopedia.\n1750ean, eta betiere Diderot-ekin batera, zeina inspiratzailea izan baitzen, \"Entziklopedia\" argitaratzen hasi zen. Ephraim Chambers-en ingelesezko lana itzultzeko ideia egokitze eta hedapen progresiboko jatorrizko proiektu bihurtu zen azkar, hasierako mendekotasuna utziz.\nD'Alembertek askotariko artikuluak idatzi zituen matematikari eta literaturari buruz, \"Atariko Diskurtsoaz\" gain. Besteak beste, Voltaire, Montesquieu, Jean-Jacques Rousseau, Adam Smith bezalako filosofoek ere parte hartu zuten \"Entziklopedian\".\nDiderotekiko hausturak, 1758an, \"Entziklopedia\" zuzentzeko lanari bakarrik egingo ziola aurre esan nahi zuen, nahiz eta Diderotek ahaztu ez zituen gero eta arrazionalistago zen matematikariarekin izandako polemikak elkarrizketa aurrebiologiko original eta ironiko batean: \"d'Alemberten ametsa\". Baina, Franco Venturik dioen bezala, d'Alembertek oso modu pertsonalean lagundu zuen lan horretan. Nolanahi ere, mentalitate entziklopedista zuen, eta horren lekuko da, bere bizitzaren amaieran, \"memoria\" pertsonal bat idatzi zuela letrak nola maite zituen kontatzen zuena.\nD'Alembertek, Entziklopediaren hitzaurrean, honako hau idatzi zuen:\nD'Alembertek matematika, astronomia eta fisikari buruzko artikulu gehienak ere idatzi zituen. 1700 artikulu inguru idatzi zituen \"O\" sinadurapean, gehienak, zentzu zabalean, matematikari lotutakoak, baina nabarmen murriztu zuen bere parte-hartze maila 1762z geroztik.\nD'Alembert astronomiari buruz idatzitako lau artikulu-idazleetako bat da, Jean-Baptiste Le Roy, Johann Heinrich Samuel Formey eta Louis de Jaucourt-ekin batera. Heliozentrismoaren frogak eskaintzen ditu mekanika newtondarraren argudio berriekin. Tonu militantea hartuz, ez zuen eliztarrei iseka egiteko aukera galdu, eta gogor kritikatu zuen Inkisizioa, \"Aurrediskurtsoan\" esanez: \u00abAginte espiritualaren gehiegikeriak, tenporalarekin batera, arrazoia isiltzera behartu zuen, eta giza arrazari ia debekatu egin zion pentsatzea\u00bb.\n\u00abNorbera bezala pentsatu\u00bb eta \u00abzuk zeuk bezala pentsatu\u00bb famatu egin diren formulak d'Alemberti zor zaizkio; horiek Preliminary Discourse, Encyclopedian, 1. liburukia, 1751, aurkitzen dira. Formulazio horiek antzinako mandatuen berrezarpen dira (Hesiodo, Horazio).\nFilosofia eta Matematika.\nFilosofo oso ezaguna izan zen eta da. Filosofia naturalean aritu zen batez ere. Haren pentsamenduak XVII. mendeko eta ondoren, filosofoon eragina jaso zuen: Ren\u00e9 Descartes, Bacon, Newton eta Locke egileena, besteak beste.\nHaren filosofiaren ezaugarri nagusiak hauek izan ziren: tolerantzia, batetik, eta, bestetik, erlijioa eta metafisikarako eszeptikotasuna.\n\"Filosofiaren elementuak\" lanean argitaratu zituen bere ideiak.\nMatematikari gisa, Fisikaren bidetik egin zuen lana eta aztertu zituen gaiak izan ziren: hiru gorputzen problema delakoa (alegia, traiektorien ekuazioak aurkitzeko ezintasunaz \u2013sistemaren ezegonkortasunaz), ekinokzioen aldaketa edo prezesioa (urtaroak aurreratzearen edo atzeratzearen arrazoia), soken bibrazioa (dardara egiteko moduak eta musikan nola erabili). Horretarako, ekuazio diferentzialak eta deribatu partzialak aztertu zituen. Era berean, irizpide bat asmatu zuen, serie matematiko konbergente eta dibergenteak bereizteko.\nHaren lehen lana \"L'analyse d\u00e9montr\u00e9e\" izan zen (1708an Charles Ren\u00e9 Reynaudek argitaratua); lan nagusia, berriz, \"Dinamika tratatua\". Bertan D\u2019Alemberten printzipioa izenaz ezagutzen den teorema definitu zuen. Aljebrako Oinarrizko Teoremak ere zenbait herrialdetan \"D'Alembert \u2013 Gauss teorema\" jasotzen du, bera teorema hori ia osorik frogatzen lehena izan baitzen."}
{"id": "82947", "revid": "880", "url": "https://eu.wikipedia.org/wiki?curid=82947", "title": "Estado Aragones", "text": ""}
{"id": "82948", "revid": "6327", "url": "https://eu.wikipedia.org/wiki?curid=82948", "title": "Opcio Nacionalista Valenciana", "text": ""}
{"id": "82949", "revid": "90204", "url": "https://eu.wikipedia.org/wiki?curid=82949", "title": "Osorkon (apaiz gorena)", "text": "Osorkon edo \"Osorkon printzea\" Amonen Apaiz Gorena izan zen Tebasen K.a. 840tik K.a. 785 arte zenbait alditan, Antzinako Egiptoko XXII. dinastiaren garaian.\nZiuraski, Takelot II.a eta Karoma III Meritmuten semeetako bat da (Kitchenen arabera).\nAmonen Apaiz Goren izatera Nimlot II.ak bultzatua, tebastarren zati batek inpugnatzen dute, Taniseko errege bezala nahi dutenak bere anaia Sheshonq III.aren ordez. Etsaitasunek eztanda egiten dute eta matxinada indarrez menderatua da. Hamar edo hamabost bat urte irauten duen gerra zibil bat hasten da. Lehen su-eten baten ondoren bi urte igaro baino lehen, tebastarrek gerra berrabiarazten dute, eta Osorkonek Goi Egiptora ihes egiten du. Tanis berreskuratzeko unean, Takelot hil egiten da, eta, bere kargua, erregearen anaia gaztea zen Sheshonq III.ak bete zuen.\nAmonen Apaiz Goren bezala, Nimlot II.aren ondorengoa izan zen, eta, Osorkon beraren ondorengoa, Horsiese II.a izan zen.\nBeste hipotesi batzuk.\nHistorialari batzuk, D. A. Aston kasu, Usermaatra-Osorkon, Osorkon III.arekin lotzen dute, Takeloten erregealdiaren 11. urtean, Osorkonek, Tebasen gerra espedizio bat antolatu zuela argudiatuz, non Padibastet I.ak, bere burua gobernari bezala izendatu zuen, Takeloti aurre eginez. Garaipenez betetako kanpaina baten ondoren, Osorkonek zuzendu zituen Tebaseko kontuak (D. A. Astonen arabera)."}
{"id": "82950", "revid": "880", "url": "https://eu.wikipedia.org/wiki?curid=82950", "title": "Union Liberal", "text": ""}
{"id": "82951", "revid": "880", "url": "https://eu.wikipedia.org/wiki?curid=82951", "title": "Liberacion Andaluza", "text": ""}
{"id": "82952", "revid": "880", "url": "https://eu.wikipedia.org/wiki?curid=82952", "title": "Partiu Asturianista", "text": ""}
{"id": "82953", "revid": "880", "url": "https://eu.wikipedia.org/wiki?curid=82953", "title": "Angel Acebes", "text": ""}
{"id": "82954", "revid": "201", "url": "https://eu.wikipedia.org/wiki?curid=82954", "title": "Jean Le Rond D'Alembert", "text": ""}
{"id": "82955", "revid": "880", "url": "https://eu.wikipedia.org/wiki?curid=82955", "title": "Soraya Saenz de Santamaria", "text": ""}
{"id": "82956", "revid": "880", "url": "https://eu.wikipedia.org/wiki?curid=82956", "title": "Miguel Angel Blanco", "text": ""}
{"id": "82957", "revid": "6327", "url": "https://eu.wikipedia.org/wiki?curid=82957", "title": "Maria Jose Lafuente Orive", "text": ""}
{"id": "82958", "revid": "6327", "url": "https://eu.wikipedia.org/wiki?curid=82958", "title": "Mari Carmen Lopez de Ocariz", "text": ""}
{"id": "82959", "revid": "880", "url": "https://eu.wikipedia.org/wiki?curid=82959", "title": "Maria San Gil", "text": ""}
{"id": "82960", "revid": "1982", "url": "https://eu.wikipedia.org/wiki?curid=82960", "title": "Argien Mendea", "text": ""}
{"id": "82961", "revid": "880", "url": "https://eu.wikipedia.org/wiki?curid=82961", "title": "Gregorio Ordo\u00f1ez", "text": ""}
{"id": "82962", "revid": "201", "url": "https://eu.wikipedia.org/wiki?curid=82962", "title": "D\u2019Alembert", "text": ""}
{"id": "82963", "revid": "201", "url": "https://eu.wikipedia.org/wiki?curid=82963", "title": "Jean d'Alembert", "text": ""}
{"id": "82964", "revid": "880", "url": "https://eu.wikipedia.org/wiki?curid=82964", "title": "Joaquin Chapaprieta", "text": ""}
{"id": "82965", "revid": "6327", "url": "https://eu.wikipedia.org/wiki?curid=82965", "title": "Diego Martinez", "text": ""}
{"id": "82966", "revid": "880", "url": "https://eu.wikipedia.org/wiki?curid=82966", "title": "Jose Giral", "text": ""}
{"id": "82967", "revid": "880", "url": "https://eu.wikipedia.org/wiki?curid=82967", "title": "Juan Negrin", "text": ""}
{"id": "82968", "revid": "512", "url": "https://eu.wikipedia.org/wiki?curid=82968", "title": "Marko Valerio Mesala Niger", "text": "\"Artikulu hau senatariari buruzkoa da; beste esanahietarako, ikus \u00abMarko\u00bb\"\nMarko Valerio Mesala Niger, Erromatar Errepublikako senatore bat izan zen, izen hau, Niger alegia, bere ilearen koloreagatik jaso zuena, atxabitxia bezain beltza.\nPretore izan zen K.a. 63an, urte horretan, kontsula Marko Tulio Zizeron zelarik, eta kontsula izan zen K.a. 61ean, Marko Pupio Pison Frugi Kalpurnianorekin batera, Publio Klodio Pulkrok, Bona Dearen misterioak profanatu zituen urtea eta Ponpeiok garaipenaren ohoreak jaso zituen Tigranes II.a Handia Armeniakoa, Mitridates VI.a Pontokoa eta ziliziar itsaslapurren aurka lortutako garaipenengatik. Niger, kontsul bezala, modu aktiboan parte hartu zuen Klodioren epaiketan. Niger, zentsore izendatua izan zen K.a. 55ean.\nHizlari gisa, oso errespetagarria izan zen. K.a. 80an, Sexto Roscioren kasuan frogak biltzeaz arduratu zen. K.a. 62an, Zizeroni, Publio Kornelio Sila defendatzeko eskatu zion. K.a. 54an, Marko Emilio Eskaurok bere epaiketan erabili zuen sei hizlarietako bat izan zen.\nNiger, Kinto Hortensioren arrebarekin ezkondu zen, honekin, bi seme izan zituelarik: Marko Valerio Mesala Rufo, K.a. 53an kontsul izan zena, eta Valeria Mesala, Luzio Kornelio Sila diktadorearen laugarren emaztea."}
{"id": "82969", "revid": "201", "url": "https://eu.wikipedia.org/wiki?curid=82969", "title": "Jean D'Alembert", "text": ""}
{"id": "82970", "revid": "237", "url": "https://eu.wikipedia.org/wiki?curid=82970", "title": "Patxi Lopez", "text": ""}
{"id": "82971", "revid": "237", "url": "https://eu.wikipedia.org/wiki?curid=82971", "title": "Odon Elorza", "text": ""}
{"id": "82973", "revid": "90204", "url": "https://eu.wikipedia.org/wiki?curid=82973", "title": "Publio Kornelio Sila", "text": "Publio Kornelio Sila (; ?-K.a. 45) noble eta politikari erromatar bat izan zen, Luzio Kornelio Silaren iloba, \"consul designatus\" K.a. 65ean.\nBizitza.\nKontsul aukeratua K.a. 66an (hurrengo urterako) Publio Antoniorekin batera, biak ala biak, ustelkeriagatik salatuak eta kargutik kenduak izan ziren. Handik gutxira, Katilinaren konspirazioan parte hartu izana leporatu zioten, Zizeron eta Kinto Hortensiok arrakastaz defendatu zutelarik.\nBere etxeak, Klodio Pulkerren egoitza nagusi bezala funtzionatu zuen honen Miloren aurkako borrokan.\nErromatar Errepublikako Bigarren Gerra Zibilean, Julio Zesarren alde agertu zen, eta honen agindupean borrokatu zuen Farsaliako guduan, eskuin hegalaren buruzagi bezala.\nK.a. 45ean hil zen, eta erromatarrentzat ez zen atsegin handiko pertsonaia izan, triunbiroek proskribatu zituzten hiritarrei kendutako ondasunak prezio baxuan salduz aberastu zelako."}
{"id": "82977", "revid": "105290", "url": "https://eu.wikipedia.org/wiki?curid=82977", "title": "Axkorrigan", "text": "Axkorrigan Gorbeiako mendilerroan dagoen mendia da, Itxinan hain zuzen ere. 1095 metro garai da. Orozko eta Arratiako ibarren gainean nabarmentzen den mendilerroaren tontorra da."}
{"id": "82980", "revid": "56334", "url": "https://eu.wikipedia.org/wiki?curid=82980", "title": "Giacomo Casanova", "text": "Giacomo Girolamo Casanova (Venezia, 1725ko apirilaren 2a \u2013 Dux, gaur egungo Duchcov (Txekia), 1798ko ekainaren 4a) italiar abenturazalea izan zen.\nEmakumeak limurtzen trebea izateagatik, maitale eta abenturazale prototipo gisa ezaguna da, batez ere bere autobiografiaren ostean (\"Histoire de ma vie\" (\u2018Nire bizitza\u2019), bere bidaiak eta abenturak kontatzen dituen lana). Bere emakume limurtzaile irudia hain paradigmatikoa izan da, ezen Don Juan-ekin alderatuta izatera iritsi den (bat egiteraino benetako gizona izan zena eta literaturako pertsonaia), baina, antza, bien arteko desberdintasuna ondorioetan dago: emakumeak oroitzapen goxoekin lagatzen zituen Casanovak eta Don Juan-ek ez, bildumatzaile hutsa zelako.\nCasanova ez da pertsonaia ilustratutzat hartzen, Antzinako Eraentzako ideiak baitzeuzkan, eta ukatu egiten zitzaion aitoren semeen parte izatea izan zen beti bere helburua.\nBiografia.\nGaztaroa.\nKomediante edo antzezleen semea zen. Bere amak Zaretta Farussi zuen izena eta bere aitak Gaetano Casanova. 8 urte zituela galdu zuen aita, eta bere ama Europa osoan zehar ibili zen antzezlanetan. Giacomoz gain beste 4 ume izan zituzten, eta ez zuten nahi izan haietako inor antzezlea izan zedin.\nHorrela, Gozzi abadeak emandako apaiz irakaskuntza jasotzen ari zela ikusi zen Giacomo mutiko argia zela.\nGarai hartan egindako lan intelektualen artean, latinez idatzitako pentametro bat itzuli zuen eta Zuzenbideko bi tesi idatzi zituen: bata Zuzenbide Zibilekoa eta bestea Zuzenbide Kanonikokoa.\nMalipiero veneziar senataria izan zuen Filosofia eta Jakintzen irakasle, baina senatariaren gustuko emakumearekin harremanak izan zituelako haserretu egin ziren.\nAbentura handien garaia.\n21 urterekin bere amak Erromara eraman zuen, Acquaviva kardinalaren zerbitzuan egon zedin eta fraide gisa bizi izan zen. Dena dela, emakumeekin izandako aferengatik bota egin zuten langune hartatik.\nOrduz geroztik, Europa osoan bidaian hasi zen: Korfu eta Konstantinoplara egin zuen lehen bidaia, baina Veneziara itzuli zen ondoren.\nBien bitartean biolin-jotzailea izan zen, baina ogibidea utzi egin zuen, maila baxukoa zela iritzi baitzion. Ondoren, Matteo Bragadin veneziar patrizioaren sendagile bihurtu zen: bihotzeko batetik sendatu zuen patrizioa eta ordainetan diru asko ordaindu zion, magia eta kabala irakaspenak emateaz gain. Inkisizioaren belarrietara iritsi ziren horren berriak eta ihes egin behar izan zuen bere jaioterritik.\n1749 eta 1752 urte bitartean, Milan, Cremona, Cesena, Parma, berriz Milan, Genova, Lyon, Paris eta Dresden hirietan ibili zen. Urte horietan, benetan maitatu zuen emakumea ezagutu zuen: Henriette. Bederatzi hilabetez elkarrekin egon ostean banatu ziren, baina emakumeak beti izan zuen gogoan eta Casanova gaixo izan zenean zain zezaten arduratu zen.\n1753an berriro itzuli zen Veneziara, baina eskandalu berri baten arduradun bihurtu zen: Bernis abadearen, Frantziako enbaxadorearen eta bi lekaimen arteko \"m\u00e9nage \u00e0 quatre\"a. Ondorioz, preso hartu eta \"Piombi\" espetxean (\u2018berunen espetxean\u2019) sartu zuten 1755an moral kaxkarragatik, magia egiteagatik eta atzerritarrekin tratua izateagatik. Hurrengo urtean ihes egin zuen, espetxean ezagututako monje batekin, eta 18 urtez atzerrian bizi izan zen.\nParisa joan zen eta han Luis XV.arekin, Madame Pompadourrekin eta gortearekin harreman onak izan zituen. Esan ohi da, Frantziako estatuaren loteriaren sortzaileetako bat izan zela 1757. Misio ezkutuak egin zituen gortearentzat eta Voltaireekin tratuak izan zituen, baina desadostasun politikoek banandu zituzten. Dena dela, berriro istiluak izan zituen: hilaur egiteagatik, oihalgintzan iruzur egiteagatik eta truke-letrak faltsutzeagatik ihes egin behar izan zuen.\nHorrela, leku batetik bestera ibili zen Europan zehar eta aitoren semea zela esaten hasi zen, \"Chevalier d'Seingalt\" izena hartuta.\nOndoren Zuricha joan zen, eta monasterio batean sartu zen. Erroman Klemente XIII.a Aita Santuaren domina bat jaso zuen.\nGero, Prusiako Frederiko II.a Handiaren mesedea jaso zuen eta bere gudarosteko kadeteen agintea jaso zuen. San Petersburgon Katalina Handia ezagutu zuen. Polonian herrialdean gertatutako bortxakeria politikoari buruzko historia-lan bat idatzi zuen. Madrilen plan bat egin zuen Sierra Morenan kolonia bat sor zezaten Espainian bizi ziren suitzar eta alemaniarrek. 1768an, Bartzelonan 42 egunez preso hartu zuten gudarosteko kapitain jeneralaren emaztearekin izandako afera zela-eta.\nBidaia etengabe hauetarako dirua, berarekin maiteminduta zegoen emakume batek ematen zion: Madame D'Urf\u00e9k. Emakume horrek uste zuen Casanova magia eta alkimian aditua zela: Casanovak ama izan zitekeela zin egin zion 70 urte baino gehiago zituen arren eta bizitza luzatzeko toniko baten gaindosia hartuta hil zen, Casanovarengan guztiz sinetsita.\nOndoren, Italia aldean ibili zen berriro, emakumeak limurtzen (Napolin besteak beste). 1771n Homeroren \"Iliada\" itzuli zuen eta \"Ahuntz artilea\" izeneko liburua idatzi zuen (gogoeta honekin: emakumeen pentsatzeko ahalmenean umetokiak eragina ote duen ala ez aintzat hartzea). Berriro Veneziara joatea lortu zuen, hiriak agindutako misio bat egin ostean, baina eleberri batean Carlo Grimani aitoren semeari kalte egiteagatik (zorretan zela esan ziolako, liburuan ezkontzaz kanpoko semea zela argitaratu zuen) bidali egin zuten berriro 1783an.\nAzken urteak.\nBerriro bidaia etengabeak egin zituen eta bizileku izan zituen: Viena, Bolzano, Augsburgo, Akisgran edo Aachen, Spa, Paris, berriz Viena, Dresde, Berlin eta Praga \u2014Wolfgang Amadeus Mozart ezagutu zuen bertan eta, diotenez, bere \"Don Giovanni\" opera Casanovak kontatu zizkion gauzetan oinarrituta dago neurri batean\u2014.\n1785an Waldstein kondearen laguna egin zen, hargin beltzak baitziren biak eta Casanovari Bohemiako Dux liburutegiaren arduradun izatea eskaini zion. Baina Casanova ez zen zoriontsu eta, terapia gisa, bere autobiografia idazten hasi zen. Ez zuen lan hori amaitu, 73 urterekin hil baitzen 1798an (27 urtetako hutsunea dauka liburuak). Bere azken esaldien artean honakoa zegoen: \u00ab\"Bizitzan zehar egin dudana, ona izan ala txarra izan, aske egin dut, gizon askea bainaiz\"\u00bb.\nCasanovaren lanen balioa.\nGiacomo Casanovaren lanen balio literario eta historikoaz asko eztabaidatu da. Idazle, historialari, filosofo eta matematikari gisa saiatu zen arren, ez zuen lortu arrakasta edo izen handirik, ez bizi zela ez hil ostean.\nBere idatziak helburu jakinak lortzeko idatzi zituen sarri (Veneziara itzultzeko onespena lortzeko, adibidez, 1768an Bartzelonan espe zela idatzitakoa; Katalina II.a Errusiakoarengandik edo Frederiko II.a Prusiakoarengandik onurak lortzeko idatziak bezala, etab.).\n\"Icosameron\" lanak arrakasta literarioa eman behar izango zion, baina ez zen hala gertatu. Aldiz, \"Storia della mia fuga dai Piombi\" lanarekin lortu zuen, argitalpen bat baino gehiagorekin eta azkarrekin, italieraz nahiz frantsesez.\nAsko idatzi zuen, horrenbeste non bere bizitzaren une batzuetan horretantxe bakar-bakarrik aritu baitzen, baina bereizi egin behar da, nahitaez, autobiografiaren eta beste lanen artean.\nHorrelaxe adierazi zuen, jada garai hartan Charles-Joseph de Lignek. Printze honek zioen, Casanovak miresmena lortzen zuela bere bizitzari buruzko kontakizunekin (ahozkoak izan ala idatziak izan), ostera, aspergarria izaten zela bestelako kontuez ari zenean. Casanovak, aldiz, ez zuen sekula hori horrela zenik onartu nahi izan.\nHorregatik, bere lan handia \"Histoire de ma vie\" (\u2018Nire bizitza\u2019) izan zen, eta ez zuen amaitzerik izan, berandu hasi zuelako idazten. Gainera, garairako argitara ezina zen ia, garai hartako ohiturez eta pertsona ezagunez zioen gauzengatik. Eskuizkribua Heinrich Brockhausek eskuratu zuen 1821ean eta 1826 eta 1838 artean argitaratu zen, baina Jean Laforguek moztuta (pasarte \u201cgogorrak\u201d kendu zituen eta egilearen ideologia ere aldatu zuen argitaratzaile honek: Antzinako Eraentzaren iraunarazlea zen Casanova, ia jakobinoa bihurtu zuen). Argitalpen osoa egiteko, azkenik, Brockhaus etxeak Parisko Plon etxearekin bat egin zuen 1960-1962 artean argitaratu zen Angelika H\u00fcbscher editorearen eskutik.\nLanak.\nBere autobiografian ez da lanik aipatzen, baina 43 lan idatzi zituen eleberri, libelo, olerki, gutun-bilduma eta oroitidazkiak kontuan hartuta. Horietatik, batzuek ahaztuak izan dira eta beste batzuek 15 argitalpen izatera iritsi ziren."}
{"id": "82986", "revid": "201", "url": "https://eu.wikipedia.org/wiki?curid=82986", "title": "Habsburgotar", "text": ""}
{"id": "82988", "revid": "336", "url": "https://eu.wikipedia.org/wiki?curid=82988", "title": "Maddalen Frantziakoa", "text": "Maddalen Frantziakoa edo Maddalen Valoiskoa, (Tours, 1443ko abenduaren 1 - Iru\u00f1ea, 1495eko urtarrilaren 21), Vianako printzesa eta Nafarroako erregeordea izan zen.\nAita Karlos VII.a Frantziakoa eta ama Maria Anjoukoa zituen.\nBiografia.\nHungaria, Kroazia, Bohemiako errege eta Austriako dukea zen Ladislao aita hil ondokoa zuen senargaia, baina 1457an Pragara etorriberria zenean hil zenez ez ziren ezkondu.\n1462ko martxoaren 7an, Bordele ondoan den Saint-Macaire hirian, ezkondu zuen Vianako Printzea zen Gaston.\n1470ean Gaston senarra torneo batean izandako zuriez hil zenean alargun bihurtu zen. 1479an Leonor I.a hil zenean, Frantzisko Febus semea errege eta Maddalen erregeorde bihurtu zen semea adin nagusia izan arte. Maddalenek gorriak ikusi zituen Gaztela eta Frantziak errege gaztea bere hautagaiekin ezkondu nahi zutelako. Tamalez, 1483ko urtarrilaren 30ean Frantzisko Pauen hil eta neba erregina bihurtu zen.\nKatalinak, adin gutxikoa bera ere, ezin zuen gobernatu eta Maddalenek jarraitu zuen erregeorde. Katalinak Joanes Labritekoa ezkondu eta Gaztelako Erresumak txarto hartu zuen Errege-erregina Katolikoen hautagaia zen Joanes ez aukeratzeagatik. 1494an utzi zuen erregeorde izateari."}
{"id": "82989", "revid": "1545", "url": "https://eu.wikipedia.org/wiki?curid=82989", "title": "Frantziako Maddalen", "text": ""}
{"id": "82990", "revid": "201", "url": "https://eu.wikipedia.org/wiki?curid=82990", "title": "Jose Saramago", "text": ""}
{"id": "82991", "revid": "98220", "url": "https://eu.wikipedia.org/wiki?curid=82991", "title": "Ninjato", "text": "Ninjatoa edo ninjat\u014da (japonieraz \u5fcd\u8005\u5200, ninjat\u014d?), \"ninjaken\" (\u5fcd\u8005\u5263, 'ninjaken'?) edo \"shinobi katana\" (\u5fcd\u5200, 'shinobi katana'?), bezala ere ezaguna, ninja batek eramango lukeen sablearen izen arruntena da. Masaaki Hatsumik idatzitako \"Ninjutsu History and Tradition\" liburuaren arabera, sable hauek, nolabaitek forma eta tamaina barietatea izango lukete. Edonola ere, tradizionalki, Japonia feudaleko samuraiek erabilitako \"daito katana\" baino laburragoak ziren\nOhiko ninjat\u014da, katanaren eskutokia eta \"saya\" duen wakizashi edo ezpata labur bat izango litzateke, arerioagan, kalkulu akats bat eragiten zuena arma bere gordelekutik ateratzeko denborari dagokionez, uste baino azkarragoa battoujutsu teknika bat erabiltzea ahalbidetuz. Gainera, bere tamainak, katanaren aurrean, nolabaiteko abantaila ematen zion espazio itxi edo estuetan borrokatzerako orduan. Gainera, arma disimulatzeko balio zuen (bere erabiltzailea ninja bezala identifikatzea ahalbidetuko zuena), ohiko sable bat bailitzan. Zorroan geratzen zen toki gehigarria, gainera objektuak gorde edo ezkutatzeko erabil zitekeen.\nGaur egungo ninjatoa, ohi, zuzena da, tsuba (eskubabeslea) karratuarekin, baina ez da historikoki leiala. Masaaki Hatsumi liburuaren arabera, ninjen sablea, bakarrik \"zuzena\" zen garaikoen batez bestekoarekin alderatuta, askoz kurbatuagok zirenak, baina kurbatura pixka bat mantenduz."}
{"id": "82992", "revid": "536", "url": "https://eu.wikipedia.org/wiki?curid=82992", "title": "Tsuba", "text": "Tsuba (\u9354) japoniar katana baten eskubabeslea da. Bere erabilpena, eskua, arerioaren ezpatatik babestea, honela, eskuetan kalterik jasatea eragotziz. Forma ezberdinak izaten ohi ditu, baina ohi, zirkularrak izaten dira, eta metalez eginak."}
{"id": "82993", "revid": "56334", "url": "https://eu.wikipedia.org/wiki?curid=82993", "title": "Ashur-rim-nisheshu", "text": "Ashur-rim-nisheshu, Asiriako errege bat izan zen. Bere erregealdia, K.a. XIV. mendearen hasieran izan zen, K.a. 1398tik K.a. 1390 arte. Ashur-rim-nisheshu, bere aurretik Asiriako erregea izan zen Ashur-bel-nisheshuren semea izan zen. Bere ondorengoa, Ashur-nadin-ahhe II.a izan zen."}
{"id": "82995", "revid": "201", "url": "https://eu.wikipedia.org/wiki?curid=82995", "title": "Anamnesia", "text": ""}
{"id": "82996", "revid": "512", "url": "https://eu.wikipedia.org/wiki?curid=82996", "title": "Iru\u00f1eko katedrala", "text": "Iru\u00f1eko Andre Mariaren Jasokundearen katedrala XV. mendean Iru\u00f1eko Alde Zaharrean eraikitako katedral gotikoa da. Orube berean, lehenago, katedral erromaniko bat eta, ziur asko, erromatar kapitolioa ere egon ziren. Iru\u00f1eko eta Tuterako artxidiozesiaren egoitza da. Beste katedral batzuetan ohikoak diren eraikinak ditu, hala nola eliza, klaustroa eta sakristia; baina, horiez gain, baditu aletegia, jangela, kapitulu-gela eta logela ere. Azken horiek bere antzinako kabildoari lotutako eguneroko bizitzakoak dira, mendeetan zehar katedral gehienetan eraitsiak. Katedrala osatzen duten gelak, garai eta estilo bat baino gehiagotan eraiki ziren; gaur egun, zutik diraute gela erromaniko batzuk, baina, batez ere, gotiko estiloan eraikitakoak dira nagusi (horien artean, eliza eta klaustroa), XIV. mendetik XVI.era bitartekoak. Mendebaldeko fatxada, estilo neoklasikokoa, XVIII. mendearen amaieran eraiki zen.\nEraikin multzo horretan, nabarmentzekoak dira: klaustroa, Europako arte gotikoko onenen artekoa eta XIV. mendeko klaustrorik onena jotzen dena; sukaldea, Europa osoko sukalde gotikoaren hiru adibide bakarretako bat; eta, azkenik, fatxada nagusia, penintsulako neoklasizismoaren obrarik garbi eta adierazgarrienetako bat.\nKokalekua.\nIru\u00f1eko Alde Zaharreko lekurik garaiena den muino batean dago, Erdi Aroan Nabarreria zeritzon burgu historikoan.\nBere aurrealdean Nabarreria kalea, Kuria kalea eta Compa\u00f1ia kaleak bat egiten dute, alboan Nafarroako Administrazio Publikoaren Institutuaren egoitza, San Jose plazatxoa eta Redin kalea daude, atzealdetik berriz Iru\u00f1eko harresiaz gain Barbazan Apezpikuaren ingurubidea du.\nHistoria.\nKatedralaren aurretik.\nEgungo eraikinak eremu zabala hartzen du hiriko alde zaharrean, zehazki, Nabarreriaren goiko aldean. Iru\u00f1eko gune honetan aurkitu dira aztarna arkeologiko zaharrenak, Burdin Aroan datatuak. Toki honetan bertan, hiri erromatarraren gune nagusia zegoen, honen hondakin ugari aurkitu direlarik eraikinaren barnean eta kanpoan egindako indusketa arkeologiko ezberdinetan, tenpluak hartzen duen tokia, kardoaren eta dekumanoaren bidegurutzearekin bat zetorrela frogatzen dutenak, hiri erromatar ororen erdigune neuralgikoa irudikatzen zuten bi kaleak.\nIru\u00f1eko elizaren berri izan zen lehen aldia 589an izan zen, Toledoko hirugarren kontzilioan hiri horretako gotzaina aipatzen zen dokumentu batean. Eta gotzain bat bazegoen, katedra bat izan behar zuen eta, beraz, katedral bat zegoen. Hala ere, toki horretan eliz eraikin baten existentziaren lehen froga fisikoa, eraikuntza erromanikoaren zimenduetan txertatua aurkitu zen, eta bere aurpegietako hiruk landutako kapitel bat da, IX. edo X. mendekoa, garai hartan eliza bat zegoela berretsiko lukeena.\n924an, Abd al-Rahman III.ak eraitsi zuen eliz ospetsu bat zegoen (lehen aipatutako kapitela eliza horretakoa izango zena), Iru\u00f1eko kanpainaren barnean Nafarroa eraso zutenean. Antso Abarka erregeak (970-994) Iru\u00f1eko hiribildua eman zion Santa Mariari. Antso Nagusiak elizbarrutiko lehen tenplua berreraiki zuen, eta bultzada erabakigarria XII. mendean eman zen. 1086. urtean, Petri Rodezkoa apezpikuak kanonigo sekularren ordez kalonje erregularren komunitate finko bat jarri zuen, San Agustinen Arauaren arabera, honela, 1100 eta 1127 artean eraikitako estilo erromanikoko kabildoa sortu zuen. Sagaratzea, 1127ko apirilaren 12an egin zuen Antso Larrosa gotzainak Alfontso I.a Nafarroakoa erregearen laguntzarekin.\nKatedralaren eraikuntza faseak.\nXIII. mendearen amaieran eta XIV.aren lehen erdian, gotiko estiloko klaustro berria eraiki zen, eta, XII. mendean zehar, eraikin gotiko batzuk eraiki ziren, Barbazana kapera eta jangela kasu. 1390ko uztailaren 1ean katedral erromanikoa erori zen koruaren aldetik, fatxada eta burualdea ukitu gabe geratuz. Hainbat esku-hartze egin ziren hurrengo mendeetan multzo osoan, eta aipagarriena da fatxada erromanikoaren ordez neoklasikoa jarri zela XII. mendearen amaieran.\n1100 eta 1127 artean katedral erromanikoa eraiki zen. 1276an Nabarreriako Gerra izan zen Iru\u00f1eko burguen artean. Nabarreria guztiz suntsituta geratu zen, eta ez zen etxe berririk eraiki hurrengo 50 urtean. 1313an Luis I.a Nafarroakoak katedralari atxikitako kabildoko etxeak berreraikitzea baimendu zuen, gehienak gaur egungo San Jose plazan eta Dormitaleria kalean. Berreraikuntza hasi zenean, gainera, Izurri Beltza iritsi zen Iru\u00f1era. Epidemia honek, Euskal Herrian, eragin nabarmena izan zuen, baita katedralean ere: 1348an ehun bat kanonigo zituen katedralak, eta erdia baino ez ziren bizi 1363an; 1372an hogeita hamarretik beste zortzi hil ziren eta bost hildako gehiago izan ziren 1378an. Hala ere, urte horietan, Katedralaren kabildoak burgua berriro jendez betetzeko esfortzua egin zuen, higiezinen kudeaketa egiten. \nKatedral erromanikoaren zatirik handiena 1390ean erori zen. Fatxadak eta burualdeak baino ez zuten zutik iraun. Berria eraikitzeko lanak, ordea, berehala hasi eta XV. mende hasieran amaitu zuten. Klaustro berria 1290 eta 1350 artean eraiki zen. Klaustro gainekoa 1472an bukatu zuten. Barbazana kapera eta jangela, berriz, 1330ean. Sakristiak XVII. mendekoak dira. Gaur egungo fatxada 1784 eta 1802 artean eraiki zen, XVIII. mendera arte iraun zuen fatxada erromanikoa ordezkatzeko. Fatxada berria Ventura Rodr\u00edguez arkitektoaren diseinuari jarraikiz egin zen, estilo neoklasikoan, Santos Angel Otxandategi durangarraren obra-zuzendaritzapean.\nIru\u00f1eko katedralean, Erdi Aroko penintsulako arkitektura eta, oro har, arte- estilo bat baino gehiago biltzen dira. Alabaina, frantses eraginpeko gotikoa nagusitzen zaie gainerako estilo guztiei. Obrak herritarrek beren borondatez emandako diruarekin hasi ziren; Iru\u00f1eko apezpiku zen Arnaldo Barbazangoak eman zien jarraipena, eta evreuxtarrek bukatu zituzten.\nMonumentu-multzo honen barnean hiru zati nagusi bereizi behar dira: katedralaren beraren nabea, klaustroa eta elementu osagarri edo apaingarriak. Katedralaren nabearen berreraikuntza 1394. urtean hasi zen, Karlos III.a Noblearen erregetzaren garaian. Ondoren, Martin Zalba prelatuak San Martinen kaperaren eta Ebanjelioaren aldeko nabearen bi zatiren eraikuntza ordaindu zuen. Lancelot apezpikuaren garaian, berriz, alde horretako gurutzaduraren zimenduak bota ziren. Antso Oteitzakoak, erregearekin erdi bana, Epistolaren nabea eraiki zuen. Eta erdiko nabearen obrak, Karlos III.a erregeak hasi zituenak, Blanka II.a erreginaren garaian amaitu ziren. Agaramontar eta beaumontarren arteko gerra zela-eta, obrak geldirik egon ziren, baina, ondoren, Joan Albretekoa erregeak jarraipena eman zien, eta Alessandro Cesarini Iru\u00f1eko artzapezpiku zela amaitu ziren erabat.\nEraikuntzaren ondoren.\n1673 eta 1733an bi leherketa egon ziren Bolboraren errotan, Arantzadi inguruan zegoen bolbora fabrikan. Honek kalte handiak egin zizkion katedralaren dekorazioari, bereziki pinakulei.. Kabildoak konponketak Jos\u00e9 Sufiri enkargatu zituen, 1933ko azaroaren 21ean jada amaituta zituena. Beirateak 1773an berritu ziren, baina pinakuluak ez ziren inoiz ere berritu.\nEliza.\nGaur egungo tenplu gotikoa eraikitzeko arrazoia aurreko tenplu erromanikoa bat-batean erori zela izan zen. Honek, lanak azkar hastera behartu zuen, katedrala Nafarroako erresumako ekintzarik garrantzitsuenetarako esparru bezala balio baitzuen, erregeen koroatze eta bilerak, euren bataioa edo euren lurpertzea, hiltzen zirenean. Arrazoi honegatik, bere berreraikuntza, Karlos III.a Noblea, Leonor Trastamarakoa eta bere oinordekoentzat helburu nagusi bihurtu zen, oso ohikoa ez zena. Normalki, kabildoak eta gotzainek katedral multzoetan egiten ziren esku-hartzeen kostuak ordaintzen zituzten garai horretan eta, erregeek, kaperak, erretaulak edo urregintza piezak soilik ordaintzen zituzten garaian. Kasu honetan, aurreko eraikinaren hondamena ia erabatekoa zenez, eta kabildoak eta gotzainak eraikuntza berriaren kostuak bere gain hartzea ezinezkoa zenez, erregeek euren errenten zati bat tenplu berria eraikitzeko erabiliko zuten, beranduago euren alaba Zuriak egingo zuen bezala.\nXII. mendearen amaieran zeuden eta Europa osoan nagusi zen estiloa gotikoa zen. Nafarroan, Frantziarekin muga zuelako eta bertan leinu frantses ezberdinak gobernatu zituelako, Evreux (urte horietan gobernatzen zutenak) eta Xanpaina kasu, Frantziaren eragina oso garrantzitsua eta etengabea izan zen XII. eta XII. mendeetan zehar, eta, horregatik, eliza berria gotiko frantsesean eraiki zen.\n1394ko maiatzaren 27an jarri zen lehen harria, gurutzaduratik erdiko nabearen bigarren zutabeko erliebean irakur dezakegun bezala, ebanjelioaren aldean, Birjina eseri baten aurrean belaunikatutako hiru kalonje irudikatzen dituen erliebe baten azpian, non honako hau jartzen duen: \"Capi(tu)l(u)m eccl(esie) Pampilon(ensis) an(no) M.CCC.LXXXX.IIII.\".\nBarnealdea.\nKatedralaren oinplanoa, ohi denez, habearteak, gurutzadurak eta burualdeak osatzen dute. Habearteak hiru habearte ditu: erdiko habearte bat handiagoa da (12,2 m zabal eta 25,3 m garai), eta bi alboko ditu (7 m zabal eta 12,8 m garai). Habearteak sei zatitan banatzen dira, baina azkena, fatxadatik hurbilen dagoena, fatxadarekin batera eraiki zen XVIII. mendearen amaieran.\nAlboko habearteetan zehar atxikita, kapera batzuk daude, epistolaren aldetik gurutzaduratik hurbilen dauden bi tarteak izan ezik. Horiek espazio zehaztugabe bati ematen diote bide, eta hori eliza jada amaituta zegoen klaustroaren sarrerarekin lotzeko beharrarekin azaltzen da. Nahiz eta kapera gehienak kontrahormen artean geratzen den habeartearen zati bati dagozkion, mendebaldeko fatxadatik hurbilen dauden bi kaperek bi atali dagokien espazioa hartzen dute. Guztiak laukizuzenak dira eta 5,2 metroko zabalera eta 6,5 metroko luzera dute, luzera hori bikoizten duten bikoitzak izan ezik, eta kasu guztietan altuera alboko habearteen berdina da.\nHabearte nagusiaren euskarriak forma erronboidaleko zutabe salbuetsiek osatzen dituzte, moldura ahurrez bereizitako hamabi zutabetxo finekin. Horiek parpain-arku eta arku formeroen pisua eusten dute, baita nerbio diagonalena ere. Alboko habeartearen eta kaperen artean dauden pilareak ez dira salbuetsiak; beraz, aurrekoen antzekoak izan arren, egitura aldatu egiten dute neurri batean. Bestalde, kapera bikoitzek zutabe salbuetsi bat dute, barrutik eta kanpotik baketoirik ez duena, zirkuluerdi-formako sekzioa baizik. Arkuak zorrotzak dira, erlaitz oso markatukoak eta profil molduratukoak.\nLeihoak.\nNabarmentzekoa da alboko habearteetako arkuen eta erdiko habearteko leihoen artean geratzen den horma-espazioa. Izan ere, leihoak ezin dira luzeagoak izan, kanpoaldetik daude alboko habearteen estalkiarekin eta kaperekin, azken horiek aurrekoen altuera berekoak baitira. Ez da harritzekoa kasu hau ikustea, baina bai, ordea, horma huts hori ez zela trazeria edo triforio batekin konponduko, eta horrek horma astun baten itxura eta inpresio negatiboa ematen du.\nErdiko nabeko leihoak dira handienak. Tarte bakoitzeko bi daude, altuera handian, txandaka handiagoak eta txikiagoak direnak, eta, aldi berean, diseinu alternatiboa dutenak. Arku zorrotz txaranbeldu batez osatuta daude, bi arkiboltaz osatua, alde banatan beste hainbeste zutabetxotan zurkaiztuak. Behealdea, ezpondan dagoen isurki batez errematatua dago, eta, bere barnealdea, erpinean trazeria bat eusten duten bi mainelek banatzen dute. Errepikatzen diren bi diseinuak, tarte bakoitietan, arku oso zorrotz, sekanteak eta tangenteak dira, barnealdea zirkuluetan inskribatutako laukiekin betetzen dutenak. Tarte bikoitietan, trazeria hiru zirkulu handiz osatuta dago, eta zirkulu horiek hiru karratu dituzte, alde okerrak eta laukizuzen inskribatuak dituztenak.\nKaperetako leihoak antzekoak dira, baina txikiagoak, eta mainel batez bakarrik banatuta daude. Trazeriak desberdinak dira, baina oinarrizko elementu berberek osatzen dituzte.\nSabaia.\nKatedraleko nabe guztiak ojiba-gangaz estalita daude. Erdiko habearteak gurutze-ganga bakunak ditu, \"barlonga\"k, bat atal bakoitzean, parpain-arkuen bidez banatuta, eta gangaren giltzarriak fajoi-arkuarekin lotzen dituzten luzetarako loturen bidez sendotuta. Ojiba-arkua fajoia baino altuagoa da. Nerbioek eta fajoiek sekzio triangeluarra, akutua eta molduratua dute. Horma-bularrak hormatik jaisten den zutabetxo batean bermatzen dira, nabearen zutabean zehar.\nGangen eta fajoien giltzarriak motibo heraldikoz, zizelkatuz eta polikromatuz apainduta daude, eta, aldi berean, nerbio eta loturek armarri txiki bat dute giltzarriaren ondoan, baina polikromatua bakarrik. Gurutzaduratik hasita, honako armarriekin egingo dugu topo: Karlos III.a Noble, Zuria erregina, Nafarroa-Evreux, Zuriaren hasierakoa, eta, bosgarren atalean, Martin Peraltakoa gotzainaren armarria. Seigarren atalak, garai neoklasikoan eraikia izan zenez, ez zuen polikromiarik, ezta armarri heraldikorik ere, eta, beraz, azken zaharberritzean (1992-1994), birsortze hipotetiko bat egin zen, elizaren gainerakoan kontserbatutako adibideetatik abiatuta, bai baitira jatorrizkoak eta arkitekturaren garaikideak. Giltzarrien dekorazioari dagokionez, azpimarragarriena da polikromia ez zela giltzarrietan eta armarrietan bakarrik aplikatu, baizik eta horien inguruan lau metroko diametroa hartzen duela, eta, beraz, gangaren zati bat polikromatuta dagoela. Deigarria bada ere, hau ohikoa zen Erdi Aroan, non harri leuna zein zizelkatua polikromatzen zen.\nAlboetako habearteetako gangek antzeko egitura dute, baina giltzarriak ez daude fajoiarekin loturaren bidez lotuta. Erdiko habearteak, fajoiek, giltzarriek eta nerbioek bezala, errege eta gotzainen armarri heraldikoak dituzte, eta giltzarriaren inguruan, gangaren zati bat ere polikromatuta dago.\nKaperak.\nKaperak gurutzeria sinpleko gangez estalita daude, eta giltzarriak armarri heraldikoz apainduta daude, baina ez beti. Ohitura den bezala, kaperak santu baten edo gehiagoren izenean daude, eta mendeetan zehar batzuek titulartasuna aldatu dute. Gaur egun izen hauekin ezagutzen dira (nabearen oinetatik hasita, Ebanjelioaren aldean):\nGurutzadura.\nGurutzadura karratua da, eta bi besoak bi atalez osatuta daude; lehenengoa angeluzuzena da, alboko habeartearen zabalerakoa, eta hurrengoa ia karratua. Ganga erdiko habeartearen altuera berean dago, eta habeartearen antzeko pilareek eusten diote; baina, kasu honetan, hamasei zutabetxok osatzen dute, eta ez hamabik.\nBi besoek bi leiho dituzte, bata bestearen parean, gurutzaduratik hurbilen dagoen zatian. Egitura leihoen antzekoa da, baina trazeria flamigeroa da. Bi arrosa-leiho txikik horma pikoak zulatzen dituzte, trazeria flamigeroarekin, klaustroaren iparraldeko hegalaren antzekoa.\nGurutzaduraren estalkia, bere bost giltzarriak dituen tertzeletedun ganga batez osatuta dago. Besoetatik hurbilen dauden tarteek gurutzeria sinplea dute, barlonga, luzetarako loturaz sendotua, eta kanpoaldekoek gurutze-ganga soilak dituzte, karratuak eta luzetarako eta zeharkako loturak dituztenak. Nerbioek nabekoek baino profil zorrotzagoa eta konplexuagoa dute, eta horren arrazoia da geroko eraikuntza fase batekoa dela. Geroago eraiki zela erakusten duen beste egitate bat giltzarrietan tailurik ez egotea da, nahiz eta hori disimulatuta ikusten den, urre-koloreko zurezko atzeko giltzarri handiekin estalita baitaude. Giltzarrien inguruko gangak berriz polikromatuta daude.\nBurualdea.\nIru\u00f1eko katedralaren burualdea presbiterioak eta kaperak egiten dituen girola batek osatzen dute. Presbiterioaren oinplanoa pentagono irregularra da. Girolak, bere aldetik, lau zati ditu, erdiko biak hexagono erregular berdinak dira, eta beste biak, pentagono irregularrak eta elkarren artean ezberdinak.\nPresbiterioa erdiko habeartearen eta gurutzaduraren altuera berekoa da. Arku zorrotz zabal batez lotuta dago. Girola aldera, oso zorrotzak diren lau arku txiki daude, hiru zutabe biribiletan zutik, gangako arkuen pisua jasotzeko zutabetxo bat atxikita dutela. Leihoak nabearen antzekoak dira, baina mainel bakarrekoak, txikiagoak eta trazeria flamigeroak dituztenak.\nEstalkia pentagono irregularrera egokitutako izar-formako nerbio-ganga bat da. Bost nerbio nagusi ditu, bost elementu osatzen dituztenak, gurutzaduraren ondokoa gainontzekoa baino askoz zabalagoa delarik garaipen arkuarekin moztuta. Nerbio nagusiak elkarren artean binaka lotuta daude tertzeleteen bidez, gurutzaduratik hurbil daudenak izan ezik, berez tertzeleteak ez direnak eta garaipen arkuarekin ebakitzen dituztenak. Aldi berean, tertzeleteak nerbio nagusiei lotuz elkartzen dira, honela, sei puntako izar bat osatuz. Puntu horien junturek hostoz landutako giltzarriak dituzte. Nerbioen profila gurutzaduraren berdina da.\nGirolaren alderik nabarmenena sakristia banatarako sarrerako bi ateak dira. Biek antzeko egitura dute, hostotza naturalistaz apaindutako arku konopial batez osatua, intradosarekin apaindua, hostotza duen arku konopial batez gainjarria eta lore handi batez errematatua, hori guztia alboetara pinakulu kaxeatuez mugatua. Dirudienez, XIV. mendearen amaieran datatu daitezke, eta, jatorrian, hilobiak hartzeko ziren, baina ezabatu egin ziren, girolaren ondoren sortutako sakristietara iristeko.\nGirolan hiru leiho txiki baino ez daude. Bata mainel batean oinarritutako jatorrizko trazeria gordetzen duena, bestea mainelik ez duena, eta hirugarrena, trazeria modernoa dirudiena.\nEstalkiak, nerbioen bidez, sei edo bost zatitan banatuta daude, tartearen arabera. Giltzarriak armarri heraldikoa izateko prestatuta badaude ere, bakarra dago zizelkatuta, eta gainerakoak gurutzaduran bezala, egurrezko giltzarriek ezkutatzen dituzte.\nKatedral gotikoetan oso ohikoak ez diren bi elementu batzen ditu. Alde batetik, kaperekin bat egiten duen girola, eta, bestetik, presbiterioan alboko paramentu pare bat dituena, honen hondoan bao bat jarri beharrean zutabe bat egotea eragiten duena.\nKanpoaldea.\nNabeen gorputzak bi paramentu desberdin ditu kanpoaldean. Behekoa kaperei dagokie eta goikoa erdiko habeartearen goiko aldeari. Leihoek barrualdeko eskema bera dute, baina arkuaren gainean hauts-babes bat dago, iparraldean giza buruen mentsulek eta hegoaldean animalienek eusten diotena. Zati bakoitza, lau angeluko forma duen kontrahorma sinple batek banatzen du, bost iparraldean eta hiru hegoaldean. Kontrahorma honetatik, lau angeluko beste kontrahorma batean bermatuta dagoen zirkulu laurden formako ostiko-arku soil bat irteten da. Ez dago ziur pinakulurik ez dagoen, inoiz existitu ez direlako edo desagertu egin direlako. Hegoaldean, hormatutako ate zorrotz bat dago.\nGurutzadura eta nabeen gorputza bat datoz altueran eta zabaleran. Hegoaldeko fatxada zati batean bakarrik ikus daiteke, klaustroari atxikita baitago. Iparraldea, berriz, bere osotasunean ikus daiteke. Goiko aldean arrosa-leiho bat ikusiko dugu, eta beheko aldean San Jose plazatxoko ate gotikoa.\nAte hau, 1425 ingurukoa, Janin Lomme Tournaikoa eta bere tailerrari egozten zaio. Janbetan hiru baketoi eta bi arkibolta zabal dituen arku zorrotz batez osatua dago. Loroi bikoitz batez koroatutako arku konopiala, pinakuluetan amaitzen diren bi kontrahormaz markoztatua eta landare-motiboak dituen hauts-babes batez babestua. Tinpanoan, Birjinaren koroatzea irudikatzen da.\nKontrahormak lauak dira, azken tartera iristen diren arte. Bai hemen, bai burualdean, badakigu pinakuluen existentzia, horietako bat gorabehera ezberdinetatik bizirik atera baitzen eta bere lekutik eraitsi 1990eko hamarkadan, erortzearen beldur. Beraz, beste guztiak erori egin ziren, 1733an Bolboraren errotaren leherketan seguruenik, katedral osoa hainbeste kaltetu zuena eta, bereziki, bere apaingarriak, hala nola, beirateak, trazeriak eta pinakuluak.\nKatedralean lurperatutakoak.\nNafarroako erregeak eta familiakoak:\nMuseoa.\nKatedrala eta bere alboko eraikinek osatzen duten multzoan Iru\u00f1eko Elizbarrutiko Museoa dago. Honetan multzoa ikusteaz gain elizkizunetan erabili ohi diren erlijio elementuak ikusgai daude."}
{"id": "82999", "revid": "98220", "url": "https://eu.wikipedia.org/wiki?curid=82999", "title": "John Carpenter", "text": "John Howard Carpenter (Carthage, New York, 1948ko urtarrilaren 16a - ) Ameriketako Estatu Batuetako zinema zuzendari, gidoilari, musikagile eta ekoizlea da. Beldurrezko eta fantasiazko zinemaren maisu handienetako bat da.\nWes Craven eta David Cronenbergekin batera beldurrezko zinema garaikidean \"C Hirukoitza\" izendapenaz ezagutzen den genero horretako hiru zuzendari nabarmenen multzoa osatzen du.\nBiografia.\nNew York estatuko Carthage hirian jaio zen 1948 urtean. Ume zelarik, etxeko bideo kamara erabiliz jolas lan txikiak egiten hasi zen irudientzako gaitasun berezi bat erakutsiz. Ez zituen bere aitaren musikagile pausoak jarraitu baina honi buruzko ikasketak burutu zituen eta bere film gehienetako musikaren egilea da.\n15 urterekin ekoiztetxe bat sortu zuen eta 17rekin gai fantastikoei buruzko aldizkari bat ateratzen hasi zen. Zinema ikasketak Kalifornian egin zituen John Ford, Alfred Hitchcock eta Orson Welles bezalako maisuak izanik. 1970garren urtean \"Bronco Billy, resurrection\" lanarekin film labur onenaren Oscar saria irabazi zuen.\nHandik aurrera film luzeak egiten hasi zen lehenengoa \"Dark star\" unibertsitateko proiektu bezala aurkeztuz. Ondoren oso diru gutxirekin \"Assault on precinct 13\" eta \"Halloween\" filmak egin zituen bietan emaitza bikaina lortuz. Bigarrenak arrakasta handia izan zuen eta zinemagile bezala bultzada handia izan zen beretzat. Hurrengo hiru hamarkadetan, hainbat gorabeherekin, filmak egiten jarraitu zuen eta urte batzuk geldiunean egon ostean, 2005 eta 2006 urteetan \"Masters of horrors\" telesailerako bi atal zuzendu zituen. Honen ondoren, zinemarako film luzeak egiten hasi zen berriro.\nFilmografia.\nZuzendari bezala egin dituen lanak:"}
{"id": "83000", "revid": "336", "url": "https://eu.wikipedia.org/wiki?curid=83000", "title": "H\u00e9v\u00edz lakua", "text": "H\u00e9v\u00edz Hungarian dagoen aintzira da, munduko aintzira termal handiena (47.500 m\u00b2). H\u00e9v\u00edz herriaren ondoan dago kokatua, Balaton aintziraren mendebaldeko muturretik hurbil, Keszthely herritik 7 kilometrora.\nUr emaria oso handia da, egunean ur kopuru osoa aldatzen baita. Gainera sendagarria da, eta horregatik osasun turismoa garatu da inguruan."}
{"id": "83001", "revid": "880", "url": "https://eu.wikipedia.org/wiki?curid=83001", "title": "Antonio Canovas del Castillo", "text": ""}
{"id": "83002", "revid": "499", "url": "https://eu.wikipedia.org/wiki?curid=83002", "title": "Miguel Ricardo Alava", "text": ""}
{"id": "83005", "revid": "880", "url": "https://eu.wikipedia.org/wiki?curid=83005", "title": "Joaquin Maria Ferrer", "text": ""}
{"id": "83006", "revid": "880", "url": "https://eu.wikipedia.org/wiki?curid=83006", "title": "Felipe Gonzalez", "text": ""}
{"id": "83007", "revid": "880", "url": "https://eu.wikipedia.org/wiki?curid=83007", "title": "Praxedes Mateo Sagasta", "text": ""}
{"id": "83009", "revid": "880", "url": "https://eu.wikipedia.org/wiki?curid=83009", "title": "Ramon d'Andres", "text": ""}
{"id": "83010", "revid": "880", "url": "https://eu.wikipedia.org/wiki?curid=83010", "title": "Quim Monzo", "text": ""}
{"id": "83011", "revid": "880", "url": "https://eu.wikipedia.org/wiki?curid=83011", "title": "Manuel Vazquez Montalban", "text": ""}
{"id": "83012", "revid": "880", "url": "https://eu.wikipedia.org/wiki?curid=83012", "title": "Nuria Pompeia Vilaplana i Boixons", "text": ""}
{"id": "83013", "revid": "880", "url": "https://eu.wikipedia.org/wiki?curid=83013", "title": "Asociacion de Escritores en Lingua Galega", "text": ""}
{"id": "83014", "revid": "880", "url": "https://eu.wikipedia.org/wiki?curid=83014", "title": "Alfonso Rodriguez Castelao", "text": ""}
{"id": "83015", "revid": "880", "url": "https://eu.wikipedia.org/wiki?curid=83015", "title": "Alvaro Cunqueiro", "text": ""}
{"id": "83016", "revid": "1310", "url": "https://eu.wikipedia.org/wiki?curid=83016", "title": "Miguel Ricardo \u00c1lava", "text": ""}
{"id": "83018", "revid": "880", "url": "https://eu.wikipedia.org/wiki?curid=83018", "title": "Rosalia de Castro", "text": ""}
{"id": "83019", "revid": "880", "url": "https://eu.wikipedia.org/wiki?curid=83019", "title": "Antonio Lopez Ferreiro", "text": ""}
{"id": "83020", "revid": "880", "url": "https://eu.wikipedia.org/wiki?curid=83020", "title": "Valentin Lamas Carvajal", "text": ""}
{"id": "83021", "revid": "880", "url": "https://eu.wikipedia.org/wiki?curid=83021", "title": "Xose Luis Mendez Ferrin", "text": ""}
{"id": "83022", "revid": "880", "url": "https://eu.wikipedia.org/wiki?curid=83022", "title": "Marcial Valladares Nu\u00f1ez", "text": ""}
{"id": "83023", "revid": "880", "url": "https://eu.wikipedia.org/wiki?curid=83023", "title": "Claudio Rodriguez Fer", "text": ""}
{"id": "83024", "revid": "880", "url": "https://eu.wikipedia.org/wiki?curid=83024", "title": "Anton Reixa", "text": ""}
{"id": "83025", "revid": "880", "url": "https://eu.wikipedia.org/wiki?curid=83025", "title": "Xoan Manuel Pintos Villar", "text": ""}
{"id": "83026", "revid": "880", "url": "https://eu.wikipedia.org/wiki?curid=83026", "title": "Dia das Letras Galegas", "text": ""}
{"id": "83027", "revid": "880", "url": "https://eu.wikipedia.org/wiki?curid=83027", "title": "Associa\u00e7om Galega da Lingua", "text": ""}
{"id": "83029", "revid": "336", "url": "https://eu.wikipedia.org/wiki?curid=83029", "title": "Igor Martinez", "text": "Igor Mart\u00ednez Caseras (Gasteiz, ) euskal herritar futbolaria da.\nDeportivo Alavesen harrobian aritutako jokalaria da eta gero 3 urtez lehenengo taldearekin. 2010 eta 2013 artean Athleticen jokatu zuen.\nHorrez gain, Espainiako Sub-19 futbol selekzioarekin jokatu du."}
{"id": "83030", "revid": "880", "url": "https://eu.wikipedia.org/wiki?curid=83030", "title": "Chuse Inazio Nabarro", "text": ""}
{"id": "83031", "revid": "880", "url": "https://eu.wikipedia.org/wiki?curid=83031", "title": "Ligallo de Fablans de l'Aragones", "text": ""}
{"id": "83032", "revid": "880", "url": "https://eu.wikipedia.org/wiki?curid=83032", "title": "Mallacan", "text": ""}
{"id": "83034", "revid": "880", "url": "https://eu.wikipedia.org/wiki?curid=83034", "title": "Llengues Vives", "text": ""}
{"id": "83035", "revid": "880", "url": "https://eu.wikipedia.org/wiki?curid=83035", "title": "Doi la cara pola oficialida", "text": ""}
{"id": "83036", "revid": "880", "url": "https://eu.wikipedia.org/wiki?curid=83036", "title": "El Toralin", "text": ""}
{"id": "83039", "revid": "6327", "url": "https://eu.wikipedia.org/wiki?curid=83039", "title": "Televisio de Catalunya", "text": ""}
{"id": "83040", "revid": "1340", "url": "https://eu.wikipedia.org/wiki?curid=83040", "title": "Catalunya Radio", "text": ""}
{"id": "83041", "revid": "880", "url": "https://eu.wikipedia.org/wiki?curid=83041", "title": "El Periodico de Catalunya", "text": ""}
{"id": "83042", "revid": "880", "url": "https://eu.wikipedia.org/wiki?curid=83042", "title": "Regio 7", "text": ""}
{"id": "83043", "revid": "880", "url": "https://eu.wikipedia.org/wiki?curid=83043", "title": "Antonia Font", "text": ""}
{"id": "83044", "revid": "880", "url": "https://eu.wikipedia.org/wiki?curid=83044", "title": "Lluis Llach", "text": ""}
{"id": "83045", "revid": "6327", "url": "https://eu.wikipedia.org/wiki?curid=83045", "title": "Sociedat de Linguistica Aragonesa", "text": ""}
{"id": "83046", "revid": "880", "url": "https://eu.wikipedia.org/wiki?curid=83046", "title": "El Pais", "text": ""}
{"id": "83047", "revid": "880", "url": "https://eu.wikipedia.org/wiki?curid=83047", "title": "El Periodico de Aragon", "text": ""}
{"id": "83048", "revid": "880", "url": "https://eu.wikipedia.org/wiki?curid=83048", "title": "Heraldo de Aragon", "text": ""}
{"id": "83049", "revid": "880", "url": "https://eu.wikipedia.org/wiki?curid=83049", "title": "La Razon", "text": ""}
{"id": "83050", "revid": "880", "url": "https://eu.wikipedia.org/wiki?curid=83050", "title": "La Voz de Aviles", "text": ""}
{"id": "83051", "revid": "880", "url": "https://eu.wikipedia.org/wiki?curid=83051", "title": "La (egunkaria)", "text": ""}
{"id": "83052", "revid": "880", "url": "https://eu.wikipedia.org/wiki?curid=83052", "title": "Que!", "text": ""}
{"id": "83053", "revid": "880", "url": "https://eu.wikipedia.org/wiki?curid=83053", "title": "Euskadi Informacion", "text": ""}
{"id": "83054", "revid": "880", "url": "https://eu.wikipedia.org/wiki?curid=83054", "title": "Noticias de Alava", "text": ""}
{"id": "83055", "revid": "880", "url": "https://eu.wikipedia.org/wiki?curid=83055", "title": "Not\u00edcias de \u00c1lava", "text": ""}
{"id": "83056", "revid": "880", "url": "https://eu.wikipedia.org/wiki?curid=83056", "title": "L'Humanite", "text": ""}
{"id": "83057", "revid": "119347", "url": "https://eu.wikipedia.org/wiki?curid=83057", "title": "Zizur Nagusiko politika", "text": "Zizur Nagusiko politikari dagokionez, herriko alkatea 2007ko udal hauteskundeez geroztik Nafarroa Bai alderdiko Pedro Uharte Iribarren da.\nHauteskundeen emaitzak.\n1979ko udal hauteskundeak.\nALKATEA: Victorino Munarriz Gabai (PSOE)\n1983ko udal hauteskundeak.\nALKATEA: Luis Ibero El\u00eda (AIZM)\n1987ko udal hauteskundeak.\nAlderdirik bozkatuena, UPNtik gertu dagoen AIZM herri ekimena izan zen berriz ere, eta Nafarroako Alderdi Sozialista eta VPZ herri taldearen botuei esker lortu zuen alkatetza.\nALKATEA: Luis Ibero El\u00eda (AIZM)\n1991ko udal hauteskundeak.\nALKATEA: Luis Ibero El\u00eda (AIZM)\n1995eko udal hauteskundeak.\nALKATEA: Luis M\u00aa Iriarte Larunbe (AIZM)\n1999ko udal hauteskundeak.\nALKATEA: Luis M\u00aa Iriarte Larunbe (AIZM)\n2003ko udal hauteskundeak.\nAIZM herri ekimenaren ordez Nafarroako Herriaren Batasuna alderdia aurkeztu zen, PPrekin batera. Partehartzea %68,50ekoa izan zen.\nALKATEA: Luis M\u00aa Iriarte Larunbe (UPN-PP)\n2007ko udal hauteskundeak.\nNafarroako Herriaren Batasuna(UPN) bozkatuena izan zen arren, Nafarroa Bai alderdiko Pedro Uharte Iribarren aukeratu zuten alkate, NaBai, PSN eta Nafarroako Ezker Batuko botoei esker.\nUdala osatu eta hilabete gutxira, arazoak sortu ziren Arantza Arenzana Nafarroa Baiko zinegotzia udaleko bere kideekin ez adostuta. 2008. urtean, Arenzanak alderdia utzi eta \"talde mistoko\" zinegotzi bihurtu zen. Nafarroa Baik \"iheslaritzat\" jo zuen, eta 2008. urtearen erdialdetik izandako bozketa guztietan, Arenzanak UPNrekin bat egin du bozketa guztietan.\nALKATEA: Pedro Uharte Iribarren (Nafarroa Bai)\n2011ko udal hauteskundeak.\nNafarroako Herriaren Batasuna(UPN) bozkatuena izan zen, nahiz eta zinegotzi bat galdu, PPra pasatu baitzen. Bildu koalizioa indar handiarekin sartu zen eta Nafarroa Bai bezala, 3 zinegotzi atera zituen.\nEB eta Batzarre koalizioari dagokionez, Izquierda-Ezkerrak bi zinegotzi lortu zituen. Alderdi sozialista, berriz, asko jaitsi zen, 3 zinegotzitzik 1era igaro zen. PPk eta CDNek zinegotzi bana lortu zuten.\nUdalaren osaketa"}
{"id": "83059", "revid": "201", "url": "https://eu.wikipedia.org/wiki?curid=83059", "title": "Lurraren kanpoaldeko geruza", "text": ""}
{"id": "83064", "revid": "201", "url": "https://eu.wikipedia.org/wiki?curid=83064", "title": "Zentralismo demokratikoa", "text": ""}
{"id": "83065", "revid": "336", "url": "https://eu.wikipedia.org/wiki?curid=83065", "title": "Matthias Sammer", "text": "Matthias Sammer (Dresden, Alemania Demokratikoa, 1967ko irailaren 5a-) alemaniar futbolari-ohi eta egun futbol-entrenatzailea da. Erdilari moduan jokatu zuen eta bere karrera amaieran defentsa lanetan aritu zen.\nUrrezko Baloia irabazi zuen 1996an eta bi bider izan zen \"Urteko futbolari alemaniarra\" (1995 eta 1996 urteetan). Selekzioarekin 74 partidatan aritu zen, 23 Alemania Demokratikoarekin eta 51 Alemania batuarekin.\nBere jokoaren ezaugarriak.\nNahiz eta atzelari izaten amaitu, baloia beti jokatuta ateratzen zuen atzetik. Oso teknika zoragarria zuen eta baloia beti tratatu zuen ongi. Gainera, golak sartzeko erraztasuna erakutsi ohi zuen jokatu zuen talde guztietan."}
{"id": "83070", "revid": "1105", "url": "https://eu.wikipedia.org/wiki?curid=83070", "title": "Pog Mo Thon", "text": ""}
{"id": "83072", "revid": "512", "url": "https://eu.wikipedia.org/wiki?curid=83072", "title": "Arcachon", "text": "Arcachon (frantsesez, Arcaishon gaskoieraz) Frantziako kostaldeko hiria da, Girondako departamenduan eta Akitania Berriako eskualdean kokatutakoa. Bertan Arcachongo badia kokatzen da.\n12.153 biztanle zituen 2006an."}
{"id": "83073", "revid": "1545", "url": "https://eu.wikipedia.org/wiki?curid=83073", "title": "Foro Boarioa", "text": "Foro Boarioa (), Tiber ibaiaren ezkerraldeko ibarrean zegoen Antzinako Erromako toki bat zen, Aventino eta Kapitolio muinoen artean. Foro Boario bezala, toki berean zegoen plaza bat ere ezagutzen zen, non animalia merkataritza egiten zen.\nDeskribapena.\nAipaturiko eremuaren mugak honako hauek ziren: Zirku Nagusia hego-mendebaldean, Velabroa ipar-mendebaldean, non Janoren Arkua eta Argentarioen Arkua aurkitzen ziren, azken hau, eremurako sarrera zen ate monumental bat, Vicus lugariusa, Kapitolioaren maldara iparraldean, Tiber ibaia mendebaldean eta Aventinoa hegoaldean. Tokia, VIII (\"Forum Romanum\") eta XI (\"Circus M\u00e1ximus\") augustoar eskualdeen artean banatua zegoen.\nAntzinako hiriko azokagunea zen, Tiber ibaiaren harana zeharkatzen zuten bideek bat egin zuten tokian, eta Etruria Campaniarekin lotzen zuten bideek bat egiten zuten tokian kokatua, lehena etruriarrek domeinatutakoa eta bigarrena greziarrek. Bide elkarketa honetan, Tibertar Uhartea dago, zeharkatzeko erraza, eta, neurri batean, Erroma, dagoen tokian egotearen arduraduna dena. Inguru honetatik sarri ibiltzen ziren greziar merkatariak jada Erromaren sorreraren garaian, K.a. VIII. mendearen erdialdean. Ibaiaren ibarrak, Erromaren ibai portua eratzen zuen (\"portus Tiberinus\"), gainontzeko ingurua bezala, atzerritarrentzat irekia zegoena, eta, beraz, hiriaren perimetrotik kanpoalderakotzat hartua, eta Serviar Harresietatik kanpo kokatua. Hemen, oso antzinako santutegi bat zegoen, Herkulesen aldare nagusia, hasiera batean, Melkart jainko feniziarrarekin lotutako jainko bati eskainia, eta, ondoren, Herkulesi.\nMonarkiaren garaian, Sublizio Zubia eraikitzen da, zurezkoa, Anko Martzioren erregealdian, Servio Tuliok, bere erregealdian, eta Pyrgi etruriar itsas hiriko santutegi baten imitazio gisa, Fortuna eta Mater Matutaren omenezko bigarren tenplu bat eraikitzea agintzen duelarik (tenplu honen hondarrak, San Omobonoko gune sakratuan egindako indusketetan argitara eman direlarik).\nAzoka zein Tiberreko portuak, denbora luzez jarraitu zuten hiriko perimetrotik at, ibaitik urrutien dagoen zatia, K.a. IV. mendean egindako harresien zabalkuntzaren barnean hartua den arren, \"Puerta Trigemina\" delakoa irekitzen zen tokian. Toki honetan gertatzen da, K.a. 212an, gladiadoreen arteko lehen borroka, Marko Giunio Bruto Peraren omenezko hil jokoen zati bezala.\nToki berean kokatua izan zen zezen bat irudikatzen zuen brontzezko estatua bat. Eskultura, Eginako konkistatik zetorren, Publio Sulpizio Galbaren eskutik, K.a. 210ean. Foro Boarioa, ziur aski bere izaera eta kokapenagatik, K.a. 213, K.a. 203 eta K.a. 196an suteen biktima eta K.a. 363, K.a. 202, K.a. 193 eta K.a. 192an uholdeen biktima izan zen. Tokian, zenbait gurtza eraikin zeuden: Jada aipatutako Herkulesen Aldare Nagusia, Matuta eta Fortunaren omenezko tenpluak kasu. Baita Portunusen Tenplua ere."}
{"id": "83074", "revid": "58701", "url": "https://eu.wikipedia.org/wiki?curid=83074", "title": "P\u00e9rigueux", "text": "P\u00e9rigueux frantsesez edo Periguers okzitanieraz Frantziako hego-mendebaldean eta barrualdean dagoen hiria da, Dordoinako departamenduan eta Akitania Berriako eskualdean kokatutakoa. Departamenduko prefektura dauka eta 29.416 biztanle zituen 2007ean.\nIsle ibaiak hiria zeharkatzen du eta P\u00e9rigord blanc delakoaren erdigunea da.\nKultura.\nOndarea.\nVesunna antzinako hiri erromatarraren gainean eraikitakoa da P\u00e9rigueux, eta gaur egun haren ondar batzuek zutik diraute, ondare horren zati bat museo baten barruan ikusgai dagoelarik. Aipatzekoa da Arte eta Arkeologia museoa halaber.\nBestela, Saint-Fronteko katedral erromanikoa azpimarratzekoa da, eta estilo berekoa da Saint-\u00c9tienne eliza, hiriko lehendabiziko katedrala izandakoa.\nMusika.\nBestelako jaialdien artean nabarmena da \"Festival Sinfonia en P\u00e9rigord\" izenekoa, 1990etik abuztuan antolatzen dutena eta musika barrokoari dedikatutakoa.\nDemografia.\nHiri aglomerazioa.\n2006an 64.441 biztanle zituen hiri-aglomerazioak, eta bederatzi udalerrik osatzen du P\u00e9rigueux berarekin batera: Champcevinel, Chancelade, Coulounieix-Chamiers, Marsac-sur-l'Isle, Notre-Dame-de-Sanilhac, Tr\u00e9lissac, Bassillac eta Boulazac."}
{"id": "83075", "revid": "105290", "url": "https://eu.wikipedia.org/wiki?curid=83075", "title": "Mater Matuta", "text": "Mater Matuta erromatar mitologian goizeko egunsentiko jainkosa izan zen, baita haur jaio berrien, itsasoaren eta portuena ere. Foro Boarioan (abere azokan) zegoen tenplu bat izan zuen. Han ospatzen zen jainkosa honen omenezko jaialdia. Aipaturiko ospakizuna, \"Matralia\" deitzen zen, eta emakumeek bakarrik parte har zezaketen. Ospakizun hau, ekainak 11n ospatzen ohi zen. Foe eta Aurorarekin ere alderatu zen."}
{"id": "83076", "revid": "58701", "url": "https://eu.wikipedia.org/wiki?curid=83076", "title": "Sibila eritrearra", "text": "Sibila eritrearra, greziar mitologiako apaiz andere profeta zen, Jonian bizi zena, Anatoliako penintsularen mendebaldean. Kaldeakoa zen, Babiloniatik hegoaldera zegoena. Berosus eta Erimantaren alaba zen.\nApolodoro Atenaskoa jakintsuak, bere burua aipatzen du sibila honen ekintzen erreferente bezala, Troiako Gerraren igarle bezala, hiriaren suntsipenarena eta Homeroren lan ez leialarena bezala bermatzen duena.\nEsaten denez, sibila eritrearrak ospetsu egin zituen akrostikoak, landare hostoetan idatzitako hitz neurtuen bidez."}
{"id": "83077", "revid": "9237830", "url": "https://eu.wikipedia.org/wiki?curid=83077", "title": "I\u00f1igo Ibarra", "text": "I\u00f1igo Ibarra Alonso (Iru\u00f1ea, Nafarroa, 1974) nafar bertsolari, idazle eta mekanikaria da."}
{"id": "83078", "revid": "58701", "url": "https://eu.wikipedia.org/wiki?curid=83078", "title": "Agen", "text": "Agen (frantsesez ahoskatua) Frantziako barrualdeko hiria da, Lot eta Garonako departamenduan eta Akitania Berriako eskualdean kokatutakoa.\n33.700 biztanle zituen 2005ean. Eraikuntza zaharrak, katedral erromaniko-gotikoa. Nekazaritzako merkatu garrantzitsua; janari industria, makineria eta oinetakoak.\nHerri eta hiri senidetuak.\nAgenek honako hiri senidetuak ditu:"}
{"id": "83079", "revid": "1310", "url": "https://eu.wikipedia.org/wiki?curid=83079", "title": "Judizmendi", "text": ""}
{"id": "83085", "revid": "336", "url": "https://eu.wikipedia.org/wiki?curid=83085", "title": "Serket", "text": "Serket Egiptoar mitologian antzinako jainkosa babeslea zen, magiarena, eguzki-beroaren eta [[ezkontza]ren ikurra.\nIzen egiptoarra: Serket-Heru edo Selket. Izen greziarra: Selkis\nIkonografia.\nBuruan [[eskorpioi]] bat duen emakume bezala irudikatua izan zen. Baita emakume burudun eskorpioi bezala, adarrekin edo [[eguzkia]]rekin. Batzuetan, lehoi burudun emakume bezala irudikatua zen.\nMitologia.\n[[Ra]]ren alaba zen, eta batzuetan, [[Edfu]]n, [[Horus]]en emazte edo [[Horakhti]]ren ama bezala irudikatua izan zen. Bere semea, [[Piramideetako Testuak|Piramideetako Testuetan]], Nehebkau da.\nSerket, jainkosa ongarri bat zen, [[faraoi]]aren sarkofagoa babesten zuena. Hil testuetan, hildakoaren ama bezala agertzen da, titia ematen diona. Kebehsenufen [[ontzi kanopo]]a babesten zuen.\nEskorpioi eta sugeen ziztadetatik ere babesten zuen.\nEpitetoak.\n\"Arnasketa eztarrian errazten duena\" deitua izan zen, eskorpioiaren ziztadak itolarria eragiten baitu; \"jaio berriaren arnasketa ahalbidetzen duena\" eta \"hildakoaren arnasketa ahalbidetzen duena\" ere deitua zen, azken honen berpiztean. [[Isis]], [[Neftis]] eta [[Neit]]ekin batera, \"lau [[auhendari]] jainkotiarrak\" deituak ziren.\nSinkretismoa.\n[[Isis]] eta [[Seshat]] jainkosekin identifikatua izan zen.\nGurtza.\n[[Niloren delta]]n, [[Edfu]]n eta \"Per-Serketen\" gurtua zen. Serketen apaizak, animalia pozoitsuen ziztadak sendatzen zituzten mediku eta magoak ziren.\nKanpo estekak.\n[[Kategoria:Egiptoar jainkosak]]\n[[Kategoria:Jainko-jainkosa babesleak]]\n[[Kategoria:Osasunaren jainkosak]]"}
{"id": "83086", "revid": "512", "url": "https://eu.wikipedia.org/wiki?curid=83086", "title": "Multzo historiko", "text": "Multzo historikoa (gaztelaniaz \"Conjunto hist\u00f3rico\", lehen \"Conjunto hist\u00f3rico-art\u00edstico\") Espainiako ondare kulturalen legezko babes irudi bat da. Legearen arabera \"arkitektura edo ingeniaritza lan multzoa, edo eskultura erraldoi multzoa da, beti ere interes historiko, artistiko, zientifiko edo soziala duena.\"\nEspainiako Kultura Ministerioak arautzen du."}
{"id": "83087", "revid": "42829", "url": "https://eu.wikipedia.org/wiki?curid=83087", "title": "Borroka armatu", "text": "Borroka armatua armak eta indarkeria modu sistematikoan erabiliz talde edo erakunde armatuek darabilten biolentzia politiko motari deritzo. Historikoki, borroka espresio horren agerpena, sakonagoak diren gatazka politiko eta sozio-ekonomikoen ondorioz agertu izan da, betiere zapalkuntza edo eskubideen ukazioa bizi izan duten kolektiboen eskutik (langile klasea, nekazariak, nazio ukatuetako kideak...).\nBorroka horren funtsa Estatuak zenbait erakunde armaturen bidez (poliziak eta ejertzitoak) biolentziaren gainean duen monopolioa ukatzean datza; horretarako, estatu-egitura horiexen aurkako ekintza militarrak egiten dira. Borroka armatua, alabaina, ez daiteke era isolatuan uler: normalean, praxi politiko-militarraren ataletako bat izan da eta, gauzak horrela, kolektibo borrokalariaren ekinbide politikoarekin uztarturik agertu izan da beti. Molde horrek, beraz, tokian tokiko aldarrikapen eta borroka politikoarekin harreman zuzena du beti, ez soilik bere garapenean, baita lortu nahi dituen helburuetan ere, osoki politikoak izan ohi direnak."}
{"id": "83088", "revid": "512", "url": "https://eu.wikipedia.org/wiki?curid=83088", "title": "Marko Valerio Mesala Rufo", "text": "\"Artikulu hau politikariari buruzkoa da; beste esanahietarako, ikus \u00abMarko\u00bb\"\nMarko Valerio Mesala Rufo, politikari erromatar bat izan zen, Marko Valerio Mesala Nigerren semea eta Luzio Kornelio Silaren laugarren emaztea izan zen Valeria Mesalaren neba. Gainera, Marko Valerio Mesala Corvinoren aita eta kontsula izan zen K.a. 53an.\nBi alditan, hauteskundeetan, legezkoak ez ziren ekintzengatik salatua izan zen, lehen kasuan, errugabe irten zen, bere erruduntasuna erabat argia zen arren, bere osaba Kinto Hortensioren bokantzari esker, baina, bigarrenean, zigortua izan zen. Erromatar Errepublikako Bigarren Gerra Zibilean, Julio Zesarren alde jarri zen. Ordutik aurrera, ez dago bere berririk. Augure izan zen berrogeita hamabost urtez, eta igarpenen zientziari buruzko lan bat idatzi zuen."}
{"id": "83089", "revid": "336", "url": "https://eu.wikipedia.org/wiki?curid=83089", "title": "Javier Clemente", "text": "Javier Clemente L\u00e1zaro (Barakaldo, Bizkaia, 1950eko martxoaren 12a) futbolari ohia eta futbol entrenatzailea da.\nBizitza.\nBilboko Athletic Klubeko jokalaria izan zen. Bere estreinaldia 1968 urtean izan zen, baina zauri larri baten ondorioz erretiratu behar izan zuen. Entrenatzaile ibilbidea Getxoko Arenas taldean hasi bazuen ere bere, Athleticekin estreinatu zen lehen mailan 80-81 denboraldian. Garai hartan Athleticek bi Liga txapelketa irabazi zituen jarraian, 1982-1983 eta 1983-1984 denboraldietakoak hain zuzen ere. Athleticekin orobat, 1984ko Errege Kopa eta 1985eko Superkopa erdietsi zituen. Espainiako futbol ligako lehen mailan, Bilboko taldeaz gainera, R.C.D Espanyol, Atl\u00e9tico de Madrid, eta Real Betis zuzendu ditu.\n1992tik 1998ra bitartean Espainiako futbol selekzio nazionaleko selekzionatzaile lanetan aritu zen, Estatu Batuetako (1994) eta Frantziako (1998) Mundialetan; Ingalaterrako Eurokopan (1996) ere aritu zen entrenatzaile.\n1999. urtean Real Sociedadek kontratatu zuen entrenatzaile, Bernd Krauss teknikari alemaniarraren ordezko izan zedin. Taldearen emaitza kaskarrak zirela-eta, urtebete baino ez zuen Donostian eman, eta 2000. urteko urrian bertan behera geratu zen talde zuri-urdinaren eta entrenatzaile bizkaitarraren arteko akordioa. Periko Alonso tolosarrak hartu zuen orduan taldearen ardura eta, handik gutxira, Olympique Marseillakoa taldeko entrenatzaile izendatu zuten Javier Clemente.\n2019an, hiru urtez talderik entrenatu gabe egon ondoren, Euskal Herriko gizonezkoen selekzioaren kargua hartu zuen."}
{"id": "83091", "revid": "886", "url": "https://eu.wikipedia.org/wiki?curid=83091", "title": "Suomi", "text": ""}
{"id": "83094", "revid": "6327", "url": "https://eu.wikipedia.org/wiki?curid=83094", "title": "Uhin elektromagnetiko", "text": ""}
{"id": "83097", "revid": "52927", "url": "https://eu.wikipedia.org/wiki?curid=83097", "title": "Herkules Viktorren Tenplua", "text": "Herkules Viktorren Tenplua edo Herkules Olivarioa, antzinako erromatar eraikin bat da, Portunusen Tenpluaren hegoaldean dagoena, Foro Boarioan, Erroman. Monoptero bat da, diseinu peristiliko greziarreko tenplu biribil bat (erabat zutabez inguratuta). Banaketa honek, askok, modu okerrean, Vesta jainkosaren omenezko tenplutzat hartzea eragin zuen, baina Herkulesen tenplu bat dela frogatu da.\nK. a. 120 inguruan datatua, tenpluak, 14,8 metroko diametroa du, eta tobazko zimenduetan eutsita dauden 10,66 metroko altuera duten 20 korintiar zutabek eratutako eraztun zentrukide baten barnean dagoen cella biribil batean datza. Elementu hauek, desagertu diren sabai eta arkitrabe bat eusten dute. Cellaren jatorrizko harresia eta zutabeak, mantentzen dira, baina gaur egungo teilazko sabaia, beranduago erantsitakoa da. Andrea Palladiok, kupula bat iradoki zuen, baina hau, itxuraz, okerra izan zen. Tiberio erromatar enperadoreak berreraiki zuen 15. urtean, Luniko haitzurdinez. Tenplua, Erroman kontserbatzen den haitzurdinezko eraikinik antzinakoena da.\n1132an, tenplua eliza bihurtua izan zen \"Santo Stefano alle Carrozze\" bezala ezaguna. 1475ean, zaharberritze gehigarriak egin ziren (eta fresko bat aldarean). Sixto IV.ak plaka bat eskaini zuen lurrean. XVII. mendean, eliza, \"Santa Maria del Sole\" bezala berrizendatua izan zen.\nTenplu honek eta Tivoliko Vestarenak, Pizkunde garaiko eliza zentralizatuak inspiratu zituzten.\nForo Boarioak, Antzinako Erroman zuen abere azoka papera gora-behera (edo agian horregatik), Herkulesen tenplua, ez zakurrak ezta euliak ere, toki sakratu horretan ez direla sartzen dioen elezahar herrikoi baten objektua da.\nTenplua, ofizialki, antzinako monumentu izendatu zuten 1935ean."}
{"id": "83098", "revid": "44278", "url": "https://eu.wikipedia.org/wiki?curid=83098", "title": "Madaria", "text": "Madaria izenekoa, Nafarroa Beherean dagoen mendi bat da, Pirinioetan, Adartza mendilerroan, mendilerro honetako mendirik txikiena delarik, 812 metroko garaierarekin. Nafarroa Behereko Lasa herrian dago, herri honek, Nafarroarekin muga egiten duen tokian. Gertu daude Akorraineko lepoa eta Madariako lepoa izeneko lepoak.\nAbiapuntuak.\nArnegitik, Artxaro edo Madariako labarra igoz, bere ezkerreko ibar orografiko gainean, mugara hel daiteke lehen aipaturiko Akorraineko lepora iritsi aurretik, hona heldu behar delarik. Ondoren, muino garbi eta belartsua jarraitu besterik ez da egin behar, tontorreraino heldu arte."}
{"id": "83101", "revid": "512", "url": "https://eu.wikipedia.org/wiki?curid=83101", "title": "Makatz", "text": "Makatza hau izan daiteke:"}
{"id": "83102", "revid": "6327", "url": "https://eu.wikipedia.org/wiki?curid=83102", "title": "Txermen", "text": ""}
{"id": "83103", "revid": "336", "url": "https://eu.wikipedia.org/wiki?curid=83103", "title": "Txatxa", "text": ""}
{"id": "83105", "revid": "201", "url": "https://eu.wikipedia.org/wiki?curid=83105", "title": "Matuta", "text": ""}
{"id": "83106", "revid": "512", "url": "https://eu.wikipedia.org/wiki?curid=83106", "title": "Cauterets", "text": "Cauterets (gaskoieraz \"Cautar\u00e8s\") Pirinio Garaietako departamentuan dagoen udalerria da, Okzitania eskualdean (Frantzia). Bere inguruan, eski eta termadun estazioak ditu.\nLourdesetik 32 kmtara dago, hego-mendebalderutz."}
{"id": "83107", "revid": "201", "url": "https://eu.wikipedia.org/wiki?curid=83107", "title": "Handel", "text": ""}
{"id": "83108", "revid": "201", "url": "https://eu.wikipedia.org/wiki?curid=83108", "title": "H\u00e4ndel", "text": ""}
{"id": "83109", "revid": "28807", "url": "https://eu.wikipedia.org/wiki?curid=83109", "title": "Haendel", "text": ""}
{"id": "83110", "revid": "4229", "url": "https://eu.wikipedia.org/wiki?curid=83110", "title": "Diego Velazquez", "text": ""}
{"id": "83111", "revid": "4229", "url": "https://eu.wikipedia.org/wiki?curid=83111", "title": "Ruben Dario", "text": ""}
{"id": "83112", "revid": "4229", "url": "https://eu.wikipedia.org/wiki?curid=83112", "title": "Salvador Dali", "text": ""}
{"id": "83113", "revid": "4229", "url": "https://eu.wikipedia.org/wiki?curid=83113", "title": "Federico Garcia Lorca", "text": ""}
{"id": "83114", "revid": "4229", "url": "https://eu.wikipedia.org/wiki?curid=83114", "title": "Josep Lluis Sert", "text": ""}
{"id": "83115", "revid": "4229", "url": "https://eu.wikipedia.org/wiki?curid=83115", "title": "Josep Lluis Carod-Rovira", "text": ""}
{"id": "83116", "revid": "336", "url": "https://eu.wikipedia.org/wiki?curid=83116", "title": "Cautar\u00e8s", "text": ""}
{"id": "83124", "revid": "336", "url": "https://eu.wikipedia.org/wiki?curid=83124", "title": "Upel (unitatea)", "text": "Upela bolumen unitate desberdin batzuen izena da, jatorria zurezko upelean duena."}
{"id": "83125", "revid": "105290", "url": "https://eu.wikipedia.org/wiki?curid=83125", "title": "Zeluloide", "text": "Zeluloidea nitrato material plastikoaren zelulosaren izen komertziala da, nitrozelulosa eta kanforra erabiliz lortu zena.\nZeluloidea material hauskaitz garden eta malgu bat da, hezetasunari erresistentea, baina oso sukoia da, eta hau da haren erabilera mugatzen duen ezaugarria.\nHistoria.\n1863an edo 1868an asmatu zuen (oraindik ez dago argi) John Wesley Hyattek (New York, Estatu Batuak, 1837ko azaroaren 28a - Short Hills, New Jersey, Estatu Batuak, 1920ko martxoaren 10ean Starkey).\n1887an, Hannibal Winston Goodwinek (Taughannock, New York, Estatu Batuak, 1822ko apirilaren 21etik - 1900eko abenduaren 31rarte) material hau erabili zuen argazki-filmen euskarri legez, argazkigintzaren mundua irauliz eta zinemaren jaiotzari bidea zabalduz.\nZeluloidea euskarri zinematografiko legez erabili zen 1940 arte. Urte horretatik aurrera zelulosa triazetatoa erabiltzen hasi zen, horrela zinemetako eta film biltegietako sute arrisku handiak konponduz.\nOrain zelulosa triazetatoa poliesterra ordezkatzen ari da, material hau ekonomikoagoa delako, baina irudiaren kalitatea txikitzen du eta proiekzioarena ere.\nZeluloidearen beste erabilera batzuk hauek dira: jostailuak, osasun-artikuluak, etxeetarako objektuak eta artean bolia, maskorrak eta korala ordezkatzeko."}
{"id": "83128", "revid": "1712", "url": "https://eu.wikipedia.org/wiki?curid=83128", "title": "Zeluloidea", "text": ""}
{"id": "83132", "revid": "105290", "url": "https://eu.wikipedia.org/wiki?curid=83132", "title": "Moonsund Uhartedia", "text": "Moonsund Uhartedia (; sarri Estoniar uhartedia deitua), Itsaso Baltikoan dagoen uharte talde bat da. Estoniaren gobernupean daude uhartedi hau osatzen duten uharteak. Uhartedi honek, Rigako Golkoa gainontzeko Itsaso Baltikotik banatzen du. Moonsund Uhartediaren hego-mendebaldeko muturrean, Irbe Itsasartea dago, Saaremaa uhartea Letoniatik banatzen duena.\nUharteak.\neta beste 500 uharte txikiago.\nUhartedi honen hedadura osoa, 4.000 kilometro karratukoa da."}
{"id": "83133", "revid": "105290", "url": "https://eu.wikipedia.org/wiki?curid=83133", "title": "Seshat", "text": "Seshat, \"Liburuen Anderea\", idazketa eta historiaren jainkosa, liburutegien babeslea egiptoar mitologian. Denbora ere neurtzen zuen, Egutegia eta Astronomiaren Anderea da. Eraikitzaile eta arkitektoekin lotua \"Eraikitzaileen Anderea\" zen.\nIkonografia.\nBuruan izar bat duen emakumea, arku bat eta bi lumatan amaitua, edo beherantz begira dauden bi adarretan. Idazketa paleta bat eta idazluma bat daramatza, baita apaburu txiki bat eta palmondo hosto bat ere. Lehoinabar larru batekin estalia doa.\nMitologia.\nJainkosa arkaikoa, Tinitar garaitik ezaguna, kutsu zerutiarra izan zezakeena. Lur sakratuak neurtu, orientatu eta kalkulatzeaz arduratzen zen, behar bezala eraiki ahal zitezen, planoak gainbegiratzen zituen eta izarrak zaintzen zituen bere kalkuluak egiteko. \"Sortze zeremonia\" eta \"soka tinkatzea\" errituetan parte hartzen zuen. Faraoiaren \"aholkularia\" da tenpluen sorkuntzan.\nTot edo Atumen emaztea, botere magikoak zituen. Erregearen hilezkortasuna bermatu eta Heliopolisko zuhaitz sakratuan, \"pes\u00e9a\", \"Biziaren Zuhaitza\", faraoiaren erregealdiaren urte kopurua idazten zuen.\nSinkretismoa.\nIsis edo Neftisen formatzat hartua izan zen. Testuren batzuetan, Thot jainkoaren alde femenino bezala agertzen da.\nEpitetoak.\n\"Liburuen Anderea\", \"Idazketaren Anderea\", \"Biribilkien Etxeko Anderea\" eta \"Eraikitzaileen Anderea\" deitua izan zen.\nGurtza.\nHermopolis Magnan gurtua izan zen."}
{"id": "83134", "revid": "105290", "url": "https://eu.wikipedia.org/wiki?curid=83134", "title": "Malkaxko (tontorra)", "text": "Malkaxko Nafarroako tontor bat da, izen bereko mendiko tontorrik garaiena, 1.237 metroko garaiera baitu.\nAbiapuntuak.\nIturgoienetik, herriaren goialdeko zatitik, Trinidadeko ermitara igotzen den bidea hartzen da. Ermitatik ipar-mendebalderantz, beste tontortxo bat dago, ermita dagoena baino zertxobait garaixeagoa. Iparmendebalderantz jarraituz, pixka bat jaisten da, Malkaxko, hurrengo tontorra delarik, lurrean seinale geodesiko txiki bat eta harri mordo bat duelako identifikatzen dena. Ipar-mendebalderago, beherago, haize neurketentzako etxetxo bat dago, eta, bertan zegoen zunda kendu ondoren, dirudienez, oroitzapen bezala utzi dutena. Inongo zalantzarik gabe, hau da muinoko goreneko puntua, ikuspegi aldetik, zalantza asko sorrarazten dituen arren.\nLizarragako mendatetik 2,5 kilometrotara, errepidea hegoalderantz jarraituz, Sosako lautadetara doan bide bat dago. Bide honek Sosaportillugoikoa lepoa gainditzen du, eta Ilkomarreko baltsara daroa, Argi\u00f1anorantz jaisteko. Sosako lautadetatik, Malkaxko ondo ikusten da, eta zuzen abia daiteke bertara. Trinidadeko tontorretara, Lezaunetik ere igo daiteke, I\u00f1arotz labarra, Trinidadeko bidea delakotik igoz."}
{"id": "83136", "revid": "58701", "url": "https://eu.wikipedia.org/wiki?curid=83136", "title": "Kastor eta Poluxen tenplua", "text": "Kastor eta Polluxen tenplua, Aulo Postumio Albino diktadoreak K.a. 496an, erromatar eta latindarren artean gertatutako Regilo lakuko guduan sagaratu zuen tenplu bat izan zen Kastor eta Poluxen omenez. Guduan, erromatarren alde borrokan ari ziren bi gazte ikusiak izan ziren. Garaipenaren arratsalde hartan bertan, euren zaldiei Yuturna iturrian ura edaten ematen ikusi zituzten, eta erromatarrei, lortutako garaipena iragarri zieten, ondoren, desagertuz. Dioskuroekin identifikatu zituzten. Agerkunde horren tokian, Aulo Postumiok eskaini eta honen semeak K.a. 484an sagaraturiko tenplua eraiki zen.\nZenbait alditan berreraikia eta edertua izan zen, K.a. 117an, Luzio Zezilio Metelo Diademato kontsulak, podioa, K.a. 73an altxatuz, Gaio Verresek, Siziliako gobernariak, baita Augustoren garaian ere, K.a. 14an gertatutako sute baten ondoren, 6an amaituz.\nTenplua peripteroa zen (zutabedun arkupeak cellaren kanpoaldeko perimetroan), oktastiloa (zortzi zutabe aurrealdean), eta korintiar ordenako hamaika zutabe albo nagusietan. Podioa, 50 metro luze eta 30 zabal da, eta 7 metroko altuera zuen, harri-hormaz eraikia, eta, jatorrian, tobaz estalia, ondoren, kendua eta beste eraikin batzuetan berrerabilia izan zena. Zutabeetako hiru, egundaino mantendu dira. Aurrean harmailadiren bat ote zuen eztabaidatzen da, hala agertzen da Septimio Severoren garaiko Forma Urbisean, baina ez da hondarrik aurkitu indusketetan. Hipotesi baten arabera, \"Tria rostra\" Foroan zegoen hizlari tribunetako bat kokatzeko kendu behar izan ziren.\nDioskuroei eskeinia zen arren, modu herrikoiagoan, \"Kastorren Tenplua\" bezala ezagutzen zen. Zenbait alditan, senatuaren biltzar gune izan zen."}
{"id": "83137", "revid": "512", "url": "https://eu.wikipedia.org/wiki?curid=83137", "title": "Tod", "text": "Tod, Antzinako Egiptoko hiri bat izan zen, Luxorretik 20 kilometro hegoaldera eta Hermontisen parean zegoena. Antzinako egiptoeraz, Dyerty deitzen zen, greziarrek, Tuphion izena eman zioten, erromatarrek Tufium edo Tuphium, eta, azkenik, arabieraz, Tod deitua izan zen.\nHiri honetan, Montu belatz jainkoa gurtzen zen, Horusen forma gerlaria zena. Bere lurreko izaera, Bukhis zezena zen (egiptoeraz Bakh), eta, bere gurtza toki nagusia Hermontis izan zen.\nToden, Bisson de la Roque arkeologoak, \"L'institute fran\u00e7ais d'arch\u00e9ologie orientale (IFAO)\"ko partaidea zenak, 1936an, Monturen tenpluaren indusketan (1934an aurkitua, hasiera batean, V. dinastiaren amaieran eta Inperio Ertaina amaitu ondoren eraikia) \"Todeko Altxorra\" delakoa aurkitu zuen, gaur egun, Louvreko Museoa eta Kairoko Egiptoar Museoaren artean banatua. Altxorra, landutako objektuetan, lapislazulian, zilindroak, zilarrezko kate eta beste batzuetan zetzan (Osirisen brontzezko estatua bat barne), ziuraski, atzerritarren emandako zergaordaina zena. Indusketak, 1913an hasi ziren, eta ez ziren 1991 arte amaitu, azkenik, Nag al-Madamud, Karnak, Hermontis eta Tod, Montu jainkoaren gurtza toki nagusiak zirela ezarria geratuz.\nTenplua, hasieran Mentuhotep I.ak eraikia, ptolomeotarrek berriztatu zuten, bereziki Ptolomeo VII.a eta Ptolomeo XII.ak, hauei, apainduraren zati bat, bere zaharberritzea eta sarrera berri bat ematen zaizkielarik. Badaude, baita ere, Antonino Piori ematen zaizkion zatiren batzuk ere. Ptolomeotar tenplutik gertu, erromatar kiosko txiki bat dago."}
{"id": "83139", "revid": "90204", "url": "https://eu.wikipedia.org/wiki?curid=83139", "title": "Shattuara I.a", "text": "Shattuara I.a, Mitanniko azken erregeetako bat izan zen. Bere erregealdia, K.a. XIV. mendearen amaiera eta K.a. XIII. mendearen hasiera artean hedatu zen, K.a. 1320tik K.a. 1300 arte.\nBere titulu ofiziala, Khanigalbateko erregea zen, garai hartan, Asiriaren babespean erori zen antzinako Mitanniko erresumaren zatia deitzen zen bezala. Adad-nirari I.aren basailua zen, honen aurka matxinatu zelarik, inskripzio baten arabera, harrapatua, eta, harritzekoa bada ere, barkatua izan zelarik, bere leialtasun zina berriztatu ahal izan zuelarik."}
{"id": "83141", "revid": "9391828", "url": "https://eu.wikipedia.org/wiki?curid=83141", "title": "Noruz", "text": "Noruz edo Naw-R\u00faz ( , ) urte berri tradizionala da Iran, Azerbaijan, Uzbekistan, Tajikistan, Turkmenistan, Pakistan, Indiako tokiren batzuetan eta kurduen artean. Turkian eta Asia Erdialdeko herrialderen batzuetan ere ospatzen da. Mundu osoko bah\u00e1'\u00edek ere egun horretan ospatzen dute urtearen hasiera.\nNoruz, Udaberriaren lehen eguneko jaialdia eta irandar urtearen hasiera da. Elkarteren batzuk, martxoak 21ean ospatzen dute, eta, beste batzuk, udaberriko ekinokzioan, martxoak 20, 21 edo 22an izan daitekeena.\nNoruz hitza \"nava\" = berria eta r\u0259za\u014bh = eguna/eguneko argia avesteratik dator; \"egun berria\" esangurarekin, eta esangura berbera mantentzen du egungo persieran (\"nou\" = berria eta \"rouz\" = eguna).\nOhiko aldaerak.\nNoruz, gutxienez 3.000 urtez ospatu da, eta gogor errotuta dago zoroastrismoko erritu eta tradizioetan. Gaur egun, Noruz jaialdia, Persiar Inperioaren barnean egon ziren edo honen eragina jasan zuten herrialde askotan ospatzen da: Iran, Kurdistan, Irak, Afganistan, Ekialde Ertainaren zati batzuk eta Tajikistan, Uzbekistan, Azerbaijan, Turkmenistan, Kazakhstan eta Kirgizistan antzinako sobietar errepublikak. Zoroastroar parsiek eta Indian bizi diren irandarrek ere ospatzen dute, eta jai eguna da Turkian, non \"Nevruz\" edo Bayram turkieraz deitzen den eta \"Newroz\" kurdueraz.\nHerrialde askotan, erabiltzen den agurra \"Ayd-e Norouz Mubarak\" da (Mubarak = zorionak), persieraz. Turkian, agurra, \"Bayraminiz Mubarek/ktulu olsun\" (turkieraz) eta \"Cejna wa p\u00eeroz be\" (kurdueraz) da.\nZoroastroar egutegiaren Fasli aldaeraren jarraitzaileentzat, Noruz, euren urteko lehen eguna da. Zoroastroar egutegiaren beste aldaera batzuk, Noruz bi aldiz ospatzen dute, bata \"Jamshedi Noruz\" bezala, martxoak 21ean, udaberriaren hasiera bezala, eta bigarren Noruz bat uztail edo abuztuan.\nBah\u00e1'\u00ed Fedearen jarraitzaileek, Iranen sortutako erlijio bat, Bah\u00e1'\u00ed egutegiari jarraituta, naw-r\u00faz egunean ospatzen dute urte berria, Hemeretzi Egunen Baraualdiaren ostean. Persiar bahaiek, berarekin lotutako ohitura asko dituzte; baina, beste toki batzuetako bah\u00e1'\u00edek tokiko ohituren arabera ospatzen dute jai eguna. Amerikar bah\u00e1'\u00ed elkarteek, adibidez, laudoriorik gabeko bazkari bat izaten dute, beren idazteunetako irakurketa eta otoitzekin batera. Euskal Herriko bah\u00e1'\u00edek bilera handiak egiten dituzte naw r\u00faz ondoko igandean, otoitzak, arte saioak, haurrentzako jolasak eta janaria partekatuta. Naw Ruz, bah\u00e1'\u00ed idazteunen arabera, udaberriko ekinokzioan hasten da, eta hala ospatzen dute mundu osoko bah\u00e1'\u00edek 2015etik aurrera; ordura arte beti martxoaren 21ean ospatzen zuten. Egun horretan, ahal izanez gero, ez dute lan egiten, eta haurrak ez dira eskolara joaten."}
{"id": "83142", "revid": "512", "url": "https://eu.wikipedia.org/wiki?curid=83142", "title": "Parsi", "text": "Parsiak zoroastroar erlijioko elkarte etniko bateko partaideak dira, India mendebaldean bizi direnak, bereziki Mumbain. VIII. mendean, jazarpen erlijiosotik ihesi, Indiara joan ziren pertsiarren ondorengoak dira.\n2001eko indiar erroldaren arabera, urte horretan, Indian, 69.901 parsi bizi ziren. Pakistanen 5.000 inguru dira. Munduan dauden parsiak, 100.000 inguruan estimatzen da.\nBitxikeriak.\nEuren hildakoak, Isiltasunaren Dorreetan uzteko hil erritua zuten, putreek jan zitzaten.\nBibliografia.\nKulke, Eckehard: \"The Parsees in India: a minority as agent of social change.\" M\u00fcnchen: Weltforum-Verlag (= Studien zur Entwicklung und Politik 3), -0"}
{"id": "83146", "revid": "336", "url": "https://eu.wikipedia.org/wiki?curid=83146", "title": "Moral", "text": "Morala gizarte bateko pertsonek banakako eta gizarteko jokabideak baloratzeko iritzi eta arauen multzoa da. Zuzen eta oker, ongi eta gaizki dauden giza ekintzei buruzko jarrera da. Adibidez, \"\"gezurra esatea ez da zuzena\" edo \"ongi dago apala izatea\"\" bezalako iritziek osatzen dute gizarte bateko morala.\nMorala eta etika bereiztu behar dira, biak loturik badaude ere. Teoriak eta praktikak elkarri osatzen dioten bezala, moralak eta etikak gauza berdina egiten dute, etika teorikoa baita eta morala berriz praktikoa. Moralak gizarte batean ongi eta gaizki dauden jokabideak zehazten ditu, baina irizpide horien zergaiti eta arrazoiei buruz hausnartu gabe. Etikak ordea morala, ongi eta gaizki dagoena, nola eta zergatik izan beharko litzatekeen aztertzen du (etika normatiboa eta meta-etika).\nGizakien ekintza guztiak ez dira moralak. Gizakien ekintzak moralaren ikuspuntutik ontzat edo txartzat hartzeko, hiru baldintza bete behar dituzte:\nBeraz, gizakien ekintzak inkontzienteki, nahi barik edo behartuta egiten badira ezin dira epaitu moralaren ikuspuntutik.\nEtimologia.\nMorala hitza latineko \"moralis\" hitzetik dator. \"Moralis\"en jatorria \"mos\" hitza da, eta \"ohitura\" du esan nahi. \"Moralis\" hitza aplikatzen da ekintzak zuzendu behar dituzten arau zehatzei.\nMoralaren eboluzioa.\nMoralaren eboluzioaren kontzeptua giza portaera moralaren agerpenari dagokio, giza eboluzioan zehar. Morala jokabide zuzen eta okerrari buruzko ideia-sistema gisa defini daiteke. Eguneroko bizitzan, moraltasuna giza portaerarekin lotzen da, animaliarekin baino gehiago. Biologia ebolutiboaren eremu azaleratu berriek, eta bereziki psikologia ebolutiboak, argudiatu dute, giza portaera sozialen konplexutasuna gorabehera, giza moraltasunaren aitzindariak beste animalia sozial askoren portaeretan jarrai daitezkeela. Giza portaeraren azalpen soziobiologikoak eztabaidagarriak dira oraindik. Gizarte zientzialariek tradizionalki uste izan dute moraltasuna eraikuntza bat dela eta, beraz, kulturalki erlatiboa, nahiz eta beste batzuek, Sam Harrisek kasu, moraltasunaren zientzia objektibo bat existitzen dela dioten."}
{"id": "83147", "revid": "90204", "url": "https://eu.wikipedia.org/wiki?curid=83147", "title": "Zubin Mehta", "text": "Zubin Mehta (, ahoskatua; Mumbai, 1936ko apirilaren 29a) orkestra zuzendari indiar bat da.\nBiografia.\nMumbain jaio zen 1936ko apirilak 29an, familia aristokrata zoroastroar parsi batean, Mehli eta Tehmina Mehtaren semea. Bere aita, Mehli Mehta, biolinjole eta Mumbaiko Orkestra Sinfonikoaren zuzendari sortzailea izan zen. Zubin, St Mary's High Schooleko ikaslea da, Mazagoan, Mumbai. Hasiera batean, medikuntza ikastea zen bere asmoa, baina, azkenik, musika ikasle bihurtu zen Vienan hamazortzi urterekin, irakasle bezala, Hans Swarowski handia izan zuelarik. (Akademia hartan, garai berean, Claudio Abbado eta Daniel Barenboim zuzendari eta pianista ere bazeuden).\n1958an estreinatu zen Vienan zuzendari bezala. Urte horretan bertan, Musika Zuzendaritzako Nazioarteko Lehiaketa irabazi zuen Liverpoolen, eta Liverpooleko Errege Orkestra Filarmonikoko zuzendari laguntzaile izendatua izan zen.\nZubin Mehtak, laster lortu zuen zuzendari nagusi izatea, 1960an Montrealeko Orkestra Sinfonikoko musika zuzendari izendatua izan zenean, 1967 arte mantendu zuen postua. Jarraian, honako kargu hauek izan zituen: Los Angeleseko Orkestra Filarmonikoko musika zuzendaria (1962-1978), New Yorkeko Orkestra Filarmonikokoa (1978-1991), postu horretan gehien iraun zuena izan zelarik. Israelgo Orkestra Filarmonikoak, 1969an, Zubin Mehta, musika aholkulari izendatu zuen, 1977an musika zuzendari, eta, 1981ean, biziarteko zuzendari. Gainera, 1998tik, Municheko Bavariako Estatu Operako musika zuzendari ere izan da. Municheko Orkestra Filarmonikoak, Ohorezko Zuzendari izendatu zuen.\nBere jatorrizko herrialdea zen Indiatik eta bere sorterria zen Mumbaitik birak egin zituen,1984an New Yorkeko Orkestra Filarmonikoarekin, eta berriz, 1994ko azaroa eta abenduan, Israelgo Orkestra Filarmonikoarekin, Itzhak Perlman eta Gil Shaham bakarlariekin. 1990ean, Maggio Musicale Fiorentinoko orkestra eta Erromako Operako Antzokiko orkestra zuzendu zituen, Hiru Tenoreen lehen kontzertuan. 1994an berriz egin zuen, oraingoan Los Angeleseko Dodger Stadiumean. 1994ko ekainean, Mehtak, Mozarten azken lana izan zen Requiema interpretatu zuen, Sarajevoko Orkestra Sinfonikoko partaideekin batera, Sarajevoko Liburutegi Nazionalaren hondakinetan, gatazka armatuaren biktimen eta Jugoslaviar Gerretan hildako milaka pertsonen omenezko kontzertu batean.\n1999ko abuztuak 29an, Gustav Mahlerren 2. Sinfonia, Berpizkundea izenekoa zuzendu zuen, Buchenwaldeko kontzentrazio zelaiaren inguruan, Weimar hiri alemaniarrean. Kontzertua, Bavariako Irratiko Orkestra Sinfonikoak eta Israelgo Orkestra Filarmonikoak eskaini zuten, bata bestearen ondoan jarriz.\n1997 eta 1998 Zhang Yimou zinema zuzendari txinatarrarekin elkarlanean aritu zen Pucciniren Turandot operako ekoizpen batean, Florentzian eta ondoren Pekinen egin zena, non antzeztua izan zen, Hiri Debekatuan, 300 estra baino gehiago eta 300 soldadu erabiliz, zortzi antzezpen historikotarako. Ekoizpen honen egitea, \"The Turandot Project\" izeneko dokumental batean kontatua izan zen, non Zubin Mehtak egiten duen narrazioa.\nMehta, bereziki ospetsua da, erromantizismo ondorengo arlo sinfonikoko bere antzezpenengatik, bereziki, Anton Bruckner, Gustav Mahler eta Richard Strauss bezalako konposatzaileena. Egin du, baita ere \"Sitarrarentzako 2. kontzertua\"ren grabazio bat, Ravi Shankar instrumentari indiarrarena, beronekin eta Londresko Orkestra Filarmonikoarekin. Bere zuzendaritza, ospe handikoa da distiratsua eta agertokian indartsua delako.\n2000n, bere anaia Zarin Mehta, New Yorkeko Orkestra Filarmonikoko zuzendari exekutibo izendatua izan zen. 2001ean, Indiako Gobernuak, Padma Vibhushanarekin ohoratu zuen, Indiako bigarren sari zibilik garrantzitsuena.\n2005eko uztaila eta abuztua artean, Mumbai bisitatu zuen, eta Mehli Mehta Musika Fundazioak antolatutako programa bat ere gainbegiratu zuen.\n2005eko abenduak 26an, 2004ko Indiako ozeanoko lurrikararen lehen urteurrena zela eta, Zubin Mehtak, Bavariako Estatu Orkestrarekin batera, lehen aldiz Madrasen (gaur egun Chennai) jo zuten, mundu osoan ospetsua den Madraseko Musika Akademian. Tsunamiaren omenezko kontzertu berezi hau, Madraseko alemaniar kontsulatuak antolatu zuen, Bhavan/Goethe Max Mueller Institutuarekin batera. Taldeak, banan-banan aukeratutako gonbidatuz betetako auditorio batean jo zuen. 3.000 pertsona inguru joan ziren, horien artean, Amartya Sen (Ekonomiako Nobel Sariduna) eta Tamil Naduko gobernaria zen Surjit Singh Barnala bezalako pertsona garrantzitsuak. Delhin ere jo zuten abenduak 28an, Indira Gandhi Estadioan. 2006 izan zen Bavariako Estatu Orkestrarekin bere azken urtea.\n2006ko irailean, Kennedy Centerrak, Zubin Mehta maisua, urteko Kennedy Center Honors saria jaso zuenetako bat bezala iragarri zuen, 2006ko abenduaren 2an eman zirenak.\nMehta, Nancy Kovackekin ezkonduta dago, zine eta telebistako aktore bat. Bere bizitza, Terry Sandersen \"Portrait of Zubin Mehta\" eta \"\" izenburua duen Martin Bookspan eta Ross Yockeyren liburu batean dokumentatua izan da.\n2005etik, Sofia Erregina Arte Jauregiko zuzendari nagusia da (Lorin Maazelekin batera), Valentziako Arte eta Zientzien Hirian.\n2008ko maiatzak 24an, Honoris Causa Doktore izendatu zuen Valentziako Unibertsitate Politeknikoak."}
{"id": "83148", "revid": "1712", "url": "https://eu.wikipedia.org/wiki?curid=83148", "title": "Morala", "text": ""}
{"id": "83149", "revid": "201", "url": "https://eu.wikipedia.org/wiki?curid=83149", "title": "Harry Potter and the Deathly Hallows", "text": ""}
{"id": "83150", "revid": "105290", "url": "https://eu.wikipedia.org/wiki?curid=83150", "title": "Sofia Erregina Arte Jauregia", "text": "Sofia Erregina Arte Jauregia (katalanez Palau de les Arts Reina Sofia) Valentziako opera antzokia eta Valentziako Erkidegoko Orkestra Sinfonikoaren egoitza, Valentziako Arte eta Zientzien Hiria deituriko multzo artistiko eta kulturaleko eraikinetako bat da. Bolumetria eta egiturari dagokionez eraikin nabarmengarria da, Santiago Calatrava arkitekto valentziarrak egina, Tenerifeko Auditorioa eredu bezala hartuta, hau ere berak eginikoa, urte batzuk lehenago.\nEraikin nagusia, asmo bikoitz batekin eraiki zen: auditorio bat eraiki, eta, eraikin honetaz, Valentziarentzako izaera monumentaleko paisaia ikur bihurtzea. 2005eko urriak 9an inauguratu zen, eta, nagusiki, dantza, antzerkia eta opera antzezteko erabiltzen da.\nMusika Jauregiaren izena Sofia Espainiako erreginaren omenez du.\nEzaugarriak.\nLau gela nagusi ditu:\nKanpo estekak.\nWebgune ofiziala"}
{"id": "83151", "revid": "119347", "url": "https://eu.wikipedia.org/wiki?curid=83151", "title": "Marguerite Yourcenar", "text": "Marguerite Yourcenar (Brusela, Belgika, 1903ko ekainaren 8a - Mount Desert Island, Ameriketako Estatu Batuak, 1987ko abenduaren 17a) belgikar eleberrigile, olerkari, itzultzaile eta antzerkigilea izan zen. Bere jaiotze izena Marguerite Cleenewerck de Crayencour zen, baina 1947an bere goitizena (Marguerite Yourcenar) legeztatu eta bere izentzat hartu zuen. 1980an Frantses Akademiako kide izendatu zuten.\nBiografia.\nHaurtzaroa.\nMarguerite Antoinette Jeanne Marie Ghislaine Cleenewerck de Crayencour \u00a0Bruselan jaio zen, 1903an. Aita, Michel Cleenewerk de Crayencour, Frantziar Flrandriakoa zen eta ama, Fernande de Cartier de Marchienne, berriz Belgikako nobleziako familia batekoa. Ama erditze haren ondorioz hil zen Marguerite jaio eta \u00a0hamaika egunetara.\nMarguerite aitaren aldeko amonarekin, No\u00e9mi Dufresne, eta aitarekin hazi zen. Neguak Lillen pasatzen zituen eta udak berriz, Lehen Mundu Gerrararte, familiak Mont Noir-en (Saint-Jans-Cappel) zuen jauregian.\nIbilbide literarioa.\n1921ean olerki bilduma bat argitaratu zuen, \"Le Jardin des chim\u00e8res,\" Marguerite Yourcenar ezizenez. Benetako abizenaren agrama den Yourcenar erabili izan zuen izen literariotzat.\nBidaia ugari egin zituen Marguerite Yourcenar-ek Europan barrena bere aitarekin\u2014Ingalaterra, Suitza, Italia, Grezia\u2014. Azken horretan bereziki, Grezian, aurkitu zuen antzinako zibilizazio eta hizkuntzetarako \u00a0zaletasuna asetzeko iturburua.\n1929an, aita hil zitzaion urte berean, lehen eleberria argitaratu zuen, \"Alexis edo Alferrikako guduari buruzkoa.\"\nBidaiatzeaz batera, etengabe jarraitu zuen idazten \u2014saiakerak \"(Pindare,\" 1932), eleberriak \"(Denier du r\u00eave,\" 1934), olerkiak \"(Feux,\" 1936), eta itzulpenak (Virginia Woolf-en \"Les Vagues,\" 1937)\u2014.\n1939an Europan gerra hasteko zorian \u00a0Estatu Batuetara aldatu zen, bi urte lehenago Parisen ezagutu zuen Grace Fricken albora. Bertako unibertsitateetan irakasle aritu zen, eta behin-betiko bizilekua ere bertan hautatu zuen.1947an lortu zuen amerikar herritartasuna. 1942az geroztik ezagutzen zuten Maine estatuko Mount Desert irlan jarri ziren bizitzen 1950an eta bertan bizi izan ziren elkarrekin 1979an Grace Frick bularreko minbizi baten ondorioz hil zen arte.\nLIteratura konparatuko irakasle izateaz gain Henry James, Yukio Mishima eta eta Virginia Woolf idazleen lanak ere itzuli zituen.\n1971an Belgikako Frantses Hizkuntza eta Literaturaren Errege-Akademiako kide izendatu zuten, eta 1980an Frantses Akademiakoa, erakunde honek onartutako lehen emakumea izen zen.\nBi obra nagusik eman zioten osperik handiena, 1951an argitaratutako \"Hadrianoren Oroitzapenak\" eleberriak eta \"L'Oeuvre au noir\" (1968), F\u00e9mina sariaren irabazleak. \"Hadrianoren oroitzapenak\" eleberria idazteko hamar urte behar izan zituen, baina kritikaren gorespena eta mundu mailako arrakasta lortu zituen.\nMount Desert irlan (Maine, Ameriketako Estatu Batuak) \u00a0zendu zen 1987an, Petite Plaisance izeneko bere etxean. Gaur egun bere etxea izandakoa idazlearen bizitza eta obraren inguruko museo bilakatu da."}
{"id": "83152", "revid": "56334", "url": "https://eu.wikipedia.org/wiki?curid=83152", "title": "Fr\u00e9d\u00e9ric Mistral", "text": "Fr\u00e9d\u00e9ric Mistral (Maillane, Rodanoren Ahoak, 1830eko irailaren 8a \u2014 \"ibidem\", 1914ko martxoaren 25a) poeta frantziarra izan zen, okzitanierazko kulturaren pizkundean ikur nagusietakoa izan zena. 1904an Literaturako Nobel Saria eskuratu zuen Jos\u00e9 Echegaray idazlearekin batera. Haren omenez, Lucila Godoy Alcayaga poeta txiletarrak bere abizena hartu zuen ezizentzat, Gabriela Mistral alegia.\nHaurtzaroa nekazari giroan eman ondoren Avignonera joan zen bizitzera, eta bertan Roumanilleren ikasle izan zen. Zuzenbidea ikasi zuen Aix-en-Provencen; zuzenean parte hartu zuen okzitanierazko literaturaren berpizkundearen aldeko higikundean, eta \"F\u00e9librige\" eskola sortu zuen 1854an. Mistralek berak itzuli zituen bere lan gehienak frantsesera. Haren literaturgintzaren oinarriak folklorea, ohiturak eta bere jaioterriko paisaia dira. Okzitanieraz idatzitako poesiaren berritzailerik garrantzizkoenetakoa izan zen. Mistralenak dira: \"Mireille \"(1859, \"Mireio,\" Orixek euskaratua), \"Calendau\" (1867),\" Nerto \"(1884), \"Lou Pou\u00e8mo dou Rose \"(1897, \"Larrosaren poema\"), \"Lis Oulivados \"(1912). \u00a0v\u00a0 1905ean, Literaturako Nobel saria irabazi zuen, Jos\u00e9 Echegaray-rekin batera."}
{"id": "83154", "revid": "237", "url": "https://eu.wikipedia.org/wiki?curid=83154", "title": "Jose Maria Sanchez Carrion", "text": ""}
{"id": "83155", "revid": "56334", "url": "https://eu.wikipedia.org/wiki?curid=83155", "title": "Jos\u00e9 Echegaray", "text": "Jos\u00e9 Echegaray y Eizaguirre (Madril, Espainia, 1832ko apirilaren 19a - Madril, Espainia, 1916ko irailaren 14a) ingeniari, matematikari, antzerkigile eta idazle espainiarra izan zen.\nArbaso euskaldunak zituen: Aita aragoiarra zuen bitartean, ama Manuela Melitona Eizagirre Txabea jaiotzez gipuzkoarra eta zehazki azkoitiarra zen.\nMurtzian igaro zituen haurtzaroko urteak, eta ondoren Madrilera itzuli zen ikastera.\n1904an Literaturako Nobel Saria jaso zuen Fr\u00e9d\u00e9ric Mistral idazlearekin batera.\nLanak.\nLiteratura.\nLiteraturan eginiko bere lanik aipagarrienak.\nZientzia.\nZientzialaria eta irakaslea zenez, hainbat tesi eta entsegu kaleratu zituen. Horien artean aipagarrienak, hauek dira:"}
{"id": "83156", "revid": "913710", "url": "https://eu.wikipedia.org/wiki?curid=83156", "title": "Jos\u00e9 Echegaray y Eizaguirre", "text": ""}
{"id": "83157", "revid": "913711", "url": "https://eu.wikipedia.org/wiki?curid=83157", "title": "Jose Echegaray", "text": ""}
{"id": "83158", "revid": "512", "url": "https://eu.wikipedia.org/wiki?curid=83158", "title": "Zoel Garc\u00eda de Galdeano", "text": "Zoel Garc\u00eda de Galdeano (Iru\u00f1ea, Nafarroa, 1846ko uztailaren 5a - Zaragoza, Espainia, 1924ko martxoaren 28a) euskal herritar matematikaria zen.\nBiografia.\nLur-neurtzaile peritua, goi-irakaslea, Filosofia eta Letretan lizentziaduna eta Zientzia Zehatzetan lizentziaduna izan zen, bata bestearen segidan. Zientzia Zehatzen lizentziatura Zaragozako Zientzia Fakultate Librean eskuratu zuen 1871an. Hurrengo kurtsoan kalkulu infinitesimal irakasle bezala sartu zen eta doktoratu zen. 1872an, beste irakasle batzuekin batera, Kalagorriko Ikastetxe Librea sortu zuen. Ciudad Realgo, Almeriako eta Toledoko Bigarren Hezkuntzako Ikastetxeetan Matematikako katedradun izan ondoren, 1889an Zaragozako Unibertsitateko Zientzia Fakultateko geometria analitikoaren katedra eskuratu zuen. \"El Progreso Matem\u00e1tico\" Espainiako lehen matematika-aldizkaria sortu zuen 1891. urtean. 1896tik bere erretirora arte, 1918ra arte, kalkulu infinitesimalaren katedra bete zuen. 1918an Zaragozako Unibertsitateko Zientzia Fakultateko Ohorezko Katedradun egin zuten. Zaragozako Zientzien Errege Akademiako lehenengo lehendakaria izan zen, postu hori 1916tik 1922ra betez. Zaragozan hil zen 1924an."}
{"id": "83159", "revid": "913722", "url": "https://eu.wikipedia.org/wiki?curid=83159", "title": "Zoel Garcia de Galdeano", "text": ""}
{"id": "83161", "revid": "237", "url": "https://eu.wikipedia.org/wiki?curid=83161", "title": "Baixo Alentejo (azpieskualdea)", "text": ""}
{"id": "83162", "revid": "237", "url": "https://eu.wikipedia.org/wiki?curid=83162", "title": "Alto Alentejo (azpieskualdea)", "text": ""}
{"id": "83163", "revid": "237", "url": "https://eu.wikipedia.org/wiki?curid=83163", "title": "Antwerp", "text": ""}
{"id": "83164", "revid": "237", "url": "https://eu.wikipedia.org/wiki?curid=83164", "title": "Aosta Ibarra", "text": ""}
{"id": "83165", "revid": "512", "url": "https://eu.wikipedia.org/wiki?curid=83165", "title": "Rebeka Ubera", "text": "Rebeka Ubera Aranzeta (Elgeta, Gipuzkoa, 1972ko urtarrilaren 19a) EH Bildu alderdiko euskal herritar politikari bat da.\nIbilbidea.\nIrakasle ikasketetan lizentziaduna da, Heziketa Fisikoan eta Haur Hezkuntzan hain zuzen.\nAralar alderdiko kide izan zen bere sorreratik.\n2007ko udal eta aldundien hauteskundeetan Ezker Batua Berdeak-Aralar koalizioarekin aurkeztu zen. Ondorioz, Elgetako udaleko zinegotzia izan zen eta 2007ko ekainaren 22tik Gipuzkoako Batzar Nagusietako batzarkidea izan zen. Gainera, 2011ko ekainaren 13tik foru parlamentu horretako idazkari ere izan zen.\n2014ko azaroaren 15etik Aralargo idazkari nagusi izendatu zuten, Patxi Zabaleta ordezkatuta. Aralar alderdi bezala 2017an disolbatu arte kargua mantendu zuen.\n2016tik Eusko Legebiltzarreko parlamentaria da EH Bildu alderditik."}
{"id": "83166", "revid": "1545", "url": "https://eu.wikipedia.org/wiki?curid=83166", "title": "Kareem Abdul-Jabbar", "text": "Kareem Abdul-Jabbar, jaiotzez, Ferdinand Lewis Alcindor (Harlem, New York, 1947ko apirilaren 16a-) saskibaloi jokalari estatubatuarra izan zen, gaur egun erretiratua, NBAko onenen artean txoko bat duena. 1969tik 1989ra bitartean, Milwaukee Bucks eta Los Angeles Lakers taldeetan ibilitakoa da. Lew Alcindor deitzen zioten eta, 1971n, Malcolm Xen autobiografia irakurri eta gero, musulman bihurtu eta izena aldatu zuen.\nEzaguna egin zen oso bere \"Sky Hook\" edo \"zeruko gako\" saskiraketengatik, geraezinak baitziren. Bi jokalarik bakarrik geratu ahal izan zuten jokaldi hori behin bakarrik: Hakeem Olajuwonek eta Wilt Chamberlainek.\nAbdul-Jabbarrek 42 urterekin utzi zuen saskibaloia, NBAren historiako puntugilerik eta txapelgilerik handiena zela. All-Star Game gehienak jokatu dituen jokalaria ere da. Inork baino arrakasta gehiago izan du lehian: urteko hasiberri eta NBAko txapeldun 6 alditan Bucks eta Lakersekin, bi aldiz NBAko finaletan MVP, 19 aldiz All-Star eta bi aldiz ligako puntugilerik handiena... Kanporaketetako 8 errekor eta All-Starreko 7 ere baditu.\nPistan arrakasta handia izan bazuen ere, ez zuen bere karreraren amaierara arte afizioaren estimua lortu. Gizon gordea izan zen, prentsarekin harremanik ez zuena eduki nahi. 1988-89 ko denboraldian, azkena izango zuenean, ligako kantxa orok egin zion Abdul-Jabbarri omenaldia.\nBiografia.\nFerdinand Lewis Alcindor Jr. New Yorken jaio zen, Bigarren Mundu Gerra amaitu eta bi urte geroago. Aita zorrotza izan zuen, Ferdinand, eta ama, berriz, Cora, erabateko babeslea. Bikotearen seme bakarra izan zen; bestalde, jaio zenean, ia 6 kiloko pisua zuen eta 57\u00a0cm luze zen; 9 urterekin, 1,75 metro luze zen eta eta 14 urterekin, 2,03 metrora iritsi zen.\nHeziketa katolikoa izan zuen eta berehala izan zituen lehen lorpenak institutuan. Harlemgo gelan, mutikorik luzeena zen: hiru txapelketa eskuratu zituen, 71 garaipen jarraian, 2.067 puntu eta 2.002 errebote (New Yorkeko errekorra azken bi horietan). UCLAn sartu zen eta John Woodenen Bruinsekin jokatu zuen.\nEskoletako sailkapen guztiak hautsi zituen. NCAAko arauek ez zioten lehen urtean ekipo unibertsitario batean jokatzen uzten, baina 1967 eta 1969 urteetako jokalari aukeratu zuten \"The Sporting News\", \"United Press International\" eta \"Associated Press\" aldizkariek.\n1969an, Naismith College Player of the Year irabazi zuen lehena izan zen. Alcindor buru, Wooden eta UCLAk hiru titulu nazionalak lortu zituzten. Eragin handiko gizona, 1967tik aurrera, mateak debekatu zituzten unibertsitateko saskibaloian. UCLAn Historian graduatu zen eta, garai hartan izan zuen kornea lesio baten ondorioz, betaurreko bereziak eraman behar izan zituen betirako. Hiru denboralditan zehar, 26,4 puntu, 15,5 errebote eta % 64ko tiroen ehunekoa lortu zituen.\nProfesionala.\nMilwaukee Bucks.\n1969an, Milwaukee Bucks bere bigarren denboraldian zebilen, Alcindor NBAko DRAFT aukeratu zutenean. Pibot berri batentzako garaia iritsi zen. Bill Russellek Boston Celtics taldea utzi berria zuen eta Wilt Chamberlain, ona bazen ere, 35 urtera hurbiltzen ari zen. Harlem Globetrotters taldeak milioi bat dolarreko kontratua eskaini zion, baina berak uko egin eta Bucksengana joan zen. 1969-70 denboraldian, Alcindorrekin, Bucks bigarren egin zuen Ekialdean. Alcindor bera izarra izan zen liga hartan eta bigarren egin zuen berak ere puntuetan (28,8) eta hirugarren erreboteetan (14,5). Lasai asko irabazi zuen Urteko hasiberriaren aria ere.\nDenboraldiaren ondorenean, Bucksek zuzen-zuzen abiatu ziren garaipenera eta 66 aldiz gailendu ziren 1970-71n. Alcindorrek denboraldiko MVPa irabazi zuen eta puntu gehien sartu zituena izan zen (31,7). Erreboteetan, berriz, laugarren egin zuen (16). Milwaukeek 12-2 egin zuen kanporaketetan eta Baltimore Bullets ere garaitu zuen. Alcindor MVP izan zen hor ere.\n1971-1972ko denboraldia baino lehen, Alcindor Katolizismotik Islamera pasatu zen eta Kareem Abdul-Jabbar ('Zerbitzari leial eta indartsu') izena hartu zuen. Islameko nazioaren liderretako bat zen Khalifah Hamaas Abdul Khaalisek bihurtu zuen Islamera. \"Giant Steps\" autobiografian kontatzen du prozesu osoa.\nUrte onak zituen Milwaukeen. 1971-72an ere puntu gehienak egin zituen berak (34,8) eta NBAko MVP izan zen. Bucks taldeak berriro lortu zuen lider izatea (horrela 4 alditan).\n1973-1974an, Abdul-Jabbarek bere hirugarren MVPa irabazi zuen eta 5 hoberenen artean kokatu zen 4 kategoriatan: 3.a puntuetan (27,0), 4.a erreboteetan (14,5), 2.a tapoietan (283) eta tiroen portzentaian bigarrena (.539).\n1974an, Milwaukee NBAko finaletan zen berriro, baina Boston Celticsen aurka amore eman beharrean izan zen.\n1974-75ean, azken postuan zegoen (38-44.11).\nMilwaukeen arrakasta izugarria izan bazuen ere, Abdul-Jabbar ez zegoen gustura bertan, kultura eta erlijio beretsuko jenderik ez baitzuen ondoan. Horregatik eskatu zuen traspasoa. New York Knicks edo Los Angeles Lakersera joan nahi zuen eta horrelaxe bidali zuten Lakersera 1975ean.\nLos Angeles Lakers.\n1975-1979: Chamberlain ahazten.\nWilt Chamberlain bi urte lehenago erretiratuta zegoen. Horrela uler daiteke Lakersen 30-52 hura eta 1974-75eko azken postua. Abdul-Jabbarrek ondo lagundu zuen bere lehen denboraldian eta 10 garaipen gehiago erakarri zituen Los Angelesera. 27,7 puntu, 16,9 errebote eta berriro denboraldiko MVPa lortu zituen Kareemek.\nHurrengo denboraldian, Jerry West egin zuten Lakersen entrenatzaile eta lehen postura eraman zuen taldea (53-29). Abdul-Jabbarrek (26,2 puntu, 13,3 errebote, 57,9% tiro portzentaia eta 261 tapoi egin zituen eta denboraldiko MVP egin zuten. Hala ere, Portland Trail Blazers taldeak Lakers taldea etxera bidali zuen.\nHurrengo 2 urteetan, Abdul-Jabbarrek ezin izan zuen Lakers zulotik atera. Lorpen onak izan zituen, baina, 1977-1978an, 20 partida huts egin zituen lehenengoan eskua hautsi zuelako.\n1979-1985: Magic eta Showtimea.\n1979an, Lakers taldeak Michigan State unibertsitateko Earvin \"Magic\" Johnson, 2,06 metroko basea, hartu zuen. Abdul-Jabbarrentzako beste 5 denboraldi etorriko ziren horrela. \"Showtime\" izeneko kontraeraso itzelak, Lakersak 9 titulu lortzera eraman zituen Abdul-Jabbarren azken 10 urteetan.\n1980ean Lakersekin egindako Johnsonen lehen denboraldian, 60 partida irabazi zituzten eta 16tik 4 besterik ez zituzten galdu NBAko txapeldun izateko bidean. 40 puntu egin eta Lakersak irabazten jarri ondoren, Abdul-Jabbarrek orkatila bihurritu zuen bosgarren partidan. 33 urteko pibotak ezin izango zuen seigarren partida jokatu eta 20 urteko hasiberriak hartuko zuen bere lekua. 42 puntu, 15 errebote eta 7 asistentzia egin zituen eta Lakers taldeak garaipena lortu zuen (123-107). Denboraldian, Abdul-Jabbarrek (24,8 puntu, 10,8 errebote) bere seigarren MVPa lortu zuen.\nAbdul-Jabbar 20 puntuko batezbestekoan egon zen hurrengo 6 denboraldietan. Gero jaisten joan zen, baina ia 40 urte zituenean ere 32-35 minutu jokatzeko gai izan zen. Yoga eta arte martzialak praktikatzen zituen forma fisikoari eusteko eta meditazioa egiten zuen partidaren hasieran tentsioa jaisteko. Bruce Lee bera izan zuen arte martzialetan maisu eta berarekin hartu zuen parte \"Game of Death\" filmean.\n1984ko apirilaren 5ean, Utah Jazzen aurka ari ziren Las Vegasen. Abdul-Jabbarrek Magic Johnsonen pase bat jaso zuen, itzuli eta bere \"sky-hook\"a bota zuen uztairantz. Tiroa dotore sartu zen eta Abdul-Jabbarek bere 31.420. puntua lortu zuen, Wilt Chamberlain handia gaindituz.\n1979-80 eta 1988-89 artean, Lakers taldea 10etik 8 alditan iritsi zen NBAko finaletara. Bost titulu irabazi zituzten, Boston eta Philadelphiari bina alditan eta behin Detroit Pistonsi. 38 urterekin, askok uste zuten pibot zaharra bukatuta zegoela, lehen partidan ez baitzuen 12 puntu eta 3 errebote besterik lortu. Celtics taldeak erabat garaitu zuen Lakers (148-114): \"Memorial Dayko sarraskia\" deitu zitzaion hari.\nHurrengo egunetan, Abdul-Jabbarek orduak eman zituen partidaren bideoa ikusten eta entrenamendu luzeetan parte hartzen. Pat Riley entrenatzailearen ahaleginak atsedena hartzeko aholkuak alferrikakoak izan ziren.\nBigarren partidan, Abdul-Jabbarek 30 puntu, 17 errebote, 8 asistentzia eta 3 tapoi egin zituen, Lakersen garaipenean lagunduz (109-102). 6 partidetatik 4 irabazi zituen taldeak eta 30,2 puntu, 11,3 errebote, 6,5 asistentzia eta 2 tapoi izan ziren Abdul-Jabbaren batez bestekoa. Abdul-Jabbarek errebotea hartu, botea eman eta kantxa guztia zeharkarazi zion baloiari \"sky-hook\" bat sartu arte. Final haien MVPa izan zen berriro.\nAzken urteak.\n1986-87 denboraldian, Lakers taldeak berriro irabazi zion Bostoni NBAko finaletan. Abdul-Jabbar ondo aritu zen, baina MVPa Magic Johnsonen lortu zuen.\n40 urterekin, beste bi urtez jokatu ahal izateko kontratua lortu zuen. 1988-1989 izan zen azken denboraldia eta Lakersak Pistonsen aurka egin behar izan zuten berriro. Abdul-Jabbarek bere urteko marka hoberenak egin zituen, baina, Johnson eta Byron Scott lesionatuta, Lakersek ezin izan zuten ezer asko egin.\nAbdul-Jabbaren erretiroak NBAko aro baten bukaera da: 38.387 puntu (24,6 partidako), 17.440 errebote (11,2 partidako), 3.189 taponi 55,9ko tiro portzentaia lortu zuen 20 urteko karreran jokatutako 1.560 partidetan.\nUrte batzuk geroago, Abdul-Jabbarek horrela esan zion Orange County Registeri:\n\"Sky hook\"a.\n\"Zerutiko gakoa\" mugimendua oso goiz ikasi zuen, 5. gradua egiten ari zenean. Aukera bakarra omen zen muturreko bat ez hartzeko.\nAbdul-Jabbarek bere altura guztia aprobetxatzen zuen, besoa erabat luzatuta, kanastari perpendikular, eta tiroa goitik behera zetorren, izugarrizko indarrez eta tapoi egiteko aukerari ekidinez. Jokalari gutxik lortu dute hori (Wilt Chamberlain edo Hakeem Olajuwon). Horrela, ehunekoa % 55,9koa zen, NBAko historian bederatzigarrena.\nUrteak geroago, bere kide Magic Johnsonek lagunaren mugimendu hura kopiatu zuen eta \"Baby Hook\" edo \"Junior Sky Hook\" izena eman zitzaion.\nNBAren ondorena.\nErretiroaren ondoren, Abdul-Jabbar entrenatzailea izan da, komentarista eta abar. Analfabetismo eta gosearen aurkako ahaleginetan egon da. 1995ean, Abdul-Jabbar aukeratu zuten Naismith Memorial Basketball Hall of Famerako.\nBazirudien Abdul-Jabbarek ez zuela entrenatzaile lanerako oztoporik izango, baina ospe txarra hartuta zuen, prentsarekin hitz egin nahi ez... Berak aitortu duen bezala, hori bide da aukera faltaren arrazoia. Los Angeles Clippers eta Seattle Supersonicsekin egin zuen lan, Michael Olowokandi eta Jerome James pibot gazteen garapenean lagunduz.\n2002an, Oklahoma Storm eraman zuen USBL lehiaketara, baina hurrengo urtean, ez zuen Columbia unibertsitateko entrenatzaile postua lortu. Knicksekin aritu zen jokalari berrien bilatzaile eta, 2005ean, Lakersera itzuli zen, Andrew Bynum pibot gaztearen garapenean laguntzeko.\n2009ko azaroaren 10ean, Abdul-Jabbarek leuzemia zuela jakinarazi zuen eta tratamendua ari zela. 2011ko otsailaren 5ean, horrela idatzi zuen Twitterren:"}
{"id": "83168", "revid": "336", "url": "https://eu.wikipedia.org/wiki?curid=83168", "title": "Elias Salaverria", "text": ""}
{"id": "83172", "revid": "1545", "url": "https://eu.wikipedia.org/wiki?curid=83172", "title": "Loita Armada Revolucionaria", "text": "Loita Armada Revolucionaria, LAR, Galiziako talde armatu independentista bat izan zen. Partido Galego do Proletariado (PGP) eta Galicia Ceibe (OLN) erakundeen ingurukotzat jotzen zen. Bere lehen ekintza armatua 1978ko uztailaren 28an egin zuen, Santiago Compostelakoan hainbat kamioi errez. Ondoren, atentatu landuagoak burutu zituzten, banketxeak lapurtuz edo Atlatikoko Autopista delakoaren aurka lehergailuak ipiniz.\n1980ko irailean hamasei lagun atxilotu zituzten LAReko kideak izatea egotzita. Horrez gain, hainbat pertsonek Portugalera egin zuten ihesi. Atxilotuek hamar egun igaro zituzten inkomunikaturik, Lege Antiterroristaren pean, eta torturak salatu zituzten. 1982an epaitu zituzten atxilotuak, azkenean bost lagun zigortuz. 1983an espetxean geratzen ziren LAReko hiru kideak kaleratu zituzten, PSOEko gobernuak presoek beraiek eskatutako indultua onartu eta gero.\n1984an taldearen disoluzio ofiziala gauzatu zen."}
{"id": "83176", "revid": "512", "url": "https://eu.wikipedia.org/wiki?curid=83176", "title": "Esteban Muruetagoiena", "text": "Esteban Muruetagoiena Scola (Ondarroa, Bizkaia, 1943ko abuztuaren 6a - Oiartzun, Gipuzkoa, 1982ko martxoaren 29a) medikua izan zen. 1982ko martxoaren 16an Guardia Zibilak atxilotu eta martxoaren 25ean libre utzi zuten. Hiru egun geroago hil zen. Tortura aztarna nabarmenak zituen gorputzean. Ofizialki bihotzekoak jota hil zen.\nBiografia.\nMedikua izan zen. Ondarroan jaio eta Oiartzungo Osasun Etxean jardun zuen lanean 1970tik 1982an hil zen arte.\nElixabete Hormazarekin ezkondu zen eta Tamara Muruetagoiena (Oiartzun, 1974) alaba izan zuten.\nLehenengo atxiloketa.\n1979an atxilotu zuten lehen aldiz. 1977an balaz zauritutako ETAko kide bat sendatzea egotzi zioten. Diligentzia horiek bertan behera utzi eta kargurik gabe libre gelditu zen.\nBigarren atxiloketa.\nGuardia Zibilak 1982ko martxoaren 16an atxilotu zuen Oiartzunen. Lege antiterrorista aplikatu zioten, eta bederatzi egun egin zituen inkomunikaturik Donostiako eta Madrilgo polizia etxeetan.\nOraindik ez dago garbi zergatik atxilotu zuten bigarren aldi hartan, baina mediku gisa polizia etxeetan atxilotuek jasaten zituzten torturak salatzeagatik atxilotu zutela uste da.\nAtxiloketaren berri ez zen jakin hura gertatu eta bi egunera arte, lagunak bere etxera joan eta dena hankaz gora aurkitu zutenean.\nMartxoaren 25ean libre utzi zuten. Kaleratu zenean txikituta zegoen, eta tortura latzak jasan zituela kontatu zuen. Handik hiru egunera hil zen, 38 urte zituela.\nTorturak.\nHasieratik, iturri ofizialek Muruetagoiena bihotzekoak jota hil zela esan zuten, baina autopsiaren txostenean torturatu egin zutela agerian geratu zen. Elektrodoek eragindako erredurak zeuzkan buruan, bularrean eta azalean; isuri bat eragin zioten ezkerreko belarrian, barrabilak puztuta zeuzkan...\nPolizia etxetik irten eta hil aurretik jasandako tratua azaldu zien etxekoei. Lehendabiziko lau egunetan ez omen zioten jatekorik eman eta denbora luzez hormigoizko kutxa txiki batean eduki zuten. Klaustrofobia eragin zion horrek eta airea hartzeko ahoa eta sudurra ateko zulotxora gerturatzen zuenean muturrean ixten ei zioten. Lurrean etzanarazi eta era guztietako mehatxuak eta irainak ere jaso zituela kontatu zuen.\nOperazio berean Bixente Ibarguren atxilotu zuten. Berak ere kolpeak eta elektrodoak jasan\nzituela salatu zuen. Atxilopean Muruetagoienaren oinaze oihuak entzun zituela esan zuen, eta ikusteko parada izan zuenean psikologikoki txikituta aurkitu zuela. Haluzinazioak zituela, eta fusilamentuak, kontzentrazio-eremuak eta antzekoak ikusten zituela esan zion, ziegako paretetan\nproiektatu zizkioten filmak balira bezala.\nMobilizazioak.\nUrtebete lehenago torturapean hildako Joxe Arregiren memoria bizirik zegoen oraindik Euskal Herrian. Greba, batzar eta mobilizazio ugari egin ziren Esteban Muruetagoienaren heriotza salatzeko: Arrasaten, Eibarren, Ordizian, Tolosan, Hernanin, Lezon, Bergaran, Zumarragan, Azkoitian, Azpeitian, Oreretan, Ondarroan, Donostian, Berangon, Arrigorriagan, Erandion, Lekeition, Gasteizen, Bilbon, Basaurin...\nOiartzungo Udaleko osoko bilkuran mozio bat onartu zen: Legedi Antiterroristaren aurka, konfiantzazko mediku eta abokatua edukitzeko eskubidea bermatzeko eta kasua behar bezala ikertzeko eskatuz.\nBi bertsio.\nKomunikabide nagusiek iturri ofizialen bertsioa zabaldu zuten: autopsia egin ziotela eta bihotzekoak jota hil zela, alegia.\nATR (Anti Torture Research) nazioarteko mediku erakundeak kasua ikertu zuen, eta Parisen emandako prentsaurreko batean adierazi zuen autopsia horrek irregulartasun ugari eta larriak zituela; eta, ondorioz, ez zela legezkoa izan, eta autopsia horretatik ateratako diagnosiak ez zuela inolako oinarririk.\n\"Egin\" egunkariak Muruetagoienak jasandako torturak salatu zituen. Guardia Zibilaren kereila bat jaso zuen, \"\u00abnoticias falsas, calumniosas y malintencionadas\u00bb\" argitaratzea leporatuta.\nOroimena.\n2007an, haren heriotzaren 25. urteurrenean hainbat ekitaldi egin zituzten Oiartzunen eta Ondarroan, Esteban Muruetagoienaren omenez.\n25. urteurreneko omenalidetan Torturaren Aurkako Taldeak Euskal Herrian oraindik torturak badirauela salatu zuen.\nEgindako ekitaldien harira, eta herriaren eskariz, osasun etxe berriari ere Esteban Muruetagoiena izena jarri zioten Oiartzunen.\n2010eko maiatzaren 8-9ko gauean, goizeko laurak inguruan ertzain batzuek Esteban Muruetagoinaren oroimenez Oiartzungo osasun etxean jarrita zegoen plaka hautsi zuten mailu batekin, eta ondoren plakaren zatiak zakarrontzi batera bota zituzten. Rodolfo Aresek, Eusko Jaurlaritzako Herrizaingoko sailburuak berak, onartu zuen bazitekeela plaka ertzain batek apurtu izana, baina bere kasa jardun zuela zehaztu zuen. Oiartzungo Udalak, bere aldetik, ertzainen jarrera salatu, eta oroigarria berriro jartzea erabaki zuen.\n2010eko azaroaren 6an berriro jarri zuten Esteban Muruetagoienaren oroigarria Oiartzungo Osasun-etxean.\n\"The Doctor\".\nTamara Muruetagoienak (Oiartzun, 1974) \"The Doctor\" izeneko dokumental laburra egin zuen 2007an, bere aita Esteban Muruetagoienaren omenez. Hamar minutuan Estebanen bizitza maitasunez laburbiltzen digun lan hunkigarri horrek, mediku haren gorpuan aurkitutako tortura arrastoak Espainiako Justiziak ez zituela ikertu gogorarazteaz gainera, mezu argia dakar torturaren aurka, ETAren indarkeriaren aurka eta bakearen alde.\nTorturaren Kontrako Foroa.\nNafarroako Torturaren Aurkako Ekimenak, 2011ko martxoan, Esteban Muruetagoiena Torturaren Aurkako Foroa antolatu zuen. Foroan torturaz hildako guztiak hartu zituzten gogoan, eta Esteban Muruetagoiena bereziki. Foroan ateratako konklusioak Nafarroako Parlamentura eraman zituzten."}
{"id": "83177", "revid": "58701", "url": "https://eu.wikipedia.org/wiki?curid=83177", "title": "Capoeira", "text": "Capoeira Brasilgo adierazpide kulturala da, hainbat kulturatako dantza, borroka eta musika tresnak nahasten dituena. Brasilgo gorputz-espresioaren modu zaharrena da. Lehen isilpean erakusten zen, normalean familia-kide baten bitartez, baina gaur egun ia kontinente guztietan daude capoeira eskolak. 2014an UNESCOren Gizateriaren Kultura Ondare Immaterialaren izendapena jaso zuen.\nIzena.\n\"Capoeira\" hitzak tupi-guaranieran du jatorria eta \"sastraka txikia\" esan nahi du.\nHistoria.\nAfrikarrek beren kultura eta tradizioak eraman zituzten Amerikara, mundu berria sortuz. Adituen ustez, Capoeira dantza moduan iritsi zen Mendebaldeko Afrikatik Brasilera eta, urteak igaro ahala, borroka itxura hartu zuen. Baina ez dago guztiz zehaztua dantza afrikarra den ala afrikarrek moldatutako dantza brasildarra. Dena dela, mugimendu esklabistaren kontra altxatzeko modua izan zen, sekretuan dantzatzen zena, eta kultura transmititzeko balio zuena. Aditu brasildar askoren ustez, borroka egiteko entrenamendua zen, baina dantza itxurapean ezkutaturik. Horrek azaltzen du dantza eta borroka arteko jarduera izatea.\nQuilomboak.\nQuilomboak ihes egindako esklabo beltzek oihanean sortutako errepublika libreak izan ziren. 1580tik aurrera, bitartean Palmares izan zen quilomborik garrantzitsuena. Beltzen estatua zen eta dialekto ezberdinak hitz egiten zituzten. 1694an bandeiranteek Palmares suntsitu zuten. Guduaren ostean harrapatu zituzten beltzek berekin eraman zuten Capoeira. Askatasuna 200 urte geroago iritsi zitzaien beltzei, 1888. urtean.\nEsklabotzaren amaieraren ostean.\nEsklabotzaren ezeztapenaren ostean, \"libertoak\" Brasilgo hirietara joan ziren. Lan urria zegoenez gero, askok batu eta gaizkile taldeak sortu zituzten. Capoeira erabiltzen jarraitu zuten eta, denborarekin, hori ere jarduera kriminalekin erlazionatu zen. 1890ean Capoeira debekatu zen. Horregatik, praktikatzen ari zirenean, pertsona batzuk atea zaintzen geratzen ziren eta, Capoeira beharrean, \"Rodas\" izena ematen zioten.XIX. mende amaieratik aurrera, Salvador da Bahia, Recife eta Rio de Janeiro izan ziren capoeiraren hedagune nagusiak. Bahian irakasle nabarmenak izan ziren, hala nola Vicente Ferrera Pastinha. Capoeira zekiten beltzek \"malta\" delakoetan biltzen ziren. 1932an, Mestre Bimbak lehen capoeira ikastegia sortu zuen; era horretan, klase erdiko jendea ikastegira joaten hasi zen, lehenik ikustera eta gero ikastera eta praktikatzera. 1937an, Get\u00falio Vargas presidenteak Capoeira praktikatzeko debekua altxatu zuten; harrezkero, kirol eta adierazpide kulturaltzat hartzen da."}
{"id": "83179", "revid": "914055", "url": "https://eu.wikipedia.org/wiki?curid=83179", "title": "Kareem Abdul Jabbar", "text": ""}
{"id": "83180", "revid": "914056", "url": "https://eu.wikipedia.org/wiki?curid=83180", "title": "Abdul Jabbar", "text": ""}
{"id": "83181", "revid": "914057", "url": "https://eu.wikipedia.org/wiki?curid=83181", "title": "Abdul-Jabbar", "text": ""}
{"id": "83182", "revid": "336", "url": "https://eu.wikipedia.org/wiki?curid=83182", "title": "Dennis Bergkamp", "text": "Dennis Bergkamp (Amsterdam, Herbehereak, 1969ko maiatzaren 10a-) Holandako futbolari-ohi eta egun Amsterdamgo Ajaxeko laguntzaile teknikoa da. Aurrelari moduan jokatu zuen bai futbol taldeetan zein selekzioan eta bere lurraldeko jokalaririk onenetarikoa izan da, bere selekzioan golik gehien sartu duen bigarren jokalaria delarik. Halaber, Herbehereetako futbol txapelketaren golegile nagusia 3 aldiz izan da (1991-93), Ajaxekin beti ere.\nZilarrezko Baloia irabazi zuen 1993an eta 2003. urtean FIFAko 100 jokalari onenen zerrendan sartu zuten.\nBere jokoaren ezaugarriak.\nAzkarra, desmarkatzen jaioa, teknika zoragarriduna, jokoaren bisio zabala... Dennis Bergkamp jokalari txit osoa zen. Desabantailarik? Sekulako beldurra zion hegan egiteari eta partidaren bat jokatzeko hegazkinik hartu behar bazen, hura autoz joaten zen eta ez bazen posible autoa hartzea, etxean geratzen zen (beti taldearen oniritziarekin, jakina).\nSelekzioarekin.\nHerbehereetako futbol selekzio nazionalarekin 11 urtez jardun zuen 1990etik 2000ra, 1998an laugarren postua lortuz Munduko Txapelketan, guztira 79 partida jokatuz eta 37 gol sartuz."}
{"id": "83186", "revid": "237", "url": "https://eu.wikipedia.org/wiki?curid=83186", "title": "Javier Agirre Onaindia", "text": ""}
{"id": "83187", "revid": "6327", "url": "https://eu.wikipedia.org/wiki?curid=83187", "title": "Javier Agirre (argazkilaria)", "text": ""}
{"id": "83188", "revid": "6327", "url": "https://eu.wikipedia.org/wiki?curid=83188", "title": "Javier Agirre (zuzendaria)", "text": ""}
{"id": "83189", "revid": "28807", "url": "https://eu.wikipedia.org/wiki?curid=83189", "title": "Glarus", "text": ""}
{"id": "83190", "revid": "6327", "url": "https://eu.wikipedia.org/wiki?curid=83190", "title": "Glarus Kantoia", "text": ""}
{"id": "83191", "revid": "6327", "url": "https://eu.wikipedia.org/wiki?curid=83191", "title": "Grisons Kantoia", "text": ""}
{"id": "83193", "revid": "880", "url": "https://eu.wikipedia.org/wiki?curid=83193", "title": "Hugo Chavez", "text": ""}
{"id": "83194", "revid": "880", "url": "https://eu.wikipedia.org/wiki?curid=83194", "title": "Cristina Fernandez", "text": ""}
{"id": "83195", "revid": "880", "url": "https://eu.wikipedia.org/wiki?curid=83195", "title": "Nestor Kirchner", "text": ""}
{"id": "83196", "revid": "880", "url": "https://eu.wikipedia.org/wiki?curid=83196", "title": "Enrique Gorriaran", "text": ""}
{"id": "83197", "revid": "880", "url": "https://eu.wikipedia.org/wiki?curid=83197", "title": "Juan Carlos Rodriguez", "text": ""}
{"id": "83198", "revid": "880", "url": "https://eu.wikipedia.org/wiki?curid=83198", "title": "Juan Fernando Lopez", "text": ""}
{"id": "83199", "revid": "880", "url": "https://eu.wikipedia.org/wiki?curid=83199", "title": "Ramon Rubial", "text": ""}
{"id": "83200", "revid": "880", "url": "https://eu.wikipedia.org/wiki?curid=83200", "title": "Xuan Xose Sanchez Vicente", "text": ""}
{"id": "83201", "revid": "880", "url": "https://eu.wikipedia.org/wiki?curid=83201", "title": "Vicente Blasco Iba\u00f1ez", "text": ""}
{"id": "83202", "revid": "880", "url": "https://eu.wikipedia.org/wiki?curid=83202", "title": "Xose Manuel Beiras", "text": ""}
{"id": "83203", "revid": "880", "url": "https://eu.wikipedia.org/wiki?curid=83203", "title": "Emilio Perez Touri\u00f1o", "text": ""}
{"id": "83204", "revid": "880", "url": "https://eu.wikipedia.org/wiki?curid=83204", "title": "Carme Chacon", "text": ""}
{"id": "83205", "revid": "237", "url": "https://eu.wikipedia.org/wiki?curid=83205", "title": "Carnia", "text": ""}
{"id": "83206", "revid": "237", "url": "https://eu.wikipedia.org/wiki?curid=83206", "title": "Marche", "text": ""}
{"id": "83210", "revid": "237", "url": "https://eu.wikipedia.org/wiki?curid=83210", "title": "Mecklenburgo-Mendebaldeko Pomerania", "text": ""}
{"id": "83212", "revid": "237", "url": "https://eu.wikipedia.org/wiki?curid=83212", "title": "Walonia", "text": ""}
{"id": "83213", "revid": "119347", "url": "https://eu.wikipedia.org/wiki?curid=83213", "title": "Hans Swarowski", "text": "Hans Swarowski (Budapest, Hungaria, 1899ko irailak 16-Salzburgo, Austria, 1975eko irailak 10), orkestra zuzendari eta zuzendaritza irakasle austriar bat izan zen.\nBiografia.\nVienako antzinako familia batean jaio zen. Teoria, Arnold Sch\u00f6nberg eta Anton Webernekin ikasi zuen, pianoa, Moritz Rosenthal eta Ferruccio Busonirekin, eta orkestra zuzendaritza, Richard Straussekin, bere babesle bihurtu zena. Vienako Musika Unibertsitatean eman zituen zuzendaritza ikasketak. Eskola honek, gaur egungo zein joan den mendeko orkestra zuzendari ezagunenetako batzuk eman zituen, Claudio Abbado, Jesus Lopez Cobos, Ulf S\u00f6derblom, Jacques Delacot, Adam Fisher, Ivan Fischer, Christoph Haas, Mariss Jansons, Zubin Mehta, Peter Schneider eta Bruno Weil, beste batzuen artean. Swarowskiren hitzaldi eta entseguak, \"Keeping Shape\" izeneko argitarapenean bilduak izan ziren, oraindik gaur egun, interpretazioa eta zuzendaritzarekin lotutako galderentzat biblia bezala balio duena. Bere aukera artistikorako erabakigarria, bere unibertsitate urteetan, Gustav Mahlerren 3. Sinfonia entzun izana da, Wilhelm Furtlanger gazteak zuzendua Musikvereinean."}
{"id": "83214", "revid": "6327", "url": "https://eu.wikipedia.org/wiki?curid=83214", "title": "Waloiera", "text": ""}
{"id": "83216", "revid": "237", "url": "https://eu.wikipedia.org/wiki?curid=83216", "title": "Liege", "text": ""}
{"id": "83219", "revid": "5834", "url": "https://eu.wikipedia.org/wiki?curid=83219", "title": "Romuloren tenplua", "text": "Romuloren tenplua denbora luzez Maxentzio enperadorearen Valerio Romulo jainkotutako semeari eskainitako tenplua bezala identifikatua izan zen. Gaur egun, Konstantino I.a Handiaren garaikoa dela pentsatzen da, eta Penateei sagaratua egongo zela. Jatorrizko tenplua, agian, Maxentzioren Basilika dagoen tokian egongo zen. Behin azken basilika hau eraiki ondoren, auzora pasa zen, orain dagoen tokira.\nAdreiluzko eraikinaren oinplanoa biribila da, fatxada kurbo batekin, beronen erdian, sarrera irekitzen delarik, albo banatan, trabertinozko oinarriak eta haitzurdinezko kapitelak dituzten porfirozko zutabe bana duela, haitzurdinezko arkitrabe bat eusten dutenak. Brontzezko atea, jatorrizkoa da. Eraikinaren alde banatan, lau horma-hobi eta bi gela luzanga eta absidedunak daude, aurretik, Penateen estatuak izango zituzten haitzurdin zaindunezko zutabeak zituela.\nVI. mendean, tenplua, Kosme eta Damian Santuen elizaren elizpea izatera pasa zen, Bakearen Foroa zenaren zati handi batean eraiki zena."}
{"id": "83220", "revid": "90204", "url": "https://eu.wikipedia.org/wiki?curid=83220", "title": "Wasashatta", "text": "Wasashatta, Mitanniko azken erregeetako bat izan zen, K.a. XIII. mendearen hasieran errege izan zena, K.a. 1300 eta K.a. 1280 bitartean, hain zuzen ere.\nShattuara I.aren semea, eta, hau bezala, Asiriako Adad-nirari I.aren mendekoa. Bere titulu ofizial, Khanigalbateko erregea zen, Khanigalbat, Asiriako mitanniar probintziaren izena baitzen. Bere aita Shattuara bezala, matxinatu egin zen, baina, oraingoan, emaitza oso ezberdina izan zen, asiriarrek, matxinada zanpatu eta Mitanni osoa suntsitu baitzuten, mitanniar errege familia, harrapatua eta Assurrera eramana izan zelarik."}
{"id": "83221", "revid": "512", "url": "https://eu.wikipedia.org/wiki?curid=83221", "title": "Tektosilikato", "text": "Tektosilikatoak lurrazaleko mineral talderik ugariena da. Lurrazalaren %64a gutxienez tektosilikatoz osatua dago, batez ere feldespato eta kuartzoz. Mineral hauek kolorgeak, zuriak edo gris argiak izan ohi dira, inklusioetan salbu.\nEgitura orokorra.\nEgitura 3 dimentsioko tetraedroen sare infinito bat da, non lau erpinak partekaturik agertzen diren lotura sendoak osatuz. Silize-oxigeno ratioa beti da 1:2 eta horregatik talde honetako mineralek SiO2 formula orokorra izaten dute, beraren aldaera guztiekin. Si-en arteko aldarapen indarrak ekiditeko, tetraedroen artean hutsuneak daude: egitura irekia duela esaten da. Ezaugarri honen ondorioz, dentsitate baxuko minerala da tektosilikatoa, eta 4-6 arteko gogortasun erlatiboa du (adb., kuartzoak beira marratzen du eta hori du propietate bereizgarrienetako bat).\nBatzuetan Si4+ ioiak Al3+ ioiengatik ordezkatzen dira eta karga negatibo handiagoa sortzen denez katioi handien sarrerekin konpentsatzen da . Katioi horien koordinazio-zenbakia 8 baino handiagoa izan behar du beti. Aluminioak posizio tetraedriko zein oktaedrikoa izan dezake, koordinazio zenbakia 4 badu ere (silizoak bezala), 6 koordinazio zenbakira hurbiltzen delako.\nTektosilikato guztiak, kuartzoaren taldekoak izan ezik, K, Na, Ca, Ba eta batzuetan beste katioi batzuk dituzten aluminosilikatoak dira, beraz. Anioi osagarriak F-, Cl-, S2-, CO32-, SO42-.\nAzpitaldeak.\nBost azpitalde daude tektosilikatuen barruan: Kuartzoren taldea (SiO2 taldea), feldespatoena, feldespatoideena, eskapolitena eta zeolitena.\nKuartzoaren taldea.\nTalde honen oinarrizko egitura SiO2 formuladun tetraedroetan datza, eta elektrikoki neutroak dira. 9 polimorfo natural ezberdin ezagutzen dira : kuartzo baxua (\u03b1), kuartzo altua (\u03b2), tridimita baxua (\u03b1), tridimita altua (\u03b2), kristobalita baxua (\u03b1), kristobalita altua (\u03b2), koesita baxua (\u03b1), koesita altua (\u03b2) eta esitshovita.\nPolimorfo hauek hiru kategoria estrukturaletan sailkatzen dira:\n\u03b1-tik \u03b2-ra pasatzeko, mineralek energia xurgatu behar dute, eta alderantziz; \u03b2-tik \u03b1-ra pasatzeko energia kopuru konstantean askatu behar dute. Ondorioz, \u03b1-tik \u03b2-rako aldaketa tenperatura igoera batekin batera ematen da eta \u03b2-tik \u03b1-rakoa, berriz, tenperatura jeitsiera batekin batera. Aipagarria da tenperatura baxuko formek simetria gutxiago dutela altukoek baino: adb, \u03b1 tridimitak simetria gutxiago dauka \u03b2 tridimitak baino.\nMineralaren izena mantentzen denean (adb., kuartzo baxua izatetik kuartzo altua izatera pasatzen denean), desplazamendu polimorfismoa egon dela esaten da. Hau da, atomoen arteko loturak apurtu beharrean, tetraedroak lekuz aldatu dira energia gutxi erabiliz. Alderantzizkoa gertatzen da mineralen izena aldatu dadin (adb., kuartzo altua izatetik tridimita baxua izatera pasatzen delarik). Kasu honetan, loturak apurtu egin dira berriak sortuz, eta honetarako energia handia behar izaten da.\nAzpimarratu daiteke koesita eta estishovita dentsitate altuko polimorfoak direla, baita tenperatura handian daudenean ere. laban eta basaltoan aurkitzen dira, inoiz ez granitoetan.\nFeldespatoen taldea.\nFeldespatoen formula orokorra (K+, Na+, Ca2+)AlSi3O8 da. Oso ugariak dira, eta arroka mota guztietan aurki ditzazkegu. 4 silikato tetraedroz osatuta daude; haietarik bi T2 deitzen dira, eta beste biak T1. T2 tetraedroek hiru dimentsiotako kate okerrak osatzen dituzte (ez dira, beraz, inosilikatoak) eta T1 tetraedroak aske geratzen dira.\nFeldespatoak, aluminio atomo batek silizio atomo bat ordezkatzen duenean sortzen dira. Exfoliazio ona dute, bikoitza; 90\u00ba inguruko angelua osatzen duena T2 tetraedroek osatutako kateen arteko loturetan.\nFeldespato baten formula jakiteko:\nSiO2 x 4 = Si4O8; Al gehitu ezkero (Si-aren antzeko karga elektrikoduna):\nSi4O8 + Al = (K+, Na+, Ca2+)AlSi3O8\nKatioiak karga ezberdintasuna konpentsatzeko sartzen dira egituran.\nFeldespatoak bi azpitaldetan banatzen dira: Feldespato alkalinoak eta Feldespato plagioklasak.\nFeldespato alkalinoak.\nAlkalinoen barnean ere bi mineral familia topatzen ditugu, \"Feldespato potasikoa\" ((KAlSi3O8) eta \"Albita\" (NaAlSi3O8). Biak hala biak sortzen dira soluzio solido sinple eta mugatuan; tenperatura altuan bibrazio termikoa jasaten dute atomoek eta haien erradioa, bibrazioaren ondorioz, handitu egiten da.\nHori dela eta, tenperatura jeisten doan heinean, atomoek haien jatorrizko erradioa berreskuratzen dute eta ordenatuz doaz (Al-ek migratu egiten du), mineral ezberdinak sortuz. Ondoren ikusiko ditugun hiru KFs (Feldespato potasiko) motak, magmaren hozte abiaduraren menpekoak dira.\nProzesu polimorfiko hauen ondorioz sortzen dira maklak. Aipagarria da, bestalde, tenperatura jakin batetik behera, eta mineralen konposizio kimikoaren arabera, exoluzio/desnahasteak sortzen direla. Haien barnean koka ditzazkegu, alde batetik, exoluzio lamelak eta bestetik, pertitak eta antipertitak.\nFeldespato plagioklasak.\nPlagioklasak soluzio solido akoplatu eta mugatuan sortzen dira. Bi muturreko mineralogien artean kokatzen dira: albitaren (NaAlSi3O8) eta anortitaren (CaAl2Si2O8) artean. Plagioklasa bat anortitatik edo albitatik hurbilago egotea, haren mineralogian dagoen kaltzio edo sodio kantitateak baldintzatzen du.\nOrokorrean, mineral hauek Si gutxi dute, eta beraz, arroka mafikoetan (basikoetan) topatzen ditugu. Bestalde, haien makla polisintetikoengatik dira bereizgarriak, bereziki mineralogia optikoan.\nHasieran kaltzio ugari duten plagioklasak kristalduko dira (anortitatik hasita), gero eta sodikoagoak bilakatu arte (albitarekin amaituz). Hala ere, Na ioiek ez dituzte Ca guztiak ordezkatzen, eta ondorioz, zonazioa deituriko fenomeno bat agertzen da mineraletan. Esaten da mineral \"zonatuak\" direla.\nTenperatura jeitsi ahala, ez-nahasgarritasun hutsuneak sortuko dira kristaltzea adieraztean duen grafikoan. Izan ere, tenperatura jeisteak ioien bibrazioa gutxitzen du eta beraz, haien benetako erradiora itzultzen dira. Eta jakina, Ca2+ eta Na+-ek ez dute erradio berdina. Ondorioz, exoluzio lamelak eta labradoreszentzia agertzen da kristaldutako mineraletan.\nFeldespatoideen taldea.\nMineral arraroak dira, baina garrantzitsuak. Feldespatoen antzeko egitura dute, baina hauek baino heren bat SiO2 gutxiagorekin: magma hiperalkalinoetan topatzen ditugu (hau da, SiO2 gutxi eta Na asko duten magmetan). Hori dela eta, feldespatoideak ez dira inoiz kuartzoarekin batera agertuko. Hala egingo balute, elkarrekin erreakzionatuko lukete feldespatoak emanez. Beraz, beti arroka ultrabasikoetan agertzen dira.\nFeldespatoideen formulak ateratzeko:\nEskapoliten taldea.\nFeldespatoen formularen antzeko formula duten mineral metamorfikoak.\nZeoliten taldea.\nZeolitak silikato hidratatuak dira: armazoia Na, Ca eta K-dun aluminio silikatuzkoa dute, eta ura egiturako hutsune zabaletan kokatzen da. Ur molekulek lotura ahula dute egiturarekin; tenperatura igotzean, H2O-a kanporatua da eta mika edo anfibola bezalako beste silikatuak ez bezala, egitura ez da desegiten fenomeno hori gertatzean. Estrukturak, desegiteko, 600\u00a0\u00b0C-tik gorako tenperaturenpean egon beharko luke.\nZeolita bat atzera uretan sartu ezkero, berriz hidratatu daiteke, eta horregatik dira hain baliotsuak hidrokarburoen industrian: petrolio errefindegietan, zeolita ura hidrokarburoetatik banatzeko erabiltzen da. Izan ere, soilik uraren molekula txikiak dira zeoliten hutsune estrukturaletatik pasatzen, hidrokarburoen molekula organikoak handiegiak baitira. Horrela, bi sustantziak banatzea lortzen da.\nZeolitek 40 aldarte natural dauzkate, eta 600 artifizial.\nTektosilikatoen zerrenda.\nHauek dira tektosilikatuen barnean sailkatzen diren mineral batzuk:"}
{"id": "83223", "revid": "105290", "url": "https://eu.wikipedia.org/wiki?curid=83223", "title": "Leize (musika taldea)", "text": "Leize 1982an Zestoan (Gipuzkoa) sortutako rock taldea da.\nHistoria.\nTaldearen sortzaileak Felix Lasa, Patxi Carrasco, To\u00f1o Rodriguez eta Toto Wali\u00f1o izan ziren. Lehen kontzertua 1983an eman zuten Iraetan. Urte berean beren lehen bi maketak ere grabatu zituzten.\nFormazio aldaketa baten ondoren (Jorge Sanchez bateria jotzen hasi zen), beraien lehen diska grabatu zuten (\"Devorando las calles\") Donostiako Tsunami estudioetan. Disko hura Nola eta CRS diskoetxeek ekoitzi zuten, eta [1988|1988an]] kaleratu zen. Disko haren kaleratzearekin batera, Espainiar estatu guztian jotzen hasi ziren. Garai berean, Pedro Rodriguezek, Jorge Sanchez ordezkatu zuen baterian. Kide horiek (Felix Lasa, Patxi Carrasco, To\u00f1o Rodriguez eta Pedro Rodriguez) izan dira Leizeren osaketa klasikoa.\n1989an \"Buscando... mirando\" bigarren diskoa kaleratu zuten. 1991ean berriz, \"Acosandome\" hirugarren lana argitaratu zuten.\n1993an, \"Loca pasion\" laugarren diskoa kaleratu zuten. Disko hori kaleratzearekin batera, Patxik eta To\u00f1ok taldea utzi zuten, urte askotan jotzen ibili ondoren. Beraien ordez, Miguel Obregon (Gitarra) eta Javier Hoyos sartu ziren taldean eta formazio berriarekin \"Todo por el suelo\" kaleratu zuten 1995. urtean. Disko horren aurkezpen birarako, Roberto Moledo elkartu zitzaien, gitarra jotzaile. Bira horren ondorioz, 1997an \"Esto es lo que hay\" zuzeneko disko bikoitza grabatu zuten Madrilen. Diska hau kaleratu ostean, taldea desegin egin zen.\nBaina 2006an, Felix Lasa, Patxi Carrasco eta To\u00f1o Rodriguez berriro elkartu ziren, kasu honetan David Gorospe bateria jotzailearekin batera. Formazio honekin, \"Solo para ti\" diskoa grabatu zuten Elkar estudioetan, Jean Phocas teknikariaren laguntzaz."}
{"id": "83226", "revid": "105290", "url": "https://eu.wikipedia.org/wiki?curid=83226", "title": "Portunusen Tenplua", "text": "Portunusen Tenplua, K.a. I. mendean Erroman bertan eraikitako tenplu erromatar bat da. Foro Boarioan dago.\nDeskribapena.\nPortunusen tenplua, Ostia portu inguruan zegoen, Emiliano zubitik gertu, K.a. 80-K.a. 70 inguruan eraiki zelarik. Lau zutabe ditu aurrealdean, eta zazpina albo bakoitzean. Tenplua, prostilo, tetrastilo eta sasiperipteroa da. Zutabeen ordena, joniarra da, 8 metro inguruko altuera dutenak, zutabeak, iztukuarekin estalita daudelarik, horrela, amaitze lirain eta finagoa emateko. Frontoia, asko irtetzen dena, eta taulamendua, lauak dira. Tenplura, aurrealdean duen harmailadi batetatik sartzen da. Tradizionalki, Fortuna Viril delakoari eskeinitako tenplutzat hartu izan da, baina gaur egun, Portunusi eskeinia izan zela uste da, ibai portuko jainko babeslea.\nTenplu hau, egundaino, hain modu bikainean kontserbatu izanaren zergatia, IX. mendean, Santa Maria Egyziacaren omenezko eliza bihurtu zelako da, emagalduen patroiarena, barnean leihoren batzuk ireki eta ez askoz gehiago. Beranduago, XVI. mendean, eraikina, armeniar fraide ordena baten jabetzakoa izatera pasa zen, ordena honek, erreformaren batzuk eginez, baina eraikinari askorik eragin gabe, bere harresien aurka, zenbait eraikin eraikiz (ikus argazkia), Mussoliniren erregimen faxistan behera bota zirenak, XX. mendeko 1930eko hamarkadan alegia.\nGertu, 100 metro ingurura, Bocca della Verit\u00e1 deritzona dago."}
{"id": "83227", "revid": "336", "url": "https://eu.wikipedia.org/wiki?curid=83227", "title": "Portunus", "text": "Portunus (\"Portunes\" ere deitua) erromatar mitologian, ate eta giltzen jainkoa zen, Tiber ibaiaren ibarrean aurkitzen ziren gari aletegien babeslea.\nEzaugarriak.\nBere ezaugarri nagusia, giltza bat da. Batzuetan, Melizertes edo Palemon jainko greziarrarekin lotua izan zen, eta heredatu zuen, baita ere, itsas portu eta nabigarien jainko titulua.\nTenplua eta gurtza.\nBere tenplua, (\"Fortuna Virilen tenplua\" ere deitua) Foro Boarioan dago. Bere jaiak, Portunaliak deitzen ziren, abuztuak 17an ospatzen zirenak. Jai hauetan, giltzak botatzen ziren sutara, izpiritu txarretatik babesteko."}
{"id": "83228", "revid": "105290", "url": "https://eu.wikipedia.org/wiki?curid=83228", "title": "Melizertes", "text": "Melizertes (antzinako grezieraz \u039c\u03b5\u03bb\u012b\u03ba\u03b5\u03c1\u03c4\u03b7\u03c2), greziar mitologian, Ino-Leukotearen semea zen. Bere aita Atamante zen. Baina, bere ama Inok bere buruaz beste egin ondoren, Melizertes bera berarekin eramanez, Melizertes, Palemon itsas jainkoan bihurtua izan zen, Ino, Leukotea jainkosa izatera pasa zen bitartean. Bere amagandik, Palemon Dionisoren lehengusua zen. Hain zuzen ere, Ino, Kadmoren alaba eta Semeleren ahizpa zen, azken hau, Dionisoren ama zelarik.\nInok, bere buruaz beste egin zuen, bere burua, Megaratik gertu zeuden amildegietatik boteaz, eta, megaratarrek, amaren gorpua, ertzera, hiritik gertu itzulia eta Lelege egiptiarraren seme zen Klesonen alabek lurperatua izan zen bitartean, umearen gorpua, izurde batek eraman zuen Korintoko istmoraino, non Sisifok hartu zuen, lurperatu, eta pinu baten ondoan aldare bat altxatu ziona, Palemon izenarekin jainko moduan ohoretuz. Izen hau, Istmoar Jokoen jainko babesle bihurtu zuenean."}
{"id": "83229", "revid": "105290", "url": "https://eu.wikipedia.org/wiki?curid=83229", "title": "Korintoko istmoa", "text": "Korintoko istmoa () Peloponesoa, Heladearekin, Grezia kontinentalarekin lotzen duen lur eremu bat da Itsaso Jonikoak eta Egeo Itsasoak bustitzen dute. Bere tokirik estuenean, istmoak, 6 kilometroko zabalera du. XIX. mende amaieratik, Korintoko kanalak zeharkatzen du, egitasmo honi buruzko lehen planoak, antzinaroan datatuak daudelarik.\nGreziar mitologiaren arabera, Helios eta Poseidon jainkoen artean lehiatu zuten toki hau. Egeon, Egeo itsasoko itsas jainko bat, gatazkan epaile izatera deitua izan zen. Arrazoia, Poseidoni eman zion.\nHistorikoki, istmoan, jendea, Neolito eta Brontze Arotik bizi izan da. Berehala gotortu zuten korintoarrek, K.a. XI. mendean, inbasioetatik babesteko. Beste harresi lerro berri bat eraiki zen K.a. 480an, persiar eraso bat geldiarazteko, azkenean, gertatu ez zen erasoa. Hirugarren lerro bat, K.a. III. mendean altxatu zen, galiarren aurka.\nAntzinatean, istmo hau zeharkatzeko, diolkos delakoa erabiltzen zen."}
{"id": "83230", "revid": "336", "url": "https://eu.wikipedia.org/wiki?curid=83230", "title": "Nemty", "text": "Nemty edo Anty \"Ibiltaria\", \"Noraezean dabilena\", egiptoar mitologiako gerra jainkoa da.\nIkonografia.\nXII. nomoan, hegazti zuri bat bezala irudikatua izan zen, zezen beltz edo behi larru moduan ere agertzen den arren, mortero moduko zeozeren gaineko euskarri batean. Larru hau, ramestar garaian, lehoinabarrarena izango da. XVIII. nomoan, belatz buru eta zabaldutako hegodun jainko bezala agertzen da, Dunanuy izeneko bi belatzetan bihurtuko dena.\nMitologia.\nPiramideetako Testuetan aipatzen da, eguzki txaluparen nabigazioa Sokarren laguntzarekin zaintzeko arduradun bezala. Isis jainkosa \"Erdiko Uhartea\" deritzonera zeraman ontzizaina ere bazen. Geziz betetako pitxer bitxi batean bizi da.\nAntzinako elezahar batek, Isisenaren antzekoa, Nemtyk egindako krimen bat kontatzen du, bere ama Hathor-Hesati burua moztu izana leporatuz, Rak, bizirik larrutzera eta bendatua izatera zigortuz. Hathorrek, bere burua, behi batenagatik aldatu behar izan zuen, baina Anubis errukitu egin zen, eta Nemtyren larrua bere amari eman zion, magia bidez, esnearekin bustiz, bere gorputza berpiztu zuena (Chester Beaty I.a ramesidar papiroa).\nBeste elezahar batean, Isisenaren antzerakoa, Nemty, Raren izen sakratu eta \"ezkutua\" lapurtzen saiatzen da. Horusek, Nemtyren izen sekretua lortu nahi du, eta animalia pozoitsu bat bidaltzen dio, zauritzeko.\nEpitetoak.\nBere izena, \"Ibiltaria\" eta \"Noraezean dabilena\"z gain \"Hanka laburra\" epitetoa jaso zuen, Horus eta Sethen elezaharrean.\nSinkretismoa.\nDunanuyrekin parekatu eta lotzen da, eta, beranduago, faraoia eta Osirisen irudien ondoan agertzen da, babes bezala, beranduago, zenbait arlotan, Seth eta Horusek ordezkatzen dute. Goi Egiptoko XII. nomoan, Sethekin lotua izan zen, non Matyt lehoi eme jainkosak laguntzen zuen. Anubisekin ere lotuta zegoen.\nGurtza.\nBere gurtza, I. dinastian abiatzen da. Goi Egiptoko XII eta XVIII. nomoetan eta Antaeopolis, Qau el-Kebirren Matit jainkosarekin batera, Hierakon eta Deir el-Gebrauin gurtua izan zen.\nIzen teoforoak.\nBere izena, Egiptoko VI. dinastiako Merenra I.a eta Merenra II.ak eraman zuten, \"Merenra Nemtyemsaf\" bezala."}
{"id": "83231", "revid": "336", "url": "https://eu.wikipedia.org/wiki?curid=83231", "title": "Korintoko kanala", "text": "Korintoko kanala () Korintoko istmoa zeharkatuz Korintoko golkoa eta Egeo itsasoa lotzen duen ubidea da, eraiki baino lehen penintsula zen Peloponeso eta Helade banatuz. Bere 6,3 km luzera 1881 eta 1893 urteen artean eraikia zen. Esteban T\u00fcrr (1825-1908) hungariar ingeniariak zuzendu zituen lanak, Ferdinand de Lessepsek proiektua jarraituz. Kanala 1893ko azaroaren 9an eraikia zen.\nKanalak ontzi txikiei Peloponeso inguruan 400 km egitea saihesten zien. Txikiak 21 metroko zabalera eta 8 metroko sakonera dituelako. Hala ere, urtero 11.000 itsasontziek erabilia da.\nHistoria.\nProiektua XIX. mendera arte burutu ez bazen ere, antzinakoa da. K. a. VII. mendea, Periandros Korintokoa tiranoak era horretako lana egitea proposatu zuen, hala ere ezin eta \"diolkos\" eraikitzea lortu zuen.\nJulio Zesarrek proiektua berreskuratu zuen sorberria zen \"Colonia laus Iulia Corinthiensis\" bultzatzeko. 67an, Neronek zulatzeari ekin zion eta 6000 esklabu erabili zituen. Hala ere, laster hil eta bere oinordekoa zen Galbak proiektua kitatu zuen."}
{"id": "83232", "revid": "105290", "url": "https://eu.wikipedia.org/wiki?curid=83232", "title": "Gorosteta", "text": "Gorosteta Bizkaiko mendia da, 1259 metro ditu eta Gorbeia-Itxinako mendilerroan kokatuta dagoena.\nMendi hau Itxinara sartzeko leku naturalenetako bat da. Itxina mendilerroaren hegoaldean dago, Kargaleku pasabidetik gora.\nBestela, hemen zegoen antzina Bizkaiko elurzulorik handiena. Bertan elurrak urte osoa irauten zuen eta Orozko eta Bilbora eramaten zuten.\nAbiapuntuak.\nHona igotzeko bi bide nagusi egon ohi dira:"}
{"id": "83234", "revid": "105290", "url": "https://eu.wikipedia.org/wiki?curid=83234", "title": "Logro\u00f1oko eskualdea", "text": "Logro\u00f1oko eskualdea Errioxan dago kokatuta, Espainian. Erdiko Errioxan dagoen eskualdea da, haranaren aldean."}
{"id": "83235", "revid": "105290", "url": "https://eu.wikipedia.org/wiki?curid=83235", "title": "Haroko eskualdea", "text": "Haroko eskualdea Errioxan dago kokatuta, Espainian. Errioxa Garaian dagoen eskualdea da, haranaren aldean."}
{"id": "83236", "revid": "105290", "url": "https://eu.wikipedia.org/wiki?curid=83236", "title": "Naiarako eskualdea", "text": "Naiarako eskualdea Errioxan dago kokatuta, Espainian. Errioxa Garaian dagoen eskualdea da, haranaren aldean."}
{"id": "83237", "revid": "105290", "url": "https://eu.wikipedia.org/wiki?curid=83237", "title": "Santo Domingo de la Calzadako eskualdea", "text": "Santo Domingo de la Calzadako eskualdea Errioxan dago kokatuta, Espainian. Errioxa Garaian dagoen eskualdea da, haranaren aldean."}
{"id": "83238", "revid": "105290", "url": "https://eu.wikipedia.org/wiki?curid=83238", "title": "Anguianoko eskualdea", "text": "Anguianoko eskualdea Errioxan dago kokatuta, Espainian. Errioxa Garaian dagoen eskualdea da, mendialdearen aldean."}
{"id": "83239", "revid": "105290", "url": "https://eu.wikipedia.org/wiki?curid=83239", "title": "Ezkaraiko eskualdea", "text": "Ezkaraiko eskualdea Errioxan dago kokatuta, Espainian. Errioxa Garaian dagoen eskualdea da, mendialdearen aldean."}
{"id": "83240", "revid": "105290", "url": "https://eu.wikipedia.org/wiki?curid=83240", "title": "Hierakon", "text": "Hierakon (grezieraz \u1f39\u03b5\u03c1\u03ac\u03ba\u03c9\u03bd) antzinako hiri gotortu baten izen greziarra da, antzinako \"Per-Nemty\" egiptoarra, Goi Egiptoko XII. nomoko hiriburua, Nilo ibaiaren ekialdeko ibarrean zegoena, orain, \"El-Ataula\" herrixka dagoen tokian.\nErromatar Inperioaren garaian, bertan izan zuen egoitza Lusitaniar lehen kohorte laguntzaileak. Alabastrites mendiaren mendebaldeko muturra eta Likopolis hiriaren arteko erdi bidean zegoen\nHondar arkeologikoak.\nNemty \"Ibiltaria\" jainko gerlariaren tenpluaren hondarrak"}
{"id": "83241", "revid": "105290", "url": "https://eu.wikipedia.org/wiki?curid=83241", "title": "FVC", "text": "FVC ingelesezko \"Forced Vital Capacity\"ren akronimoa, Bizi Edukiera Bortxatua, alegia. Pazienteak inspirazio bortxatutik espirazio bortxatura (airea indarrez ateraz) biriketatik botatzen duen aire bolumena adierazten du.\nNeurri hau adin, sexu eta pisu berdineko pertsona eredu osasuntsuaren neurri teorikoarekin alderatzen da, ehunekotan azalduz. Balore normalak %\u00a080tik gorakoak dira, hortik beherakoek murrizketa edo sindrome murriztailea iradokitzen dutelarik."}
{"id": "83244", "revid": "105290", "url": "https://eu.wikipedia.org/wiki?curid=83244", "title": "Etruriar arte", "text": "Etruriar artea Italiako iparraldean sortu zen, zibilizazio etruriarraren eskutik. Zibilizazio hau K.a. IX eta II. mendeen artean garatu zen. Gaur egun gordetzen den artea hileta-izaerakoa da, bai pintura aldetik eta bai eskulturari dagokionez. Artisautzan ere trebeak ziren oso, zeramikazko ontzietan pintatzen baitzuten, greziarren antzera, eta bitxigintza eta metalurgian ere lan ederrak egin zituzten, adibidez brontzezko ispilu grabatuak.\nEtruriarren zibilizazioaren aztarnak Italiako zenbait eskualdetan daude: Toskana, Lazio eta Umbria. Italiako museo handienetan ere ikusgai daude etruriarren zenbait artelan, batez ere Erromako \"Museo Nazionale Etrusco\"-n eta Vatikanoko Museo Gregoriarrean; \"Museo Archeologico de Firenze\", \"Museo Archeologico Nazionale Etrusco della Citt\u00e0 di Chiusi\"-n eta Volterrako \"Museo Etrusco Guarnacci\"-n. Etruriarren artea ikus daitekeen beste museo batzuk Artiminoko \"Archeologico Etrusco, \"Pitiglianoko Civico Archeologico\" eta Todiko museo Etruriar-Erromatarra.\nHistoria.\nEtruriarren zibilizazioa, izenak dioen bezala, Etruria eskualdean kokatzen zen, iparraldean Arno, hegoaldean Tiber eta mendebaldean Tirreno itsasoa zuelarik.\nHerri honek Brontze Aroan eta Burdin Aroan Asia Txikitik kanporatutako herri ugariren eraginak jaso zituen, nahiz eta beste kultura batzuek ere izan zuten zer ikusia etruriarren arte-estiloan, hurbil zeudelako edo harreman komertziala zutelako. Haien artean aipatzekoak dira greziarrak, feniziarrak, egiptoarrak, asiriarrak eta Ekialde Hurbileko kulturak. Itxuraz beren estiloa beste herrietakoaren kopia den arren, ukitu berritzailea antzeman daiteke. Estilo horren garai distiratsuena greziarren aro arkaikoaren antzekoa da. Honek eragin izugarria izan zuen arte erromatarrean.\nBost garaitan bana dezakegu arte etruriarraren garapena:\nArtea eta erlijioa.\nArte etruriarrak gehienetan izaera erlijiosoa du, horregatik erlijio etruriarraren baldintzak betetzen ditu. Hil ondorengo bizitza negatibotzat hartzen zuten, egiptoarrek ez bezala, hauentzat lurreko bizitzaren jarraipen bat baitzen; edota greziarrek ez bezala, jainkoengan konfiantzazko harremanak baitzituzten hauek. Etruriarrentzat jainkoak etsaiak ziren, zoritxarrak eragiten zituztenak, horrela erlijio etruriarra jainkoen nahia betetzean itsututa zegoen, haiek ez haserrarazteko. Arte honen aztarna gehienak hilerrietan aurkitu dira, adibidez Cerveterin, Tarkinian, Populonian, Orvieton, Vetulonian eta Norchian. Beraz, arte honetan erlijiozko elementuek gailentzen dute, eta batez ere heriotzari lotutakoak, hori izan edo ez benetako arte etruriarra.\nEtruriarren hiria.\nLehen herrixkak oinplano karratua, laukizuzena edo borobila zuten etxetxoek osatzen zituzten, teilatu oso aldapatsuarekin, gehienetan lasto edo buztinezkoak. Italiako gainerako herrien antzekoak ziren, etxeen kokapen logikoan izan ezik. Etruriarren herrixkak ez zeuden hala-nola kokatuta, logika ekonomiko edo estrategiko jakin bat jarraituz baizik. Horietako asko meseta edo goi-lautaden gainean eraikitzen ziren, inguruko lurrak edo itsasoak errazago ikusi ahal izateko. Volterra horrelako herria da, irudian ikus daitekeen bezala. Beste herri forma batzuk, Veyes edo Tarkinia adibidez, lursail emankorretan sortu ziren, nekazaritzarako oso egokiak.\nHiria eraikitzen hasteko, goldearekin bi ardatz nagusi markatzen ziren: kardoa (iparraldetik hegoaldera) eta dekumanoa (ekialdetik mendebaldera). Ondoren gelditzen ziren lau sektoreak \u201cinsulae\u201dtan zatitzen ziren, eta kardoarekiko eta dekumanoarekiko kale paraleloak sortu. Hiri-plano hau oraindik ikusgai dago Etruria zaharreko hainbat hiritan. Hala ere, kaleak zatitzeko modu hau ez zen hauen ideia izan, greziarrek ere sistema bera erabili baitzuten, eta erromatarrek ere hartu zuten hainbat hiri sortzeko, adibidez Augusta Praetoria eta Augusta Taurinorum, gaur egungo Aosta eta Turin.\nHiria harresi batek inguratzen zuen, gehienetan ziklopeoa, hilobi eta tenpluen oinarriekin batera arte etruriarraren testigantza bakarra errepresentatzen dutenak. Eraikuntzan erabiltzen ziren materialak buztina, toba eta kareharria ziren, marmola ia ezagutu ere ez baitzuten egiten.\nHirietan sartzeko erdi-puntuko arkudun ateak zeuden, bi dorreren artean. Honek modelo erromatarretan eragin zuen beranduago. Ateak zazpi edo lau izan ohi ziren, nahiz eta hiri batzuetan bost edo sei sarrera egon zitezkeen. Hauetatik garrantzitsuenak kardoaren eta dekumanoaren muturretan zeuden. Hasieran ateak arkitrabedunak ziren, baina K.a. V. mendetik aurrera arku itxura hartzen hasi ziren, tobazko bloke handiekin eraikiak. Garai berantiarreko ateak, Volterrako \"Porta all\u2019Arco\" esaterako, freskoz eta behe-erliebez apainduta zeuden.\nArkitektura.\nIzaera ziklopeoko eraikuntza ugariez gain, etruriarrek Ekialdetik erdi-puntuko ganga eta ganga perfektua ekarri zituzten. Elementu hauek erromatarrengana etruriarrei esker iritsi ziren. Gainera haien eraikuntzek zutabeak euskarri gainean dituzte, ordena toskanarra eratuz, dorikoaren antzekotasunak dituena.\nK.a. VIII. mendean etxeak lauangeluarrak izatera igaro ziren. Zurezkoak eta adobezkoak egiten ziren, eta beranduago tobazko konkorrez. Bi pisu ere izaten zituzten batzuetan. Etxerik aberatsenetan, egurrezko estrukturak margotutako terrakota plakekin babesten ziren hezetasunagandik. Hasieran, aristokrazia hiru zatitan egindako etxeetan bizi zen, batzuetan patioa zuena; geroago greziar estiloko patioaren inguruko etxebizitza handietan (domus).\nTenpluak.\nMaterial iragankorrez egin zirenez, tenplu etruriar gutxi batzuk baino ez dute iraun gaur egun arte. Vitruviok idatzi zuen haietaz, eta ordena toskanarraren barruan izendatu zituen.\nTenpluak eraikin handi eta karratuak ziren. Harrizko oinarri baten gainean altxatzen ziren, eta aurretik begiratzeko bakarrik pentsatuta zeuden. Sarrera ere aurrealdean bakarrik zuten, eskaileratxo baten bidez. Tenpluen azalera bi eremutan banatzen zen:\nFrontoia eta sabaia terrakota margotuekin apaintzen ziren. Horren adibide bat Veyesko Portonaccio tenpluko Gorgonaren burua da. Batzuetan teilatuaren gainean mukulu biribileko eskultura handiak ezartzen ziren, hauek ere margotuta.\nTenplu greziarrak eta egiptoarrak ez bezala, zeinak zibilizazioekin batera aldatzen joan ziren, tenplu etruriarrek beti berdin jarraitu zuten mendeetan zehar. Hori pentsaera etruriarraren ondorioz zen, bertan tenpluak otoitz egiteko eta jainkoek entzuteko lekua besterik ez baitziren, ez jainkoen lurreko bizilekuak beste kulturetan bezala.\nOhikoa zen tenpluetara eskaintzak eramatea, normalean terrakotazko edo brontzezko iruditxoak izaten ziren, edo sakrifikatzeko animaliak, hala nola ahuntzak edo arkumeak.\nHilobi-arkitektura (nekropoliak).\nHilobi etruriarrak oso ondo gorde dira, harrizkoak izateagatik. Orokorrean hirien kanpoaldean kokatzen ziren, baina kardoarekiko eta dekumanoarekiko paraleloan. Hiru motatako nekropoliak edo katakonbak daude arte etruriarrean: hipogeoak, edikuluak eta tumuluak.\nErlijio etruriarrean gizakia izaki ahula eta garrantzi gabekoa da, horregatik hil ondorengo bizitza igarotzeko familia-giroa behar du, eta bere ondasun materialen ondoan egon behar du. Honek azaltzen du zergatik eraikitzen ziren hain kontu handiz nekropoliak, eta etruriarren pintura ia guztiz hileta-izaerakoa izatea, baita hilobietan arreo aberatsak aurkitu izana ere, haietako batzuk Italia hegoaldeko greziar kolonietakoak jatorriz. Nekropolietako hormak kolore ugariz pintatzen ziren, heriotzaren kolore beltzarekin kontrastatuz. Honela, informazio iturri esanguratsu bilakatzen dira, eguneroko bizitzaren alderdi asko ezagutzea ahalbidetzen dutenak, eta etruriarren sinesmen eta errituen berri ematen dizkigutenak. Hau ezingo litzateke testuetatik soilik jakin.\nEskultura.\nEskultore etruriarrak trebezia handiko artisauak ziren. Kalitate handiko piezak egiten zituzten (estatuak, zeramika, ispiluak, kutxak...) terrakotaz, tobaz, buztinez, brontzez eta metalez. Bitxigintzako lanak ere egin zituzten urre, zilar, boli eta \"bucchero\" deituriko zeramika beltzean. Chiusi hiriko \u201cMuseo Archeologico Nazionale Etrusco\u201dn hainbat errautsontzi, bucchero zeramikazko pitxerrak eta brontzezko iruditxoak ikus daitezke. Era berean, Volterrako Guarnacci museoan seiehun bat errautsontzi, terrakota eta harzurizkoak, ikus daitezke.\nEtruriarren eskulturan eragin handia izan zuten greziarrek, baina ez zuten inoiz lortu Atenas edo Tebasko eskulturen armonia eta perfekzioa. Hala ere aurpegien irudikapenetan ikus daitekeen naturalismoa jaso zuten haiengandik, eta erromatarrei igaro.\nArte adierazpen guztiak bezala, eskulturak ere helburu bezala jainkoak goraipatzea zuen. Hileta-errituei ere lotzen zaie, hilobietan eskultura ugari aurkitu izan baitira, bereziki Perugian, Volterran eta Chiusin. Hauetako gehienek izaki mitologikoak irudikatzen dituzte.\nAipagarriak dira, halaber, bikoteen sarkofagoak, non senar-emazteak kline baten gainean etzanda ageri diren. Aurpegietan greziar aro arkaikoaren eragina nabari da, baina materialari dagokionez alde handia dago, etruriarrek material bigunagoak aukeratzen baitituzte, errazago moldatzeko. Horrek berezkotasuna ematen die irudiei. Gizakiez gain, animaliak ere irudikatzen ziren, haietako batzuk modu errealistan (Kapitolioko otsemea esaterako), baina beste batzuk modu fantastikoan, Ekialdeko eraginekin (Arezzoko Kimera).\nEtruriar eskulturaren adibide ezagunenak hauek dira:\nsortua.\nKapitolioko otsemea denbora askoan eskultura etruriartzat hartu da, baina orain Erdi Arokoa dela uste da.\nHilobi etruriarretan metalezko eta zeramikazko objektu asko bilatu zituzten, Mediterraneo Ekialdeko eragina nabarmentzen dutenak. Produktu guzti horiek Europa Iparralderako eta Ekialderako esportazioaren oinarri izan ziren.\nEtruriarrek brontzezko iruditxo ugari egin zituzten, baita argimutilak ere, eta tresnak ere bai. Ispilu grabatuak ere ugariak dira, \u201cpater\u201d deituak. Urteetan zehar urrezko kopak eta bestelako lanak aurkitu dira grabatuekin, kardamekin, filigranekin eta bozelketekin. Lehengaia meategietatik ateratzen zuten. Kobrezko meategiei esker lortu zituzten armak eta itsasontzien piezak. Brontzearekin tamaina handiko txanponak egin zituzten.\nEtruriarrek mundu greziarretik inportatzen zuten zeramika, adibidez Fran\u00e7ois ezaguna, bolutak eta irudi beltzak dituen kratera izugarria, K.a. 570. urtekoa. 1844an aurkitu zen hilobi etruriar batean, Fonte Rotellako nekropolian. Korintiar inportazioko zeramikak eragina izan zuen bertako produkzioan, bi motatakoa zena: zeramika leuna eta beltza (bucchero) eta greziarren imitaziozkoak.\nClusium, Tarkinia eta Vulcin aurkitutako margotutako pitxerrek arte greziarraren eragin nabarmena erakusten dute, estiloari eta landutako gaiari dagokionez (mitologia greziarra), eta Campanian, Italia hegoaldean, Sizilian eta Grezian aurkitutakoen oso antzekoak dira.\nPintura.\nGaur egun dirauten pintura etruriar gehienak hilobien hormetako freskoak dira, gehien bat Tarkiniakoak. Garrantzi handia du, ez maila artistikoagatik, baizik eta erromatarren aurreko Italiako arte figuratibo adibiderik esanguratsuena delako baizik. Mediterraneo ekialdeko kulturekin erlazionatu izan da pintura etruriarra.\nHilobiek gela baten barruko itxura bera zuten. Sabaia gangatua zuten, edo kupula izunekoa, eta hormak fresko teknikaren bidez pintatzen ziren. Teknika honi esker irauten du margoak mendeetan zehar, izan ere, margotutako azalera lehortzean pinturak bat egiten du hormarekin.\nEszena mitologiko eta hiletakoak irudikatzen zituzten. Batzuetan eguneroko bizitzako pasarteak ere margotzen zituzten, dantzari, musikari edo zaldunekin. Estiloa argi eta garbi bi dimentsioduna zen, estilizatua (lerro beltzak irudiak markatzeko), kolore argitsuduna eta giro alaiekoa.\nPigmentuak harri eta mineralen bidez lortzen zituzten, xehetuz eta nahastuz. Gehien erabiltzen ziren koloreak gorria, berdea eta urdina ziren, itxuraz konnotazio erlijiosoa baitzuten haien ustez. Pintzelak animalien ilez egiten zituzten, eta oso zehatzak ziren.\nK.a. IV. mendearen erdialdetik aurrera argi-iluna erabiltzen hasi zen irudiei sakontasuna eta bolumena emateko. Proportzio kontzeptua ez da fresko bakarrean ere agertzen, eta askotan ikus daitezke pertsona edo animalien gorputzeko zati desproportzionatuak. Fresko garrantzitsu bat Leonaren hilobia da, Tarkiniakoa.\nGarai berantiarrean, heriotzarekiko jarrera alaia aldatu egin zen, ziurrenik arte greziarreko aro klasikoaren eraginez, eta irudiek umore aldaketa jasaten dute, pentsakor eta zalantzati agertzen dira heriotzaren aurrean.\nBestelako arteak.\nEz da arrastorik geratzen etruriar literaturatik, baina horrek ez du esan nahi ez zenik existitu, zatiren bat edo beste aurki baitezakegu idazle erromatarren lanetan.\nDirudienez, egon zen antzerkigintza etruriarra, autore latindar batzuek aipatzen baitute. \u03c6ersu hitza erabili zuten horretarako, gero latinera pasa zena, eta ondorioz beste hizkuntza erromantzeetara, latinez pertsona esan nahi duena, hau da, komediako \u201cmaskara\u201d.\nMusikari dagokionez, argi dago bazutela beren kultura musikala, pintura freskoetan eta behe-erliebeetan ikus daitekeen bezala. Bertan txirula mota desberdinak agertzen dira, adibidez plagiaulos, pan-txirula, alabastro-txirula eta txirula bikoitza. Perkusio instrumentuez laguntzen zuten musika hori, esaterako tintinanbuloa, tinpanoa eta krotaloak. Azkenik, lira eta zitara moduko sokazko instrumentuak ere ikus daitezke."}
{"id": "83247", "revid": "880", "url": "https://eu.wikipedia.org/wiki?curid=83247", "title": "El Grado", "text": ""}
{"id": "83259", "revid": "137486", "url": "https://eu.wikipedia.org/wiki?curid=83259", "title": "Euskararen Nazioarteko Eguna", "text": "Euskararen Nazioarteko Eguna, ENE, euskararen aldeko ospakizun eguna da, abenduaren 3an egiten dena, Frantzisko Xabierkoaren egunean; izan ere, Frantzisko 1552ko abenduaren 3an hil zen, euskara zuen berezko hizkuntza eta, kondairak dioenez, hil aurreko azken hitzak bere ama-hizkuntzan eman zituen, euskaraz.\n1930an Eusko Ikaskuntzak ezarri zuen egun hau euskararen nazioarteko egun gisara. Lehen ospakizun egun horrek \u201clotsa handia litzateke guk, Euskaldunok, geure hizkuntza galtzen ikustea\u201d izan zuen goiburu. Gerra Zibilaren ostean, 1949an berpiztu zen, Buenos Airesko Laurac Bat elkartean eta, besteak beste, mundu osoko euskaldunei euskara landu eta sendotzeko laguntzak eskatzen zizkieten. Frankismo garaian, Ipar Euskal Herrian eta Amerikako zenbait lekutan ospatzeko beste aukerarik ez zen izan, Espainiako diktadurako zentsuraren ondorioz. 1995ean Eusko Jaurlaritzak eta Euskaltzaindiak bat eginik, Euskararen Nazioarteko Eguna instituzionalizatu zuten.\nEuskararen Egunak hainbat izen izan ditu. Lehendabiziko edizioan \"Eskuararen Eguna\" erabili zen eta ondorengo urteetan \"Euzkararen eguna\" edo \"Euzkara Eguna\" bezala izendatu zen, (garai hartan \"euskara\" hitzak \"eguzki\" hitzarekin lotura etimologikoa zuela uste zen, hortik geroago baztertu ziren \"*euzkara\", \"*euzko\" eta \"Euzkadi\" horiek). Egun, Euskararen Eguna edo Euskararen Nazioarteko Eguna erabiltzen dira."}
{"id": "83261", "revid": "880", "url": "https://eu.wikipedia.org/wiki?curid=83261", "title": "Euskararen nazioarteko eguna", "text": ""}
{"id": "83263", "revid": "336", "url": "https://eu.wikipedia.org/wiki?curid=83263", "title": "Fenilzetonuria", "text": "Fenilzetonuria metabolismoaren jaiotzetiko gaixotasun genetikoa da, autosomiko eta azpirakorrarena. Akatsa fenilalanina hidroxilasa (PAH) entzimaren defizientzia batean datza. Honen ondorioz fenilalanina ez da metabolizatzen eta gorputzean metatzen da atzerapen mental bat eraginez. Oso goiz detektatzea ezinbestekoa da tratamendua eraginkorra izateko eta sintomak saihesteko.\nHistoria.\n1934an F\u00f6lling doktoreak fenilalanina inplikatuta zegoen gaixotasun metaboliko bat aurkitu zuen non arazo neurologiko larriak sortzen ziren. Imbecillitas phenylpyruvica deitu zuen. Urte batzuk beranduago Jervisek, gaixotasuna ikertu ondoren, akatsa fenilalaninaren metabolismoan zegoela ondorioztatu zuen, PAH entziman hain zuzen ere. 1980ko hamarkadan entzimaren genea aurkitu eta isolatu zen.\nFenotipoa.\nGaixotasunaren sintoma nagusia atzerapen mentala da, larritasun aldakorrekoa. Ezaugarri fisikoei dagokionez ez dira oso nabariak baina oro har arazo neuromotoreak, pigmentazio arazoak, usain berezia... dituzte.\nHasieran haurrak normalak dira jaiotzaren momenturaino amak bere metabolismoaz arduratu delako baina 1 urterekin atzerapen mentala ikuskor eta atzeraezina da\nBiokimika.\nFenilalaninaren metabolismo normalean PAH entzimak fenilalanina tirosina bihurtzen du tetrahidrobiopterina (BH4) kofaktorea oxidatuz. Hau gibelan gertatzen da. Bide normala blokeatzen bada fenilalanina odolean eta beste ehun batzuetan metatuko da (hiperfenilalanemia) baina honetaz gain bide metaboliko sekundario batzuk aktibatuko dira zeinen metabolitoak (azido fenilpirubikoa...) txisan aurkituko diren.\nBide normala blokeatuta egoteko bi arrazoi daude:\nGenetika.\nGaixotasun autosomiko eta azpirakorra denez gutxienez bi gurasoak eramaileak izan behar dira haurra gaixoa izateko (de novo mutazioak oso arraroak). 1/10000ko intzidentzia dauka baina hau aldatzen da eskualdeen arabera.\nPKUren gene eragileak bi dira:\nGaixotasun bera sortzeko gene bat baino gehiago daudenez geneen arteko elkarrekintzak gerta daitezke. Horrela posiblea da bi gurasoak gaixo izanda haur guztiak normalak izatea: guraso bakoitzak gen bat mutatua duenez haurrak bi geneekiko heterozigotoak izango dira baina ez gaixoak.\nPKU maternala.\nEmakume fenilzetonuriko bat haurdun geratzean nahiz eta fetua genetikoki osasuntsu izan fenilalanina kontzentrazio altuko ingurune batean garatzen denez PKU antzeko fenotipo bat garatzen du (atzerapen mentala, mikrozefalia\u2026). Arazo hau konpontzeko haurdunaldia hasi baino 3 hilabete lehenago amari dieta berezi bat jartzen zaio fenilalanina maila jaisteko eta modu honetan haurra osasuntsu jaiotzeko.\nDiagnostikoa eta tratamendua.\nDiagnostiko goiztiarra oso garrantzitsua da sintomatologia guztia, batez ere atzerapen mentala, ekidin ahal delako bizitzako lehenengo egunetan tratatzen bada. Horretarako jaioberri guztiei Guthrie proba egiten zaie: orpotik odol pixka bat ateratzen zaie fenilalanina mailak neurtzeko. Proba positiboa izatekotan umeari tratamenduan jartzen zaio, fenilalanina baxuko dieta batean datzana."}
{"id": "83264", "revid": "512", "url": "https://eu.wikipedia.org/wiki?curid=83264", "title": "Tarkinio Prisko", "text": "Luzio Tarkinio Prisko (K.a. 616-K.a. 578), Tarkinio Zaharra edo Tarkinio I.a ere deitua, Erromako bosgarren erregea izan zen tradizioaren arabera, eta, gaur egungo historialarien arabera, lehena eta hiriaren sortzailea.\nTarkinia etruriar hirian bizitzen jarri zen Demaratos izeneko errefuxiatu korintoar baten semea, autoritarioa eta gerlaria izan zen, eta, aldi berean, planifikatzaile eta urbanista handia. Jauregi etruriar bat eraikiarazi zuen, jendearen bizitokiak txabolak ziren garai batean. Tronu arranditsu bat eraikitzea agindu zuen, non, beti, eskuan aginte makila eta buruan, lumez apainduriko kasko bat zuela esertzen zen. Aberatsa eta xahutzailea zen, jende pobre eta ohitura umilekoaren artean. Greziar baten seme bezala, heziketa nahiko oso bat jaso zuen; filosofia, geografia, matematikak eta beste gai batzuk ulertzen zituen. Tito Livio historialari erromatarrak (K.a. 59-K.a. 17) dioenez, Tarkinio Prisko, errege bezala aukeratua izateko azpijokoak erabili zituen lehena izan zen, eta herriaren babesa ziurtatzeko hitzaldi bat eman zuen.\nLazioa mendeko izatea lortu zuen, eta, beranduago, sabinarren aurka borrokatu eta lur gehiagoz jabetzea lortu zuen. Bere borroketarako, industria astunak eman zizkion arma ugari behar izan zituen. Tarkinio Prisko, Erromako industriaren sustatzaile handia izan zen. Garaipenaren ohitura etruriarra sartu zuen, gerra garaipenaren ondoren.\nBere eraikitze grinaren ondorioz, Erromak, jauzi handia eman zuen monumentu gehiketa eta hiri planifikazioan. \"Estolda Nagusia\" edo \"cloaca maxima\" deituriko estolden eraikuntza ematen zaio. Kale berriak, auzoak, foro edo erdiko enparantza bat eta, ohiko txabolen ordez, benetako etxeak, Zirku Nagusia eta Jupiterren Tenplua Kapitolioan eraikitzea agindu zuen.\nHil egin zuten, eta agintea, bere emazteak hartu zuen, Tanaquil izenekoa, hau ere etruriarra."}
{"id": "83266", "revid": "336", "url": "https://eu.wikipedia.org/wiki?curid=83266", "title": "Demaratos", "text": "Demaratos, printze etruriar bat izan zen, Baquiadetar tribukoa, Korinton jaioa, K.a. VII. mende erdialdean bizi izan zena eta merkatari bezala lanean aritu zena, bere tribua, Zipselosek K.a. 657an kanporatu zuen arte, ordutik, Etruriako Tarkinia hirian bizitzen jarriz, non, bere aberastasunen ondorioz, ondo hartua izan zena, errege duintasuna emanez.\nEmakume etruriar batekin ezkondu eta Luzio Tarkinio Prisko Erromako erregearen aita izan zen."}
{"id": "83270", "revid": "90204", "url": "https://eu.wikipedia.org/wiki?curid=83270", "title": "Shattuara II.a", "text": "Shattuara II.a, Mitanniko azken erregea izan zen, K.a. XIII. mendearen lehen erdian errege izan zena, K.a. 1280tik K.a. 1270 arte.\nUste denez, Wasashattaren seme edo iloba zen, historialari batzuek, Shattuara I.a izenarekin gobernatu zuen pertsona bera dela uste duten arren. Bere titulua, Khanigalbateko erregea zen, Asiriaren mendeko bezala. Bere erregealdian amaitu zen mitanniar dinastia, Salmanasar I.ak garaitu zuenean."}
{"id": "83271", "revid": "56334", "url": "https://eu.wikipedia.org/wiki?curid=83271", "title": "Adad-nirari I.a", "text": "Adad-nirari I.a K.a. 1307-1275 bitartean Asiriako erregea izan zen. Haren erregealdian Asiriar Inperioaren lehenbiziko hedapen handia hasi zen, Assur hiritik Mesopotamiarantz.\nAsiriako Tarteko Inperioko laugarren erregea izan zen, Arik-den-iliren ondorengoa. Babiloniako errege Nazi-Maruttashen armadari Kar-Ishtarko guduan irabazi zion, eta Asiriak Babiloniarekin zuen muga Zab Txikia ibaitik haratago, Diyalaraino, atzeratzea lortu zuen. Mendebaldean, Hititar Inperioaren mende zegoen Mitanniko erresumaren hondarrak menderatu zituen Karkemisheraino; izan ere, garai horretan hititak Egiptorekin zituzten arazoekin larregi arduratuta zeuden, ekialdeko mugari arreta jartzeko. Honen ondoren, Adad-nirari I.ak bere buruari \u00abErrege Handi\u00bb titulua eman eta, tentsioa apaldu guran, Urhi-Teshub hititar erregeari gutun bat bidali zion anaia bezala tratatuz, alegia, maila bereko potentzietako erregeek euren arteko harremanetan egiten zuten bezala. Hititaren erantzuna nahiko zakarra izan zen,\nbaina, hala eta guztiz ere, ez zen gerrarik izan Asiria eta Hititar Inperioaren artean.\nSalmanasar I.a semea izan zuen oinordeko Asiriako tronuan."}
{"id": "83272", "revid": "105290", "url": "https://eu.wikipedia.org/wiki?curid=83272", "title": "Diyala", "text": "Diyala \u2014\"Diyala ibaia\" bezala ere ezaguna\u2014 (\"S\u00eerwan\" kurdueraz), ibai bat da, Tigrisen ibaiadarra. Bere ibilgua, Iran eta Irak artean egiten du, ekialdetik mendebaldera. Orotara, bere ibilguak, 445 kilometroko luzera du.\nHamadandik gertu jaiotzen da, Zagros mendietan, Iranen. Lurralde menditsutik jaisten da, eta, 32 kilometrotan, bi herrialdeen arteko nazioarteko muga eratzen du. Azkenik, Tigris ibaian isurtzen ditu bere urak, Bagdadetik hegoaldera.\nEz da posible Diyala ibaiaren goialdeko zatian nabigatzea, bere ibilgua, zati horretan, oso estua baita, baina ibaiaren harana, Iran eta Irak arteko merkataritza ibilbide garrantzitsu bat da.\nIbaiaren emaria, Behe Diyalaren haranean dagoen presa baten bidez kontrolatzen da, uholdeak kontrolatu eta Bagdadetik iparmendebaldeko eremua bustitzen duena.\nIbaiak, bere izena Diyala probintziari ematen dio."}
{"id": "83273", "revid": "237", "url": "https://eu.wikipedia.org/wiki?curid=83273", "title": "Lachar", "text": ""}
{"id": "83275", "revid": "12788", "url": "https://eu.wikipedia.org/wiki?curid=83275", "title": "Dijalako probintzia", "text": ""}
{"id": "83278", "revid": "63274", "url": "https://eu.wikipedia.org/wiki?curid=83278", "title": "Julia Basilika", "text": "Julia Basilika (latinez \"Basilica Iulia\") Erromatar foroaren hegoaldean dagoen tenplua da. Mendebaldean \"Vicus lugarius\"arekin muga egiten du, Saturnoren tenplutik banandurik, eta ekialdean \"Vicus Tuscus\"ekin, Kastor eta Polluxen tenplutik banantzen duena.\nJulio Zesar hasi zen eraikitzen K.a. 54an, eta beragandik hartu zuen izena, lehenago K.a. 169an eraikitako Senproniar Basilikak zuen tokian: hau Gaio eta Tiberio plebearen tribunoen aita Tiberio Grakok eraikia izan zen, bere aldetik basilika eraikitzeko Publio Kornelio Eszipion Afrikarraren etxea eta \"Tabernae Veteres\" direlakoen denda batzuk boteaz. Tokia garbitzeko, Zesarrek, gainera, hizlarien tribuna, Erromatar foroaren mendebaldeko muturrera eraman behar izan zuen. Julia Basilika Augustok amaitu zuen, baina su hartu zuen K.a. 14an, eta enperadore berak berreraiki zuen, bere seme adoptiboak ziren Gaio eta Luziori eskainirik 12an. Karino enperadorearen garaian, 283an, beste sute batek hartu eta honen ondorengoa izan zen Dioklezianok berreraiki zuen. Beste suntsipen partzial bat izan zuen Alarikoren arpilaketaren garaian, 410ean, eta oraingo honetan Gabino Vetio Probiano hiri prefektuak berreraiki zuen.\nZentunbiroen epaimahaiaren egoitza gisa funtzionatzen zuen,180 epaile, lau epaimahaiak batuta zeuden epaile kopurua zena.\nNeurri handikoa zen (109x48 metro), erdialdeko nabeak 82x18 metro zituen eta honen inguruan lau nabe txikiago zeuden, bi solairutan gangatuak eta zutaberdiz inguratutako arkuekin. Erdialdeko nabea lau zatitan banatzen zen, gortinadi edo behar zenean, tokia hutsik uzteko ken zitezkeen zurezko egituren bidez.\nArkupeko harmailadian, haitzurdin zurian grabatutako jokoak daude, dama txinatar antzeko batzuk, edo sekziotan banatutako zirkulu bat."}
{"id": "83280", "revid": "201", "url": "https://eu.wikipedia.org/wiki?curid=83280", "title": "Ogeia", "text": ""}
{"id": "83284", "revid": "105290", "url": "https://eu.wikipedia.org/wiki?curid=83284", "title": "Cerverako eskualdea", "text": "Cerverako eskualdea Errioxan dago kokatuta, Espainian. Errioxa Beherean dagoen eskualdea da, mendialdearen aldean.\nAlhama-Linares eskualdea izenaz ere ezaguna da."}
{"id": "83285", "revid": "119186", "url": "https://eu.wikipedia.org/wiki?curid=83285", "title": "Baquba", "text": "Baquba (\u0639\u0642\u0648\u0628\u0647, \"Ba'quba\" edo \"Baqouba\" bezala ere transliteratua), Irakeko Diyala probintziako hiriburua da.\nHiria, Bagdadetik 50 kilometro inguru iparrekialdera dago, Diyala ibaiaren ertzean, Hiruki sunita deritzonaren barnean. 2002an, bertako biztanleria, 280.000 pertsonakoa zen.\nTokian, uneoro bizi izan da jendea, Islamaren aurreko garaietatik, eta nekazaritza eta merkataritza gune bat izan da. Uste denez, bere izena, Baya'quba aramaikotik dator, eta \"Jakoben etxea\" esan nahi du. Bagdad eta Khorasan arteko tarteko puntu bat zen, Erdi Aroko Zetaren Bidean. Bere laranjengatik da ospetsua.\n2003an hasitako estatubatuar okupazioan zehar, Baquba, matxinada aktibitate gehieneko tokietako batean bihurtu da, Faluia, Ramadi eta Samarra enklabe sunitarrekin batera. Borrokarik garrantzitsuenak, 2004ko ekainak 24an gertatu ziren. Al-Tawhid Wal-Jihad eta Abu Musab al-Zarqawi egin ziren eraso horien arduradun.\nAbu Musab al-Zarqawi bera, bertan hil zen 2006ko ekainak 6an, estatubatuar eraso batean.\n2007ko uztailak 2an, estatubatuar armadak, eraso bat egin zuen Baquban, eta 350 pertsona baino gehiago hil zituen, ustez, Al-Qaedaren aurkako eraso batean. Honen ondoren, Irakeko Alderdi Islamiarrak, \"sarraskia gelditu eta zibil eta talde armatuen artean bereizteko\" eskatu zion estatubatuar gobernuari.\nUrte berean, abenduaren 25ean, 2007ko Baqubako Atentatu terrorista gertatu zen."}
{"id": "83286", "revid": "44278", "url": "https://eu.wikipedia.org/wiki?curid=83286", "title": "Erleen dantza", "text": "Erleen dantza erle langileek erabiltzen duten komunikazio sistema da, beren bikoteei elikagai-iturrien distantzia eta norabidea jakinarazteko. Elikagai-iturria nektarra eta polena ematen dituen lorea da, eztigintzarako beharrezkoak.\nDeskribapena.\nErle batek elikagai-iturri berri bat aurkitzen duenean bere abaraskara itzultzen da, bertako gainontzeko erleei loreen distantziaren eta kokapenaren berri ematera. Horretarako mugimendu jakin batzuk egiten ditu, bere kideek ikusi eta interpretatzen dituztenak.\nLehenengo irudiak erle langile batek abaraskaren gainean egiten duen ibilbidea irudikatzen du, zortzi etzan baten itxuran. Lerro uhinduak sabelaldearekin egiten duen mugimendua adierazten du, ezkerrerantz eta eskuinerantz mugituz. Geziek mugimenduen noranzkoak irudikatzen dituzte.\nBigarren irudian erlauntza ikus daiteke erdian, goialdean eguzkia, albo batean elikagai-iturria (lorea) eta erlauntzaren eta lorearen artean erleak egindako dantza. Erdiko gezi uhinduaren bidez erleak bere kideei loreak eguzkiarekiko duen angelua erakusten die, eta sabelaren mugimendu kopuruen araberakoa izango da haren distantzia.\nHirugarren irudian elikagai-iturria lekuz aldatzen da, erdiko gezi uhinduaren norabidea alda dadin. Baina erleak aldatzen duena eguzkiarekiko angelua da.\nErleak elikagai-iturri garrantzitsu bat aurkitzen duenean erlauntzara itzuli eta abaraska baten gainean kokatzen da dantza hasteko, eta hura ikusten dutenek mugimendua errepikatzen dute. Horrela, erlauntza osoko erle langileak badakite distantzia eta norabide jakin batean loreak daudela.\nDantza hau erlauntzetako iluntasunean egiten da, bertikalki zintzilikatuta dauden abarasken gainean.\nIpar Karolinako Unibertsitatearen (Estatu Batuak) web orrian erabilgai dago dantza honen inguruko programa bat. Bertan elikagai-iturriaren distantzia aldatzean ikus daiteke erleak uhin gehiago egiten dituela, beraz denbora gehiago ematen du lerro uhinduan; eta distantzia txikiagotzean, aldiz, azkarrago egiten du lerroaren ibilbidea.\nAurkikuntza.\nKarl R. von Frisch-ek aztertu eta aurkitu zuen komunikazio sistema hau, eta 1973an Fisiologia edo Medikuntza Nobela jaso zuen horregatik. Lehenago, Aristoteles-ek deskribatu zuen Historia Animalium lanean, K.a. 330. urtean."}
{"id": "83287", "revid": "512", "url": "https://eu.wikipedia.org/wiki?curid=83287", "title": "Tierra de Cameros", "text": "Tierra de Cameros (izen herrikoia Cameros) Errioxan dago kokatuta, Espainian. Erdiko Errioxan dagoen eskualdea da, mendialdearen aldean."}
{"id": "83288", "revid": "105290", "url": "https://eu.wikipedia.org/wiki?curid=83288", "title": "Camero Viejo", "text": "Camero Viejo Errioxako Tierra de Camerosen dago kokatuta, Espainian. Erdiko Errioxan dagoen eskualdea da, mendialdearen aldean."}
{"id": "83289", "revid": "1712", "url": "https://eu.wikipedia.org/wiki?curid=83289", "title": "Konpasa", "text": ""}
{"id": "83290", "revid": "512", "url": "https://eu.wikipedia.org/wiki?curid=83290", "title": "Camero Nuevo", "text": "Camero Nuevo Errioxako Tierra de Camerosen dago kokatuta, Espainian. Erdiko Errioxan dagoen eskualdea da, mendialdearen aldean."}
{"id": "83291", "revid": "105290", "url": "https://eu.wikipedia.org/wiki?curid=83291", "title": "Errioxa Garaia", "text": "Errioxa Garaia Errioxako mendebaldeko eskualdea da."}
{"id": "83292", "revid": "105290", "url": "https://eu.wikipedia.org/wiki?curid=83292", "title": "Errioxa Erdialdea", "text": "Errioxa Erdialdea Errioxako erdialdeko eskualdea da."}
{"id": "83293", "revid": "105290", "url": "https://eu.wikipedia.org/wiki?curid=83293", "title": "Errioxa Beherea", "text": "Errioxa Beherea Errioxako ekialdeko eskualdea da."}
{"id": "83294", "revid": "105290", "url": "https://eu.wikipedia.org/wiki?curid=83294", "title": "Hiruki sunita", "text": "Hiruki sunita arabiar sunitak gehiengoa diren Irakeko eskualde bat da, Bagdadetik ipar-mendebaldean. Izen horrekin mendebaldeko herrialdeek deitzen diote eremu geografiko horri.\nHirukiaren erpinak, Bagdad, Ramadi eta Tikrit dira, eta hiruki horren barnean, Faluia eta Samarra bezalako hiriak daude. Tikrit, Saddam Husseinen lurralde bat da, 2003ko Irakeko inbasioan kargutik kendutako Irakeko presidentea.\nToki honetako biztanleria, nagusiki, erlijio musulman sunitakoa da, non, AEBak eta bere aliatuen okupazioaren aurkako erresistentzia gehiena agertu den. Eremu honek ez du zentzu geografiko argi bat, ezta politikoa ere. Atzerritarrek, bereziki estatubatuar armada inbaditzaileak eta Irakeko inbasio eta ondorengo 2003ko Irakeko okupazioan gertaturiko gertaerak deskribatzen zituzten kazetariek emandako izena da."}
{"id": "83295", "revid": "1545", "url": "https://eu.wikipedia.org/wiki?curid=83295", "title": "Errioxa Baxua", "text": ""}
{"id": "83296", "revid": "512", "url": "https://eu.wikipedia.org/wiki?curid=83296", "title": "Tikrit", "text": "Tikrit (arabieraz \u062a\u0643\u0631\u064a\u062a, \"Takrit\" edo \"Tekrit\" bezala ere transliteratua), Irakeko hiri bat da, herrialdeko hiriburua den Bagdadetik 140 kilometro ipar-mendebaldera dagoena, Tigris ibaiaren ertzean, ibai honek izena ematen diolarik. 2002ko azken erroldaren arabera, 28.900 biztanle ditu. Salah ad Din probintziako hiriburua da.\nPertsonaia ezagunak.\nTikrit, honako pertsona historiko ezagun hauen jaioterria da:"}
{"id": "83298", "revid": "1545", "url": "https://eu.wikipedia.org/wiki?curid=83298", "title": "Nabukodonosor (argipena)", "text": "Nabukodonosor, historian zehar, Babiloniako lau erregeren izena izan da."}
{"id": "83299", "revid": "1545", "url": "https://eu.wikipedia.org/wiki?curid=83299", "title": "Tanis", "text": "Tanis (grezieraz \u03a4\u03ac\u03bd\u03b9\u03c2), Behe Egiptoko XIX. nomoko hiriburua izan zen hiriaren izen greziarra da. Niloren deltaren ekialdean zegoen.\nXXI eta XXIII. dinastietan Egiptoko hiriburu izan zen, aipaturiko dinastietako faraoien jaioterria baitzen. Merkataritza eta estrategia aldetik hiri garrantzitsua, VI. menderarte, noiz erabat utzia izan zen, Manzala lakuak erabat urpean hartua izatearen mehatxua jasan zuenean.\nXXI eta XXII. dinastietako faraoien lurperaketa tokia ere bazen.\nTanisen gurtutako jainko nagusienak, Amon, bere emazte Mut eta bere seme Khonsu izan ziren, \"Tanisko hirukoa\" osatzen zutenak, Tebaseko hirukoaren antzerakoa.\nHarri bloke asko, Tanisen tenpluak eraikitzeko erabiliak, Qantirretik eraman ziren, antzinako Pi-Ramsesetik, honek, egiptologo asko, Tanis, antzinako Pi-Ramses zela pentsatzera eraman zituelarik.\nTanis Biblian: Zoan.\nTanis hiria, Zoan bezala aipatzen da Bibliako honako pasaietan:"}
{"id": "83300", "revid": "336", "url": "https://eu.wikipedia.org/wiki?curid=83300", "title": "Logos", "text": "Logos () greziar jatorriko hitza edo kontzeptua da, \"hitza\", \"adierazpena\", \"pentsamendua\", \"kontzeptua\", \"diskurtsoa\", \"arrazoia\", \"adimena\", \"Jainkoa\", eta beste hainbeste itzulpen izan dituena. Esanahi horiez gainera, beste batzuk ere gehitu dira: \"legea\", \"printzipioa\", \"araua\".\nHeraklitorentzat Logosa mundua gobernatzen duen arrazoi unibertsala da eta posible egiten du ordena bat, justizia bat, patu bat. San Agustinentzat Logosa Jainkoaren Hitza da, bere baitan gauza guztien betiereko ideiak dituena. Kristautasunean Logosa, Hitza, Jesukristo da, berak adierazten baitu Jainkoaren nahia."}
{"id": "83301", "revid": "201", "url": "https://eu.wikipedia.org/wiki?curid=83301", "title": "Numa Pompilio", "text": ""}
{"id": "83302", "revid": "512", "url": "https://eu.wikipedia.org/wiki?curid=83302", "title": "Kreazionismo", "text": "Kreazionismoa erlijio dogmetan oinarritutako sinesmen bat da. Kreazionistek diote Lurra eta izaki bizidun guztiak Jainkoren batek sortu zituela, eta guztiek izaera teleologikoa dutela, hau da, helburu jakin bat dutela plan orokor baten barruan. Kreazionismoan abrahamdar erlijioak ez ezik, argudio sasi-zientifikoak emanez eboluzioaren aurka agertzen diren guztiak ere sartzen dira.\nUnibertsoa eta bizia ekintza jainkotiarretatik sortu zirenaren sinesmen erlijiotsua da kreazionismoa, prozesu natural batetik sortu zirenaren baieztapenaren aurrean. Kreazionista hitza bera lehen aldiz 1856 Charles Darwinek idatziriko gutun batean dago jasoa ,eboluzioaren zientziaren aurrean kontzientzia eragozle egin ziren horiek aipatu edo izendatzeko erabili zuenean. Eboluzioa eta kreazioa teoria baten baitan batu nahi duenik bada ere ( kreazionismo ebolutiboa) , halaber kreazionismo kontzeptua bere adiera literalean ulertu eta defendatzen duten horiek sailkatzeko erabiltzen da batik bat.\nKreazionismoa Ameriketako Estatu Batuetan.\nCharles Darwinek eboluzioaren teoria plazaratu zuen unetik beretik, Ameriketako Estatu Batuetako erlijio-fundamentalistak eboluzionismoaren kontrako gatazkan ari dira, deabruaren lana eta materialismo komunistaren Troiako zaldia dela uste baitute. Haien iritzira, Bibliaren esanak ere (edo haiek egindako interpretazioak) irakatsi behar dira eskoletan. Bibliaren esanei jarraituz, munduak lau mila urte baino ez lituzke izango, eta animalia guztiak eta landare guztiak Jainkoak sortuak eta Noek uholdetik salbatuak izango lirateke.\n1981ean Ameriketako Estatu Batuetako Kongresuak \"Balance Treatament Act\" izeneko legea onartu zuenean, kreazionistek gudua irabazita zutela zirudien. Lege horrek zioenez, bi ikuspuntuak modu orekatuan irakatsi behar ziren eskoletan. Baina lege hori errekurritua izan zen Ameriketako Estatu Batuetako Auzitegi Gorenean, eta auzitegi horrek baliorik gabe utzi zuen. Auzitegi Gorenak ebatzi zuen kreazionismoa erlijio sinesmena dela; eta eboluzionismoa, zientzia. Estatu Batutako Konstituzioaren arabera legeak sinesmen erlijioso jakin bat bultzatzerik ez duenez, legea antikonstituzionala da.\nErabaki horren bidez, eragotzi egin da 1927an gertatutakoa berriz gertatu ahal izatea; orduko hartan, Tennesseeko estatuak Scopes abizeneko Natura Zientzietako irakaslea auzitara eraman zuen, eboluzionismoa irakasteagatik.\nJatorria.\nKreazionista literalek euren sinesmenak testu erlijiosoen irakurketa fundamentalista batean oinarritzen dituzte Genesi eta Coranean aurkitzen ditugun kreazioaren inguruko mitoak barne:\nGenesiaren kreazioaren kontakizunak (genesia 1-2), unibertsoa, jaungoikoak sei egunez irauten duen prozesu baten emaitza gisa aurkezten du, honetaz gain lehen gizon eta emakumea lorategi jainkotiar batean kokatzen ditu. Ipuin hau kosmologia eta biologia kreazionistaren sintesia da.\nGenesian emandako euritearen kontaketak, jaungoikoak mundua eta bertako bizia zer nola desagerrarazten duen kontatzen du uholde itzela dakarren euri jasa \u00a0medio, Noek ontzi batez ordurarte ezagun ziren bizi forma ezberdinen ordezkari bina salbatzen dituen bitartean. Geologia kreazionistaren oinarria hau da, Uholdearen genealogi bezala ezagutzen dena.\nEsan bezala kreazioaren kontakizunaren interpretazio literala egin ohi dute eta bidenabar eboluzioaren teoria biziki errefusatu. Eboluzioak ezin du historia behar bezala azaldu hauen ustez, ezta lurraren aniztasun eta konplexutasuna. Kreazionismoaren adar seudozientifikoek kreazioaren zientzia, diseinu inteligentea, Uholdearen geologia \u00a0bezalako diziplinak onartzen ditu , baita ere sasiarkeologia , sasihistoria eta sasilinguistika bezalako azpimultzoak.\nKreazioaren zientzia.\nKreazioaren zientzia 1960. urtean sortutako sasi zientzia bat da zeina eboluzioaren irakasketari oztopoak jartzearren, postulatu kreazionistak eskolatako zientzia klaseetan ematea bultzatzen zuten beren defendatzaileek. Kreazioaren zientziaren argumentuek biltzen dituzten ezaugarri komunak hauek dira: Milaka urte dituen unibertso bat aintzat hartzen duen kosmologia kreazionista, radiometrikaren kritika radiohaloen inguruko argumentu tekniko baten baitan, Erregistro fosilen aurkezpena uholdearen kontaketa biblikoaren erregistroa \u00a0bailitzan eta gaur egungo aniztasun edo\ndibertsitatearen azalpena jaungoikoak jarritako genoma perfektuen degradazio azkarraren emaitz gisa, mutazioak tarteko.\nDiseinu inteligentea.\nDiseinu inteligentea ikuspegi sasizientifiko bat da zeinaren bitartez \" unibertsoaren hainbat ezaugarri hobeki azaldu ahal dira kausa inteligente baten bitartez , \u00a0ez ordea bideratu gabeko hautapen naturala medio\" . Bere defendatzaile irmoenak \"Discovery instituteren\" kide dira eta metodo zientifikoa uste sendo kristau eta teista batzuengatik \u00a0ordezkatu nahi dute . Komunitate zientifikoan nahiko onartua dago diseinu inteligentea kreazionismo mota bat dela , diseinu inteligentearen kreazionismo bezala izendatzeraino.\nDiseinu inteligentea kreazioaren zientziaren marka txuri gisa sortu zen, hainbat erabaki judiziali ixkin egin eta EEBBetan kreazionismoaren doktrina eskoletan irakasteari lagatzeko ekidin asmoz. Australian non ikasketa planak gobernuaren menpe dauden Hezkuntza ministroak diseinu inteligentearen nozioa ikasgelatan irakastea iradoki zuen protesta biziak eraginez kalean, ondoren atzera egin eta honelako ikasketak soilik erlijioko klasean edota filosofiakoan irakats zitezkeela onartzeko.\nEEBBetan, non kreazionismoak indar handia duen, teoria honen irakastea zentru publikoetan epaitegi federal batek hobetsi du Konstituzioaren lehen enmiendako klausulan dionaren gainetik, izan ere herrialde honetako gorteek diseinu inteligentea zientzia denik ukatzen dute , \" ezin da bere aurrekari kreazionistetatik bereizi eta beraz aurrekari erlijiosoetatik\" . Ez dute eboluzioari alternatiba gisa irakasteko egoki jo. \u00a0\nUholdearen geologia.\nUholdearen geologia edo kreazioaren geologia \u00a0lurraren ezaugarri geologikoak genesiaren 6-8 kapituloan azaltzen den uholde handiaren deskribapenarekin ezkontzen saiatzen da. XIX. Mendearen hasieran geologo hauek ,lurrazalean topa genitzakeen aztarnek igarotako aro geologikoekin elkar lotzen zituztela baieztatzen zuten; ikerketa sakonago baten ondoren adostu zuten nola ezaugarri hauek uholde lokal edo glazialen ondorio zirela. XX. Mendean hainbat eskola kreazionisteak ideia hau berreskuratu zuten eboluzioaren kontrako kontzeptu zentral gisa. Sei eguneko kreazioaren errelatoa bere eginez eta uholdearen ondorioz emandako aldaketa geologiko larriak azpimarratuz.\n\"Kreazionismo\". Oinarriaz, teori erlijioso baten aurrean gaude non Naturatik aparte sortzen da Bizitza, non erreakzio fisiko-kimikoak ez daude eta dagoen dena Jainkoen eragiketa da. \"Kreazionismo klasikoa\" era honetan azalduko du bere teoria munduaren eragiketa, izakien sormena, Genesian funtsatuta. \"Fijismorentzako\", kreaziotik oneraino ez daude aldaketarik espezietan\". Katastrofismorentzako\", munduak izan dituen hondamendiak aldaketen kausa izan dira, non espezieak aurrean izandako haziarengatik sortu dira. Oraingo \"kreazionismo Eboluzio kontrako teorian,\" non zientzi naturaren tesiak eboluzio aurkaren froga zientifikoak bezala erabiltzen dute eta bakarrik teori pseudo-zientifikoetaz, elkarte zientzialariak onartzen dutena. \"Adimendun Diseinuaren\" teoria esaten duena, espezie ezberdinak kreaziotik sortu direnak izate adimen parte-hartzea beharrezkotzat izan dutela. \"Teista\" \"eboluzioan eta bere deskribapen zientifikoez sinesten duena\" non, jainkoak eboluzio biologikoa naturako prozesua bezala uzten duenean, sortu egiten du oraingo eboluzioko sintesiaren eran. AEBko, judutar edo islamiarrak nazio batzuen artean bakarrik, creacionismoren teoriak eskoletan zabaltzen dira, zeren zientifikoki ezin da frogatu. Elizak aipatuko beren maisutasun eremuan, zientifiko kontuak ez direla sartzen eta eboluzio aurkako ez da azalduko sinestedun gizakia, jaungoikoren eragintasuna, gizakia jainkoaren itxuran egina dela, jainkoaren borondatez bidez arimarekin sortuz, beste izakitik bereizita. \"Hurrengo gogoetak eboluzioaren azterketa egitea eramaten gaitu eta\" Ezagutza aurrera eramateko, hiru zientzialarien pentsamoldea ikusi dezakegu, nola Naturako Eboluzioaren Historia funtsatzen dute:\n1.744 \u2013 1.829, Jean Baptista Lamark, Espezieren Egokitura.Kontuan hartu behar dela,bere pentsamoldeari deitzen zaio: \u201cLamarckismo\u201d\n1.809 \u2013 1.882, Charles Darwin, Espezieren Eboluzioan.Kontuan hartuko dugu,bere pentsamoldeari deitzen zaio: \u201cDarwinismo\u201d\n1.842\u20131.921,Piotz Kopnotkin, Espezieartean Kolaborazioan.Kontuan hartuko dugu,bere pentsamoldeari deitzen zaio: \u201cAltruismo\u201d\nErreferentziak.\n-Gunn 2004, p. 9, \"El\"Diccionario Conciso de Oxford\"dice que el creacionismo es 'la creencia de que el universo y los organismos vivientes se originaron a partir de actos espec\u00edficos de creaci\u00f3n divina'\".\n-Brosseau, Olivier; Silberstein, Marc (2015). \"Evolucionismo (s) y creacionismo (s)\". En Heams, Thomas; Huneman, Philippe; Lecointre, Guillaume; Silberstein., Marc. \"Manual de pensamiento evolutivo en las ciencias\" . Dordrecht: Springer. pp. 881-96\n-Brosseau, Olivier; Silberstein, Marc (2015), \u00abEvolutionism(s) and Creationism(s)\u00bb, en Heams, Thomas; Huneman, Philippe; Lecointre, Guillaume \"et al.\", \"Handbook of Evolutionary Thinking in the Sciences\", Dordrecht: Springer, pp. 881-896\n-Haarsma 2010, p. 168, \u00abSome Christians, often called \"Young Earth creationists\", reject evolution in order to maintain a semi-literal interpretation of certain biblical passages\u00bb (\u2018algunos cristianos, frecuentemente llamados \"creacionistas de la Tierra joven\", rechazan la evoluci\u00f3n para poder mantener una interpretaci\u00f3n semiliteral de ciertos pasajes b\u00edblicos\u2019).\n-Numbers, Ronald L. \u00abThe \u2018Ordinary\u2019 View of Creation\u00bb. \"Counterbalance Interactive Library\". Seattle, WA: Counterbalance Foundation. Consultado el 11 de agosto de 2010.\n- PHILIP GOSSES \u2013 \u201cOMPHALOS\u201d 1857\n- G.LINNEO \u2013 taxonomia \u2013 clasificaci\u00f3n: \u201cSystem Naturae\u201d 1707-1778\n-G.CUVIER \u2013 zientzialaria \u2013 \u201cRecherches sur le ossement fosiles\u201d 1769-1832\n-G.L.LECLERC \u2013 zientzialaria \u2013 \u201cTeoria de las transformaci\u00f3nes infinitas\u201d 1744\n-JHON C. WHITEOMB \u2013 \u201cThe biblical record and its Scientific implications in America\nKanpo estekak.\n-VICENTE ALEJANDRO GUILLAMON \u2013 \u201cEvoluciomismo vs creacionismo\u201d"}
{"id": "83303", "revid": "336", "url": "https://eu.wikipedia.org/wiki?curid=83303", "title": "Darwinismo", "text": "Darwinismoa, Charles Darwinek (1809-1882), Galapagos uharteetara eta Hego Ameriketara bidaiatu ondoren eboluzioari buruz sortutako teoria da, orain arte aldaketa txiki batzuekin oraindik zutik dirauena. Bidaian egindako behaketak oinarritzat harturik eboluzoioaren teoria berria sotu zuen Darwinek. Darwinen arabera, bizirik irauteko borroka sortzen da espezieen artean, baliabideak izaki bizidunak baino urriagoak direnean. Hautespen naturala da borroka horren ondorioa. Hala espezierik gogorrenek egiten dute aurrera, hau da, ingurunean moldatzeko gaitasun handienak dituztenak. Aldiz, moldatu ezin daitezkeenak suntsitzen dira, eta gai direnen ezaugarriak, berriz, ondorengoetara igarotzen dira.\n1859an izaki bizien eboluzioari buruz argitara eman zuen teoriarekin, Darwinek erabat irauli zituen bizidunen jatorriari buruzko orduko ideiak, eta Kopernikok, Galileok eta Newtonek lehenagotik egina zuten jakintza-iraultza handia osatu zuen. Munduan barrena Beagle ontzian bost urtez egin zuen bidaldia erabakigarria izan zen eboluzioari buruzko bere tesiak oinarritzeko frogak aurkitu eta biltzean. Tesi horiei eta Malthusek biztanleriaren hazkunde gehiegizkoaz zituen ideien laguntza erabakigarriari esker, teoria oso bat egin ahal izan zuen animalia- eta landare-moten sorrerak bi kausa zituela esplikatzeko: izaki bizien arteko aldaerak edo desberdintasunak, eta inguruak egiten duen hautespen naturala; hala, hobekien egokitu direnek errazago irauten dute bizirik.\nDarwinek hautespen naturalaren aldeko froga asko erakutsi zituen, paleontologikoak, anatomikoak eta biogeografikoak batez ere. Gerora, eboluzioa frogatzen duten gero eta aurkikuntza gehiago egin dira; haien artean Darwin hil ondoren sortu ziren jakintzen ekarriak, genetikarenak eta biokimikarenak batez ere, dira aipagarrienak.\nDarwin.\nDarwin (1809-1882) jakintza unibertsaleko jakintsu handienetako bat da, Galileoren eta Newtonen mailakoa askorentzat.\n1831n \"Beagle\" itsasontziak bost urtez mundu osoan barrena egin zuen espedizioan naturalista gisa parte hartu zuen. Bidaldi horretan Hego Amerika, Ozeano Bareko uharteak eta Australia ezagutu zituen, eta hango izaki bizien eta fosilen dibertsitate handiaz ohartzeko aukera izan zuen. Argentinan ugaztun handien hezur fosilak aurkitu izanak eta, batez ere, Galapagos uharteetan txonta-espezie ugari ikusi izanak izan omen ziren Darwinen bidaldiko zirrara handiena eragin zioten gertaerak. Itzuli zenean, bidaldian egindako aurkikuntzak aztertzean sortu zitzaizkion galdera ugarientzat azalpen bat bilatzen saiatu zen. Hona Galapagos uharteetako txontei buruzko gogoeta bat: \u201cUharteetan eta hurbileko lehorrean bizi diren animalia- eta landare-espezien arteko kidetasunak harritu gaitu gehien, ez baitira, izatez, espezie berekoak. Galapagoetan gertatzen da hori, han ia izaki bizi guztiek Ameriketako kontinenteko ezaugarriak baitituzte.\nZergatik izan behar du horrek horrela? Zer dela eta izan behar dute hain antzekoak Galapagoetan, eta ez beste inon, ustez sortuak izan diren animalia- eta landare-espezieak eta Ameriketan sorturikoak?\u201d Darwin etsita zegoen animalia- eta landare-espezieak ez zirela aldaezinak, nahiz luzaroan ez zuen azaltzen jakin animalia eta landare-espezieen aldaketak nola sortu ziren. Abereak hazten dituztenek aukeratutako animalia-espezie etxekotuek izaten zituzten aldaketek argibide batzuk eman zizkioten. Nolanahi ere, 1831n Malthus ekonomialariak giza biztanleriaz eginiko obraren irakurketak eman zion bere teoria sortzeko behin betiko giltza. Malthusek zioen biztanleria oro biztanleria horrek eskumenean zuen janaria baino lasterrago hazten zela, eta, beraz, gizabanakoek elkarren lehian ibili behar izaten zutela, bizirik iraungo bazuten, eta, bizirik iraun ere, egokienek baizik ez zutela bizirik iraungo. Ideia horiek berak aztertuak zituen animalia- eta landare-espezieetara aldaturik, eboluzioari buruzko bere teoriaren oinarriak jarri zituen Darwinek.\nIa aldi berean, beste zientzialari batek, Wallace-k (1823-1913), Darwinen ondorio berberak atera zituen; bi zientzialari horiek batera aurkeztu zituzten beren teoriak 1858an, eta Darwinek 1859an argitaratu zituen gizadiaren historiako jakintza-lan handienetako bat den \u201cLandare- eta animalia-espezien jatorria\u201d liburuan. Geroztik garrantzi handiko beste liburu batzuk ere argitaratu zituen; haien artean \u201cGizakiaren jatorria\u201d izan zen aipagarriena, dudarik gabe haren lanik polemikoena gertatu zena.\nHautespen naturalaren teoria.\nDarwinen eboluzioaren teoriak gertaera eta ondorio hauetan oinarriturik argitzen du animalia- eta landare-espezien jatorria: Malthusek esan zuen bezala, izaki bizien multzoek ugaltzeko ahalmen handia dute, inguru jakin batean bizirik iraun dezaketen baino banako gehiago jaiotzen baitira. Ikusi besterik ez dago arrain, intsektu, etab. espezie askok zer arrautza-kopuru handiak erruten dituzten, bai eta landareek zer hazi-kopuru handia izaten duten, belaunaldi gutxi batzuetan lurra asea geratuko litzatekeela ondorioztatzeko. Arestian esandakoa gorabehera, izaki-multzo naturalek kopuru bera izateko joera izan dute denboran zehar. Inguruaren mugak dira (jatekoa, lekua, etab.) kontrolik izango ez lukeen hazkunde hori eragozten dutenak.\nAurreko oharren ondorioz, esan daiteke izakiak elkarren lehian ari direla, nork bizirik iraungo; beraz, organismo bakoitza inguruari nola egokitzen zaion, hala izango du bizirik irauteko era berezia organismo horrek.\nIzaki biziek ere dibertsitate handia dute bai espezien artean eta bai espezie bereko espezimenen artean.\nGalapagoetako eta beste leku batzuetako txonta- eta dortoka-espeziak ikusi besterik ez dago dibertsitate hori frogatzeko.\nBeraz, bizirik irauteko lehian organismo bakoitzak zeinek bere egoera izango du: batzuk hobeto eta besteak okerrago egokituko zaizkio inguruari. Inguruak, beraz, hautespen bat egiten du; era horretara, hobekien egokitzen direnak izango dira bizirik iraungo dutenak eta ondorengo gehiago izango dituztenak.\nHautespen hori argi ikusten da abere-hazkuntzan eta nekazaritzan.\nHala, izaki egokienen ezaugarriak ondorengoetara igaroko dira, ondorengoek heredatu egingo dituzte ezaugarri horiek, eta ongi egokitu ez diren izakienak, berriz, desagertuz joango dira.Beraz, eboluzioaren prozesuak bi alderdi ditu Darwinentzat: izaki bizien dibertsitatea eta hautespen naturala. Ingurune batean bizi diren organismoak elkarrengandik desberdinak dira (dibertsitatea), eta, denek bizirik irauterik ez dutenez, bizi ahal izateko borroka moduko bat gertatzen da, ingurura ongi egokitzen ez diren banakoak desagertu, eta hobekien egokitzen direnak bizirik dirautela (hautespen naturala) borroka horretan. Hobekien egokitzen diren banakoak gehiago ugaltzen dira, eta besteei aldea harturik ematen dizkiete beren ezaugarriak beren ondorengoei. Belaunaldi berri horrek eta hurrengoek prozesu hori bera biziko dute, eta, beraz, etengabe ariko dira eboluzioan. Lamarckek bezala, Darwinek ere kasu jakin batzuetara egokitu zuen bere teoria, besteak beste, jirafaren lepoaren adibide dagoeneko ezagunerako, irudian ikus daitekeen bezala.\nDarwinen teoriaren bi alderdi nagusiek, dibertsitatearenak eta hautespen naturalarenak, balio dute gaur egungo ikuspegitik aztertuz gero ere. Dibertsitatearen jatorria eta herentzia esplikatzeko ahaleginean, ordea, Darwinek huts egin zuen. Gogora bedi garai hartan genetika ez zegoela landua. Darwinek berak herentziaren teoria bat egin zuen 1868an, pangenesia, Lamarcken teoriatik hurbileko ideiak zituena: inguruaren eragina eta hartutako ezaugarrien herentzia.\nEboluzioaren gaur egungo teoria sintetikoak akats horiek zuzendu zituen.\nEboluzioaren frogak.\nArestian esan dugunez, Darwinek munduan barrena egin zuen bidaldian organismoen eboluzioari buruzko froga asko aurkitu zituen, biogeografikoak (txontak Galapagoetan nola banatzen ziren) eta paleontologikoak (ugaztun fosilak Argentinan) batez ere. Geroztik egin zituen azterketetan egiaztatu zuenez, anatomia konparatiboak eta enbriologiak ere animalia- eta landare-espezie askoren jatorri komuna frogatzen zuten.\nGeroztik, biologiaren beste adar askok, genetikak eta biokimikak adibidez, froga gehiago eman dituzte eboluzioaren teoriaren alde.\nLehenengo froga historikoak paleontologiak eman zituen, fosilen jakintzak. Fosilak eta gaur egungo animalia- eta landare-espezieak konparatuz gero, garbi ikusten da alde handia dagoela batzuen eta besteen artean, baina orobat ikusten da antzekoak direla oinarrizko alderdi batzuetan, ahaidetasunaren ustearen lagungarri, batzuk besteen ondorengo direlako ustearen lagungarri, alegia.\nBeraz, froga horien arabera, bizitza-motak ez dira aldagaitzak; aitzitik, aldatuz joan dira denboran zehar, eta badute elkarren artean halako jarraitutasun bat. Organismo talde batzuen fosilak nahikoa ondo ezagutzen dira, eta, hala, haien iraganaren, haien filogeniaren berri jakin ahal izan da; zaldien aitzindariak, adibidez, ezagunak dira Eozenoaz geroztik.\nBiogeografiak edo animalia- eta landare-espezieak, fosilak nahiz gaur egungoak, geografiaren arabera banatzen dituen jakintzaren alorrak eboluzioaren teoriatik kanpo ezin argi daitezkeen kasuak esplikatzen ditu.\nDipnooak, adibidez, ur azaleko arrain birikadun bitxiak dira, gaur egun Hego Ameriketan, Afrikan eta Australian bizi direnak.\nPrimarioan hiru kontinente horiek elkartuta zeuden, Gondwana kontinenteko zati bat zirela. Han sortu ziren arrain horien aitzindariak, eta kontinente hartan barrena sakabanatu ziren. Plaken higiduraren ondorioz, banandu egin ziren, eta arrain-multzo bakoitzaren eboluzioa desberdina izan zen; gaur egungo dipnoo arrain-espezieak hasierako kontinente hartan sortuak bide dira. Beste adibide aipagarri batzuk dira Darwinek aztertu eta arestian aipatutako txontak eta Hawaiiko drosofilak dira.\nAnimalia- eta landare-espezieen anatomia konparatiboko azterketek ere balio handiko frogak ematen dituzte eboluzioaren teoriaren alde. Organo jakin batzuk konparatzen direnean, adibidez ornodun batzuen gorputz-adarrak (izurdea, balea eta lehorreko animalia batzuenak), oso antzekoak direla ikusten da; beraz, aise jakin daiteke batzuen zein besteen hezurrek elkarrekin duten egokitasuna.\nBeste asko bezala, organo homologoen kasu bat da hori, alegia, kanpoaldea antzekoa izan ala ez, egituraz antolamendu berekoak diren organoena.\nGorputz-atal horiek zergatik dute anatomia-antolamendu komuna? Kidekoak direlako, aldez aurretik eredu bera izan baitzuten.\nAdibidez, antzinako ugaztunek berezko zuten bost hatzeko gorputz-atalaren eboluzioa oso desberdina izan zen animalia-espezie batetik bestera (balearen hegala, hegaztiaren hegoa, zakurraren hanka, etab.), era askotako inguruetara egokitu behar izan zutenez (ura, airea, lurra). Homologiek, beraz, oso desberdinak diruditen organismoak kidetzeko balio dute (zakurra eta balea), eta baita animalia- eta landare-espezien filogeniaren berri izateko ere. Azkenaldian biokimikak zehaztasun handiko frogak eman ditu, DNA, RNA, proteinak eta era horretako molekula jakin batzuen osaketaren azterketak oinarritzat harturik. Azterketa horietan proteina batzuk baliatu izan dira bereziki: c zitokromoa, mioglobina, hemoglobina, etab. Proteina baten osaketak bi landare- edo animalia-espezietan zenbat eta antz handiagoa izan, hainbat eta kidetuago egongo dira bi landare- edo animalia-espezie horiek; beraz, hainbat eta hurbilagoa izango da haien aitzindari komuna. Hala, c zitokromoaren kasuan ikusi da gizakiarenak eta Rhesus tximuarenak aminoazido baten aldea dutela, gizakiarenak eta zaldiarenak 11koa, gizakiarenak eta oiloarenak 13koa, gizakiarenak eta atunarenak 21ekoa.\nDarwinismoak gizartean sortu zituen eztabaidak.\nEboluzioaren teoriak oihartzun handia izan du gizartean, jakintzako beste edozein ideiak baino handiagoa, eta gaur egun arte iraun duten istiluak sortu ditu. A\"nimalia- eta landare-espezien jatorria\" eta, batez ere, \"Gizakiaren jatorria\" argitaratu bezain laster, gogor eraso eta barre egin zion Darwini garai hartako gizarte-talde askok, Bibliak Jainkoari izaki bizien sortzaile bakar gisa ematen dion zereginari egindako erasoa iritzi baitzieten haren ideiei.\nDarwinismo soziala esaten zaionak ere beste eztabaida bat sorrarazi zuen Darwinen teoriak zirela eta. Spencerrek eta beste zenbait filosofok, Darwinen teorien aldezle sutsuak, itxuragabetu egin zituzten teoria haiek, eta, jakintzaren testuingurutik aterarik, ekonomiari eta gizarteari aplikatu. Hala, XIX. mendearen bukaeran, darwinismoa garai hartako liberalismo ekonomikoak sorrarazi zituen gizarte-bidegabekeriak zuritzeko erabili izan zen. \u201cIndartsuenak bizirik dirauelako\u201d eta \u201cahula suntsitzen delako\u201d ideiaren izenean, gizabanakoen arteko borroka fisiko gisa interpretatu baitziren, gizarteko baztertuenen (meategietan lan egiten zuten haurrak barne) zapalkuntza gogorra, esklabotasuna eta arrazakeria zuritu ziren. Darwinismo soziala okerbidez darwinismo zientifikoaren berdindu nahi izan zenez, kalte handia egin zion hari, eta luzaroan gaitzetsia izan zen gizartean, \u201cideologia\u201d irizten baitzion askok darwinismoari oinarri sendoak zituen jakintza teoria bat bainoago."}
{"id": "83304", "revid": "15795", "url": "https://eu.wikipedia.org/wiki?curid=83304", "title": "Izaki bizidun", "text": ""}
{"id": "83305", "revid": "336", "url": "https://eu.wikipedia.org/wiki?curid=83305", "title": "Darwinismoa", "text": ""}
{"id": "83306", "revid": "336", "url": "https://eu.wikipedia.org/wiki?curid=83306", "title": "Kreazionismoa", "text": ""}
{"id": "83308", "revid": "105290", "url": "https://eu.wikipedia.org/wiki?curid=83308", "title": "Scarlet Street", "text": "Scarlet Street Fritz Lang zuzendariak 1945ean eginiko filma da, Georges de La Fouchardi\u00e8re idazlearen \"La Chienne\" lanean oinarritua; 1931n Jean Renoirrek ere lan berbera egokitu zuen zinemarako. Antzezle nagusiak (Edward G. Robinson, Joan Bennett, eta Dan Duryea) aurreko urtean Langek zuzendutako \"The Woman in the Window\" (1944) filmean ere aritu ziren elkar batera.\nArgumentua.\nChistopher Cross diru-zaindaria da enpresa batean, eta ez da zoriontsu bere emaztearekin. Pintura du aisialdirako zaletasun. Halako egun batean Kitty ezagutzen du eta neskato gazteaz itsu maitemintzen da. Lantokian dirua lapurtu eta amorantearentzako apartamentua hartzen du errentan. Kitty ez da zintzoa baina: Johnny gaizkilearen neska-laguna izaten jarraitzen du eta Christopherrekiko hartu-emanaren helburua honen margoekin aberastea besterik ez da. Eta aberastu egingo dira, margolari apalaren lanek harrera ona izango baitute artearen munduan. Jendearen aurrean Kitty azalduko da egiletzat. Behin Chistopher iruzurraz ohartzen denean neska akatuko du eta Johnny egingo dute hilketaren errudun. Chistopher arlote bilakatuko da eta haren margoek gero eta balio handiagoa izango dute."}
{"id": "83309", "revid": "6327", "url": "https://eu.wikipedia.org/wiki?curid=83309", "title": "Alcala del Obispo", "text": ""}
{"id": "83310", "revid": "6327", "url": "https://eu.wikipedia.org/wiki?curid=83310", "title": "Almudevar", "text": ""}
{"id": "83311", "revid": "272", "url": "https://eu.wikipedia.org/wiki?curid=83311", "title": "Casbas de Huesca", "text": ""}
{"id": "83312", "revid": "272", "url": "https://eu.wikipedia.org/wiki?curid=83312", "title": "Loarre", "text": ""}
{"id": "83313", "revid": "272", "url": "https://eu.wikipedia.org/wiki?curid=83313", "title": "Loscorrales", "text": ""}
{"id": "83314", "revid": "896", "url": "https://eu.wikipedia.org/wiki?curid=83314", "title": "Sietamo", "text": ""}
{"id": "83315", "revid": "6327", "url": "https://eu.wikipedia.org/wiki?curid=83315", "title": "Vicien", "text": ""}
{"id": "83318", "revid": "4380", "url": "https://eu.wikipedia.org/wiki?curid=83318", "title": "Dramak", "text": ""}
{"id": "83320", "revid": "336", "url": "https://eu.wikipedia.org/wiki?curid=83320", "title": "Miraflores zubia", "text": ""}
{"id": "83322", "revid": "15795", "url": "https://eu.wikipedia.org/wiki?curid=83322", "title": "Neandertaleko gizaki", "text": ""}
{"id": "83325", "revid": "105290", "url": "https://eu.wikipedia.org/wiki?curid=83325", "title": "Distrofia miotoniko", "text": "Distrofia miotonikoa herentziaz autosomiko dominantea den gaixotasun multisistemiko kronikoa da. Bizitzan edozein unetan adierazi daiteke, eta garapen motel eta jarraituaz gain, adierazpen aldakorra azaltzen du.\nGihar distrofien artean bigarren ohikoena da Duchenne gihar distrofiaren atzetik eta gaixotasunaren ezaugarri nagusiak: giharren endekapen geldo eta jarraitua, ahultasun hazkorra eta giharren bolumen galera dira, miotoniaz lagundurik, hau da, giharrak boluntarioki erlaxatzeko ezintasuna.\nMotak.\nGaixotasun honek hiru forma desberdin aurkezten ditu:\nFenotipoa.\nGihar eskeletikoa erlaxatzea izango da arazoaren funtsa eta beraz, honekin zerikusia duten sistemak eta organoak egongo dira kaltetuta. Hala nola, ibiltzeko, gauzak hartu eta uzteko, irensteko eta arnasteko izango dituzte arazoak.\nHonez gain, hainbat ezaugarri esanguratsu erakutsiko dituzte: aurpegi berezia izango dute, aizkora itxurakoa; ptosis palpebral edo betazal eroriak, kataratak, irribarre pobre edo eroria eta gizonengan ginekomastia, bularren agerpena, eta burusoileria.\nGiharra:\nBihotza: Giharra baino kaltetuagoa dago eroapen sistema.\nBegiak: Gaixoen %90-100 kataratak garatuko dituzte.\nGenotipoa.\nAutosomiko dominantea izateaz gain herentzia berantiarra dauka, akatsa mRNA akastunen metaketagatik gertatzen baita.\nMutatutako genea 19. kromosomako 13.3 eskualdean dago, distrofia miotoniko proteina kinasa da genea, DMPK, eta honek miosina kinasa kodetzen du.\nAkatsa CTG hirukoteen errepikapen gehiegizkoa da, eta hau 3\u2019UTR eskualdean topatzen da gure genean.\nTransmisioa amatiarra edo aitatiarra izan daiteke, ordea forma kongenitoa soilik amarengandik heredatuko da.\nAntizipazio fenomenoa agertzen da, hau da, gero eta belaunaldi gehiagotara transmititu gero eta lehenago eta larriago azalduko da gaixotasuna. Hau CTG errepikapenen eskualdea \"hot spot\" eskualde bat delako ematen da, zeinak DNA polimerasari akats moduan errepikapen gehiago sartzeko joera emango dion.\nErrepikapen kopuruaren arabera gaixoaren larritasuna zehazten da:\nHipotesi desberdinak daude arazoaren zergatia azaltzeko:\nHirugarrena onartuena den arren, beste bietatik ezin da guztia baztertu.\nmRNA akastuna denez kaltetua, honek konformazio berezia hartuko du, eta ezingo da nukleotik kanporatu, beraz metatu egingo da. Metaketa honen ondorioz, RNA-ra elkartzen diren proteinek arazoak izango dituzte, hala nola MBNL bahiketa bat egongo da, eta CUG-BP aktibitate irabazi bat, eta hau izango da sistema desberdinei dagokien mRNA-ren moztitsasketa akastunak gertatzearen arrazoia.\nMoztitsasketa akastun hauek izango dira fenotipoa sortaraziko dutenak. Adibidez, kloro kanal eta erretikulu sarkoplasmikoko Ca 2+ ATPasa gaizki moztitsasteagatik miotonia emango da, intsulina hartzailearen moztitsasketa akasdunak intsulinarekiko insensibilitatea dakar, Tau proteinenak nerbio sistema zentralaren disfuntzio orokorra eta T troponina kardiakoarenak arritmiak sortarazten ditu.\nTratamendua.\nEz dago tratamendu espezifikorik botikak ez baitira gaixotasunaren funtsera iristen. Helburutzat sintomak arintzea dute"}
{"id": "83326", "revid": "336", "url": "https://eu.wikipedia.org/wiki?curid=83326", "title": "Hemokromatosi", "text": "Hemokromatosi hereditarioa burdinaren metabolismoarekin erlazionatutako gaixotasuna da, gaixotasun honen ondorio nagusia ehunetan burdina gehiegi metatzea izanik. Salbuespenak badaude ere, orokorrean gaixotasun errezesiboa dela esan daiteke. Gaixotasun honek hainbat ezaugarri adierazgarri ditu: Lokus heterogenotasuna, ingurumenaren eragina handia izatea fenotipoa garatzeko orduan (multifaktoriala izatea beraz), sarkortasuna sexuaren arabera aldakorra izatea eta maiztasun handieneko gaixotasun genetikoa izatea.\nGaixoen sintomak.\nSintomen agerpena kanpo faktoreek eragiten dute, hauen artean garrantzitsuenak ohiturak, dieta eta sexua izanik. Odol emailea izateak burdin galera bat izatea dakar eta beraz burdinaren efektuak arintzea. Alkohol ahorakinak ordea, burdinaren efektuak areagotzen ditu. Dietari dagokionez, mundu garatuan dagoen dieta hiperproteikoaren kultura dela eta, burdin gehiegi hartzen denez, sintomak agertzeko probabilitatea askoz ere handiagoa da, Asian edo Afrikan baino. Bestalde, sexuaren arabera ere gaixotasuna lehenago edo adin aurreratu bateagoan adierazten da. Hau da, emakumeek menopausia etorri arteko garaian, hilero burdin galera bat jasaten dute eta hau, nolabaiteko babes mekanismoa da, sintomen agerpena atzeratzen duelako.\nSintoma nagusiak honakoak dira:\nSintoma hauek adin batetik aurrera adierazten dira, burdin metaketa mailak handiak direnean. Beraz diagnostiko goiztiarrak bere garrantzia izango du.\nMaiztasuna.\nEuropa iparraldean 1/8 eramailea da (maiztasunik handiena hemen dago) eta horrek adierazten duenez, gaixotasuna zeltetatik eratorritakoa izan daiteke. Europan gaixotasunaren maiztasuna 1/200 da, aldiz Asia eta Afrikan askoz ere baxuagoa da. Fenomeno honek honako azalpena du: Aitzinean haragiaren kontsumoa oso urria zen, beraz, anemiak oso ugariak ziren kaukasiarren artean. Badirudi, mutazio hau izateak abantaila bat suposatzen zuela, heterozigotoak ziren pertsonek anemiarik garatzen ez zutelako, babes fisiologikoa zen.\nMotak.\nHainbat hemokromatosi mota daude, mota bakoitzean burdinaren metabolismoko proteina ezberdin bat kaltetua badago ere,guztietan ondorio fenotipikoa berdina da: Burdina ehun ezberdinetan metatzen da. Hala ere, hemokromatosi ohikoena 1 motakoa da(HH1).\nDiagnosia.\nHemokromatosiaren susmoa, odol-analisi batek ematen du, FT edota TF-ren parametroak (burdinaren kontzentrazioaren adierazleak) oso handiak direlako. Susmoak aurrera egingo balu (familian kasu gehiago daudelako, hurrengo analisiek ere positibo ematen dutelako\u2026), test genetiko bat egitea beharrezkoa da. Mutazio ohikoenak C282Y eta H63D izanik, Hauek detektatzeko PCR-RFLP bat burutzen da, mutazio Hauek ezagutzen dituzten errestrikzio entzimak erabiliaz.\nTestak positibo emango balu eta adina dela eta min hepatikoa izateko aukera baldin badago, \"Biopsia hepatiko\" bat egiten da, 1 serieko azinoen burdin kontzentrazioa zelakoa den ikusteko (hemen pilatzen baita burdin gehiena).\nTratamendua.\nTratamendu erabiliena flebotomietan oinarritutakoa da, hau da, gaixoari astean 500 ml odol ateratzen zaizkio burdin maila normalak berreskuratu arte. Behin lortuta, urtero analisiak errepikatu beharko dira burdin mailak normalak izaten jarraitzen dutela ziurtatzeko eta horrela izango ez balitz berriz ere tratamenduarekin hasteko. Tratamendu honek duen arrisku bakarra honakoa da: anemia garatzea. Beraz, Fe mailak gehiegi ez jaistea ere kontrolatu egin beharko da.\nTratamendu honek ez badu funtzionatzen, kelatzaileak erabiltzen dira. Hauek, burdinarekin lotu eta ondorioz konposatu disolbagarriagoak sortzen dituzten molekulak dira. Ondorioz modu honetan burdinak organismoan bere efektu toxikoa agerraraztea ekiditen dute. Erabiliena deferiprona da.\nPronostikoa.\nHemokormatosia osatzen den gaixotasun bat da, gutxienez denboraz harrapatzen bada. Gaixotasun honen arrisku nagusia zirrosia garatzea da eta ondorioz, honek, diagnostiko okerrera eramatea, hau da, minbiziaren bidera. Kasu batzuetan diagnostiko okerrak egin dira eta tratamendu okerrek gaixoen egoera larriagotu dute. Ostera, goiz identifika daitekeen gaixotasuna izanik eta sintomen agerraldi berantiarraren abantaila izanik, larria ez dela esan daiteke, diagnostiko goiztiarrak gaixotasuna erraz sendatzeko aukera ematen baitu."}
{"id": "83327", "revid": "512", "url": "https://eu.wikipedia.org/wiki?curid=83327", "title": "X hauskorraren sindrome", "text": "X hauskorraren sindromea (ingelesez \"Fragile X Syndrome\", FXS) atzerapen mentala sortzen duen arrazoi genetiko nagusia da. X kromosomaren beso luzean kokatua dagoen FMR1 genearen mutazioaren ondorioz ematen da. Genearen 5\u2019-UTR eremuan CGG errepika kopurua gehiegizkoa denean promotoreko CpG uharteak metilatu egiten dira, FMRP proteinaren transkribapena eragotziz.\nGaixotasuna diagnostikatzeko teknikarik erabiliena Southern Blot-a da gaur egun, metilazio maila eta errepika kopurua aldi berean aztertzen baititu. Gene eragilea aurkitu zen arte, kariotipo bidezko analisi zitogenetikoak erabiltzen ziren, bertan X kromosomaren beso luzean haustura puntu bat ikus daitekeelako.\nIntzidentzia.\nEmakumezkoetan eta gizonezkoetan desberdina da X kromosomaren inaktibazioaren ondorio.\nOndoretasuna.\nX-ri loturikoa eta monogenikoa. Ez dago argi gainartzailea edo azpirakorraa den, sarkortasuna eta X-ren inaktibazioa dela eta. Kromosoma mutatua daramaten emakumeen artean gaixo zein osasuntsuak topatzen dira.\nMutazio dinamikoa izanik, hirukoteen hedapena gerta daiteke zatiketa zelularrean. Hedapena meiosian ematerakoan premutatu egoera batetik mutazio osoko egoerara igaro daiteke. Hala ere, gizonezkoetan gertatzen den espermatozoideen aukeraketaren ondorioz, espermatozoide akasdunak baztertu egiten direla diote azken ikerketek. Beraz, soilik ama premutatuak pasa dakieke mutazio osoa bere ondorengoei.\nFenotipoa.\nGaixotasuna definitzen duen ezaugarria atzerapen mentala da (IQ 30-50). Bizi itxaropen normala dute. Hala ere beste hainbat ezaugarri aurkezten dituzte.\nPortaerari dagozkionen artean txaloka ibili edo eskuak koskatzeko joera, begi kontaktu eskasa, umore aldaketak, hiperaktibitatea, haserrealdiak, jokaera erasotzaileak, ikasteko arazoak, epilepsia, lotsa eta hizketa azkar, errepikakor eta etengabea azaldu ohi dituzte.\nEzaugarri fisiko aipagarrienak honakoak dira: konbultsioak, sinusitisa, aurpegi luze eta estua, balbula mitralaren prolapsoa, otitis errekurrenteak, belarri prominenteak, giltzadura hipermugikorrak, oin lauak, kokots eta kopeta prominenteak, ikusmen arazoak eta makroorkidia.\nMutazioa.\nMutazio dinamikoak eragiten duenez hirukoteen errepika kopurua esanguratsua izango da fenotipoa finkatzerako orduan. Honela hiru fenotipo desberdin bereizten dira.\nAtzerapenaren zergatia.\nFMRP proteinaren eginkizuna hainbat proteinen itzulpena inhibitzea da. Proteina hauen mRNAk G-laukote deritzon motiboa daramate eta glutamato hartzaile metabotropikoak (mGluR) euren itzulpena aktibatzen du.\nProteina hauen artean bi oso garrantzitsuak dira sinapsia behar bezala garatu dadin: zitoeskeletoaren erregulazio proteinak eta glutamatoaren hartzaile ionotropikoen barneratzea eragiten dutenak. FMRP sintetizatzen ez denean proteina hauek gehiegi adierazten dira, zitoeskeletoaren antolaketa kaltetuz eta hartzaile ionotropikoen presentzia mintzean nabarmen gutxituz.\nTratamendua.\nAtzerapen mentala tratatzerik ez badago ere, beste ezaugarriei aurre egiteko hainbat metodo daude. Alde batetik, psikofarmakoen bidez euren portaera kontrolatu daiteke, eta bestetik, estimulu eta bestelako heziketa berezia eskainiz euren gaitasunak areagotu egiten dira. Hala ere, gaur egun ikerkuntzan dago itxaropena, mGluR-ren antagonistak aztertuz eta hartzaile ionotropikoen barneratzea saihestuz.\nEuskal populazioa.\nAzken ikerketen arabera, euskal populazioko maiztasunak beste tokietakoen berdinak dira. Hala ere, CGG errepika kopuruei dagokienez, 30 errepika populazioaren erdian ikusi dira eta 20 errepikakoa %20an."}
{"id": "83328", "revid": "105290", "url": "https://eu.wikipedia.org/wiki?curid=83328", "title": "OTC urritasun", "text": "OTC urritasuna jaiotzetiko gaixotasun metabolikoa da, urearen zikloko afekzioen (UCD) artean ohikoena eta bere intzidentzia 1:30 000-koa da. Gaixotasuna X-ri lotua eta errezesiboa da, eta OTC (ornitina transkarbamilasa) entzimaren urritasunean datzanez, entzimopatia bat da. Beraz, sintomak pairatzeko entzima honen aktibitatea nulua izan behar da, edota 0-tik oso gertu egon .\nOrokorrean, sintomak arazo hepatiko eta neurologikoetan laburbil daitezke: letargia, goragaleak, dieta proteikoekiko anorexia, kalte hepatikoak, krisi konbultsiboak, edema zerebrala, atzerapen mentala, koma eta, kasu larrienetan, heriotza.\nAkats biokimikoa.\nUrearen zikloa gibelean gertatzen den prozesua da, eta amoniaren eliminaziorako biderik garrantzitsuena da. Izan ere, amonioa metabolito toxikoa da (200\u03bcmol- etik gora kalte zerebralak sor ditzake).\nOTC entzimak zikloaren bigarren erreakzioa katalizatzen du, ornitina eta karbamilfosfatoa erabiliz zitrulina sintetizatuz. Entzimaren defizientzia dagoenean, amonioa odolean pilatu ( hiperamonemia) eta kalteak sortzen ditu gibel eta Sistema Nerbioso Zentralean.\nOTC 354 aminoazidoko entzima homotrimeroa da, mitokondriaren matrizean dagoena, eta soilik gibelean adierazten da.\nAkats genetikoa.\nOTC genea Xp 21.1 eskualdean kokatzen da, 10 exoi eta 9 introiez osatua, luzera 73 kb-takoa izanik. Hau hot- spot eskualde bat denez, bertan \u201cde novo\u201d mutazio puntual ugari gertatzeko joera dago (orain arte 341 mutazio desberdin aurkitu izan dira). Ez da mutazio mota zehatzik nagusitzen.\nMutazio gehienak bi taldetan banatzen dira:\nAlelo nulua/amorfoa sortzen dutenak: hauek batez ere \u201cde novo\u201d mutazioak dira, agerpen neonatala izaten dutenak. Gizonezkoetan gertatu ohi dira eta, ondorioz, letalak izaten dira. Izan ere, gizonezkoak X kromosomarako hemizigotoak dira.\nAlelo hipomorfoa sortzen dutenak: batez ere kasu heredatuak dira. Entzimaren aktibitate erresidual bat mantentzen da eta, beraz, agerpen berantiarra azaltzen dute. Kasu honetan, gaixotasunak multifaktorial gisa jokatzen du, inguruneko faktoreek eragin baitezakete sintomen agerpena (aminoaziodo kantitate handien degradazioa eskatzen dutenak: erditzeak, dieta proteikoek, kirurgiak\u2026). Batez ere emakumeengan gertatzen da ,X-aren inaktibazioa gertatzen delarik (Lyon-en hipotesia). Beraz, emakumeek tarteko fenotipoa agertzen dute.\nHau guztia kontutan hartuta, gaixotasun honek fenotipo oso heterogeneoa azaltzen du.\nDiagnostikoa.\nOdoleko amonio kontzentrazioa (hiperamonemia\u2013maila eta iraupena zuzenki proportzionalak dira sortuko dituen kalteen larritasunarekiko) eta gernuko metabolitoak (azido Orotiko eta Uridina altuak) neurtuz detekta daiteke gaixotasuna.\nEmakume heterozigotoetan detekzioa Allopurinol Test-aren bidez burutzen da.\nJaioaurretiko diagnostikoa:\nTratamendua.\nAmonio kontzentrazioaren jaitsieran datza. Dietaren bidez proteinen kontsumoa murriztu egiten da. Kasu larrietan, amonioa urearen zikloarekiko independienteak diren beste bide batzuen bidez eliminatzen da. Aipagarrienak: fenilbutirato eta amonul intrabenosoa.\nAurreko tratamenduak nahikoak ez direnean hemodialisia eta transplante hepatikoa egiten dira. Gaur egun, garatzen ari den tratamendua terapia genikoa da, gene ordezkapenean datzana."}
{"id": "83329", "revid": "105290", "url": "https://eu.wikipedia.org/wiki?curid=83329", "title": "Akondroplasia", "text": "Akondroplasia (\"a\", \"gabe\" + \"kondro\", \"kartilago\" + \"plasia\", \"garapena\" = \"kartilagoen garapen eza\") hezurrei eragiten dion gaixotasuna da, nanismoaren eragile ohikoa. Gaixotasun honek garapen endokondrala duten hezurretan du eragina, eta batez ere hazkuntza azkarra dutenetan: tibia, femur eta humeroan\nHistoria.\nAkondroplasiaren lehenengo aztarnak Ingalaterran aurkitu ziren, orain dela 7000 urte baino gehiagoko eskeleto akondroplasiko bat aurkitu zen. AEBetan ere arrastoak aurkitu dira, 300 eta 500 urte bitarteko antzinatasunarekin.\nFenotipoa.\nKartilagoaren ekoizpena blokeatuta dago eta ondorioz hezurrak laburregiak izango dira. Akondroplasia garatzen duten pertsonek, ezaugarri fenotipiko deigarriak dituzte, hala nola, desproportzionaltasun nabaria gorputz adarra eta enborraren artean edo hiperlordosi lunbarra. Alde zerbikalean, hezur muinaren konpresioa eman daiteke kanale errakideoaren txikitasunagatik, eta heriotza ere sor daiteke.\nGenetika.\nAkondroplasia sortzen duen genea 1994.urtean aurkitu egin zen.\nAkondroplasia gaixotasun autosomiko eta gainartzailea da, intzidentzia 1/15000- 1/40000koa delarik. Homozigosian letala da. Sarkortasuna %100-koa da eta kasuen %80 \"de novo\" mutazioen ondorio dira. Mutazioak, 4. kromosomaren beso laburraren gene batean ematen dira (4p16.3).\nGene honek fibroblastoen hazkuntza faktorearen hartzaile bat kodetzen du: FGFR3 -a (3 domeinuko proteina).\nNahiz eta kasu gehienak \"de novo\" mutazioen ondorio izan, bi mutazio nagusitzen dira, hauek 1138. nukleotidoan ematen dira: batean, guanina adenina batez ordezkatzen da eta bestean guanina zitosina bategatik.\nFGFR3 proteina fibroblastoen hazkuntza faktorearen hartzailea da eta kondrozitoen hazkuntza eta ugaritzea kontrolatzen du.\nAkondroplasian, funtzio irabazia gertatzen da, izan ere, hartzaile hau beti baitago aktibo. Beti aktibo dagoenez, ez du baimentzen hezurren hazkuntza egokia.\nBiokimika.\nFGFR3 proteina mintz hartzailea da, 3 domeinu dauzka: estrazelularra, intrazelularra eta mintz artekoa. Hartzaile honek tirosina kinasa aktibitatea du eta beraz, hazkuntza faktorearekin elkartzean seinalizazio bidea piztuko da, eragina nukleora helduz. Nukleoan daukan eragin hau dela eta, kondrozitoen ugaritzea kontrolatuko du, baina mutazioa agertzen denean, hartzailea beti aktibo egongo da, nahiz eta hazkuntza faktorerik ez egon. Egoera honen ondorioz, kondrozitoen desberdintzapena ez da behar bezala burutuko eta hezurraren hazkuntzaren blokeoa eraginez.\nDiagnostikoa.\nJaioaurretiko diagnostikoa: normalean, ekografien bidez jakin daiteke fetua akondroplasikoa den ala ez, baina gurasoetako batek akondroplasia badu, edo susmoren bat badago, froga genetikoak egiten dira errestrikzio entzimen bidez.\nJaio ondorengo diagnostiokoa: fenotipoa nahiko berezia eta deigarria da, beraz, jaio ondorengo diagnostikoa oso erraza da.\nTratamendua.\nBi tratamendu mota daude, lehena FGFR3-ren inaktibazioan datza, bere tirosina kinasa aktibitatea inhibituz edo hazkuntza faktorearekin lehiatzen duten antigorputzak erabiliz. Bigarrena hezurren luzatzea da, azken hau askoz ere eraginkorragoa da, baina ebakuntza nahiko konplikatua da.\nArazo fisiko eta psikologikoak.\nBizkar hezurreko arazoak izaten dituztenez, minak jasaten dituzte eta horregatik lan egiteko arazoak izaten dituzte.\nAkondroplasia gaixotasuna dutenek, batzuetan, \"estigma soziala\" pairatzen dute."}
{"id": "83330", "revid": "40778", "url": "https://eu.wikipedia.org/wiki?curid=83330", "title": "Marfan sindrome", "text": "Marfan sindromea ehun konektiboan eragiten duen gaixotasun autosomiko eta dominantea da. Mutazioek FBN1 geneari eragingo diote, fibrilina proteinaren geneari. Hau, ehun konektiboko matrize estrazelularraren antolatzaileetako bat da ehun konektibo elastiko eta ez elastikoan. Honen ondorioz, mutazioak eragindako fenotipoa gorputz osoan barrena zabalduko da\nFenotipoa.\nGaixoek oso fenotipo aldakorra adieraziko dute. Hala ere, guztiek izango dituzte hainbat ezaugarri komun. Tipikoki, lau multzotan bereiz ditzakegu ezaugarri fenotipikoak: eskeletikoak, begiaren ingurukoak, kardiobaskularrak eta besteak.\nDena den, eta laburbilduz, esan dezakegu gaixoak garaiak, malguak eta hatz luzedunak izan ohi direla, eta begiko kristalinoekin hainbat arazo dituztela, miopia eta dislokazioa besteak beste. Gainera, azpimarragarria da sistema kardiobaskularrean duen eragina, aortaren dilatazio eta aneurismen sorrera adibidez (azken biak gaixoen heriotza arrazoi nagusienak dira).\nGenea eta mutazioa.\nGaixotasun autosomiko dominantea da, FBN1 geneari eragingo diona. Gene handia eta zatikatua da, domeinu errepikakor askoko proteina kodifikatuko duena. Marfan sindromea sortarazten duten 500 mutazio baino gehiago topatu dira. Domeinu errepikakor gehienek fibrilina monomeroen arteko loturetan hartuko dute parte, beraz, mutazio asko egongo dira mikrofiruen mihiztatze okerra eragingo dutenak.\nDominante negatibo efektua emango da, hau fibrilinak polimeroak osatzen dituelako gertatuko da. Nahikoa izango da azpiunitate bat akastuna izatea proteina guztia akastuna izateko. Honek esan nahi du hobe dela alelo nulua sortuko duen mutazio bat (nonsense eta frameshift, tipikoki) izatea, proteina akastun bat sortuko duen mutazioa (missense, tipikoki) izatea baino. Missense motako mutazioak dira ugarienak. Dena dela, alelo nulua sortaraziko duten mutazioetan haplogutxiegitasuna ematen da, fibrilina kopuru erdia izanda ez da nahikoa ehun konektiboaren funtzio normal bat izateko eta Marfan fenotipoa sortuko du.\nFibrilina proteina.\nFibrilina proteinak ezinbesteko funtzioa du ehun konektiboan. Kolagenoaren antolamendu espazialean parte hartuko du eta elastina proteinari lotuko zaio zuntz elastikoak osatzeko. Elastina zuntzen egituratze oker batek aneurismak sor ditzake, elastinak arterietan oso funtzio garrantzitsua baitu. Fibrilinaren funtzio zabala dela eta, mutazioek arestian aipaturiko fenotipo konplexu eta aldakorra eragingo dute.\nDiagnosia.\nGaur egun, ezaugarri fenotipikoetan oinarritzen da, analisi genetikoa konplexua eta garestia baita. Soilik Marfan sindromedun gaixo batek ondorengoak izan nahi dituenean erabiliko da sekuentziazioa. Gero, lotura analisiaz baliatuz eta genearen inguruan dauden mikrosatelite polimorfikoak erabiliz alelo mutatua identifikatuko da umekian.\nTratamendua.\nMarfan sindromea sendaezina da, bere tratamendua gaixotasunaren ondorio klinikoen kontrol eta prebentzioan datza, batez ere aortaren haustura eta aneurismenean. Honen adibide garrantzitsuenak diuretikoak eta aortaren sustraiaren babesle profilaktikoak dira.\nMarfan gaixoak historian zehar.\nMarfan gaixo ezagunak ere badaude, horien artean, Akenaton faraoia, Antso VI.a Nafarroakoa, Joey Ramone, Abraham Lincoln edo Osama bin Laden."}
{"id": "83332", "revid": "201", "url": "https://eu.wikipedia.org/wiki?curid=83332", "title": "Distrofia Miotonikoa", "text": ""}
{"id": "83333", "revid": "201", "url": "https://eu.wikipedia.org/wiki?curid=83333", "title": "Hemokromatosia", "text": ""}
{"id": "83337", "revid": "105290", "url": "https://eu.wikipedia.org/wiki?curid=83337", "title": "Li-Fraumeni sindrome", "text": "Li-Fraumeni sindromea minbizi heredagarri autosomiko eta dominantearen kasu arraro bat da, munduan 400 familia baino gutxiagok aurkezten dutena. Frederick Pei Li eta Joseph F. Fraumeni Jr. fisikari amerikarrek deskribatu zuten lehenengoz, 1969an.\nFenotipoa.\nSindrome honek bizitzan zehar minbizia garatzeko probabilitatea asko handitzen du, 40 urte bete baino lehen %50k garatzen du minbizia eta %90k 60 urte bete aurretik (adinarekin sarkortasuna handitu egiten da). Tumore goiztiarrak agertzen dira eta errekurrentzia aurkezten dute, bigarren, hirugarren eta laugarren tumoreak gara daitezkeelarik. Tumore ohikoenak, bularreko minbizia, haurtzaroko sarkomak (rhabdomiosarkoma), osteosarkomak, garuneko tumoreak, leukemia eta kartzinoma adrenokortikala dira.\nGenotipoa.\nKasuen %70ak, TP53 (tumour protein 53) gene tumore supresorearen lerro germinaleko mutazioa izaten du. Honek kodetzen duen p53 proteina, ziklo zelularraren erregulazioan dago inplikatuta (inhibitu egiten du kalteen aurrean).\nGene tumore supresoreek errezesiboki jokatzen dute eta, hortaz, bi aleloak akastunak izatea beharrezkoa da aipaturiko egoera gertatzeko. Mutazioak somatikoak edo lerro germinalekoak izan daitezke. Mutazio somatikoak, gorputzeko zelula batean gertatu eta indibiduo horri soilik eragiten diote. Lerro germinalekoak (obulu edo espermatozoideetan gertatzen diren mutazioak), heredagarriak dira eta organismoko zelula guztietan mutaziodun alelo bat ageri da. Azken hau da LFSaren kasua.\nKnudsonen hipotesia eta Kolpe bikoitzaren hipotesia.\nGaixotasuna DOMINANTE bezala sailkatzen da, baina Li-Fraumeni Sindromedun indibiduoak heterozigotoak dira jaiotzetik eta osasuntsu dira. Hau, Kolpe Bikoitzaren Hipotesiaren bidez azal daiteke:\nGene tumore supresoreek errezesiboki jokatzen dutenez, mutazio somatikoen ondorioz p53 proteinaren funtzio-galera eragiteko, organismoko zelula berean locus bateko bi TP53 aleloetan mutazioak gertatzea beharrezkoa da. Bi urratsetan gertatu behar da, kolpe bikoitza deritzona. Mutazioa lerro germinalekoa bada, aldiz, lehenengo kolpea emana dator zelula guztietan eta hauetako edozeinengan p53ren beste aleloak mutazio bat pairatzen badu, tumore baten garapena piztu daiteke. LFSdun indibiduoek bizitzan noizbait minbizia garatzeko probabilitatea %100ekoa dela esan daiteke, bizitzan noizbait zelularen batean TP53ren mutazioa gertatuko baita ia ziurtasun osoz (TP53ren mutazioak maiztasun handiarekin gertatzen diren alterazio genetikoak dira). Honen arabera, zelula mailan sindromea errezesiboa den arren, indibiduo mailan dominantea da.\nLFSdun pertsonak heterozigotoak dira jaiotzaz, eta heterozigositate horren galera (alelo normala galtzea) izango da minbiziaren bidean ipiniko dituena. Kromosoma osasuntsuaren galera, delezio bat, translokazio ez-orekatu bat, mutazio puntual bat\u2026 izan daitezke honen erantzule.\nTP53 genea eta p53 proteina.\nTP53 genea 17. kromosoman kokatzen da, 17p13.1 eskualdean, eta 11 exoi dauzkan 20kb-ko sekuentzia da. Ebolutiboki ongi kontserbatutako bost domeinu dauzka, proteinaren funtzionamendu zuzenerako ezinbestekoak. I domeinua, transaktibazio propietateen arduraduna da; II-IV domeinuak, p53 proteinaren core domeinuari dagozkio, DNA lotzeko eskualdeari; V domeinua tetramerizazio domeinua da.\np53 proteina 393 aminoazidoko fosfoproteina bat da eta tetramero moduan antolatzen da. TRANSKRIBAPEN FAKTORE bat da eta ziklo zelularra, DNAren konponketa eta apoptosian inplikatutako gene askoren adierazpena erregulatzen du. Estresik gabeko zelulan inaktibo dago, baina zelulan kalteak gertatzen direnean (DNAn, hipoxia\u2026) aktibatu egiten da.\np53 proteinaren eragina.\nDNA molekulan kaltea sortzen denean ziklo zelularraren progresioa negatiboki erregulatuko du zatiketa zelularra geldiaraziz G1/S edo G2/M kontrol puntuan. p53ak p21 eta p16 bezalako proteina erregulatzaileen transkribapena eragingo du eta hauek ziklina-CDK konplexuak inhibituko dituzte.\nZiklo zelularra gelditu ostean DNAren konponketa abiaraziko du. p53 proteina \u201ckromatinaren eskuragarritasunerako faktore\u201d bezala ere ezaguna da, bere transaktibazio jarduerari esker DNAren konponketan parte hartzen duten hainbat generen transkribapena martxan jartzen baitu.\nDNA konponketa posible ez den kasuetan, apoptosia eragingo du (metatutako p53 proteinaren pilaketa gertatzen da DNAn kalte larria gertatu denean). p53ak hainbat generen transkribapenaren menpeko apoptosia bideratuko du (Bax, Bcl2, Fas, Fas-L, DR5, IGF-BP3, PIGs...).\nTP53 geneak funtzio-galera mutazio bat jasatean, proteina ez da aktibatzen kalteen aurrean: ziklo zelularra ez da geldiarazten, zelula kontrolik gabe zatituz; konponketa sistemak ez dira aktibatzen, mutazioak pilatuz doazelarik; eta DNA gero eta kaltetuago egon arren, apoptosiaren kontrako erresistentziak agertuko dira. Honek, minbizirako bidearen hasiera suposatzen du.\nTP53ren mutazioak.\nTP53 genearen mutazioa agertzen duten minbiziak agresiboago izan ohi dira eta gaitasun metastatiko handiagoa dute. Funtzio galera mutazioak izaten dira. Ohikoena, alelo batean mutazio puntuala (trantsizioa, missense erakoa) eta bestean delezioa aurkeztea izaten da. Ondorioz, proteinaren oligomerizazio eta konplexu tetramerikoaren eraketa akastuna izango da.\n18810 mutazio baino gehiago identifikatu dira minbizia mota desberdinetan, %90 DNAren lotura gunean kokatzen direlarik, hau da, 5-8 exonen artean (190aa zentralak). Orokorrean, base aldaketak (G:C) izan ohi dira, proteinaren transaktibazio aktibitatea oztopatu eta proteinaren pilaketa nukleoan eragingo dutenak. LFSan trantsizioen ondoriozko MISSENSE mutazioak izaten dira ohikoenak eta 248. kodona izaten da maiztasun handienez mutatzen dena. Nonsense mutazioak, irakurtarauaren aldaketak, delezioak\u2026 ere gertatzen dira, beti ere FUNTZIO-GALERA eraginez.\nDiagnostikoa:.\nDiagnostikoa eskaintzeko, historia familiarrak hiru irizpide aurkeztu behar ditu:\n45 urte aurretik sarkoma adierazi duen indibiduoa.\n45 urte aurretik minbizia pairatu duen lehen mailako senidea.\nLehen edo bigarren mailako senide bat zeinak 45 urte aurretik minbizia pairatu duen edo sarkoma edozein adinetan.\nP53 mutazioaren diagnostikoa:\nTeknika inmunohistokimikoak erabiliz p53ren akumulazioa detektatuko da, izan ere, genearen mutazioa eta proteinaren pilaketaren arteko konkordantzia nahiko fidagarria da. Teknika hau analisi genetiko batekin konbinatu behar da. 4-8 exoiak anplifikatuko dira hasiera batean eta ondoren, mutazio ohikoenen detekziorako SSCP (single strand conformational polymorphism) erabiltzen da. Mutazioa detektatu ostean sekuentziazio bidez base aldaketa zehatza eta posizioa determinatuko dira (mutazioen aldakortasunak sekuentziaziora jo behar izatea eragiten du).\nGaur egun RNA mailako analisiak indartzen ari dira: cDNA txipak, SAGE (serial analysis of gene expression), etab. MinbizIdun pazienteen adierazpena kontrolatzen da.\nKudeaketa.\nAgerpen primarioen prebentzioa:\nErrebisioek berebiziko garrantzia dute.\nTP53 mutazio germinala duten emakumeek mastektomia profilaktikoa egin dezakete bularreko minbizia garatzeko arriskua murrizteko.\nLFS kasu gehienetan gurasoengandik heredatzen da mutazioa, baina de novo kasuak ere kontuan eduki behar dira. Baita ere, lerro germinaleko zeluletan mosaikuntza posible dela gogoan izan behar da, honek mutazioa heredatzeko probabilitatea aldatuko duelarik. Honen arabera, senideek ere LFS izateko arriskua aipagarria izaten da.\nP53 genearen mutazioa izanik ondorengoak eduki nahi izatean, jaio aurretiko diagnostikoa egin daiteke enbrioiak mutazioa duen ikusteko. Beste aukera bat Inplantazio-aurretiko Diagnostiko Genetikoa da, in vitro ernalkuntzarekin konbinatzen dena. Bi kasuetan, ezinbestekoa da mutazioa aurretik ezagutzea."}
{"id": "83339", "revid": "512", "url": "https://eu.wikipedia.org/wiki?curid=83339", "title": "Serafin Basauri", "text": "Serafin Basauri Arteaga (Eibar, Gipuzkoa, 1935eko apirilaren 29a) euskaltzale gipuzkoarra da. Eibarko Legarre auzoan jaio zen. Aita Axpekoa zuen eta ama Apatamonasteriokoa, baina Serafin eta bere hiru anai-arrebak Eibarren jaio ziren, gurasoek Legarre gainean eraikitako \"Mirasol\" etxean. Inguru horretan bizi izan zituen Serafinek bere haurtzaroa eta gaztaroa.\nLehenengo eskola Udaletxeko monjetan izan zuen. Gero, 7 urterekin Frontoizarreko eskolan nazionalean ibili zen eta, ondoren, Isasiko Corazonisten ikastetxean. Fraileetako ikasketak amaituta, 12-13 urterekin Armeria Eskolara joan zen.\nHandik irtenda, G.A.C. enpresan hasi zen lanean, baina Alfa lantegiari lotuta igaro ditu bere lan-urterik gehienak.\nGaztetatik euskararen munduan.\nUmetatik ezagutu zuen giro politiko eta euskaltzalea etxean bertan. Aita sozialista zuen, eta euskalduna; ama abertzaleagoa eta euskaltzaleagoa. Etxean euskarazko liburu bat ere bazeukan amak, eta liburu horrek eragin handi-handia izan zuen Serafinengan. Batez ere Arrese Beitiaren \"Ama euskerearen azken agurrak\" olerkiak hunkitu zuen eta horrek piztu zuen euskaltzaletasuna bere barruan.\nEuskararen munduan Juan San Martinen eskutik sartu zen 1953. urte inguruan. Klub Deportiboan taldetxo bat sortu zuen San Martinek, mendirako zaletasuna ardatz hartuta. Mendia eta politika oso lotuta zeuden garai hartan, eta baita euskaltzaletasuna ere. Gerora, Klub Deportiboan euskarazko klaseak ematen hasi zen Imanol Laspiurrekin batera. Ondoren, Ekin sortu zen, eta euskal kultura bultzatzeko eta zabaltzeko zerbait egiten hasi behar zela pentsatu zuten. Hango kide batzuen haritik sortu zen ETA taldea eta Basauri ere bertan sartu zen. 1961an kartzelaratu egin zuten ETAren aurka egindako lehenengo sarekadan.\n1950. hamarkada iluna izan zen, etsipenez betea, baina erdi-ezkutuan bazen ere, lanean aritu zen eibartar euskaltzale talde bat, Serafin tartean zela. Klandestinitatean sartu zirenean oso zail ikusten zuten orduko egoera aldatzea, baina bai uste zuten euren burrukarekin euskara eta euskal mundua hobetzeko aukera izango zela. \"Zer lortuko juagu? Burrukan egin, behintzat, euskerian alde!\". Talde hartako hiru pertsonaia nagusien artean (Basauri, Laspiur eta San Martin), euskarak eta hizkuntzak toki handia bete izan du beti, horixe zen aurrera egiteko giltza eta arrazoia.\n1950. hamarkadako iluntasunaren ostean, 1960. hamarkadan itxaropenerako tarte bat sortzen hasten da. Euskara kalera irtetzen hasten da, euskal jaiak sortzen eta ugaritzen dira... Serafin ere mugimendu horretan murgiltzen da hamarkada osoan, euskarazko klaseak ematen eta, batez ere, alfabetatzeko programak. Euskaraz idazten irakasten zuten, testuak landu, hitzaldiak antolatu, eta abar. Garai hori izan zen Serafinek kulturgintzan gehien disfrutatu zuena. 1960ko hamarkada itxaropen sasoia izan zen.\nEuskara batua sortzearen aldeko \"Ermuko zin\"ean (1968), besteak beste, Eibarko Idazle eta euskaltzale gazte batzuk ere egon ziren. Ipar Euskal Herrian Euskal Idazkaritzak 1964an onartutako gomendioak onartuz eta erabiliz, denbora laburrean ohitura bihurtu zituzten. Geroago, 1970ean Batasunaren Kutxa liburuaren sarreran, Baionan eta Eibarren Ermuko zina berretsi eta sinatutako hirurogeita hiru euskaltzale eta idazleen zerrenda argitaratu zen. Horien artean baziren lehen aipatutako eibartarrak: Imanol Laspiur, Juan San Martin, Serafin Basauri eta Bego Etxebarria.\nGarai horretan, gainera, Eibarko Ikastola ere sortu zen. Serafin Basaurik 1966. urtean hartu zuen ikastolaren ardura eta hainbat kargu eta lan burutu zituen 1972. urtera bitartean. Oso urte garrantzitsuak izan ziren Ikastola jaioberri txikia benetako ikastola bihurtzeko: legeztatu egin zen, lokalak lortu ziren, irakasleak eta ikasleak ugaritu egin ziren\u2026 Guzti horren motor nagusietako bat Serafin bera izan zen, eta lan horren ondorioz sortu zen Mogel ikastola 1973. urte inguruan.\nOrain ere bizi-bizi lanean.\nAzken urteotan ere euskararen alde lanean jarraitu du. Azken 20 urteotan Eibarko Udaleko Euskararen Mintegiko kide izan da eta Udalak kaleratutako hainbat liburutan Serafinen eskua dago (\"Eibarko aditza\", \"Eibarko deklinabidia\" edo \"Eibarko Hiztegi Etnografikoa\", esate baterako). Herri hizkerak jasotzen lan egin duen Badihardugu elkarteko presidente ere izan da, eta Ohorezko Presidente da une honetan. Eta bere azkenengo lana Eibarko Hiztegi Digitala da, une honetan azken ukituak jasotzen ari dena, besteak beste Serafin Basauriren lanari esker. Euskaltzain urgazle ere bada."}
{"id": "83340", "revid": "880", "url": "https://eu.wikipedia.org/wiki?curid=83340", "title": "Serafin basauri", "text": ""}
{"id": "83341", "revid": "512", "url": "https://eu.wikipedia.org/wiki?curid=83341", "title": "Europako historia genetikoa", "text": "Europar populazioek historia demografiko eta genetiko korapilatsua daukate, garai desberdinetan migrazio desberdinak gertatu direlako, Goi Paleolitoko \"Homo sapiens\"-en lehen agerpenetik egun migrazio modernoetara.\nBeste populazioekiko harremanak.\nLuigi Luca Cavalli-Sforzak zuzendutako ikerketa batek Europako populazioen erlazio genetikoei buruzko informazioa eman zuen, 120 odol-polimorfismo erabiliz. Tarte genetikoa bi populazioren arteko desberdintasun genetikoak zehazteko neurria da. Izan ere, ezaugarri baten frekuentzia antzekoak partekatzen dituzten bi populazioak genetikoki hurbilago egongo dira ezaugarri horren frekuentziak horrenbeste partekatzen ez dituztenak baino. Modurik sinplenean, bi populazioren artean ezaugarri jakin baten frekuentzien tartea da. Esate baterako, Rh negatiboaren frekuntzia euskaldunen artean %50.4koa da, Frantzian %41.2koa, eta Ingalaterran %41.1ekoa. Hortaz, euskaldunen eta frantziarren arteko desberdintasun genetikoa %9.2koa da, eta frantziarren eta ingelesen artekoa %0.1ekoa RH negatiboaren ezaugarriaren aldetik. Ezaugarri batzuen gainean orokortuta, populazio batzuen erlazio genetikoa lor dezakegu.\nIkerketaren arabera, afrikarrak ez diren populazio guztiek beren artean lotura estuagoa daukaten afrikarrekin baino, ez-afrikarrak populazio afrikar bakar batetik eratorri ziren hipotesiarekin bat. Europarrek harreman hurbilen Ekialde Hurbileko, Ekialde Ertaineko eta Indiakoekin daukate. Afrika eta Europaren arteko tarte genetikoa (16.6) Afrika eta Asiaren artekoa (20.6) baino motzagoa da, eta Afrika eta Australiaren artekoa baino are motzagoa ere. Tarte genetiko motz hori azaltzeko, Cavalli-Sforzak proposatu du Europa eta Afrikaren artean geneak maiz trukatu direla, elkarren ondoan egonda. Orobat, Cavalli-Sforzak propsatu zuen Asiako eta Afrikako populazioek parte hartu zutela duela 40.000 urte hasi zen Europako kolonizazioan. Asiatik Europara etorri zen ekarpen genetikoa bi herenekoa eta Afrikatikoa heren batekoa zirela estimatu da.\nGuglielminoren arabera, Asiako pupulazioarekiko harreman hau berretsi du Asiako N Haplotaldea Iparraldeko Europan barreitzeak. Zenbait ikerketek iradokitzen dute azken 4.000 urteetan Asiatik Ipar Europara migrazio bat gertatu zela. Izan ere, asiarren ezaugarri hori Europako hainbat herrialdetan baitago, finlandiarren artean %52ko izanda besteak beste.\nEuropako populazioaren azpiegitura.\nAEBetan europar jatorrizko gizabanakoekin 2006an egindako ikerketa baten arabera, \u201ciparraldeko eta hegoaldeko europarren artean bi talde argi eta sendo bereizten ahal dira\u201d.\nNolanahi ere, europar hutsezko laginak erabili zituen beste ikerketa batean, plazaratu zen Europako desberdintasun genetiko garrantzitsuenak iparraldetik hego-ekialderantz (Iparraldeko Europatik Balkanetara) doan ardatzaren arabera gertatzen direla. Mendebaldea eta Ekialdea banantzen dituen beste marra bereizgarri bat ere bazegoen. Emaitzak hauek bat egin zuten mitokondriako DNAn eta Y kromosoman oinarritutako aurreko ikerketa batzuekin, zeinek defendatzen zuten egungo iberiarrek Europako arbaso zaharrenak dituztela eta euskaldunak eta finlandiarrak gainerako europarrengandik bereiziak zirela. Egiaztatu zuten ingelesak eta irlandarrak iparraldeko eta ekialdeko beste europar batzuekin, hala nola alemaniarrekin edo poloniarrekin, biltzen zirela, baita hainbat euskaldun eta italiar gizabanako iparraldeko europarrekin biltzen zirela ere. Talde hauek gorabehera, europarren berdintasun ezohikoa nabaria da.\nBeste europar ikerketa zabal baten arabera, egungo europar genomen osagai nagusiak egungo euskaldunen eta balkandarren genomen antzekoak ziren arbasoengandik eratorri omen ziren. Euskaldunen eta balkandarren aztarna txikienak Finlandian daude. \nEnpresa batek, 2008an, DNAren 21 markagailu erabili zituen Europako talde genetikoak bereizteko. Europar jatorrizko jendearentzat analisi espezializatua eskaini zuen, baita Europako eskualde genetikoen konparaketa ere. Eskualde genetiko horiek lurraldeak edo berezko ezaugarri genetikoak dituzten nazioaz gaindiko komunitateak izan daitezke: askenazi, balkandarrak, errusiarrak, espainiarrak, euskaldunak, uraldarrak, germaniarrak, greziarrak, italiarrak, iparraldetarrak, poloniarrak, portugaldarrak eta zeltak. Europako eskualde genetiko horietako gizabanakoek antzekotasun genetiko batzuk jasotzen dituzte.\nMendebaldeko Europako azpiegitura.\nAgidanez, antzinako Iberiar penintsula Paleolitoko gizakien aterpea izan zen azken glaziazio garrantzitsuan, iparraldeagoko ingurumenak populazio egorrerako hotzegiak eta lehorregiak zirenean. Klima epeldu zenean, oraingo glaziartekoan, gizakiek laster iparraldera jo zuten mendebaleko kostalde europarrerantz.\nGenetikoki, kromosoma Yri eta mitokondriako DNAri dagokienez, Britainia Handiko eta Irlandako populazioek euskaldunekin lotura estua daukate, honela babestokiko jatorri komuna erakutsiz. Euskaldunek, irlandarrekin batera, krmosoma Yko DNAren R1b haplotaldearen maiztasunik handiena daukate. Izan ere, gizonezko jatorrizko euskaldunen %95ek dauka haplotalde hau. Gainerakoa gehienbat I haplotaldea da, E3b haplotaldearen presentzia txiki batekin. Kromosoma Y eta mitokondriako DNAren arloan, euskaldunen eta irlandarren edo galestarren arteko erlazioa zein euskaldunen eta aldameneko espainiarren artekoa beretsua da. Beraz, Stephen Oppenheimerrek esan duen bezala, euskaldunak gainerako iberiarrak baino isolatuago egon arren, hego-mendebaldeko Europako populazio eredugarria da. Bere ustez, mendebaldeko Europako gainerako populazioek jatorri bera izango luke.\nHaplotaldeak.\nY kromosomako DNAren arabera.\nEuropako egungo populazioan hiru haplotalde nagusi daude Y kromosomako DNAren arabera.\nMendebaldeko europarren artean, ohikoena R1b haplotaldea da Hona hemen R1b haplotaldearen ugaritasunaren emaitzak: euskaldunen artean, %88.1; irlandarren artean, %81.5; galestarren artean %89.0; eskoziarren artean %77.1; espainiarrean artean, %68.0 (kataluniarrak %79.2; andaluziarrak %65.5); hegoaldeko Portugalen %56.0; iparraldeko Portugalen %62.0; britainiarren artean %68.8; erdialdeko Ingalaterran %61.9; belgiarren artean %63.0; frantziarren artean %52.2; daniarren artean %41.7; norvegiarren artean %25.9; suediarren artean %20.0; alemaniarren artean %47.9; Italiako Calabrian %32.4; Italiako Sardinian %22.1; Italiako ipar-erdialdean %62.0; Eslovenian %21; Kroazian %15.7; txekiarren eta eslovakiarren artean %35.6; poloniarren artean %16.4; Bulgarian %17.0; Serbian %10.6; greziarren artean %22.8; Zipren %9.0; Albanian %17.6; Errumanian %18.0; Hungarian %13.3.\nGizakien mitokondriako DNAren arabera.\nMarkatzaile polimorfiko tradizionalen arabera (odol taldeak, proteinetako elektromorfoak...), Europa genetikoki kontinente homogeneoa da, salbuespen gutxi batzuekin: finlandiarrak, sardiniarrak, islandiarrak eta euskaldunak. Zelulen mitokondriak aztertzerakoan ere, europar populazioen artean homogenizazio handia antzeman da, eta beste kontinenteetako populazioen arteko desberdintasunak (batik bat Afrikaren aldean) txikiagoak dira Europan.\nEuropako DNA mitokondrialaren haplotaldeen %99 inguru H, I, J, K, M, T, U, V, W edo X taldeetan sailkatu daitezke. H haplotaldea ohikoena da, europarren erdian baitago. Horietako sei (H, I, J, K, T eta W) ia-ia Europako populazioen artean topatu daitezke, eta ziurrenik egungo afrikarren eta asiarren arbasoengandik banandu eta gero sortu ziren. Mitokondriako DNAren N1a haplotaldea gaur egun urria bada ere (%0.18-0.3), Neolitoko europarren %25ean zegoen, eta orduz geroztik egungo populazioen artean sakabanatu egin da.\nMigrazioak.\nPaleolitoko migrazioak.\nEuropako herrien historiaurrea ikertu daiteke aztarnategi arkeologikoren bitartez, hizkuntzak erdekatuz edo egun Europan bizi direnen DNA (edota aztarnategietatik berreskuratutako antzinako DNA) aztertuz. Ikerketa hauen emaitzak ez dira behin betikoak, aurkikuntza berriak etengabe egiten baitira eta teoria berriak oraindik eraikitzen eta eraisten baitira.\nEgungo gizakiak (Cro-Magnon) duela 40.000 mila urte hasi ziren Europa kolonizatzen, Aurignac deritzon kulturaren hedapenak erakusten duen bezala. Gizaki modernoak Itsaso Beltzaren alde bakoitzeko ibilbideetatik iritsi zitezkeen. Duela 25.000 urteetarako, aurreko biztanleak (neanderthalak) garbituta edo nahastuta geratu ziren; azken finean desagertu egin ziren. .Duela 22.000 urte inguruan, azken glaziar aroa hasi zen, eta Europako zati handi bat biziezin gelditu zen. Garai horietan, gizakiek Europako zati batzuk besterik ez omen zuten okupatu, normalean Balkanetan, Mediterraneoko iparraldean eta Itsaso Beltzeko kostaldean kokatuta. Izotzek iparraldera egin ahala (duela 16.000 ingurutik), babesleku horietako populazioak hedatzen eta Europako iparraldea kolonizatzen hasi ziren\nDuela 12.000-11.000 inguruko hotzaldi ez hain latzaren ondoren, toki batetik bestera harrizko lanabesak desberdin egiteak iradoki lezake Europako populazioa finkatzen ari dela. Martin Richardsek argudiatu zuen egungo mitokondriako DNAren moten %11 Ekialde Hurbiletik etorri zela Mesoliton.. Stephen Oppenheimerrek, ordea, defendatzen zuen beste gene mugimendu bat Iberiar penintsulatik ipar mendebaldeko Europara joan zela. Iparraldeko Europan, geneak hego ekialdeko Europatik eta Asiatik joan ziren batik bat.\nNeolitoko migrazioak.\nNeolitoko iraupenta toki batetik bestera aldatzen da. Izan ere, toki guztietan nekazaritza eta abelzaintzaren etorrera (Neolitoren hasiera) edo brontzeen gauzakien lehen ekoizpena (Neolitoren bukaera) ez ziren toki guztietan batera gertatu. Hego ekialdeko Europan K. a. 7.000-3.000 jazo bitartean, ipar mendebaldeko Europan K. a. 4.500-1.700. Garai hartan aitzinindoeuroparrak zabal zatezkeen Europan zehar. Hipotesi baten arabera (Anatoliako hipotesia), Anatoliatik hedatu ziren nekazaritzarekin batera. Beste hipotesi batek (Kurgan hipotesia) dio Itsaso Beltzeko estepetatik hedatu zela, agian zaldiari esker.\nAurreko europarren multzo genetikoen gaineko ekarpena iraultza neolitikoari zor zaio, oro har K. a. VII. eta V. milurtekoen bitartean. Europan Neoliton sartu ziren mitokondriako DNAren hiru gene sailkatu dira: J, T1 eta U3 (hurrenkera horretan garrantziaren arabera). Beste batzuekin batera, geneen multzoaren %20 osatzen dute. Gizonezkoen inmigrazioari buruzko informazio handirik ez dago argitaraturik. Edonola ere, Oppenheimer irakasleak iradokitzen du J eta Eb3 haplotaldeak Europako kostaldetik mugitu zirela garai honetan. Hego ekialdeko Europatik ipar mendebaldeko Europarantz zihoan gene-mugimenduak jarraitu zuela ematen du.\nBrontze eta Burdin aroetako migrazioak.\nBrontze Aroan ibilbide luzeko sare komertzialak sortu ziren, batik bat Ozeano Atlantikoko kostaren inguruan eta Danubio ibaian. Garai honetan Norvegiatik Orkney eta Shetland irletara migratu zen, eta hein txikiagoan Eskoziara eta Irlandara ere. Halaber, Alemaniatik ekialdeko Ingalaterra ere mugitu zen jendea.\nIndo-europar hizkuntzaren sorrerari buruzko teoria batek, Kurgan hipotesia deritzonak, aitzinindoeuroparrak K. a. 4.500erako Itsaso Beltzaren iparraldean kokatzen ditu. Zaldia etxekotuta, herri hauek beren gene-multzoa Europan zehar barreiatu omen zuten. Kurganeko gene hauek zein ziren zehaztea zaila izan da. Alabaina, Y haplotaldeko R1a herri horien identifikatzaile genetikotzat hartu dute. Hala balitz, herri horien zabalkuntza fisikoa Alemanian geldituko zatekeen, nahiz eta kultura eta hizkuntzak haratago joan zitezkeen.\nBeste teoria batek, Anatoliako hipotesia deritzonak, berriz, iradokitzen du herri horien sorlekua Anatolia izan zitekeela, eta, nekazaritza eta abelzaintzarekin batera, ekialdera Europarantza zabaldu zela.\nIndoeuropar migrazio horiek Europako Mesolitoko jatorrizko herriak zein neurritaraino ordeztu zituzten eztabaiden hizpide jarraitzen du. Nolanahi ere, oro har adostu da teknologiak eta hizkuntzek geneen joan-etorriek baino paper garrantzitsuagoa jokatu zutela. Gaur egun uste da gutxi gorabehera egungo populazio europarraren %20 Neolitokoa eta %80 Paleolitokoa dela.\nBurdin Aroan zelten hedapena gertatu zen Galiatik. Iparraldeko Italiara, ekialdeko Europara, Iberiar penintsulara eta Anatoliara iritsi ziren. Edonola ere, Galia eta Hispaniako zelten arteko erlazioa ez da guztiz garbia. Izan ere, migrazioak idazketa garatu baino lehen gertatu ziren.\nMigrazioak garai historikoetan.\nAntzinako Erromaren garaian, idatzitako iturriek erakusten dute Europan zehar jende andana mugitu zela, bai erromatarren lurraldean barnan bain kanpoan. Hala eta guztiz ere, populazio osoa bere baitan hartuta, mugimendu horiek garratzia gutxikoak zirela dirudite, batik bat gizabanakoak izango zirelako.\nSaharaz hegoaldeko Afrikako DNAren aztarna batzuk topatzen dira, gehienbat Aro Modernoko esklaboen salerosketa dela kausa. Ezaugarri genetiko horiek hego-mendebaldetik iparralde-ekialdera joan ahala apaltzen dira. Nahasketa genetiko hori portzentajea txikitik Iberiar penintsula ia zeroraino Itsaso Baltikon doa.\nE(ExE3b) eta A haplotaldeen presentzia txikia Europan ia-ia guztiz esklabutzari zor zaio, haplotalde horiek Afrikako mendebalde, erdialde eta hegoaldean solik aurkitzen baitira eta beste nonbait oso gutxitan topatzen baitira.\nAfrikaren eragina.\nAfrikako ekialdeko eta iparraldeko ezaugarri genetiko andana Europan ere aurki daitezke. Horrek esan nahi du antzinean eta garai modernoetan populazio mugimenduak gertatu direla bi kontinenteen artean Mediterraneoa zeharkatuz. Ezaugarri horiek batik bat hegoaldeko Europan dira ohikoagoak, baina era apalagoetan iparraldean ere daude. Megalitoek eta haien kulturek izan omen zuten harremana ipar afrikarrekin.\nY kromosomako DNA.\nY kromosoman dagoen E1b1b haplotaldea, Afrikako Adarrean edo Ekialde Hurbilean sortua, Afrikako iparraldean eta iparekialdean ohikoena da. Europan zehar ere maiz agertzen da, batez ere Mediterraneo aldean eta hego ekialdean. E1b1b-ren presentzia altuena Grezian eta Balkanetan dago, baina Hungarian, Italian, Frantzian, Iberian eta Austrian ere agertzen da.\nE1b1b1a E1b1b-ren azpitalde ohikoena da, baita Europa osoan ere. Hastapenean uste zen Neolitoko migrazioen bereizgarria zela, agian Europan nekazaritza sartu zenekoa. Anatoliatik etorriko zen Europaraino Balkanak zeharkatuta. Izan ere, eskualde horretan da ohikoena. Edonola ere, Cruciani-ren azken ikerketek iradokitzen dute haren etorrera zaharragoa dela, Paleolitokoa, Europan zehar duela 5.300 urte inguru sakabanatuz, Balkanetan bertan sortu zen populazio-hedapena zela eta.\nSeminoren ikerketa batek erakusti zuen E1b1b1b haplotaldea Ipar Afrikara mugatzen dela, eta Europan ez da agertzen, Iberiar penintsulan eta Sizilian izan ezik. Ikerketetan iradokitzen da Ipar Afrikako populazioen etorrera Mediterraneoan zehar garai historikoetan gertatu zela, islamaren hedapenean barnako bereber herriarekin.. Portugalera mugatu zen ikerketa batek, halere, erakusten zuen bereberren presentzia 711ko mairuen hedapena baino lehenagokoa dela.\nIparraldeko Afrikan ohikoa den V haplotaldea (p49/TaqI) ere aurki daiteke Iberiar penintsulan, eta iparraldera jo ahala urriago bilakatzen da. Mediterraneo eskualde osoan ere topatzen da, eta, modu berean, Italian ere ugariagoa da hegoaldean (Sizilian) iparraldean baino. Beste ikerketa batean (Adams \"et al\", 2008ko abenduan), Iberiar penintsulako Y kromosomaren 1140 lagin aztertu ziren, eta ondorioztatu zen iparraldeko Afrikaren eragina eskualdez eskualde aldatzen dela.\nMitokondriako DNA.\nIberiar populazioetan burututako ikerketa genetikoek erakusten dute Ipar Afrikako mitokontriako DNAren segida batzuk (haplotalde U6 ohikoagoak direla bertan (Iberiar penintsulan) Europako beste tokietan baino, nahiz eta maila apalagokoak izan. Haplotalde horiek Sizilian ere kausitzen dira. Era berean, Eskandinavia iparraldeko saami herriaren bereizgarri genetikoa ere bada. Nolanahi ere, zaila suertatzen da ondorioztatzea U6 haplotaldea Erdi Aroko islamaren hedapenarekin etorri zela, batik bat Iberiar penintsulako iparraldean hegoaldean baino maizago aurkitu delako. Kopuru txikiagotan Britainiar Irletan ere topatu da, berriro ipar eta mendebaldeko aldeetan. Historiaurreko neolitoko edo megalitoko hedapenaren baten arrastoa izan daiteke, iparraldeko Afrikatik kostalde atlantikoan zehar zabaldu zena. U6 haplotaldearen azpimultzo bat bereziki ohikoa Kanariar irletan da, jatorrizko guantxeen arbasoen ondorioz.\nAntzinako DNAren ikerketa.\nEuropako historia genetikoa Europako populazio modernoak ardatz hartuta berreraiki da gehienbat, jarraipen genetikoa badela aintzat hartuta. Izan ere, europar modernoen geneak erruz iker daitezke. Nolanahi ere, antzinako DNAko analisi batzuk, bai garai historikokoak bai historiaurrekoak, burutu egin dira. Ellen Levy-Coffmanen arabera, antzinako eta egungo DNAren laginak alderatuta, alde nabarmenak topa daitezke hainbatetan haplotaldeetan.\nEsate baterako, mitokondriako DNAren N1a haplotaldea, egun urria bada ere (%0.18-%0.3), Neolitoko europarren artean %25eko mailetan ere kausitu ahal da.. Murrizpen horren zioak ezezagunak dira. Ellen Levy-Coffmanen esanetan, Europako egungo profil genetikoa nabarmen aldatu da denboraren poderioz, eta gaurko populazioak ez dira antzinakoen ondorioa halabeharrez. Edonola ere, antzinako laginak urriak izanik, datu gehiago bildu beharko lirateke."}
{"id": "83342", "revid": "512", "url": "https://eu.wikipedia.org/wiki?curid=83342", "title": "Tenerifeko Auditorioa", "text": "Tenerifeko Auditorioa () Santa Cruz Tenerifekoko (Espainia) Konstituzioaren hiribidean () dagoen auditorioa da, Santiago Calatrava valentziar arkitektoarena. 1997an hasi ziren eraikitzen, eta 2003an amaitu zuten; azken urte horretako irailaren 23an inauguratu zuten.\nEraikina.\nEraikina, 23.000 metro karratuko eremu batean altxatzen da. Eremu honetatik, eraikinak berak, 6471 metro karratu hartzen ditu, bi aretotan banatuak. Areto Nagusia edo Sinfonikoak, kupula batekin koroatua, 1616 eserleku ditu anfiteatroan, baita 16,5 metroko ahokadura eta 14 metroko sakonera duen agertokia ere. Agertokitik abiatuta, eserleku patioaren alde banatan, Albert Blancafortek diseinatutako organoaren hodiak irtetzen dira, nor, beste organo batzuk egiteaz ere arduratu den, Alcal\u00e1 de Henareseko Katedralekoa edo Las Palmas de Gran Canariako Auditorioan dagoena kasu. Organoa, ohiko kontzeptutik erabat at dagoen kontzepzio batetatik abiatzen da, soinu inguratzaile bat sortuz, soinu iturriak, entzulearen inguruan baitaude.\nGanbera gelak, eskala txikiagokoa, areto sinfonikoaren anfiteatro banaketa errepikatzen du, eta 422 eserleku ditu. Harreragelan, nora eraikinaren alboetatik sartzen den, prentsa aretoa, denda bat eta kafetegi bat aurki daitezke. Gainera, banakako hamabi aldagela ditu, eta beste hainbeste kolektiboak, baita ileapaindegi, makillajea, jantziteria, etab... bezalako zerbitzuentzako toki bereziak ere. Kanpoaldean, bi terraza ditu, beste hainbeste plazetara ematen dutenak, nondik itsasoa ikus daitekeen.\nErabilerak.\nProgramazio kulturala.\nBere programazio eszenikoan, \"Tenerife Danza\", \"Jazz Atlantico\", \"Munduko Musikak\", \"Lagun Artean\" edo \"Interprete Handiak\" bezalako musika zikloak daude. Horretaz gain, Tenerifeko Orkestra Sinfonikoaren denboraldiak, Tenerifeko Opera Jaialdiarenak, eta Las Palmas de Gran Canariako Perez Galdos Antzokiarekin elkarlanean, Kanarietako Musika Jaialdiaren ekitaldiak ere hartzen ditu.\nIkuskizunak.\nAuditorioaren instalakuntzak, kongresu, produktu aurkezpen, konbentzio edo jardunaldiak hartzeko egokituak daude. Auditorioko gelez gain, lan hauetarako, erantsitako beste bi gela erabiltzen dira, edukiera ezberdinekoak, baita erabilera balioanitzeko beste ohiko instalakuntza batzuk ere. Auditorioaren eraikina eta bere ingurua, zine eta telebista filmazioetarako eta publizitate iragarkiak egiteko inguru bezala sustatua da.\nCadena Dialen sarien zenbait festa Santa Cruz Tenerifekoko auditorio honetan ospatu dira, Espainiako nahiz nazioarteko kantari latinoak bilduta: Laura Pausini, Chayanne, Eros Ramazzotti... 2006tik, Cadena Dialen sari banaketako ekitaldia eraikin honetan egiten da.\nKritikak.\nTenerifeko Auditorioa eta Santiago Calatrava, zenbait arrazoigatik kritikatuak izan dira. Bere kokapen aldaketa, egitura arazo ezberdinak, aurrekontu gehiketa, ustez, segurtasunari buruzko araudia bete ez izana... Honetaz gain, Atlanta hiriak, bere maketak, Tenerifeko Auditorioa gogorarazten duen Santiago Calatravaren egitasmo bat aukeratu du."}
{"id": "83343", "revid": "27333", "url": "https://eu.wikipedia.org/wiki?curid=83343", "title": "PUZ", "text": ""}
{"id": "83344", "revid": "90204", "url": "https://eu.wikipedia.org/wiki?curid=83344", "title": "Zannanza", "text": "Zannanza, K.a. XIV. mendearen erdialdea eta amaiera arteko printze hitita bat izan zen.\nZannanza, Shubiluliuma I.aren laugarren semea, bere aitak aukeratu zuen Egiptoko Ankesenamonekin ezkontzeko, Tutankamonen alarguna zena, honek hala eskatuta. Baina, Zannanza, Egiptora iritsi aurretik hil zen. Shubiluliuma I.ak, A\u00ff faraoi berriak hil zuela ustez, honela leihakide bat gainetik kentzeko, Egiptori gerra adierazi zion.\nGerra hau, denbora batez hedatu zen, eta egiptoarrek galera handiak jasan zituzten, egiptoar presoek Hattusara eramandako izurrite batek, hititar inperioa suntsitu eta Shubiluliuma I.a erregea eta bere seme Arnuanda II.a hil zituen arte."}
{"id": "83345", "revid": "105290", "url": "https://eu.wikipedia.org/wiki?curid=83345", "title": "Igalirrintza", "text": "Igalirrintza Bizkaiko mendia da, 1304 metro ditu eta Gorbeia-Itxinako mendilerroan kokatuta dagoena.\nIgalirrintza mendia Lekanda menditik gertu dago, baina bi mendi ezberdin dira.\nLeku hauetatik igo daiteke:"}
{"id": "83346", "revid": "28625", "url": "https://eu.wikipedia.org/wiki?curid=83346", "title": "Atxulaur", "text": "Atxulaur Itxinara sartzeko ate naturala da.\nAtxulaurko atea (edo begia) Itxinako mendilerroan dago, 1.086 metroko garaieran, Gorbeiako mendilerroaren barruan.\nEuskalkiak euskalki izen ezberdinak ditu\u02d0 Axular, Atxular, Axularko begia (edo atea) eta Atxularko begia (edo atea)\nBitxikeriak.\nOrozkoko mendi elkarteak Atxulaur izena du, baita Orozkoko futbol taldeak ere."}
{"id": "83347", "revid": "105290", "url": "https://eu.wikipedia.org/wiki?curid=83347", "title": "Mendizelaia", "text": "Mendizelaia, Nafarroako mendi bat da, Andiako mendilerroan dagoena. Mendizelaia, Andia mendilerroko mendirik txikiena da, baita 1.000 metrotik beherako garaiera duen bakarra ere, 982 metrorekin.\nAbiapuntuak.\nIbilbiderik errazena, Aritzaletan abiatzen da, mendiaren hegoaldean. Herriaren gorengo puntuan, iparmendebalderantz doan bide bat hartzen da, laster, artedi batetatik, harrizko harresi batek inguratutako eremu batetara daroa. Harresia jarraitzen da eskuinetara, aurreraxeago, pasatzeko lepo metalikoa aurkitu arte. Hortik, leunki, arteen artean igotzen den bide nabarmen bat abiatzen da, eta, beti iparralderantz joanez, goi larreetara iristen da. Behin hara iritsita, ekialdean, mendi honen tontorra gainean duten eraketa harritsu batzuk ikus daitezke, harri handi batek adierazten duen tontorra. Arbiotzeko labarrerako ikuspegia, ikusgarria da, 300 metroko erorialdi batekin eta Iturgoieneko gainak pare-parean daudelarik, kontrako magalean. Beste aukera bat, ibilbidea goraxeagotik abiatzea da, Lezaunera doan errepideko 25. kilometroan."}
{"id": "83348", "revid": "56334", "url": "https://eu.wikipedia.org/wiki?curid=83348", "title": "Telebino", "text": "Telebino edo Telepinu (azken izen hau dela eta, ez da Telepinu izeneko errege hititarekin nahastu behar), Alepoko lehen erregeorde hitita izan zen.\nShubiluliuma I.aren bigarren semea, laster, Kizzuwadnan erregearen ordezkari izendatua izan zen, nagusiki, justizia banatu eta erritu erlijiosoak zuzentzeaz arduratuz. Bere aitaren lehen Gerra Siriarraren ondoren, Kizzuwadna utzi zuen, Alepoko erregeordetza hititaz arduratzeko, eskualde osoaren gaineko botere militar zabalekin. Bigarren Gerra siriarrean, Arziya eskualdea konkistatu zuen, baita ia Karkemish osoa ere, hiria bera izan ezik, bakarrik Shubiluliuma I.ak amore emanarazi zuena.\nKarkemish Hititar Inperiora bildu ostean, Telebinoren anaia bat, Sarri-Kusuh, herri honetako erregeorde izendatua izan zen, Siriako hititar ordezkaritza, bi anaien artean banatuta geratzen delarik, Telebino, ia erabateko ziurtasunez, lan administratibo eta erlijiosoez eta Sarri-Kusuh lurraldearen defentsaz arduratuz.\nBere beste anaia bat zen Mursili II.aren gobernualdian hil zen, eta, bere ondorengoa, bere seme Talmi-Sarruma izan zen."}
{"id": "83349", "revid": "119347", "url": "https://eu.wikipedia.org/wiki?curid=83349", "title": "Charlotte", "text": "Charlotte Ameriketako Estatu Batuetako Ipar Carolina estatuko hiririk populatuena da. Finantza hiri bezala da ezaguna, AEBetako banku nagusiek egoitza baitute hiri honetan. Ezagunena, Bank of America dugu.\nHiri senidetuak.\nCharlotte ondorengo hiriekin senidetuta dago:"}
{"id": "83350", "revid": "90204", "url": "https://eu.wikipedia.org/wiki?curid=83350", "title": "Telepinu", "text": "Telepinu (ez da nahastu behar Shubiluliuma I.a erregearen seme Telebinorekin, hau Telepinu bezala ere deitua baita), errege hitita bat izan zen, bere koinatu Huzzia I.aren ondorengoa, estatu kolpe bat eman ondoren, eta, gutxi gora-behera, bere erregealdiak, 25 urte iraun zuen, K.a. 1525etik K.a. 1500 arte.\nBere aurreko erregeek ez bezala, errege bihurtu zenean, ez zuen bere aurrekoa hiltzeko agindurik eman, baizik eta haren herbesteratzearekin nahikoa izan zuela. Telepinuk, dirudienez, hititar inperioaren gainbeheraren arrazoietako bat, errege familia barnean etengabeko hilketak egotea zela uste izan zuen, eta hori eragoztea erabaki zuen.\nBarne ordena ziurtatua izan zuenean, Telepinu, gatazka dinastikoetan agertu ziren hiri matxinoak, berriz hititen mende egotera behartzen saiatu zen, arrakasta nabarmenak lortuz, horien artean, Kizzuwadna erresumako zenbait kanpaina militar, Siriarekin zuen mugan sortu zena Ammuna erregearen garaian; kanpaina hauek, Kizzuwadna, Telepinurekin aliantza bat sinatzera behartu zuten.\nKanpo politikan lortutako arrakasta hauen ondoren, eta, bere emaztea eta bere semeetako baten, Ammuna, balizko hilketaren ondorioz, (lehen aipaturiko erregearekin nahastu behar ez dena), Telepinu, hilketak eragozteko oinordekotza arau argi batzuk ezartzen aritu zen. Arau hauek, \"Telepinuren Ediktoa\" bezala ezagutzen den dokumentuan aurkitzen direnak, semeak, erregearen suhien aurretik egotea ezartzen dute, erregeari, bere oinordekoa, bere semeetako zein izango den aukeratzeko askatasuna ematen dioten arren. Ediktua, dokumentu garrantzitsu bat ere bada material historiko garrantzitsua duen \"justifikazio\" bat baitu, aurreko erregeen ekintzak ezartzen lagundu duena.\nTelepinu, semerik izan gabe hil zen, eta, bere ediktu propioko arauen arabera, bere oinordekoa, bere suhi bat izan zen, Alluanna"}
{"id": "83352", "revid": "1545", "url": "https://eu.wikipedia.org/wiki?curid=83352", "title": "Kinto Zezilio Metelo Eszipion Pio Nasika", "text": "Kinto Zezilio Metelo Eszipion Pio Nasika (, batzuetan Kinto Zezilio Metelo Eszipion bezala laburtua, Erroma?-Hippo Regius K.a. 46), noble, politikari eta militar erromatar bat izan zen, familia patrizio garrantzitsuenetako bateko kidea.\nBizitza.\nPublio Kornelio Eszipion Nasikaren semea, Kinto Zezilio Metelo Piok semetzat hartu zuen. K.a. 59an plebearen tribunoa zelarik, Zizeronek, salaketa larrietatik defendatu zuen, Katilinaren Konplota deuseztea lagundu zuten informazioetako asko zor baitzizkion.\nEdila K.a. 57an eta pretorea K.a. 55ean, kontsulgai izan zen K.a. 53an, baina ez zuen arrakastarik izan, hauteskunde hauek, Ponpeio kontsul bakar bezala izendatuz amaitu zirelarik. Metelok ez zuen denbora asko behar izan Ponpeiorekin harremanetan jartzeko. Elkarlan honen emaitza, Ponpeio, Kintoren alaba zen Korneliarekin ezkondu izana da, K.a. 52an, triunbiroaren bosgarren emaztea izan zena. K.a. 52an, Ponpeiok, kontsul bezala bere lagun egin zuen, une horretan, Julio Zesarrekin bere etsaitasuna hasiz. K.a. 49an, Metelo Eszipion izan zen, Julio Zesarri, honek bere armada lizentziatu behar zuela proposatu zuena, Errepublikaren Etsai izendatzea nahi ez bazuen, hau, Erromatar Errepublikako Bigarren Gerra Zibila abiarazi zuen arrazoia izan zelarik.\nBanaketa probintzialean, Siria egokitu zitzaion, prokontsul bezala, K.a. 48an, non, partiarren aurka arrakasta handiak lortu zituen. Farsaliako guduan, bi legioren buru borrokatu zuen, eta Afrikara ihes egin zuen, non Katon Minorren armadarekin batu zen.\nK.a. 46ko Tapsoko porrotaren ondoren, Hispaniara ihes egiten saiatu zen, baina ekaitz batek, bere ontziak, berriz Afrikako kostaldera itzuli zituen, Publio Sittiok harrapatu zuelarik, Hippo Regiusen hilaraziz."}
{"id": "83354", "revid": "105290", "url": "https://eu.wikipedia.org/wiki?curid=83354", "title": "Janoren arkua", "text": "Janoren arkua, latinez \"Ianus Quirinus\", antzinako arku erromatar laukoitz bat da, Erroman dagoena, Foro Boarioan, Argentarioen Arkua dagoen tokitik gertu. Erroman kontserbatzen diren erromatar garaipen arku urrietako bat da.\nDeskribapena.\nArku laukoitza, haitzurdinez eginiko eraikin bat da, bere neurriak, 16 metro garai eta 12 metro zabal direlarik. Egindako azterketen arabera, arkua, ziur aski, K. a. IV. mendean eraiki zen, beharbada, toki berean zegoen beste bat ordezkatuz.\nJanoren arkua, ezin daiteke, berez, garaipen arkutzat hartu, baizik eta bere funtzioa, Foro Boarioaren mugetako bat adieraztea izango zela. Egiturak, zenbait horma-hobi ditu, hauen kupula erdiek, maskor forma dutelarik, eta, antzinatean, Erdi Aroan erauziak izan ziren kolomadi txiki batzuk zituzten. Erdi Aroan, zehazkiago XIII. mendean, gotorleku bat eraiki zen arku honen teilatupean.\nArkuaren hego-ekialdeko oinarrian, goragoko mailetara daroan ate bat dago. Arkua koroatuz, teilatupe bat egon behar izan zuen, eraikina, piramide batekin amaitua egon izana litekeena delarik. Jatorrizko inskripzioaren zatiak, gertu dagoen San Giorgio al Velabro elizan daude."}
{"id": "83355", "revid": "6327", "url": "https://eu.wikipedia.org/wiki?curid=83355", "title": "Kanaleko uharteak", "text": ""}
{"id": "83356", "revid": "6327", "url": "https://eu.wikipedia.org/wiki?curid=83356", "title": "Kanaleko Uharteak", "text": ""}
{"id": "83357", "revid": "105290", "url": "https://eu.wikipedia.org/wiki?curid=83357", "title": "O\u00efl hizkuntzak", "text": "O\u00efl hizkuntzak (\"Langues d'o\u00efl\") galo-erromantze hizkuntza taldearen izendapen linguistiko eta historikoa da. Horren bidez Erromatar Galia zenaren hizkuntza eremua izendatzen da, hau da, gaur egungo Frantzia iparraldea, Belgikaren parte bat (Valonia) eta Kanaleko uharteak (Erresuma Batua). O\u00efl hizkuntzen lekua frantsesak hartu zuen (zeina, halaber, o\u00efl hizkuntzetako bat den) hizkuntza ofizial eta nagusi gisa, Kanaleko uharteetan izan ezik, non ingelesa nagusi baita.\nBanaketa.\nHizkuntzalaritzak Frantziako hizkuntzak (eta estatu horren muga inguruetan) hiru talde handitan bereizten dituzte: oc hizkuntzak eta o\u00efl hizkuntzak talde nagusiak dira, eta bien arteko trantsiziozko taldea frankoprovenzerarena da.\nO\u00efl hizkuntzek dialektoen \"continuum\" bat osatzen dute."}
{"id": "83358", "revid": "880", "url": "https://eu.wikipedia.org/wiki?curid=83358", "title": "Galoa", "text": ""}
{"id": "83360", "revid": "1310", "url": "https://eu.wikipedia.org/wiki?curid=83360", "title": "Zuhatzu Koartango", "text": ""}
{"id": "83362", "revid": "512", "url": "https://eu.wikipedia.org/wiki?curid=83362", "title": "Annaba", "text": "Annaba (arabieraz \u0639\u0646\u0627\u0628\u0629, \"\u2018Ann\u0101bah\", lehen B\u00f4ne, historikoki Hipona) Aljeria ipar-ekialdeko hiria da. Estatuko laugarren hiri handiena da, 257.359 biztanlerekin (2008).\nHistoria.\n\"Hipona\" (, ) Numidiako antzinako hiri bat izan zen, Ubus ibaiaren ertzean zegoena.\nTiroren kolonia bat izan zen, Numidiako erregeen egoitza. Han bizi izan zen San Augustin Hiponakoa, hirian bertan hil zena, bandaloek hiria setiatu zutenean.\nBadia edo golko batean zegoen, \"Hipponensis sinus\"etik bere izena zekarrena, gaur egun Annaba (Aljeria), \"Hippiprom\" izeneko irtengune batean. Hiriak, hegoaldean, Tipasa zuen, 70 kilometro ingurura, eta bi hiriek, txanpon amankomuna atera zuten, Baal jainko feniziarraren buruarekin aurrealdean, eta, atzealdean, zetrua eta izar bat, Astarte edo Melkart jainkoen buruarekin.\nErromatarrek, kolonia bihurtu zuten. Hiri garrantzitsu bat izan zen, bandaloek, 430ean, suntsitu zuten arte. \"Hippo Regius\"eko zazpi gotzain ezagutzen dira, horien artean, Teogenes, Fidentius, bi hauek martiriak, Leontzio Valerio, San Agustin ordenatu zuena, eta San Agustin bera, azken honen garaian, hirian, gutxienez hiru monasterio zeudelarik, gotzainarenaz gain. Hirian, hiru kontzilio ospatu ziren.\nArabiarrek berreraiki zuten VII. mendean. 3 kilometro ingurura, \"Beleb al-Anab\" sortu zen. Karlos I.a Espainiakoak hartu zuen urte batzuez XVI. mendean, baina 1541ean ebakuatua izan eta Otomandar Inperioaren mende geratu zen. Frantziarrek hartu zuten 1832an eta \"B\u00f4ne\" (Ona) izena eman zioten. Gaur egun \"Annaba\" deitzen da."}
{"id": "83363", "revid": "105290", "url": "https://eu.wikipedia.org/wiki?curid=83363", "title": "Apadana", "text": "Apadana bat (antzinako persieraz: \ud800\udfa0\ud800\udfb1\ud800\udfad\ud800\udfa0\ud800\udfb4; persieraz \u0622\u067e\u0627\u062f\u0627\u0646\u0627) antzinako errege persiarren jauregietako audientzia gela hipostiloa zen. Hiru Apadana handiak, Pasargada, Susa eta Persepolisekoak dira. Hiru hauetatik antzinakoena, Pasargadakoa da, Ziro II.ak egina, baina, beharbada, ospetsuena, Persepolisekoa da, Dario I.aren jatorrizko diseinuaren zati baina honen seme Xerxes I.ak eraikia. Bere aldetik, Dario I.aren Susako neguko jauregiak, gutxi gora-behera, hektarea bateko hedadura du.\nApadanaren aurrekaritzat, Urartuko eraikinen kokapena hartzen da. Beste egitura batzuetan eragina izan zuen, Greziako telesterionetan kasu.\nPersepoliseko Apadanak, 112.000 metro karratuko hedadura du. Hirurogeitamabi zutabek eusten zuten sabaia, zutabe horietako bakoitzak, 20 metroko altuera zuelarik. K.a. 331n suntsitua geratu zen, Alexandro Handiaren armadaren esku, zutik, zutabe bakarra geratu zelarik. Zutabeetako harria, gertuko finkapenetarako eraikuntza material bezala erabili zen, baina, XX. mendean egindako berreraikitze lanen ondorioz, 14 zutabe berriz zutik daude. Gela honetara, bi eskailera monumentaletatik sartzen da, bata iparraldean eta bestea ekialdean. Erliebeekin apainduta daude, persiar Inperioaren mende zeuden 23 nazioen ordezkariak erakutsiz, Dario I.ari zerga ordaintzen, enperadorea bera, erdian irudikatuta dagoelarik, eserita. Ordezkari ezberdinak, xehetasun handiz irudikatuak daude, honek, K.a. V. mendean, Pertsiako herri ezberdinen janzkera eta ekipamendua ezagutzea ahalbidetzen duelarik. Antzinako persieraz eta elamiteraz idatzitako inskripzioak daude."}
{"id": "83364", "revid": "336", "url": "https://eu.wikipedia.org/wiki?curid=83364", "title": "Neftis", "text": "Neftis (\"Nebet-Het\" Horusen \"Etxeko andrea\" antzinako egiptoeraz) iluntasuna, zati ikusezina, gaua, heriotza irudikatzen den jainko egiptoarra da. Isisekin oso lotuta dago, eta honen kontrakoa irudikatzen du.\nIkonografia.\nKoroa bezala, bere izenaren hieroglifoa, Neb-het, zeraman emakume bezala irudikatua izan zen, saski batekin eta etxe batekin. Batzuetan, eguzki diskoa duten adar batzuk daramatza, eta, beste batzuetan, miru forma zuen. Beste forma asko ere izan zituen, bi Maatetako bat, bi Meritetako bat eta Raren burukoko bi lumetako bat baitzen.\nMitologia.\nGeb eta Nuten alaba zen, Isis eta Osirisen ahizpa-arreba, Seth gaiztoaren emazte-arreba. Sethengandik seme-alabarik izaterik lortu ez zuenez, Osirisekin izan zituen harremanak, eta honengandik seme bat izan zuen: Anubis. Heliopoliseko Eneadaren zati zen. Munduaren sorreraren hasieran, bere senar Sethekin batera, suntsipena eta kaosa sortzen zuen, bere ahizpa Isis eta bere neba Osirisek ez bezala, mundua zibilizatu zutenak eta bakea eta maitasuna irakasten zutenak. Baldintza okerreneko eskualdeetan bizi zen, basamortua kasu, non bidaiariak gidatzen zituen. Ekialdeko haizea ordezkatzen zuen.\nIsisi, Osiris baltsamatzen laguntzeagatik, hil errituekin lotzen zen; biek laguntzen zieten hildakoei, hauek ondo egoteaz arduratzen ziren eta Duaterako euren bidaia egokitzen zuten kantuen bidez. Hildakoaren buru ondoan hegoak zabalik zituela irudikatzen ohi zen.\nEpitetoak.\nNebet-Het bere izenak \"Etxeko andrea\" esan nahi du, etxe bezala, Horus bizi den toki zerutiarra ulertzen delarik; Urt-Hekau \"Boteretsua Hitzetan\", Isisekin batera, \"Ururty jainkotiarrak\" Hilen Liburuan; \"Gorputzaren Anderea\" -Osirisena-, Isisi, aipaturiko jainko hau baltsamatzen laguntzeagatik, \"Bajinarik gabeko emakumea\", bere senar Sethengatik, Osirisekin harremanak izan, eta honekin Anubis argitu zuen arren. Benramerit, Jerseket eta Menjet ere deitua izan zen Menfisen.\nSinkretismoa.\nSeshat eta Anuket jainkosekin lotua izan zen.\nGurtza.\nDiospolis Parvan gurtzen zen. Baita Komirren ere, Anuketekin batera, eta Sepermerun, Sethekin batera. Menfisen, Menjet forman.\nAniren Papiroa.\nAniren Papiroan, Neftisek zera esan zion Osirisi, honen hitza egia delarik:\nKanpo estekak.\n Aniren Papiroa."}
{"id": "83365", "revid": "105290", "url": "https://eu.wikipedia.org/wiki?curid=83365", "title": "Ren", "text": "Ren, Antzinako Egiptoko mitologiari dagokionez, pertsona baten izena da, gizakiaren osagai izpiritualetako bat.\n\"Ren\" hitza osatzen duen hieroglifoa, aho baten zeinua \"R\" eta uhin bat da \"N\". Hieroglifo honek, sinbolismo handia duela nahiko argi dagoela dirudien arren, ez da bere esanahia argitu, soilik fonetikoa izan daitekeena.\nRen, pertsona batek jaiotzean jasotzen zuen izena zen, baina aldatzen zihoana pertsona hori eboluzionatzen zihoan heinean, honela titulu berriak jasoz. Sarri, Renaren luzapena edo aldaketa, ohore ekintza bat zen, non, pertsonak, egindako zerbaitegatik edo gizarte baldintzaren batengatik onarpena jaso zezakeen.\nRena, pertsona bakoitzarentzako izen bakarra zen, gizakiak hor jarrai zezan ahalbidetzen zuena; hau, bere rena esaten zen bitartean, ez zela hiltzen uste baitzen, hau da, hildakoaren izena ahaztua ez zen bitartean. Honek, faraoiek eta eragin handiko beste pertsonaia batzuk, euren izena mantentzeko ahalegin handi horiek egitearen zergatia azaltzen du, behin eta berriz, eraikitzen zituzten monumentu, hilobi, dokumentuetan idatziz, eta, azaltzen du, baita ere, zergatik damnatio memoriaea zen hain zigor gogorra eurentzat.\nHonela, \"Arnasen Liburu\"ko zati batek, Hilen Liburutik datorren narrazio bat, izenak bizirik jarrai dezan jarraitu beharreko arau zehatzak ditu. Izenen batzuk, Akenaton faraoiarena kasu, inolako arrastorik utzi gabe ezabatuak izan ziren faraoia hil ondoren, faraoiak berak idatzi zuen toki guztietatik, arrazoiren batengatik, pertsona hauek Estatuaren etsaitzat hartuak izan baitziren, eta, beraz, ahaztearekin zigortzea merezi zutenak.\nHieroglifo idazkeran erabilitako kartutxoak, bere barnean idatzitako izena inguratzen duen soka baten irudikapen eskematikoak dira, betierekotasun osorako babestuz, irakurketan akatsik ez egiteko ere balio zuen, izena non hasi eta amaitzen den adieraziz.\n V10 \nAntzinako egiptoarrentzako, honako hauek ziren giza izpirituaren osagaiak: Ib, Ka, Ba, Aj, Ren eta Sheut"}
{"id": "83367", "revid": "896", "url": "https://eu.wikipedia.org/wiki?curid=83367", "title": "Gistain", "text": ""}
{"id": "83368", "revid": "272", "url": "https://eu.wikipedia.org/wiki?curid=83368", "title": "La Fueva", "text": ""}
{"id": "83369", "revid": "272", "url": "https://eu.wikipedia.org/wiki?curid=83369", "title": "La Fueva/A Fueba", "text": ""}
{"id": "83370", "revid": "6327", "url": "https://eu.wikipedia.org/wiki?curid=83370", "title": "Chia (Espainia)", "text": ""}
{"id": "83371", "revid": "272", "url": "https://eu.wikipedia.org/wiki?curid=83371", "title": "Labuerda", "text": ""}
{"id": "83372", "revid": "6327", "url": "https://eu.wikipedia.org/wiki?curid=83372", "title": "Ainsa-Sobrarbe", "text": ""}
{"id": "83373", "revid": "6327", "url": "https://eu.wikipedia.org/wiki?curid=83373", "title": "Ainsa-Sobrarbe-L'A\u00ednsa-Sobrarbe", "text": ""}
{"id": "83374", "revid": "272", "url": "https://eu.wikipedia.org/wiki?curid=83374", "title": "San Juan de Plan", "text": ""}
{"id": "83375", "revid": "272", "url": "https://eu.wikipedia.org/wiki?curid=83375", "title": "El Pueyo de Araguas", "text": ""}
{"id": "83376", "revid": "105290", "url": "https://eu.wikipedia.org/wiki?curid=83376", "title": "Tune ontzia", "text": "Tune ontzia (norvegieraz \"Tuneskipet\") \"karv\" motako itsasontzi bikingo bat da, Haugen etxaldean aurkitua, \u00d8stfolden, Norvegian. Gutxi gora-behera 900. urtean eraikia, haritz xaflez egina dago eta \"B\u00e5thaugen\" izeneko hil muino batean aurkitua izan zen (\"ontziaren muinoa\"), Oluf Ruygh arkeologoak industu zuena 1867an.\nItsasontzia zatitan banatuta dago, baina 22 metroko luzera izan behar zuen, 4,35eko zabalera eta 11-12 arraun parerentzako tokia. Gilaren luzera, 14 metro ingurukoa da. Langa sendoekin egina dago eta karel sendo bat du.\nTune ontzia Osloko itsasontzi bikingoen museoan dago erakusgai."}
{"id": "83378", "revid": "96586", "url": "https://eu.wikipedia.org/wiki?curid=83378", "title": "Thea von Harbou", "text": "Thea Gabriele von Harbou (Tauperlitz, 1888ko abenduaren 27a; Berlin, 1954ko uztailaren 1a) Alemanian jaiotako idazle, aktore, zinemarako gidoilari eta zuzendaria izan zen. 1905ean eman zuen argitara bere lehen literatur lana, eta aldi berean ekin zion aktore lanari. 1914an Rudolf Klein-Rogge aktore eta zuzendariarekin ezkondu zen.\n1920koa da bere lehen zinemarako gidoia, \"Das Indische Grabmal\" filmerako sortutakoa, Fritz Langekin batera idatzia.\n1922an Lang senar bilakatu zitzaion eta hurrengo urteetan bikoteak batera ekin zion lanari. Langek Alemanian sortu zituen lanetan Thea aritu zen gidoilari. Hor dira, esaterako, \"Dr. Mabuse Der Spieler\", ', ', \"Metropolis\" edo \"M\" filmetarako batera idatzitako gidoiak. Beste zuzendari batzuen lanetan ere hartu zuen parte: Joe May (\"Die Heilige Simplizia\", 1920), Robert Dinesen (\"Der Leidensung der Inge Krafft\", 1920; \"Die Frauen von Gnadenstein\", 1920) eta, batik bat, Friedrich Wilhelm Murnau (\"Der Brennende Acker\", 1922; \"Phantom\", 1922; \"Die Austreibung\", 1923; eta \"Die Finanzen des Grossherzogs\", 1923). 1932an, Adolf Hitler gobernura ailegatu baino urte bete lehenago, nazien alderdian eman zuen izena eta Lang laga zuen; berau atzerrira joan zen. Bigarren Mundu Gerra amaituta preso hartu zuten aldi baterako. 1950eko hamarkadaren hasieran hiru filmetarako gidoiak egin zituen; hil bitartean hitzaldiak eman zituen."}
{"id": "83379", "revid": "1545", "url": "https://eu.wikipedia.org/wiki?curid=83379", "title": "Stratford (Londres)", "text": "Stratford Londres ekialdeko herri edo toki bat da, Newham udal-barrutian kokatutakoa. Bertan egin dira batez ere 2012ko Olinpiar Jokoak eta horretarako lan handiak egin ziren Stratfordeko Geltokiaz mendebaldeko lur-eremuan, Lea ibaiaren ingurunea erabat berritxuratuz. Stratfordek eta West Hamek 37,883 biztanle dituzte (2008), Newham barrutiaren %13,54. Biztanle-tarte handiena, berriz, 29-39 urte artekoek osatzen dute. Bereizgarritzat du talde etniko askoren bilgune izatea (ikus behean).\nHistoria.\nStratford \"street\" eta \"ford\" hitzek osatzen dute, alegia, 'kale/galtzara' eta 'ibi', Lea ibaiari erreferentzia egiten diola; izan ere, Londres eta Colchester ekialdeko kostaldeko hiria lotzen zituen galtzaran kokatzen zen. 1135. urtean Stratfordeko Andramariren Abadia agertzen da aipatuta, botere nabarmeneko Zistertar Ordenakoa: bereak zituen 6,1 km2 lur ingurunean. Egun, ez da eraikin horren aztarnarik geratzen ordea.\n1839n burdinbidea bertara heldu arte (\"Eastern Counties Railway\" linea), Stratfordeko ingurunea soro zabalek baizik ez zuten osatzen, Essexeko Konderrian kokatuta. Industrializazioak gogor jo zuen herria, eta ez onerako bereziki, kutsadura-maila oso kaltegarrietara heldu baitzen (industria kimikoa oso errotu zen bertan). Burdinbide- eta tren-industria ere sustraitu egin zen bertan George Hudsonen zuzendaritzapean, eta arlo horretako lantegiak lanean hasi ziren: 6.000 langile aritu ziren fabrika horietan. Inguruneari \"Rails Land\" deitura ere eman zioten jarduera hori dela eta. 1850ean, industria-eskualde bilakatuta, Plaistow, Stratford, Upton, Canning Town and Forest Gatek bat egin zuten, eta West Ham eratu: orduko Erresuma Batuko 8. hiri handiena, biztanleria ere nabarmen hazten ari baitzen.\nBigarren Mundu Gerrak gogor jo zuen Stratford, Londres ekialde osoa bezala, eta 1939n herria hustua izan zen, alemaniarren bonbardaketetatik aterpe hartzeko. Gerra bukatzerako, 1.700 pertsona gertatu ziren hilak, gordelekuei esker askok bizitza salbatu zuten arren. Gerraren ondoren, herria berreraikia izan zen, baina luze gabe Kaialdearen (Docklands) gainbehera eta ekonomiaren beheraldia etorri ziren. Bestalde, 1965eko Londresen berregituraketa dela eta, Stratford Londresko Newham udal-barruti berrian geratu zen sartuta (West Ham eta East Hamen bategitea). 60ko hamarkadan herria eraberritua izan zen, eta egungo Merkataritza Gunea sortu. 1990eko hamarkadan, berriz, Stratfordeko Tren eta Bus Geltoki modernoa eraiki zuten, gaurdaino.\nTokiaren egitura eta gune garrantzitsuak.\nHerria Greenwich Meridianoaren marran dago, hori gogorarazten du ere gauero udal-barruti horretako Behatokitik ateratzen den eta zerua zeharkatzen duen laser-izpi berdeak. Tokiaren muina Merkataritza Gunea da Shopping Centre\"): Tren eta Bus Geltokiaz bestaldean ekialdera dago, eta bus eta metro-trenetatik datorren jende samaldaren pasabidea da. Gizarte-bizitzaren zati handi bat ere bertan gertatzen da. Hala ere, 2012z geroztik irekitako puntako saltoki eta jatetxeen Westfield konplexuak nagusitasuna kendu dio.\nMerkataritza Gunearen ekialdeko sarreraz kanpo kale nagusia dago, \"the Broadway\" deitutakoa. The Broadwayk Londres erdialdera doan High Street - Bow Road - Mile End - Whitechapel - Aldgate ardatzarekin bat egiten du.\nErreferentziazko beste toki batzuk:\nDemografia.\nStratfordeko biztanleria oso anitza da, eta nazioarteko etorkinen historia luzea du. Honako banaketa du biztanleek emandako erantzunen arabera (Stratford&amp;West Ham, 2001): zuriak %32,7; beste zuriak %4,6; nahastuak %3,4; asiarrak eta britaniar asiarrak %34,1; beltzak edo britaniar beltzak %22,3; txinarrak edo beste talde etniko bat %3,3. Erlijioak (Stratford&amp;West Ham, 2001): kristauak %56,0; budistak %0,7; hinduak %3,5; juduak %0,3; musulmanak %16,3; sijak %1,0; beste erlijio batzuk %0,4; erlijiorik ez %11,8; erlijioa zehaztu nahi ez %10,0.\nGerra arteko garaian, ordurako, atzerriko etorkin ugari hasi ziren tokira bertaratzen. Istiluak ere izan ziren Karibetik eta Asiatik batez ere zetozen pertsonei gogor egiten zien jendeak eraginda. Geroztik etorkin langileen harrera-gune izan da Stratford, Londresko East End osoa bezala bestalde. Aniztasun handia dauka tokiak eta Saharaz beheko afrikarren, pakistandar eta bangladeshtarren eta poloniarren (azken urteetako joera azken hori) finkaleku bihurtu da bereziki; maiz Erresuma Batuaren kolonia izandakoetatik bertaratutako taldeak dira.\nKomunikabideak.\nStratford Londres ekialdeko komunikazio-lotura estrategikoa da. Bertan tren- eta metro-bagoien biltegi bat egoteaz gain, Stratfordek lotura zuzena du Londres Erdialdearen ekialdeko \"Liverpool Street\" Geltokiarekin National Railen tren-linearen bidez; Stratfordetik igarotzen da, halaber, Central Line metro-linea garrantzitsua; Kaialdeko DLR zerbitzuak (Docklands Light Railwayk) terminala du bertan; hainbat bus-linea bertatik irteten edo igarotzen dira, Londresko Oxfordera doan 25 zenbakikoa barnean dela; \"National Express\" bus-konpainiak zuzeneko joan-etorria egiten du ordu erdiro geltokitik Standstedeko Aireportura."}
{"id": "83380", "revid": "336", "url": "https://eu.wikipedia.org/wiki?curid=83380", "title": "Stratford, Londres", "text": ""}
{"id": "83381", "revid": "124047", "url": "https://eu.wikipedia.org/wiki?curid=83381", "title": "Versaillesko jauregia", "text": "Versaillesko jauregia (frantsesez \"Ch\u00e2teau de Versailles\") Frantziako errege-jauregi bat da, \u00cele-de-France eskualdean kokatua, Versailles hirian (Parisen hego-mendebaldean, Parisko erdigunetik 17 kilometrotara, gutxi gorabehera). Jauregia eraiki zen garaian, Versailles landa-herrixka bat besterik ez zen. Gaur egun, ordea, Parisen inguruetako hirigune bat da.\nJauregia Frantziako monumenturik aipagarrienetako bat da, hala bere edertasunarengatik nola bertan izandako gertakizunengatik.\nVersaillesko jauregiko parkeak 815 hektareako azalera dauka (8.000koa, Frantziako Iraultza baino lehenago). Hektarea horietatik 93, jauregiaren lorategiek hartzen dituzte.\n1682tik (Luis XIV.a Paristik bertara bizitzera joan zenean) harik eta errege-familia 1789an berriro Frantziako hiriburura itzularazi zuten arte, Frantzian botere politikoaren zentroa Versaillesko gortea izan zen. Horregatik, Versailles ezaguna da, eraikin gisa ez ezik, Antzinako Erregimeneko monarkia absolutuaren sistemaren ikur ezaugarri gisa ere.\nKokapena.\nVersaillesko jauregia Versailles udalerriko lurraldearen ipar-mendebaldean kokatuta dago, Arma plazan, Paristik 16 kilometro hego-mendebaldera, Frantzian. \u00abVersaillesko Jauregia\u00bb hitzez, bai jauregi-eraikuntza eta bere inguru hurbila ere esan nahi da, bai eta Versaillesko finka osoa ere, besteak beste, Trianonak, Kanal Handia eta Versaillesko jauregiaren parkea barne.\nEzaugarriak.\nVersaillesko jauregiak XVII. eta XVIII. mendeetako arte frantsesaren lekukotasun paregabea eskaintzen du. Bere arkitektura klasizismoaren ildoei jarraitzen zaie: oinplanoaren simetria, zutabedietan (zutabe-sortetan, alegia) antolaturiko fatxadak, eta, eskulturetan zizelkaturiko gai-hautaketari dagokionez, antzinatean nahiz mitologian bilaturiko inspirazioa. Klasizismoari loturiko zorroztasun horretan, zertzelada barroko batzuek fantasia pixka bat gehitzen dute.\nEraikin-multzo monumental hau oztopo baten antzera tartejarririk egin zuten, hiriaren eta finkaren artean. Le N\u00f4trek zioenez, jauregiaren lorategietatik ez zen hiriko ezertxo ere ikusi behar, eta, era berean, hiritik ez zen lorategien ezein alderik antzeman behar.\nJauregia Luis XIV.a (1638-1715) erregearen figurari oso lotuta dago, baina ez da ahaztu behar jauregiaren eraikuntzak eta bertako instalazioek alde handiz gainditzen dutela Eguzki-erregearen erregetza-aldia.\nJauregiaren muina jatorrizko eraikina da, Luis XIII.aren garaikoa (Luis XIV.aren aita zen). Jauregiaren beste hegaletatik bereizten da bere horma kolorebikoagatik (adreilu eta harrizkoak baitira) eta dauzkan arbelezko teilatu altuengatik. \"Jauregi zahar\" hau, bere alde batetik, eraikin berriago batek inguratuta dago, Le Vau eta d'Orbay arkitektoek Luis XIV.aren agindupean 1668an eraikitakoa. Lorategien alderantz, hegal horrek hiru solairuko fatxada bat agertzen du, klasizismoaren usadioaren araberakoa. Bigarren solairua (Ispiluen galeria. ospetsua dagoenekoa) pilastren bitartez zedarrituriko leiho altuek argitua dago. Azkeneko solairuan ere horrelako pilastrak ageri dira, baina han altuera txikiagokoak dira. Eraikinaren goialdean, teilatuaren ertzean paraturiko balaustrada batek teilatua (oso inklinazio apalekoa) ezkutatzen du.\n\"Jauregi zaharrak\" eta \"jauregi berriak\" gutxi gorabehera \"U\" itxurako oinplanoa osatzen dute. Bi hegal luzek lehenbiziko eraikin-gune hori iparralderantz eta hegoalderantz hedatzen dute. Beste arkitekto batek, Jules Hardouin-Mansartek, eraikiak badira ere, Le Vauren eraikin inguratzailearen ezaugarri nagusiei eusten diete.\nJauregiaren barnealdea gehienbat \"grands appartements\" deiturikoek betetzen dute. Apartamentu horien osagaiak dira erregearen apartamentu handia, erreginaren apartamentua eta Ispiluen galeria. Apartamentuak egituratuta daude Charles Le Brun-en artisauek sabaietarainoko apaindura apartez hornituriko elkarren segidako gelen ilaretan.\nIspiluen Galeria 73 metro luze da, eta jauregiko aretorik arranditsuena irizten zaio. Alde batetik lorategira ematen du. Beste aldea, ordea, 17 ispilu-panelez estalita dauka.\n\"Grands appartements\" deritzenez gain, \"petits appartements\" izenekoak ere badaude. Giro intimoagoko gelak dira horiek.\nApartamentu guztiak ez daude haien jatorrizko egoeran (hau da, Luis XIV.aren garaikoan). Esate baterako, erreginaren apartamentuak 1787an zeukan itxura agertzen du; hots, Marie-Antoinette bertan bizi zen garaikoa.\nBizitoki-erabileretarako eraikin horiez gain, jauregiak kapera bat eta opera-areto bat dauzka. Kapera 1689tik 1710era bitartean egin zen, eta bertan erregeak eguneroko meza entzuten zuten. Opera 1770ean inauguratu zen, eta jauregian eginiko azken eraikinetako bat da.\nZenbaki batzuk.\n1995ez geroztik, Versaillesko museo eta ondare nazionalaren establezimendu publikoak kudeatzen du Versaillesko jauregia. Establezimendu publiko horrek 900 langile dauzka, eta zaintza-lanetan jarduten dute horietatik 400ek. Urtero, jauregiak 3 milioi bisitari hartzen du, eta parkeak, 7 milioi. Bisitarien % 70 atzerritarrak dira.\nBerez, hiru jauregi hartzen ditu barrenean: Versailles, \"Grand Trianon\" eta \"Petit Trianon\", bai eta hirian kokaturiko eraikin mordo bat ere.\nVersaillesko jauregiak 700 gela, 2.513 leiho, 352 tximinia (Antzinako Erregimenaren garaian, 1.252), 67 eskailera, 483 ispilu (galeria handiaren, gerraren aretoaren eta bakearen aretoaren artean banatuta), eta 13 hektarea teilatu dauzka. Guztira, 67.121 metro koadroko azalera du, eta horietatik 50.000 publikoari irekita daude.\nJauregiaren parkea 800 hektareakoa da: horietatik, 300 hektarea oihanez estalita daude. Estilo frantseseko bi lorategi daude: \"petit parc\", 80 hektareakoa, eta \"Trianon\", 50 hektareakoa. Halaber, 372 estatua daude. 55 urmael aurki daitezke; horien artean, handienak dira Grand Canal, 23 hektarea eta 500.000 metro kubiko dituena, eta \"pi\u00e8ce d'eau des Suisses\", 180.000 metro kubikokoa. Ubideek guztira 35 kilometro egiten dute.\nLuis XIV.aren garaiko eraikuntza-lanetarako, milaka langile behar izan ziren (urtebeten 36.000 ere aritu ziren).\nVersailles eta arteak.\nLiteraturan.\nFrantziako historian izan duen lekua ikusita, frantses literatura ere markatu du jauregiak, esaterako Fran\u00e7oise Chandernagor-en \"L'All\u00e9e du Roi\"rekin, Anne eta Serge Golon-en \"Ang\u00e9lique\" sailarekin, Annie Jayren eleberrien argumentua Luis XIV.aren garaian gertatzen da bertan.\nZinema eta telebistan.\nXX. mendearen hasieratik, film askoren eszenatokia izan da eremua. Pelikula batzuek jauregia markatu dute.\n1954an, Sacha Guitry-k \"Si Versailles m'tait cont\u00e9...\" ekoitzi zuen, bertan bizi izan ziren pertsonaien pasarte eta erretratu batzuen bidez Versaillesko jauregiaren historia jasotzen duena.\n2006an, Sofia Coppolak \"Marie-Antoinette\" zuzendu zuen, eta jantzi onenaren Oscar saria jaso zuen.\n2007an, \"Doctor Who\" serie britainiarrak \u00ab\"La Chemin\u00e9e des temps\u00bb\" izeneko atal bat kaleratu zuen, non istorioa Versaillesko jauregian gertatzen den eta Pompadourren baitako andrea agertzen den.\n2012an, Beno\u00eet Jacquot-ek Chantal Thomas-en izen bereko liburutik hartutako \"Les Adieux \u00e0 la reine\" zuzendu zuen.\n2014an, Alan Rickman-ek \"Les Jardins du Roi\" zuzendu zuen, Versaillesko lorategien eraikuntza irudikatzen duena.\n2015ean, Canal+ telebista kateak \"Versailles\" fikzio historiko serie frantses-kanadarra kaleratu zuen, Luis XIV.aren tronuaren lehen urteak eta gorte barruko harremanak azaltzen dituena.\n2018an, Sean McNamararen \"The King's Daughter\" fantasiazko filma filmatu zuten bertan.\nKomikiak eta manga.\n1979an, \"Lady Oscar\" animaziozko seriean irudikatu zen jauregia, 1972an argitaratutako Riyoko Ikedaren sh\u014djo mangatik sortutako \"The Rose of Versailles\"en."}
{"id": "83383", "revid": "105290", "url": "https://eu.wikipedia.org/wiki?curid=83383", "title": "Gila (nautika)", "text": "Gila, nautikari dagokionez, itsasontzi bat eraikitzerako orduan, egituraren zatirik garrantzitsuena da. Gila itsasontziarekiko, bizkarezurra hezurdurarekiko den gauza bera da.\nLuzetarantz jarritako atal bat da, zurezkoa edo altzairuzkoa (eraikuntza motaren arabera) nondik itsasontziaren saihetsak irtetzen diren. Brankan bularrari lotzen zaio, eta txopan, korastari.\nTamaina handiko itsasontzietan, gila, gila lau batekin (honen goikaldeko ertza, erreferentzia edo eraikuntza planoa dena) eta beste bertikal batekin osatuta dago.\nGila bikoitzeko itsasontziak ere badaude. Kasu honetan, bi gila horien artean, hodi tunel bat eraikitzen da.\nBelaontzietan, gainera, gilak, itsasontziaren behealdean pisua jartzeko funtzioa du, lasta, alegia, haizeak oihaletan duen eraginari aurre egiteko.\nGila mota bat, zanbulu gila da."}
{"id": "83384", "revid": "105290", "url": "https://eu.wikipedia.org/wiki?curid=83384", "title": "Korasta", "text": "Korasta, txopan gila jarraitzen duen egitura elementu bat da. Antzinako itsasontzietan, urtutako atal handi bat zen, helizea, bao izeneko zulo batean ezartzea ahalbidetzen zuena, korasta brankariak eta korasta txopariak mugatua. Baita gilaren indartzea txopan ere.\nBere zatirik garrantzitsuenak honako hauek dira:"}
{"id": "83385", "revid": "46380", "url": "https://eu.wikipedia.org/wiki?curid=83385", "title": "John Frankenheimer", "text": "John Michael Frankenheimer (New York, New York, 1930ko otsailaren 19a - Los Angeles, Kalifornia, 2002ko uztailaren 6a) Ameriketako Estatu Batuetako zinema zuzendari, gidoilari eta ekoizle izan zen.\nBiografia.\nNew York hirian jaio eta Queens auzoan hazi zen John Frankenheimer. Ikusentzunentarako lehen lanak AEBtako armadan zegoen bitartean burutu zituen, gaitasun handia erakutsiz. Garai honetan Koreako guda suertatzen ari zen eta honek beregan eragina izan zuen \"The manchurian candidate\" filme bikainean ikusi daitekeen moduan.\n50garren hamarkadan hasi zen profesionalki lanean telesailetan eta 60garrenean zinemarako filmak eginez. Lehen filme hauetan Burt Lancaster aktorearekin lan egin zuen beren arteko harremana nahiko txarra izan bazen ere. \"The manchurian candidate\", \"The birdman of Alcatraz\", \"Seven days in May\" eta \"The train\" bezalako filmak zuzendu zituen. Ideologikoki munduko eta bere herriko gobernuen oso kritiko izan zen betiere giza askatasuna aldarrikatuz.\nOndorengo urteetan Hollywoodeko industriarekin gora behera batzuk izan zituen arren lanean jarraitu zuen eta \"Grand prix\", \"I walk the line\", \"the horsemen\", \"French connection II\" eta \"Black sunday\" bezalako film onak eginez. Baita ere, hainbat Emmy sari irabazi zituen telebistarako egin zituen filmeei esker.\nBere azken urteetan lanean jarraitu zuen \"Ronin\" eta \"Reindeer games\" lanak estreinatuz eta 2006garren urtean Los Angelesen ezustean hil zen bizkarhezur operazio bat egiten ari zitzaioten unean."}
{"id": "83386", "revid": "105290", "url": "https://eu.wikipedia.org/wiki?curid=83386", "title": "Lema", "text": "Lema, fluido batetik mugitzen den garraiobide bat zuzentzeko erabiltzen den gailua da (itsasontzi, hegazkin, itsaspekoak...) Lema batek fluidoa orientatuz funtzionatzen du, bira edo bultzada efektu bat eraginez."}
{"id": "83387", "revid": "105290", "url": "https://eu.wikipedia.org/wiki?curid=83387", "title": "Nairi", "text": "Nairi (Nahri, Nari edo Nihriya bezala ere ezaguna), Van aintziratik gertu zegoen eskualdea zen, gaur egun, Turkiako Hakk\u00e2ri eta Tunceli probintziak direnen artean.\nOso gutxi ezagutzen da bere kulturari buruz, baina, ustez, bere ondokoak ziren erresuma hurritarrak eta Urartukoen oso antzerakoa izango zen. Lehen aldiz K.a. XIII. mendeko asiriar dokumentuetan aipatua, Nihriyako gudua gertatu zen tokia izan zen, Hititar Inperioa eta Asiriaren arteko gudua."}
{"id": "83388", "revid": "105290", "url": "https://eu.wikipedia.org/wiki?curid=83388", "title": "Nihriyako gudua", "text": "Nihriyako gudua, Mitanniko inperioa izan zenagatik hititar eta asiriarren arteko liskarren puntu gailena izan zen.\nShubiluliuma I.ak K.a. XIII. mendean Mitanni konkistatu zuenean, bi erregeordetza sortu zituen, Alepo eta Karkemish, eta erresuma honetako lurren zati handi bat, bere aliatuen artean banatu zuen. Garai batean Mitanniko erresuma izan zen gainontzekoak, bere independentzia mantendu zuen hititen mendeko erresuma bezala. Hititar boterearen zabalkuntza handi hau, Kadeshko guduaren arrazoia izan zen, Egiptoren aurka izan zutena, hau, Asiriak probestu zuelarik, pixkana-pixkana, Mitannik utzitako hutsa betetzeko; honela, jada bere errege Urhi-Teshuben garaian, K.a. XII. mendearen hasieran, hititek, horren aurka ezer egiteko modurik ez zutelarik, euren mendeko erresuma izan zen Mitanni, Asiriaren mende nola erortzen zen ikusi behar izan zuten.\nAsiriar hedapenak jarraitu egin zuen, zehaztasunez adierazi gabeko data batean, Nihriyako erresuma ezberdinen aurkako eraso batetatara iritsi arte, Tukulti-Ninurta I.a erregearen agintaldian (historialari batzuentzat, erregea, Salmanasar I.a edo Ashur-nadin-apli izango zen arren). Hititek, euren inperioaren mugakide den toki bati eginiko eraso hau, onartezin bezala jo zuten, eta, Tudhalia IV.ak gidatuta, euren armada toki hartara eraman zuten.\nBi indarren arteko borroka, Nairitik gertu gertatu zen, eta asiriarrek, garaipen erabakigarri bat lortu zuten, Asiriari, inguruko erresumak eranstea ahalbidetu ziona, eta hititak, honen ondorioz, egoera zail batean geratu ziren, behar bezala dokumentaturik ez dagoen Thudalia IV.aren aurkako estatu kolpearen arrazoietako bat, azken errege honek, Tukulti-Ninurtaren aurka jasandako porrotaren ondoren ospea galdu izana izateraino.\nBi inperioen arteko etsaitasunek hor jarraitu zuten arren (iturri asiriarrek, guduaren ondoren, eraso ezberdinetan, 28.000 preso hititar harrapatu zituztela diote), ez zen egon ondorio larriagorik egon hititentzat luzera, Asiriak, bere arreta, Babiloniaren konkistan jarri baitzuen, egitasmo honetan, baliabide larregi erabili zituelarik, bere mendebaldeko mugan hedatzen saiatzeko moduan. Hititar inperioak, beraz, bere azken urteak bakean bizi ahal izan zituen, itsasoko herrien erasoen ondorioz desagertu zen arte, K.a. 1200 inguruan."}
{"id": "83389", "revid": "512", "url": "https://eu.wikipedia.org/wiki?curid=83389", "title": "Euridize Egiptokoa", "text": "Euridize () Egiptoko erregina izan zen.\nPtolomeo I.a Soterren bigarren emaztea izan zen, baita Ptolomeo Zerauno eta Meleagro I.a Mazedoniakoaren ama, hauek, Mazedoniako ondorengo erregeak izango zirelarik.\nAntipatro diadoko eta Mazedoniako erregeordearen alaba zen. Ptolomeo I.a Berenize I.arekin ezkondu zenean, bere semeak tronurako oinordekotzatik kenduak izan ziren, eta Miletora joan zen. Ptolomeo Zerauno eta Meleagroz gain, Ptolomeo I.arekin beste seme bat ere izan zuen, honen izena ezagutzen ez dena, baita bi alaba ere: Lisandra, Lisimako Traziakoaren seme zen Agatoklesekin ezkondu zena, eta Ptolemaida, Demetrio Poliorzetesekin ezkondu zena."}
{"id": "83392", "revid": "201", "url": "https://eu.wikipedia.org/wiki?curid=83392", "title": "Omicron", "text": ""}
{"id": "83393", "revid": "512", "url": "https://eu.wikipedia.org/wiki?curid=83393", "title": "Ptolomeo Zerauno", "text": "Ptolomeo Zerauno (; \"Keraunos\" \"tximista\"; ?-K.a. 279), Mazedoniako erregea izan zen K.a. 281etik K.a. 279 arte\nEgiptoko ptolomeotar dinastiako lehen faraoia izan zen Ptolomeo I.a Soterren eta honen hirugarren emaztea eta Antipatro Mazedoniakoaren alaba izan zen Euridize Egiptokoaren lehen semea izan zen. Bere anaia txikia Ptolomeo II.a izan zen oinordekoa, eta, K.a. 282an, faraoi berria. Ptolomeo Zeraunok Egipto utzi eta Trazia, Mazedonia eta Asia Txikiaren zati baten errege zen Lisimakoren gortera joan zen. Arsinoe II. Egiptokoa, Ptolomeo Zeraunoren arreba, Lisimakorekin ezkondu zen.\nLisimakoren gortean egon zen bitartean, Zerauno, bere arrebaren alde jarri zen Gorteko azpijokoetan, eta Seleukoren gortera lagundu zuen, laguntza eskatzeko asmoz. Handik gutxira, bere onura propiorako erresuma helenistikoen egoera politikoan parte hartzeko aukera ikusiz, Lisimakoren aurkako espedizio bat antolatu zuen.\nLisimako, Seleukok, Kurupedioneko guduan, K.a. 281ean garaitua eta hila izan ondoren, Ptolomeo Zeraunok hiltzen du Seleuko, eta elkarkidetza bat adosten du Epiroko Pirrorekin. Zeraunok, bere arreba Arsinoeri, berarekin ezkontzeko eskatzen dio, eta, ezkontzaren ondoren, Arsinoeren bi seme-alabak hiltzen ditu. Honek Egiptora ihes egiten du, eta bere beste neba Ptolomeo II.a Filadelfosekin ezkontzen da.\nPtolomeok, Antigono II.a Gonatas garaitu eta Mazedonia lortu zuen, baina galiarren aurkako gerra batean hil zen K.a. 279an."}
{"id": "83395", "revid": "1830", "url": "https://eu.wikipedia.org/wiki?curid=83395", "title": "Atenasko Akademia", "text": "Atenasko Akademia edo Platondar Akademia () Platonek K.a. 388 inguruan sortutako eskola filosofiko bat izan zen, Akademoko lorategietan, eta Justiniano I.ak itxia 529. urtean. Ezagutzan ikertu eta sakontzen aritua, bertan egin zen garaiko lan matematiko guztia, eta teoria heliozentrikoa garatu zen. Unibertsitateen aurrekaritzat har daiteke.\nKokapena.\nAkademia altxatu zen tokia, jakinduriaren jainkosa zen Atenari eskainitako olibadi sakratu bat izan zen, Atenasen kanpoaldean. Brontze Aroko erritu erlijiosoak egingo ziren bertan, eta han, Akademok, tokiari izena emango ziona, Kastor eta Pollux Dioskuroak gurtuko zituen. Toki honetan zeuden beste manifestazio erlijioso batzuk, Prometeo eta Dionisoren gurtzarekin lotuta zeuden. Atenasetik irteten zen bidean, bertako hiritarren zerraldoak zeuden.\nHistoria.\nHiru fase handi izan zituen:\nBadago 4. eta 5. akademia bat onartzen duenik ere, hauen ordezkariak, Filon Larisakoa eta Antioko Askalonekoa izango liratekeelarik, Platonen erakuspenetatik gertuago zeudenak eta hau estoizismoarekin batu nahi izan zutenak.\nIxtea.\nDamastzio Diakodoak, eskola neoplatondarra berrantolatu zuen Proklus hil zenean, 485ean, bere bizitza osoa, Platon eta Aristotelesen lana aztertzen emanez. Justinianok, Bizantziar Inperioaren nagusitasuna bermatzeko batasun erlijiosoa nahi zuena, ediktu bat argitara eman zuen 529an, non paganismoa, judaismoa eta sekta mordo bat proskribatzen zituen, greziar filosofiaren irakaskuntza debekatu eta euren azken egoitza izan ziren Atenasko eskolak ixtera derrigortuz"}
{"id": "83396", "revid": "1545", "url": "https://eu.wikipedia.org/wiki?curid=83396", "title": "Akademo", "text": "Akademo () greziar mitologiako heroi mitiko bat da. Bere izena, Platonen akademiaren antzinako kokapenari lotuta geratu da, \"Hekademeia\", Atenasko harresietatik kanpo.\nGarai klasikoan, tokiaren izenak, \"Akademeia\"ra eboluzionatu zuen, izen bereko atenastar heroiarekin lotuz azaldu zen, Akademo mitikoarekin. Tradizioak, pertsonaia honen hilobiaren ondoan, baso sakratu bat zegoela zioen, Platonek bere akademia sortu zuen tokia zena.\nAkademok, Teseok Helena bahitzen duen mitoan parte hartzen du. Dioskuroak, Helenaren nebak, Atenasera joan ziren Helena itzultzeko eskatzera. Baina Teseo ez zegoen Atenasen, eta hala esan zieten atenastarrek. Horrekin ados ez zeudenez, Dioskuroek gerrarekin mehatxatu zuten, eta orduan agertu zen Akademo, Afidnasen zegoela esanez."}
{"id": "83397", "revid": "336", "url": "https://eu.wikipedia.org/wiki?curid=83397", "title": "Tipasa", "text": "Tipasa (arabieraz \u0648\u0644\u0627\u064a\u0629 \u062a\u064a\u0628\u0627\u0632\u0629, \"Tibaza\", antzinako \"Teffesedt\", chenoua hizkuntzan \"Bazar\"), Aljeriako kostaldeko hiri bat da Tipasa probintziako hiriburua da, Aljerretik 50 kilometrora dagoena.\nGizateriaren Ondare izendatua zuen UNESCOk 1982an.\nKokapena.\nAljeriako kostaldearen erdialde inguruan dago. Probintzia mugakideak, Chlef, A\u00efn Defla, Blida eta Aljer dira.\nHistoria.\nEgungo Aljerian, Erromatar Inperioak izan zuen hirietako bat izan zen, Timgad, Hippo Regius eta Djemilarekin batera.\nArriskua.\nEz dago arriskuan."}
{"id": "83398", "revid": "1545", "url": "https://eu.wikipedia.org/wiki?curid=83398", "title": "Tipasako probintzia", "text": "Tipasa probintzia (, \"Tefessedt\" mitikoa), Aljeriako kostaldean dagoen probintzia edo wilaya bat da. Bere hiriburua, Tipasa da. Hau, Aljerretik 50 kilometro mendebaldera dago. Probintzia honetako beste hiri batzuk, honako hauek dira:"}
{"id": "83399", "revid": "105290", "url": "https://eu.wikipedia.org/wiki?curid=83399", "title": "Cherchell", "text": "Cherchell edo Cherchel (arabieraz Sharshal edo \u0634\u0631\u0634\u0627\u0644), Aljeriako Tipasa probintziako itsas portu bat da. Antzinatean, Iol Caesarea, Caesarea Mauretaniae edo Caesaria izeneko erromatar hiri bat izan zen, Mauretania Caesariensis probintziaren hiriburua. Eliza Katolikoaren egoitza nagusi bat da.\nHistoria.\n1937an, izen bereko lurmuturrean, Espainiako Gerra Zibileko itsas gudu bat gertatu zen, Baleares gurutze-ontzi nazionala eta Libertad gurutze-ontzia eta M\u00e9ndez N\u00fa\u00f1ez gurutze ontzi errepublikarrak eta Lepanto, Almirante Valdes, Almirante Antequera, Almirante Miranda, Gravina, Esca\u00f1o eta Jorge Juan suntsitzaileen artean, azken hauek, ontzi merkatari talde bat babesten zutelarik. Gudua, Baleares ontzia Cadizera eta gerra ontzi errepublikarrak eta ontzi merkatari taldea Cherchelleko portura erretiratuz amaitu zen."}
{"id": "83400", "revid": "1491", "url": "https://eu.wikipedia.org/wiki?curid=83400", "title": "Athletic (emakumezkoen taldea)", "text": "Athletic Bilboko (Bizkaia) emakumezko futbol taldea da. 2002an sortua, beti jokatu du Espainiako lehen mailan, eta bost aldiz irabazi du liga hori.\nHistoria.\n1970 eta 1980ko hamarkadetan Bizkaiko emakumezkoen futbola taldeak sortzen hasi ziren. 2000. urtean, Leioa EFT sortu zen Sondika KE taldean aritutako jokalariekin. Leioa EFT mailak igoz joan zen Superligara iritsi arte. 2002an Athletic Clubeko presidentea zen Javier Uriak ituna sinatu zuen orduko Leioa EFT Athletic Clubeko emakumezko taldea izateko. Athletic Club Femenino B taldea ere sortu zen 2002an.\nTaldeak 2001-02 denboraldian Superligara igotzea lortu zuen. 2002/2003 denboraldian Athletic Superligako euskal herritar talde bakarra izan zen, baina bere estreinaldia ohorezko mailan ezin hobea izan zen, txapeldun izatea lortu zuen eta. Apirilaren 27an lortu zuen txapelketa, Sevillako Hispalis gaindituz San Mames bete batean. \u201cLehoi emeek\u201d hurrengo bi denboraldietan ere titulua lortu zuten, 2004-05 denboraldian partida bat ere galdu barik. Denboraldi hartako titulua jokalariek Bilboko kaleetan zehar ospatu zuten, milaka eta milaka zaleen artean.\n2005-06 denboraldia hasi baino lehen, I\u00f1igo Juaristik (hiru tituluak lortu zituen entrenatzailea) eta zenbait jokalarik taldea utzi zuten zuzendaritzarekiko desadostasunak zirela eta. Ondorioz Athleticek ezin izan zuen aurreko denboraldietako arrakasta errepikatu. 2006-07 denboraldian Juaristi itzuli zen taldera eta titulua berreskuratu zuten \"lehoi emeek\".\nSuperliga irabazteak Europako Txapeldunen Liga jokatzeko aukera eman zion taldeari, bigarren faseraino heltzea arrakasta handiena izanez. Futboleko Espainiako Erregina Kopako finala bi aldiz jokatu du baina bietan galtzaile atera da, 2012an Espanyolen aurka luzapenean eta 2014an Bartzelonaren aurka penalti jaurtiketatan.\nHurrengo denboraldietan bigarren edo hirugarren egin du beti eta 2015-16 denboraldian bosgarren aldiz lortu zuen liga irabaztea. 2016-17an apalago ibili zen eta bosgarren egin zuen. 2017-18 denboraldian hirugarrena izan zen, Atletico Madril eta Bartzelonarengadik nahiko urruti. Erreginaren Kopako finalerdietara iritsi zen baina Bartzelonak penaltietan kanporatu zuen.\n2018-19 denboraldian ere aurreneko bi postuetatik urruti dabil. Errege Kopako final laurdenetan ikusle kopuru izugarria bildu zen San Mamesen, 48.121 ikusle. Europan emakumezkoen futbol partida batek izan duen kopuru handiena da eta mundu mailako bigarrena. Atl\u00e9tico Madrilek 0-2 irabazi zuen partida.\nEmakumezkoen B taldea.\nAthletic Club B izenarekin jokatzen du eta Bigarren mailan ari da."}
{"id": "83401", "revid": "6327", "url": "https://eu.wikipedia.org/wiki?curid=83401", "title": "Emakumezkoen Athletic", "text": ""}
{"id": "83402", "revid": "1491", "url": "https://eu.wikipedia.org/wiki?curid=83402", "title": "Gizako nekropolia", "text": "Gizako nekropolia Gizako ordokian dagoen piramide eta hilobi multzoa da, Giza hiriaren mendebaldean, Egiptoko hiriburu den Kairotik hogei kilometro ingurura.\nPiramide Handia eta Kefrenena Egiptoko piramideen artean handienak dira eta munduan eraiki diren egitura handienen artean daude. Historian zehar Antzinako Egiptoren ikur izan dira Mendebaldearen imaginarioan. Ospea hartu zuten garai helenistikoan, non Antipatro Sidongoak munduko zazpi mirarien artean sartu zuen Piramide Handia. Mirari zaharrena da eta egun zutik dirauen bakarra.\n1979an, Menfisek bere nekropoli eta piramide zelaiekin (Giza, Abusir, Saqqara eta Dahshur) eratzen zuen multzoa, UNESCOk Gizateriaren Ondare izendatu zuen, Menfis eta bere Nekropolia - Piramideen eremua Gizatik Dahshurrera izenarekin. Mota kulturalekoa bezala katalogatuta dago, i, iii eta vi irizpideekin eta 86 identifikazio zenbakiarekin.\nHistoria.\nAntzinako Egiptoko nekropoli honetan, Gizako Piramide Handia edo Keopsena, Kefrenen piramidea eta Mizerinoren piramidea eraiki ziren, alboko piramide txikiagoekin, hil tenpluekin, haraneko ontziralekudun tenplu eta prozesio galtzadekin batera, eta eguzki txalupa zeremonialak bertan uzteko hobiak zulatu ziren. Bertan, Gizako Esfinge Handia ere zizelkatu zen.\nErrege monumentu hauekin loturik, mastaba ugari dago, faraoiak bere gortetarrei emanak, baita arbasoen gurtzarekin zerikusia duten beranduagoko garaietako monumentu batzuk ere.\nHiru piramide nagusietatik, bere \"erdigunea\" bakarrik kontserbatzen da, kareharrizko blokeez osatua, baina bere estaldurari dagokionez, kareharri landua edo granito arrosakoa, arrasto batzuk baino ez dira geratzen, bloke hauek, gertu dagoen Kairon eraikinak eraikitzeko erabili baitziren.\nKefrenen piramideak dirudi handiena, baina hori, ordokiko toki garaiago batean eraiki zelako da. Benetan, Keopsena da garaiena eta bolumen handienekoa. Keopsen piramidea, antzinatean, Mundu Zazpi Mirarietako bat zen, eta zazpi horietatik, zutik dirauen bakarra da.\nEzaugarriak.\nGizako piramide multzoa da Egiptoko piramideen artean ikusgarriena eta ezagunena, hantxe iritsi baitzuten perfekzioa Inperio Zaharreko arkitektoek.\nKeopsen ehorzte-multzoa.\nKhufu edo Keopsen (K.a. 2589-2566) multzoak eraikuntza hauek ditu bere baitan: beheko tenplua, galtzada bat, hileta tenplua, piramidea bera, satelite piramide bat, erreginen hiru piramide eta bost txalupa-hobi. Inguruan, ehorzketa gune edo hilerriak daude, hiru multzotan banatuak.\nPiramidea da, segur aski, historia guztian harriz eraikitako monumenturik handiena. Aldera dakiokeen bakarra Txinako Harresi Handia da, askoz geroagoko obra, bestalde.\nKeopsen piramidea.\nPiramide Handiaren oina karratu ia perfektu bat da, 230 metroko aldea duena (440 egiptoar besabete). Zorua berriz ia erabat horizontala da, gehieneko desnibela 0,0021 m besterik ez baita. Oineko karratuaren aldeak lau puntu kardinalekiko guztiz perpendikularrak dira. Eraikuntzak 146,59 metroko garaiera zuen amaitu zutenean (280 besabete), baina gaur egun ez da 138,75era baizik heltzen. Kareharrizko 2.300.000 bloke handiz egina dago, milimetro erdi eskaseko igeltsuzko geruza tartean dutela. Blokeen batez besteko garaiera 0,69 metrokoa da, eta pisua 2,5 tonakoa, baina badira 1,5 m altu direnak eta 15 tonako pisua dutenak ere. Eraikin eskerga honen guztizko bolumena 2.600.000 m3-koa da eta 6.000.000 tona pisatzen du, gutxi gorabehera. Gainazala estaltzen zuten harriak oinarriak ageri dira oraindik. Apaindurako harri hauek kareharri fin zuriak ziren, inguruetako harrobietatik atereak.\nPiramide arruntek baino barrualde konplexuagoa du, 3 hilobi ganbera baititu, maila desberdinetan. Hirugarren hilobira 8,46 m garai den korridore batetik heltzen da: Galeria Handia esaten zaio.\nHerodotok egotzi zion tirano fama beltza gorabehera, lurralde aberatsa eta baketsua utzi zuen Khufu faraoiak heriotzak eraman zuenean. Hala, haren ondorengoek baliabide ugari izan zuten eskura piramide gehiago eraikitzeko.\nErreginen piramideak.\nKeopsek beste hiru piramide eraikiarazi zituen, erreginen momiak gorde behar zituztenak. Piramide handiaren ekialdean eraiki ziren. Egiptologian, eraikin hauek GIa, GIb eta GIc izendapenekin ezagutzen dira: Giza \"G\", Keops piramidearen \"I\" eta \"a, b, c\", iparraldetik hegoaldera dauden ordenaren arabera. Bere oinarriak angeluzuzenak dira. Neurriei dagokienez, haien ertzak Keopsenaren bostenak dira eta malda 52\u00b0. Barruko nukleoa mailakatua zen, maila kopuru ezberdinekoak hiruak. Hiru piramideek estalduraren hondakinak dituzte, kareharri leunduzkoak, eta guztiek, barneko pasabide bat dute, erdiko ardatzetik gertu, hil-ganberara sartzeko. Beste ehorzte-eraikuntza bat ere nabarmendu behar da: Hetepheres I.aren hilobia.\nMendebaldeko hilerria.\nMendebaldekoa, nekropoliko hilerri handiena da, eta IV. dinastiatik VI.era datatutako mastaba ugari ditu. Hiru zatitan banatuta, arkeologoek honako hauek bereizten dituzte:\nHegoaldeko hilerria.\nKeopsen Piramide Handiaren hegoaldean kokatua, bederatzi mastaba handi ditu, horietako batzuk Menkaureren erregealdiko pertsonaiei eman zaizkienak. Hilobi hauen artean, V. eta VI. dinastiakoak ere badaude. Hilerri honen hego-ekialdean, Sexemnefer IV.aren mastaba ikusgarria dago, V. dinastiako \"tjaty\"-a. Sarrera, alboetan bi obelisko dituen arrapala baten bidez egiten da, eta sarrerak bi zutabe ditu.\nEkialdeko hilerria.\nNekropoliaren zati hau, errege-familiakoen hilobietarako erreserbatuta zegoen, eta erreginen piramideen ondoan dago. Mastaben artean daude Keopsen semeenak, besteak beste: Kauab (G7120 eta G7110), Dyedefhor (G7220 eta G7210) eta KhufuKhaf (G7140 eta G7130). G7340 mastaban kareharrizko sarkofago bat aurkitu zen, \"jauregiko fatxada\" motiboekin apaindua. Ankhaf eta bere emazte Hetepheresen mastaba (G7510) da handiena, eta nekropoliaren ekialdeko muturra menderatzen du. Bere indusketan, Ankhafen bustoa aurkitu zen, kareharri margotua, Antzinako Inperioko estatuagintzaren maisulantzat hartzen dena.\nKefrenen ehorzte-multzoa.\nKhaefre edo Kefrenen (K.a. 2558-2532) multzoa Keopsena baino askoz hobeto kontserbatua dago, eta Asuango granito arrosaz estalitako tenplu eder bat barne hartzen du, haraneko tenpluarekin lotua 495 m luzeko galtzada harlauzadun baten bidez. Eraikuntza hauek ditu bere baitan: beheko tenplua, Esfingearen tenplua, galtzada bat, hileta-tenplua, piramidea bera, piramide osagarri bat \"serdab\" batekin eta bost txalupa-hobi.\nKefrenen piramidea.\nPiramidea Khufurena baino zertxobait txikiagoa da : 215,25 metroko aldeak ditu eta 143,50 metroko garaiera. Hortaz, hiruki sakratuaren proportzio doiak ditu : 3-4-5, garaiera = 4 dela. Egoera onean daude oraindik Kefrenen beheko tenplua eta piramidera heltzeko galtzada. Piramide honen gailurrean jatorrizko harrizko estaldura du, kareharri zurizkoa.\nTenpluaren ondoan Esfinge Handia dago, harkaitzean landutako esfinge baten estatua, erdi lehoi erdi gizaki. Munduko eskultura monolitiko handiena da, 14 m zabal, 73,5 m luze eta 20,22m garai. Khufuren garaikoa da Esfingea, eta beraz, Khaefreren tenplua baino antzinagokoa.\nMizerinoren piramidea.\nGizako piramideetan berriena Menkaure edo Mizerinorena (K.a. 2532-2504) da eta multzoak eraikuntza hauek ditu bere baitan: beheko tenplua, galtzada bat, hileta-tenplua, piramidea bera eta erreginen hiru piramide. Piramideak beste bien aldean txikia ematen du, 105 metroko aldea eta 66ko garaiera baizik ez baitu. Egiptoar hiruki angelu-zuzenaren proportzioak errespetatzen ditu : h=5, b=4.\nPiramidearen tamaina txikiagoa bada ere, inguruko tenpluak handiagoak eta aberatsagoak dira proportzioan. Beste hiru piramide txiki ere eraiki zituzten Menkaureren piramidearen ondoan, faraoiaren emazteen hilobitarako. Piramideen inguruko eraikinetan egindako lan horien guztien ondorioz, eraikuntza lanak pixka bat arrazionalizatu egin ziren eta, hala, V. dinastiatik aurrera, kareharrizko bloke txiki eta irregularrez eraiki ziren piramideak. Kanpoko geruza baizik ez zen egiten kareharri landuz. ; alabaina geruza horrek, eraikin guztiz trinkoaren itxura ematen zion. Teknika berri horri esker askoz lehenago amaitu zituzten eraikinak, baina behin kanpoko blokeak kenduz gero (Erdi Aroko harginek guztiz gogoko zituzten), berehalaxe hondatu ziren.\nKhentkaus I.a erreginaren hilobia.\nKhentkaus I.a Gizan hilobiratu zuten. Haren hilobia (LG 100 eta G 8400) Erdiko Zelaian kokatua dago, Mizerinoren beheko tenplutik hurbil. Multzoan honako eraikinak ditu bere baitan : piramidea, txalupa-hobi bat, beheko tenplua eta piramide herria.\nBeste eraikinak.\nV. eta VI. dinastiako faraoiek metodo berria erabiliz eraiki zituzten Abusir eta Sakkarako piramideak. Ia denak sartzen dira triangelu sakratuaren proportzio doietan, eta aurrekoak baino txikiagoak dira. V. dinastiako azkeneko erregea izan zen Unasen (K.a. 2375-2345) piramidetik aurrera, zeina Sakkaran baitago, sarkofagoa zegoen ganbaran piramideetako testuak idatzi ziren, ezagutzen diren erlijio testu antzinakoenak. Ganbararen sabaia ere apaintzen zen: izar zuriak irudikatzen zituzten atze urdin ilunaren gainean.\nHileta eraikin multzoak ez ezik, V. dinastiako faraoiek Ra jainkoari eskainitako tenpluak ere eraiki zituzten. Eguzkiari eskainitako tenplu hauek atari bat zuten aurrean, eta berorretatik piramideetakoen antzeko aldapa bat igotzen zen tenpluraino.\nEguzki ontzi bat irudikatzen zuen adreiluzko patio karratu bat izaten zen tenplua bera, eta patioaren barruan obelisko bat egoten zen idulki baten gainean ezarria.\nGizarte maila garaiko pertsonak, zerbitzatu zuten faraoiaren zenotafioaren ondoan eraikitako mastabetan hobiratzen ziren. Era horretan, Ra beraren kide bihurtzen ziren, jainko harekin identifikatzen baitzen faraoia hil ondoan.\nNekropoliko eraikinak.\nGizako ordokiko nekropoliko eraikin nagusien zerrenda:"}
{"id": "83403", "revid": "58701", "url": "https://eu.wikipedia.org/wiki?curid=83403", "title": "Koloso", "text": "Koloso, tamaina erraldoia duen estatuari deritzo, tamaina naturala baino askoz handiagoa dena, neurri erraldoiko beste edozein elementuri ere erreferentzia egiten dion arren, eraikin bat edo beste edozein elementu erraldoiri.\n\"Koloso\" ospetsu batzuk, honako hauek dira:\nHitz hau, zineko film batean agertzen da, Kolosoa Sutan filmean, hain zuzen ere. Aldi berean, propio erromatarrenak diren Koliseoen izena, hitz honetatik dator, Kolosotik, alegia."}
{"id": "83406", "revid": "119347", "url": "https://eu.wikipedia.org/wiki?curid=83406", "title": "Atzeraldi Handia", "text": "Atzeraldi Handia 2008. urteaz geroztik mundu osoko ekonomiari eta bereziki herrialde garatuetakoari nabarmen eragiten ari zaion krisialdi ekonomikoa da, 1929ko Depresio Handiaz geroztik izan den larriena. Krisialdia eragingo zuen lehenengo gertakari nagusia 2007 urtean Ameriketako Estatu Batuetan izandako subprime hipoteken krisia izan zen, ondoren mundu osora zabaldu zena. Bereziki herrialde garatuetan izandako higiezinen burbuilaren leherketa dela eta, 2008 urtean krisia finantza sektore osora zabaldu zen. Berehala, krediturako bidea itxita, finantza krisiak ekonomia erreala jo eta atzerakada nabarmena izan zen mundu osoan. Atzerakadak enpresen gelditze eta itxierak ekarri eta milioika langile lanik gabe utzi zituen, gizarte sektore askotan pobrezia areagotuz eta beste ondorio sozioekonomiko larriekin.\nKrisiak administrazio publikoak kinka larrian jarri zituen, kontsumo eta jarduera ekonomikoaren jaitsierak zerga-sarrerak murriztu egin zituelako, krisiak langabeziara eta pobreziara bultzaturiko pertsona eta familien aldeko gastu sozialerako beharrak igotzen ziren bitartean. Gobernuen defizit horiek zor publikoaren jaulkipen masiboekin estali ziren. 2009 eta 2010 urteetan zehar, atzerakada moteldu eta hazkunde-tasa positiboak, apalak betiere, itzuli arren, Europa eta Estatu Batuetako zor publikoaren krisiak, gastu eta inbertsio publikoen murrizketak ekarri zituen, eta hazkundea deuseztatu eta atzerakada ekonomiko berri baten atarian jarri zituen herrialde garatuak. Krisialdiaren izaera sakonari buruz, kapitalismoak jasaten dituen aldikako krisia baino krisi estrukturala edo sistemikoa dela aipatu da zenbait ekonomialariren aldetik eta gainditzeko ekonomia modu berriak jarri beharko direla martxan.\nKrisiaren arrazoiak.\nLehengaien prezioen gorakada.\n1990eko hamarkadan zehar, lehengaien prezioek beheranzko joera izan zuten. Petrolioak, esaterako, 9 dolarretako balioa zeukan 1998. urtean. 1990eko hamarkadaren amaieran, Asiako eta herri azpigaratuen hazkunde handiak lehengaien eskaria handitu zuten, eta horrekin batera petrolio, kobre, zilarraren eta lehengai guztien prezioa. Bereziki handia izan zen Txina eta Indiaren hazkunde ekonomikoaren eragina. Eskari handiagorekin batera, espekulazioak ere eragin zuzena izan zuen prezioen garestitzean, eta horrela 2008ko urtarrilean, petrolioak 100 dolarretako maila gainditu zuen. 2008ko urtarrilean, kobrearen kotizazioa tonako 8.000 dolarrekoa zen Londresko metalen merkatuan. Urte bereko uztailean, 8.940 dolarretan salerosten zen, Londresko merkatua 1979an sortu zenetik gorengo mailan eta aurretik 1989an ezarritako 3.280 dolarretako mailatik %272,5 gorago. Lehengaien garestitzeak arazo handiak sortu zituen garatzeko bidean dauden herrialde askotan, eta G-8 nazioarteko erakundearen 34. bileran, munduko gosetea areagotzen ari zen garestitzeari aurre egiteko neurriak eztabaidatu ziren.\n2008ko uztailean lehengaien prezioen igoera bat-batean amaitu zen, petrolioak 147 dolarretan salerosi eta gero. Petrolioa, kobrea eta beste metal preziatuek euren balio maximoen %50 inguru galdu zuten hurrengo hilabeteetan. 2008ko abenduaren hasieran, petrolioa 40 dolarreko mailatik jaitsi zen, 2005eko preziora jaitsiz.\nHigiezinen burbuila eta \"subprime\" krisia.\n1997 urtean ondasun higiezinen prezioak aurreko urteetan baino erritmo biziagoz hasi ziren igotzen mundu osoan. 2000 urtean \"puntu com\" edo enpresa teknologikoen krisia gertatu eta aurrezleek akziotan inbertituta zuten dirua ondasun higiezinetara aldatzea erabaki zutenean, higiezinen burbuila areagotu egin zen, batzuetan urteko %30eko prezio-igoerak utziz. Herrialde garatuetan norberak bere etxea edukitzeko grina zabaldu zen herritarren artean gobernu zein hedabideen aldetik, etxebizitza inbertsiorik seguruena zela argudiatuz. Horretan nabarmen lagundu zuen Europako Banku Zentralak eta Ameriketako Estatu Batuetako Erreserba Federalak diruaren interes-tasak gutxitzeak. Diru beltza garbitzeko modua ere bilakatu zen higiezinetan inbertitzea. Espainian, esaterako, 2002an euroa plazaratzeak diru beltz ugariren agerpena eragin zuen.\nHorrela, bankuek etxebizitza erosteko hipotekak erruz eman zituzten, kasu askotan behar bezalako bermerik gabe, bereziki Estatu Batuetan. Zalantzazko mailegu horiek saldu eta erosi egin ziren banku eta finantza-eragile batetik bestera, \"subprime\" izenarekin, askotan aurrezleen pentsio funtsetara ere helduz eta nazioartera zabalduz. 2007 urtean, ordea, etxebizitzen prezioak gora jo eta beheraka hasi ziren, prezioa gehiago jaitsi baino lehen saltzeko irrikak etxebizitza kopuru itzela merkaturatu eta burbuilaren leherketa ekarri zuen. Etxebizitzaren balioa hipotekaren baliotik behera geratu zen kasu askotan, eta zordun askok hipoteka ordaintzeari uztea ekarri zuen horrek. Ondorioz, bereziki Estatu Batuetan, \"subprime\" aktiboen balioen gainbehera izan zen. Banku askok galera handiak izan zituzten eta horietako batzuk porrot egin zuten, horien artean Lehman Brothers Estatu Batuetako laugarren inbertsio-bankuak. Beldurra nagusitu zen finantza merkatuetan eta enpresa eta familiei krediturako bidea moztu egin zen. Horrela, higiezinen burbuilaren leherketa eta ondoriozko finantza krisia krisi ekonomiko globala bilakatu ziren. Gerora, finantza merkatuetarako arautegi zorrotzik ez izatea ere aipatu zen subprime hipoteken krisiaren arrazoitzat.\nInflazioa.\nLehengaien garestitzeak inflazioaren gorakada eragin zuen 2007tik aurrera. Inflazioaren gorakadak Europako Banku Zentralak interes-tasak mantentzea eragin zuen. 2008ko otsailean mundu mailako inflazioa aspaldiko mailarik altuenean zegoen eta lehen munduko herrialde askotan 10-20 urteko mailarik altuenera igo zen. Gehiegizko moneta eskaintzak, AEBetako Erreserba Federalaren interes-tasen jaitsierak, Asiako herrialdeen hazkunde handiak eta lehengaien inguruko espekulazioak inflazioaren goranzko joera areagotu zuten.\n2008. urtearen erdialdean, Nazioarteko Diru Funtsak inflaziorik altuena petrolioa esportatzen zuten herrialdetan zegoela adierazi zuen, gehien bat, kanpoko dirutan dituzten moneta erreserben handitzea zela eta.\nOndorioak ekonomian.\nMunduko merkataritzaren beherakada.\n2008ko urriaren erdialdean, Baltic Dry Index, nazioarteko itsas merkataritza neurtzen duen indizea %50a jaitsi zen astebetean, enpresa esportatzaileek ganbio-letrak lortzeko zailtasun handia zutelako nazioarteko krediturik gabeko merkatuan.\n2009ko otsailean, The Economist aldizkariak nazioarteko krisialdiak manufakturen krisialdi sakona sortarazi zuela argitaratu zuen, jaitsierarik handienak esportazioetan oinarrituriko ekonomietan gertatzen ari zirela adieraziz, batez ere Asian.\nBurtsaren gainbehera.\n2007ko udazkenera arte.\n2000. urtean \".com\" enpresen burbuilaren leherketak eragindako beheraldi ekonomikoak jaitsiera handia eragin zuen burtsan. Merkatuek behera jo zuten 2003an, eta ordutik, interes-tasa baxuagoei loturiko hazkunde ekonomikoak, gorantz bultzatu zituzten burtsak berriro ere. Igoera itzela izan zen, eta 2003tik 2007rako tartean, munduko burtsarik garrantzitsuenak %100 igo ziren, hau da, balioa bikoiztu zuten. Horrela, 2007ko azaroaren 9an, Ibex 35 indizeak inoizko mailarik altuena lortu zuen, 16.040,40 puntu. Hilabete lehenago, New Yorkeko burtsako Dow Jones Industrials indizeak ere maximoa eskuratu zuen, 14.198,10 puntu.\n2007. urtearen amaierarako, agerian zeuden Ameriketako Estatu Batuetako subprime hipotekek bertako bankuetan eragindako kalteak eta bankuak izan ziren burtsaren jaitsiera izugarria abiarazi zutenak.\nJaitsieren hasiera.\n2008ko urtarrila, aldakortasun handiko hilabetea izan zen burtsan. Urtarrilaren 21a, egun beltza izan zen, Ibex 35 indizeak %7,5 galdu zuen egun hartan, eta hurrengo egunean, sesio gehienean zehar, beste %6 inguru galtzen ibili ondoren, goraka itxi zuen sesioa, New Yorkeko burtsak jaitsierak txikitzean.\n2008ko iraileko eta urriko hondamendia.\n2008ko irailaren amaieratik 2008ko azaroaren hasierara arte, New Yorkeko burtsako Dow Jones Industrials indizea 11.500 puntuko mailatik 7.392 puntuko mailara jaitsi zen. Nazioarteko burtsa gehienak %20 eta %30 bitartean egin zuten behera aste gutxitan. Balore merkatuen gutxiengo balioa azaroaren 20tik azaroaren 21era lortu zen.\n2009.\nAzaro bukaeratik aurrera hasitako hobekuntza bat-batean eten zen urtarrila hasieran, eta nahiz eta urteko hirugarren sesioan Dow Jones Industrials indizeak 9.000 puntuen maila gainditu, hurrengo egunetan beheranzko joera nagusitu zen berriro ere. Barack Obamaren presidente izendapenak jaitsierak areagotu zituen urtarrila erdialdean, presidenteak egoera konpontzeko izango zituen zailtasunak burtsan islatzean. Otsailaren 20an, hilabete batzuk lehenagoko gutxiengo mailen azpitik jausi zen Dow Jones Industrials indizea, eta egun batzuk beranduago baita S&amp;P 500 indizea ere.\nHSBC bankuaren kapital handitzeak eta AIGren laugarren kapital beharrak finantza hondamendia ekarri zuten martxoaren 2an, eta New Yorkeko indizerik garrantzitsuenak 7.000 puntuko maila galdu zuen, 1997ko apirileko mailara jaitsiz. S&amp;P 500 indizea 1996ko azaroko mailara jaitsi zen, 700 puntuetatik gertu.\nOndorioak gizartean.\nLangabetu kopurua nabarmen igo zen herrialde askotan. OECDko herrialdeetan iraupen luzeko langabetu kopurua izan zen gehien goratu zen langabezia atala. Espainia OECDko herrialdeetan langabetu gehien zituen herrialdea izatera heldu zen, %20tik gorako langabezia tasekin. Bestalde, langileen erosteko ahalmena ere nabarmen murriztu zen soldaten izozketa eta murrizketen ondorioz, inflazioak bere horretan jarraitzen zuen bitartean. Horren guztiaren ondorioz kontsumo joerak aldatu ziren; adibidez, marka zurien kontsumoa goratu egin zen, arrain freskoaren ordez arrain izoztua eta haragi mota merkeagoak erosten hasi zen jendea eta kasu askotan oporraldietan bidaiatzeari utzi egin zitzaion. Pobrezia ere nabarmen igo zen eta elkartasunerako erakundeek laguntza eske joaten zitzaizkien guztiak hartzeko ezinean geratu ziren. Europako herrialde batzuetan, suizidioak gehitu egin ziren, bereziki zorrak ordaindu ezinik edo euren aurrezkiak eta ondasunak galdu zituzten pertsonen artean. Horietan, oihartzun zabala izan zuen Dimitris Christoulas agurearen suizidioak.\nHorren guztiaren ondorioz, krisian politikariek eta botere ekonomikoak zuten errua gaitzetsi eta eredu sozioekonomiko berriak abian jartzeko gizarte mugimenduak sortu ziren herrialde garatuetan. Islandiako finantza krisialdia sorrarazi zuten agintarien aurkako protesta biziak izan ziren Islandian; horien ondorioz, eskuineko gobernua egotzi, konstituzio berri bat prestatu, bertako bakuen zorra herritarren lepotik ordaintzwri ukatu eta krisiaren arduradun zenbait auziperatu ziren. Espainian, M-15 mugimendua garatu zen 2011 urtean, protesta biziak gertatu eta greba orokorrak ere deitu ziren gobernuak hartutako neurrien aurka. Grezian ere, non krisiak bereziki kolpatu zuen, protesta handiak izan ziren, batzuetan indarkeriazko giro larri batean.\nKrisialdia herrialdez herrialde.\nAmerikako Estatu Batuak.\nEstatu Batuak jo izan dira krisialdi ekonomikoa piztu zuen herrialde nagusitzat, bereziki subprime hipoteken krisia finantza krisia dela eta, 2007ko abuztutik aurrera hedatzen hasi zena, nahiz eta krisialdiaren leherketaren arrazoiak aurreko urteetan errotu ziren.\n2009ko [otsailaren 27an, Ameriketako Estatu Batuetako gobernuak Citigroup finantza erraldoiaren akzioen %36a erosiko zuela esan zuen, bankuaren porrota saihesteko. Egun batzuk beranduago, gobernuak AIG enpresa diruz lagunduko zuela iragarri zuen, laugarren aldiz AIGk 60.000 milioi dolarreko galera historikoak argitaratu ostean.\n2009ko otsailean autoen salmenta jaitsiera nabarmena izan zuen, 1984ko mailara helduz. General Motorsek, esaterako, salmenten %53ko jaitsiera jasan zuen.\nIrlanda.\nIrlandaren kasua krisi ekonomikoaren kausak eta ondorio gordinak azaltzeko erabili ohi da. Izan ere, krisiaren ondorioz atzeraldian sartu zen lehenengo herrialdea izan zen.\n1990eko hamarkadara arte Irlanda Europako ekonomia pobreenetakoa zen errenta termino erlatiboetan. 1987 urtean izandako gobernu-aldaketak politika ekonomikoa aldaketa sakonak ekarri zizkion herrialdeari: gastu publikoa orekatu egin zen eta bereziki Sozietateen gaineko Zergaren tasa murriztu egin zen, Europako beste herrialdeetan arrunta den %30tik gorako tasetatik %10aren inguruko tasa batera. Horren ondorioz, atzerriko inbertsioa erruz heldu zen Irlandara, hamarkadetan zehar oso txikia izan zen hazkundea Europako hazkunde tasa altuenetara aldatuz. Nazioarteko ekonomietan, \"Tigre Zelta\" deitu izan zitzaion Irlandako ekonomiari garai haietan. Atzerriko inbertsioak elektronika eta software sektoreetan izan ziren. 2001 urtetik Puntucomen burbuilaren leherketak eta Ekialdeko Europako herrialdeak Europar Batasunera sartzea atzerriko inbertsioen gutxitzea ekarri zuen, herrialde horietako lan-indarraren kostuak txikiagoak baitziren. Aldi berean, herrialde horiek Irlandak hainbat urtetan zehar Europar Batasunetik jasotako diru-laguntzak nabarmen murriztu zituen. 2008 urtera arte, ordea, hazkunde tasa handiekin jarraitu zuen, finantza sektorearen garapen itzelari eta higiezinen burbuila ikaragarriari esker. Higiezinen burbuila elikatzeko, hipoteka kopurua ugaldu zen, eta bertako bankuek nazioarteko merkatuetara jo behar izan zuten finantzazio bila, zor itzela metatuz.\n2007 urtean higiezinen burbuila lehertu zenean, bankuen egoera jasanezina bilakatu zen. 2008ko lehenengo bi hiruhilekoan Irlandako BPGa jeitsi egin zen eta beraz herrialdea ofizialki atzeraldian sartu zen Europako lehen herria izan zen. 2008. urteak aurrera egin ahala, egoera ekonomikoa okertuz joan zen eta likidezia faltak Irlandako bankuak kaltetu zituen. Azkenik 2009ko urtarrilean, gobernuak Anglo Irish Bank bankua nazionalizatu zuen. Horrez gain, Allied Irish Banks eta Bank of Ireland bankuetan kapital ugari sartu zen, hankaz gora zegoen bankuen balantzea egonkortzeko asmoarekin.. Bitartean, langabezia etengabe haziz jarraitu zuen, eta 40 urteko hilabeteko hazkunderik handiena izan zuen, egunero 1.500 pertsonek euren lanpostua galduz. eta guztira 400.000tik gora langabetu izatera iritsi zen.\nBritainia Handia.\n2008ko irailean Bradford &amp; Bingleyren 20.000 milioi librako aurrezkien adarra Espainiako Banco Santanderrek erosi zuen eta bankuaren gainontzeko negozioak banku berdinari saldu zizkioten. Bitartean bankuaren hipoteka ordaindugabeak nazionalizatu egin ziren. 2008ko azaroan, langabezia 1,8 milioira igo zen, eta urte amaierarako bi milioira igo zen. Britainia Handiko hainbat dendarik, merkealdiak abendura aurreratzea erabaki zuten, udazkeneko salmenta eskasen ondorioz. 2008ko abenduaren 1etik aurrera, gobernu britainiarrak BEZ zerga %17,5etik %15era jaitsi zuen hamahiru hilabetez, herritarren gabon aurreko kontsumoa suspertzeko asmoarekin.\n2008ko abenduaren 4ean, Ingalaterrako Bankuak interes-tasak %3tik %2ra jaitsi zituen, 1951. urteko mailara. 2009ko hasieran, interes-tasak %2tik %1,5era jaitsi zituzten, eta otsailean %1,5etik %1era, XVIII. mendetik sekula izandako mailarik baxuena.\n2008ko urtarrilaren 23an, gobernuak Britainia Handia beheraldi ekonomikoan zegoela eman zuen jakitera, 1991. urtetik lehen aldiz. 2009ko otsailaren 26an, Royal Bank of Scotlandek bere 2008ko balantzea aurkeztu zuen, 27.274 milioi euroko galerak argitaratuz.. Martxoaren 2an, HSBC bankuak irabaziak 2008an %60 gutxitu zituela esan zuen, eta 15.000 milioiko kapital handitzea behar zuela jakin zen. Ordura arte HSBC bankua krisialdi ekonomikoaren eragin kaltegarritik at ez zegoela frogatzean, bere akzioek %18 egin zuten behera eta mundu osoko burtsek astelehen beltza bizi izan zuten.\nErrusia.\n1999tik 2008ko udazkenera arte, Errusiako ekonomiak etengabeko hazkundea bizi izan zuen. Adituen ustez, Errusiako ekonomiaren hazkunde handiaren eragileak 1998ko errubloaren debaluazioa, Boris Yeltsinen garaiko erreformak, petrolio eta lehengaien prezioaren gorakada, eta Europa eta Ameriketako Estatu Batuetako bankuen kreditu merkea izan ziren. Vladimir Putinen lehen agintaldian Mikhail Kasyanov izan zen ekonomia sailburua, eta hainbat erreforma burutu ziren, zergak gutxitu, irabazien gaineko zerga barne, eta lurraren gaineko kode berria ezarri zen.\nDena den, 2008ko urrian, krisialdiaren eragina Errusiara ere heldu zen, Errusia eta Georgiaren aurkako gerrak herrialdearekiko konfiantza gutxitu eta errubloaren kotizazioaren beherakada azkarra gertatu zen; horrekin batera, atzerriko dirua Moskuko burtsatik irteten hasi zen, eta 2008 urtearen amaierarako, Moskuko RTS indizeak bere balioaren %72,4 galdu zuen.\n2008ko abenduan, Errusiako ekoizpen industriala %10,3 jaitsi zen, hilabete lehenago %8,7 jaitsi ostean.\nEspainia.\nEraikuntzan oinarrituriko egitura ekonomikoa zela eta, hasiera hasieratik krisialdiak Espainia gogor kolpatu behar zuela aurreikus zitekeen arren, agintean zegoen Jos\u00e9 Luis Rodr\u00edguez Zapateroren gobernuak tinko eutsi zion krisia zegoela ukatzeari. 2008 urtearen bukaeran krisia bazegoela onartu behar izan zuen presidenteak, krisiaren errua kanpoko faktoreei egotzi bazien ere. Ekonomialari zenbaiten ustez, aurreikuspen ezak eta behar zen denboran beharrezko erabakiak ez hartzeak larriagotu egin zituzten krisialdiaren ondorioak.\nEspainiako krisialdiaren faktore nagusia Espainiako higiezinen burbuilaren leherketa izan zen, 2008 urtearen bukaeran 1.000.000 etxebizitza berri saldu gabe eta eraikuntzako enpresari eta bankuen eskuetan utzi zituena. 1998. urtetik 2007. urtera etxebizitza eta beste ondasun higiezinekin izandako espekulazioak prezio gorakada izugarria ekarri zuen. Prezioen gorengo maila 2007ko udan izan zen eta 2008 urtean prezioak nabarmen jaisten hasi ziren herrialde osoan. Etxebizitza berrien eraikuntza bertan behera geratu zen berehala. Ondorioz, 2008 urtean zehar Martinsa-Fadesa eta Habitat eraikuntza enpresa handiek porrot egin zuten: inoiz Espainian izandako bi enpresa-porrot handienak izan ziren, 7.000 eta 2.300 milioi euroko zorrak utziz.\nHorren guztiaren ondorioz bankuek izan zituzten arazoek kredituaren erabateko etena ekarri zuen. Horrek eragin latza izan zuen eraikuntza sektore osoan eta ekonomia osoan, ondoren, sekulako konfiantza-krisia sortuz.\n2009ko martxoaren 29an, Espainiako Bankuaren esku-hartzea gertatu zen, CCM aurrezki kutxaren porrota galerazteko.\nEspainiak ELGAko herrialdeetako langabezi tasarik altuena izatera heldu zen, %21.2ko tasarekin hain zuzen alegia.\nEra berean, kontsumoaren beherakada nabarmena izan zen Espainian, eta kontsumoaren jaitsierarekin batera, KPIa berrogei urteko mailarik baxuenera jaitsi eta deflazioaren atarira heldu zen.\nEuskal Herria.\nKrisiaren eragina inguruko herrietara baino beranduago iritsi zen Euskal Herrira. Batez ere, eraikuntzaren sektoreak Euskal Herriko BPGan duen garrantzia txikiarengatik. Dena den, eraikuntza sektoreko hainbat enpresek egin zuten porrot, garrantzitsuenen artean Ereaga eta Urazca taldeak. Ereaga Taldeak ordainketak etetean, 160 milioi euroko zorra utzi zuen ordaindu gabe hainbat hartzekodunekin, horien artean, 15 banku.\nLangabezia Euskal Herrian.\nEspainiako Estatistika Institutuak hiru hilean behin egindako Biztanleria Aktiboaren inkestaren arabera, 2007tik 2009rako langabezi datuak honakoak izan ziren.\nEgoera honen aurrean LAB, ELA, ESK, STEE-EILAS, HIRU eta EHNE sindikatuek greba orokorra deitu zuten maiatzaren 21erako.\nHerbehereak eta Belgika.\nBelgika eta Herbehereetako gobernuek Fortis bankua nazionalizatu behar izan zuten, Luxenburgoko gobernuen laguntzaz, diru-falta larriak bankua porrotera ez eramateko. Horrez gain, 2008ko amaieran ING bankuak gobernuaren 10.000 milioi euro jaso zituen dirulaguntza moduan.\nHungaria.\n2008ko urriaren 10ean Hungariako Forint indizeak balioaren %10a galdu zuen. Sei egun beranduago, Europako Banku Zentralak 5.000 milioi euroko diru-laguntza onartu zuen Hungariako gobernuari laguntzeko. Erabakia historikoa izan zen, izan ere, Europako erakundeak euro gunetik kanpoko herrialde bat laguntzen zuen lehen aldia izan baitzen.\nHungariak kanpotik datorren finantzaketaren menpekotasun handia zuen, eta egoera okertu egin zen, nazioarte mailan bankuen likidezia erabat agortu zenean. Horrez gain, herrialdeak, Europako defizit publikorik handienetakoa dauka.\nIslandia.\nIslandiako finantza krisialdia 2008an Islandiako finantza sistemak porrot egin eta gobernuak herrialdeko banku guztiak nazionalizatzean gertatu zen. Krisialdiak Islandiako txanponaren kolapsoa eragin eta euroaren aurrean balioaren erdia baino gehiago galdu zuen 2008. urtean zehar.\nUkraina.\nUkrainak 2008an hasi zen krisialdiaren eragina jasaten, batez ere, lehengaien prezioen beherakada hasi zenean, bere auzokide Errusia bezalaxe. Altzairuaren prezioaren beherakadak, herrialdeko bankuen arazoak, eta Errusiaren gas mozketek egoera gaiztotu egin zuten 2008ko udazkenean. Metalurgia eta makinak eraikitzen dituzten enpresak langileak kanporatzen hasi ziren, eta soldatak izoztu edo apur bat egin zuten behera, lehen aldiz 10 urtetan. Langabeziaren hazkundeak eta soldaten murrizteak azken hamar urteetako oparotasunean maileguak eskatu zituzten milaka ukrainar kaltetu zituzten. Mailegu gehienak dolarretan jaulki baziren ere, herritar gehienek Ukrainako txanponean, Hryvnya deritzonean, irabazten zuten euren soldata. Krisialdiak Hryvnyaren balioa asko gutxitu duenez, dolarretan itzuli beharreko dirutza gero eta handiagoa da.\nUkrainako banku guztiek mailegu berrien jaulkitzea erabat eten dute eta bezero asko bankutik diru guztia ateratzera joan ziren. Gordailuek azkar egin zuten behera eta egoera kontrolatzeko Ukrainako Banku Nazionalak gordailuen dirua ateratzeko debekua ezarri zuen.\n2008ko abenduan Nazioarteko Diru Funtsak Ukrainaren 2009ko aurreikuspen ekonomikoa %2,5eko hazkundetik, %5eko gutxitzera murriztu zuen. Hilabete bat lehenago, erakunde berdinak, 16.500 milioi dolarreko mailegua eman zion Ukrainako gobernuari.\nJaponia.\n2008ko azken hiruhilekoan, Japoniak 1970eko hamarkadatik izandako beheraldi ekonomikorik sakonenean zegoela eman zen argitara.\nTxina.\n2008. urtearen amaieran, Txinaren hazkunde ekonomikoa asko moteldu zen, aurreko urteetan BPGa %10 baino gehiago hazi bazen ere, urte amaierarako hazkunde tasa %6ra murriztu zen."}
{"id": "83410", "revid": "1519", "url": "https://eu.wikipedia.org/wiki?curid=83410", "title": "1991ko abenduaren 6ko A-8 autobideko istripua", "text": "1991ko abenduaren 6an, AP-8 autobidean Zornotza parean izandako auto istripuan, 18 hildako eta 48 zauritu izan ziren, Euskal Herrian sekula izandako auto-istripurik korapilatsuenean.\nGertakaria.\n1991ko abenduaren 6ko goizeko hamarretan, AP-8 autobidearen aldapan beherako Bizkaiko tarte batean, laino itxia zegoen. Goizeko 10:50ak aldera, Donostiarantz zihoazen bi autok talka egin zuten autobidean. Ondoren, atzetik zetozen autoek ere, lainoaren eraginezko ikusgaitasun murriztua zela-eta, lehenengo biak jo, eta bata bestearen jarraian talka egin zuten elkarren aurka, horietatik hainbat aurrekoen gainera igo zirelarik. Orotara, 25 autok egin zuten talka; batzuek su hartu zuten, eta berehala, sutea beribil gehienetara zabaldu zen. Autoen barruan pertsona asko geratu zen harrapaturik, eta banaka batzuek ihes egitea lortu zuten arren, gehienak harrapaturik geratu, eta bertan kiskalita zendu ziren.\nGertakariaren berri eman eta berehala, larrialdi zerbitzuak lanean jarri ziren zauritutako pertsonei laguntzeko; DYA eta Gurutze Gorria, besteak beste. Suhiltzaileek sutea itzaltzeko lanetan jardun zuten, eta kaltetutako hainbat autori atzera tira egin zioten baita, haiek ere erretzea ekiditeko. Ertzaintzak, bestalde, autobidearen trafikoa alde horretan eten, eta bestean bideratu egin behar izan zuen zerbitzuen jarduera errazteko; auto-pilaketa handia sortu zen ondorioz, bai autobidean bertan, bai eta trafiko gehiena hartu zuen N-634 errepidean ere. Horrez gain, lehen orduetan, eta hildakoen izenen berri eman ez zen arte, haien senideen artean ezinegon handia izan zen. Ia hildako guztiak istripuaren tokian hil ziren, baina bertan zendu ziren 17 haiei larri zauritu ziren 18en arteko emakumezko bat gaineratu behar zaie, Galdakaoko Ospitalean hil zena geroago, bertara erreduraz larri zaurituta eta ke pozoitsua arnastuta eraman ostean.\nIkerketa.\nErtzaintzak eginiko ikerketa eta atestatuaren arabera, istripua goiz hartako lainoak eragin zuen (neurriren batean, inguruko industriak sortutakoa ere izan zitekeena), eta horrez gain, gidariek beren ibilgailuen abiadurak ezohiko egoerara moldatu ez izana ere bai. Hasierako bi autoek talka egitean, atzetik etorritako beste 23 beribilek ezin izan zituzten autobide erdian zeuden bi automobilak saihestu, eta segituan egin zuten talka. Hamazortzi autok hartu zuten su, eta barruko bidaiariak bertan hil ziren. Haien gorpuak identifikatzeko lanek egunbete inguru iraun zuten, eta oso zailak izan ziren, gorpu gehienak ikazturik geratu baitziren: horretarako, AP-8 errepidearen enpresa-ustiatzailearen baimenaz, gertuko zerbitzugunera eraman ziren kaltetutako autoak (gorpuak barruan, ukitu gabe), eta han bertan gauzatu ziren identifikatze-lanak, inguruko objektuak (autoen modeloa, patente- eta xasi-zenbakia, ekipajeko tresnak...) eta balizko senideek emandako informazioa baliatuz."}
{"id": "83412", "revid": "119347", "url": "https://eu.wikipedia.org/wiki?curid=83412", "title": "Trajanoren termak", "text": "Trajanoren termak (latinez \"Thermae Traiani\") 104tik aurrera eraikiak, Antzinako Erromako erromatar terma egitura erraldoi bat izan ziren. Titoren Termak bezala, instalakuntza hauek, Neron enperadorearen urrezko jauregia (\"Domus Aurea\") izan zenaren zati baten gainean aurkitzen ziren. Terma horiek Apolodoro Damaskokoak eraiki zituela uste da.\nBere zisterna erraldoiek, 8 milioi ur litro bil zitzaketen. Oraindik existitzen dira, eta italieraz, \"Sette Sale\" (Zazpi Gelak) bezala ezagutzen dira."}
{"id": "83413", "revid": "336", "url": "https://eu.wikipedia.org/wiki?curid=83413", "title": "Apolodoro Damaskokoa", "text": "Apolodoro Damaskokoa (; ; Damasko 60 (gutxi gora-behera)- 130), Antzinako Erromako arkitekto bat izan zen, \"Damaskoarra\" ezizenez ezaguna. Garai hartan erromatar enperadorea zen Hadrianoren aginduz zigortu eta hila izan zen, honek arkitekturagatik zuen grina kritikatzeagatik.\nErromako arkitektorik handienetako bat izan zen, greziar eragin argiarekin. Trajano enperadorearen zerbitzura egon zen lan monumentalak diseinatu eta eraikitzen, Danubio ibaiaren gaineko zubia 104an, Erromako Kirinaleko azokak, Trajanoren Termak eta Trajanoren Foro bikaina, honen barnean, Ulpia Basilika eta Trajanoren Azoka daudelarik, eraikin garrantzitsuenen artean, portu, garaipen arku eta beste lan publiko batzuez gain.\nBere lanik ezagunenetako bat, Trajanoren zutabe ikusgarria da, 40 metroko garaiera eta 4 metroko diametroa duen egitura, erabat tailatua, Trajanok daziarren aurka lortutako garaipenaren historia kontatzen duena. Zutabea, 113an inauguratu zen. Haitzurdinez egina, tontorrean, Trajanoren burdinazko estatua bat zegoen. Batzuk, Erromaren ikur zen arrano bat zela diote, baina, gaur egun, San Petriren estatua bat erakusten du.\nEmaten zaizkio, baita ere, Agriparen Panteoia (125-128), egundaino, bere jatorrizko itxurarekin mantendu den Antzinako Erromako eraikin urrietako bat, eta Trajanoren Zubia, Danubio ibaia zeharkatzen zuena eta, honetaz, hondakinen batzuk kontserbatzen direlarik."}
{"id": "83414", "revid": "105290", "url": "https://eu.wikipedia.org/wiki?curid=83414", "title": "Rustenburg", "text": "Rustenburg Hegoafrikako iparraldean kokatuta dagoen hiria da. 395.761 biztanle ditu, 2001eko erroldaren arabera. Hiri hau, oso ezaguna da, munduko bi platino meategirik handienak baititu bertan. 2010. urtean, FIFAren Mundu Txapelketaren hiri-antolatzaileetako bat izango da."}
{"id": "83416", "revid": "118587", "url": "https://eu.wikipedia.org/wiki?curid=83416", "title": "Trajanoren Azoka", "text": "Trajanoren Azoka (; ) Erroman dagoen hondakin multzo handi bat da, hiriburuaren erdialdeko Monti \"rionean\". Foro Inperialeko Bidean () dago, Koliseoaren kontrako aldean.\nMerkataritza-gune hau, zirkuluerdi formako oinplanoa zuena, Trajanoren Foroarekin batera eraiki zen, II. mendearen hasieran, Kirinal mendiaren magalean egindako mozketa okupatu eta eusteko asmoz, Foro Inperialen zati hau eraikitzeko egin zena.\nHistoria.\n107 eta 110 bitartean eraiki zuen Apolodoro Damaskokoak, Trajano enperadorearen zerbitzura egon zena, eta Erromako arkitektorik handienetako bat izan zen. Azoka, ondasun elkartruke gehien zegoen Erromako tokietako bat izan zen. Honetarako eraiki zen, gainontzeko foroetan egiten ziren salerosketa urriengatik. Hau, ondasunez betetako 150 denda izatera iritsi zen, eta ondasun horiek erosteko asmoz zegoen jendea, honela, Erromatar Inperioaren II. mendeko ekonomiarentzako ekarpen bat izanez.\nErdi Aroan, multzoa, modu nabarmenean aldatua izan zen: zenbait solairu gehitu zitzaizkion, gaur egun ikus daitezkeenak, eta elementu defentsiboak Milizien Dorrea () bezala, 1200ean eraikia. Beranduago, komentu bat eraiki zen, XX. mendearen hasieran behera bota zena, Trajanoren Azoka Erromarentzako berreskuratzeko asmoz.\nAzokaren gorengo mailek, bulegoak zituzten, beheko aldean, Trajanoren Foroaren aurrean, dendak zeuden bitartean (latinez \"tabernae\"), olioa, ardoa, arrain eta itsaskiak, fruta eta barazkiak eta beste jaki batzuk saltzen zituztenak. Erdi Aroko etxeak, gorengo solairuan eraiki ziren, Via Biberaticaren segmentu erdizirkularraren parean."}
{"id": "83417", "revid": "336", "url": "https://eu.wikipedia.org/wiki?curid=83417", "title": "Shiva", "text": "Shiva (sanskritoz: \u0936\u093f\u0935\u0903 \u015aiv\u00e1, \"itzalpetua\"), Hinduismoaren \"hiru-formen\" jainko deuseztatzailea da.\nHorretaz gain, denboraren jainkoa ere bada. Hau ere, hirukotean agertzen da Brahma eta Visnurekin batera. Izen ezberdinak ditu: Hara, \u012asha, \u012a\u015bwara, Kedaranath, Majadeva, Mah\u00e9shvara, Rudra, Samba, \u015aambh\u00fa, \u015aankara. Kedarnath du bere egoitzarik ezagunena.\nEzaugarriak.\nErrepresentazio batzuetan, buru bat, hiru edo bost izaten ditu, baita hiru begi ere. Horietako bat bere kopetaren erdigunean kokatzen da. Bere hirugarren begi ospetsuak, denboraren hiru egoerak islatzeko ahalmena du: Lehenaldia, orainaldia eta geroaldia. 2-10 beso,ile gorrizka, lepo luzea eta urdinxka. Bere azala urdin grisaxka kolorekoa da. Bere kopetako ilargiak, denboraren zatiketa irudikatzen du hilabetetan. Bere lepo inguruan duen sugeak urtearen zatiketa irudikatzen du eta burezurrezko lepokoak gizartearen desagerpena eta belaunaldiak adierazten du. Shivak animalia askoren ezaugarriak erakusten ditu: aldakaren inguruan tigre azala darama, lepoan kiribildutako suge bat du eta zenbaitetan, orein bat eskuetako batean dauka. Besoetan zenbait suge ditu inguratuta. Bere estatua batzuetan, yoga moduan jartzen ari da Himalaiako Mendikatea sinbolizatzeko. Bere ilea gorantz kiribildua du.\nshiva jainkoa beste jainkosa bat admiratzen du \"otanum\" Bere emazte Parvati eta Ganesh semearekin agertu ohi da ere bai.\nGurtza.\nShiva jainkoa gurtzeko \"Cannabis Indica\" erabili izan da Indian milaka urtetan. Kanabisa \"bhang\" izeneko ahotik hartzen den forma batean erabiltzen da. Ahotik hartzen diren hostoak erretxinazko hosto hezeak izan daitezke, eta esne-edariz, kalamuz eta Shivaren gurtzaileek jaiegunetan kontsumitutako hainbat espeziaz osatutako piluletan eratzen dira. Kalamu-papilak erretzeko erabiltzen dira. Praktika hori, oro har, gizon santuentzat da, eta Shivaren praktika aszetiko eta gurtzarako dira."}
{"id": "83418", "revid": "15795", "url": "https://eu.wikipedia.org/wiki?curid=83418", "title": "Traianoren Termak", "text": ""}
{"id": "83419", "revid": "105290", "url": "https://eu.wikipedia.org/wiki?curid=83419", "title": "Princeton", "text": "Princeton hiri estatubatuarra, Mercer konderrian dago, New Jerseyn. New Yorkeko gune metropoliarraren zati da, eta nazioarte mailan, bere unibertsitate ospetsuagatik ezaguna da. Princetongo Unibertsitatea, 1746an sortua izan zen, honela, beraz, AEB guztiko antzinakoenetako bat delarik.\nHiri senidetuak.\nPrinceton ondorenho hiriekin senidetuta dago:"}
{"id": "83420", "revid": "119347", "url": "https://eu.wikipedia.org/wiki?curid=83420", "title": "Bloemfontein", "text": "Bloemfontein (ingelesez edo ; eta afrikaansez ahoskatua; ) Hegoafrikako hiria da. Estatuko hiriburu judiziala da eta Estatu Askea probintziako hiriburua, halaber. Itsasoaren mailatik 1.395 metrora dago eta 2007ko erroldaren arabera, 369.568 biztanle zituen."}
{"id": "83421", "revid": "1340", "url": "https://eu.wikipedia.org/wiki?curid=83421", "title": "Mangaung", "text": ""}
{"id": "83422", "revid": "105290", "url": "https://eu.wikipedia.org/wiki?curid=83422", "title": "Mugaga", "text": "Mugaga, Nafarroako mendi bat da, Andiako mendilerroan dagoena. Trinidad de Iturgoien izeneko mendia osatzen duten tontorretako bat da, Trinidadeko Mendietako txikiena. Mugaga, hiru tontortxotaz osatuta dago. Bata, 1217 metrokoa, hiruretatik garaiena da. Hegoaldekoak, 1207 metro ditu, eta, azkenik, erdialdekoak, 1215.\nAbiapuntuak.\nIturgoienetik, Trinidadeko ermitara igotzen den bidea hartzen da. Behin bertara heldu ondoren, lepora jaitsi behar da, Mugagatik banatzen duena, bere lehen tontorrera iritsiz, 1217 metrokoa, eta garaiena dena. Orain, kilometro 1 egin behar da muinotik hegoaldeko tontorrera iristeko, non postontzia eta Mugagako erpin geodesikoa aurkitzen diren. Bidean, erdialdeko tontorretik igarotzen da, 1215 metroko garaiera duena.\nLezaunetik, Trinidadeko bidetik igotzen da, Trinidad eta Mugaga tontorrak banatzen dituen lepora iritsiz."}
{"id": "83424", "revid": "512", "url": "https://eu.wikipedia.org/wiki?curid=83424", "title": "Curia Hostilia", "text": "Curia Hostilia, Erromako hirugarren errege izan zen Tulio Hostiliok eraiki zuen, Numa Ponpilioren ondorengoa eta Anko Martzioren aurrekoa. Ganbera honetan biltzen zen Erromako Senatua eztabaidatu behar zuenean, bai monarkia garaian, non erregearen aholkulari talde txiki bat baino ez zen, zein Errepublika garaian, non Senatua, botere legelaririk handiena zen, Gaio Grako eta Tiberio Grakoren garaitik, senatariak, pixkana-pixkana, boterea galtzen joan ziren arren. Ganbera honen barnean gertatu zen gertaerarik garrantzitsuenetako bat, Luzio Apuleio Saturninoren heriotza izan zen, bere barnean gorde zena, Gaio Marioren \"Senatus Consultum Ultimum\"ak iraun zuen bitartean."}
{"id": "83425", "revid": "56334", "url": "https://eu.wikipedia.org/wiki?curid=83425", "title": "Herihor", "text": "Hemnechertepienamon-Siamonherihor, Manetonek Herihor deitua, Tebaseko lehen Amonen Apaiz Gorena izan zen, K.a. 1080tik K.a. 1074 arte, Ramses XI.aren erregealdian.\nHerihor, egiptoar armadako ofizial bat zen, mailaz maila igo zena Ramses XI.aren garaian, Tebasen ordena berrezartzeko arduraduna izan zena, \"Panehesy\" kanporatu ondoren, Zinopoliseko nomoan libiar nomadak ziren \"libu\"en matxinada zanpatzeko bere tropak deituak izan ziren Nubiako erregeordea.\nOndoren, Herihorrek titulu gehiago jaso zituen: Amonen Apaiz Gorena, Goi Egiptoko chatya eta Nubiako erregeordea, azkenik errege titulua lortuz, Ramses XI.a kontutan hartu gabe, hau baitzen benetako erregea. Hala ere, Tebasetik kanpo ez zuen benetan botererik izan, Lehen begiratu batean behintzat, elkar errespetatzea adostu zuten Herihor eta Ramsesek. Bere emazte \"Nodymet\", Ramses XI.aren alaba izan zitekeen.\nIrudizko zatiketa honek, emaitza bezala, Egiptoko bi gobernari izan zituen, bata Tebasen, eta bestea Tanisen, baina, benetan, familia bereko bi leinu ziren, elkarren arteko lotura askorekin. Bi dinastiatan zatiketa hau, artifiziala da. Honela, Herihorren birbiloba Psusenes I.a, faraoi koroatua izan zen Tanisen. Zatiketa hau ez zen erabat amaitu, herrialdea, Sheshonq I.a errege libiarrak batu zuen arte, K.a. 945ean.\nHerihor Amonen Apaiz Goren bezala izendatu izana, Ramsesen erregealdiaren 19. urtean, \"Pizkundearen Aroa\"ren lehen urtea deitua izan zen, agiri ofizial batzuk, bi datekin datatuz, \"Aroa\" eta Ramsesen \"erregealdia\"ri erreferentzia eginez, aurretik, Egipton sekula gertatu ez zen egoera.\nAmonen Apaiz Goren bezala, bere ondorengoa, bere suhi Piankh izan zen."}
{"id": "83426", "revid": "119347", "url": "https://eu.wikipedia.org/wiki?curid=83426", "title": "Subprime hipoteken krisia", "text": "Subprime hipoteken krisialdia 2007 urtean finantza merkatuetan hedaturiko krisi bat izan zen, Ameriketako Estatu Batuetan zalantzazko itzulketa zuten hipotekak finantza aktibotzat hedatu eta aurreko urteetako higiezinen burbuila lehertzean, euren nominalaren zati handi bat galdu eta \"aktibo toxiko\" bilakatu zirenak, bankuei galera handiak ekarriz. 2008 urtean hasitako krisi ekonomikoaren arrazoi nagusietako bat izan zen."}
{"id": "83427", "revid": "90204", "url": "https://eu.wikipedia.org/wiki?curid=83427", "title": "Espainiako higiezinen burbuila", "text": "Espainiako higiezinen burbuila 1998. urtetik 2007. urtera etxebizitzen prezioan emandako espekulazio eta prezioen gorakada handiari deritzo. Prezioen gorengo maila 2007ko udan lortu zen, eta ondorengo urteetan beherakada nabarmena izan zuten. Burbuilaren leherketa 2008-2011ko krisialdi ekonomikoaren faktore eragile nagusietako bat izan zen.\nBurbuilaren inguruko eztabaida.\nEspainian higiezinen burbuila izan den ala ez, asko eztabaidatu zen 2000ko hamarkadan. Eztabaidak eztabaida, gertaerek erakutsi dute burbuila ikusi zutenen argudioak zirela oinarri sendoena zutenak.\nBurbuilaren arrazoiak.\nEuroaren ezarpena.\n2002ko urtarrilaren 1ean euroa Espainiako legezko txanpon bihurtu zen, pezeta ordezkatu. Pezetak euroen truke aldatzeko beharrak diru beltz ugariren azaleratzea eragin zuen, eta horrela, pertsona askok, etxebizitzak erosiz lortu zuten diru hori \"zuritzea\". Horrez gain, euroaren agerpenak, fenomeno berezi baten hedatzea eragin zuen, Espainia 500 euroko billete gehien zituen Europako lurraldea bihurtu zen, eta gehienak, eraikuntza gehien altxatzen ziren guneetan pilatzen ziren, Andaluzia, Murtzia eta Valentziako Erkidegoan.\nInteres tasa baxuak.\nEuropako Banku Zentralak, interes tasa baxuak mantendu zituen 2000ko hamarkadaren hasieran, 2000. urtean puntucom burbuilaren eztandaren ondorioz sortutako krisialdiaren eragina saihesteko. Horrez gain, Frantzia eta Alemaniako ekonomiek bizi izandako beheraldi ekonomikoa, interes-tasak baxu mantenduz gainditzea espero zuten.\nInteres-tasa baxuek, Frantzia eta Alemaniako ekonomiak suspertzeaz gain, Espainia eta Irlanda bezalako ekonomietan, kreditu merkea erraztu zuten, horrela, higiezinen burbuila suspertuz.\nDemografia eta Inmigrazioa.\n1990eko hamarkadaren amaieratik aurrera, 1960ko hamarkadaren erdialdetik aurrera jaiotako \"baby boom\" belaunaldiak, gurasoen etxetik alde egin eta familiaren loturetatik askatzeko ordua heldu zitzaien. Pertsona gehiago izateak, etxebizitzen eskaria areagotu zuen, eta horrekin batera prezioak.\nBestalde, 2000. urtetik aurrera, Espainia milaka etorkinen jomuga bihurtu zen, 2008rako bost milioi atzerritar bizi ziren Espainian. Inmigrazioak biztanleria %10 baino gehiago igoarazi zuen, eta berriro ere, etxebizitza eskaria.\nBurbuila eta krisialdiaren bilakaera.\n2009.\n2009ko otsailaren 16an, Banco Santanderren inbertsio fondoen Banif enpresak, Banif Inmobiliario inbertsio fondotik diru iltzulketaz bi urtez egitea galarazten zuen aldaketa egin zuen, otsailean fondotik 2.600 milioi euro (fondoaren ondarearen %80a) ateratzeko eskaera jaso ondoren. Otsaila bukaeran, urtebeteko euriborraren maila 2005eko gutxiengo historikora hurbildu zen, %2,13ra jaistean.\n2009ko martxoaren 3an Obrasc\u00f3n Huarte La\u00edn eraikuntza enpresako buru den Miguel Villar Mirrek esandakoaren arabera, duela urte eta erdi erositako etxebizitzak %30 gutxiago balio zuten. Eta Espainiak 1929ko krakaren antzeko krisialdi baten aurrean zeudela esan zuen."}
{"id": "83428", "revid": "119347", "url": "https://eu.wikipedia.org/wiki?curid=83428", "title": "Islandiako finantza krisialdia", "text": "Islandiako finantza krisialdia 2008an Islandiako finantza sistemak porrot egin eta gobernuak herrialdeko banku guztiak nazionalizatzean gertatu zen. Krisialdiak, Islandiako txanponaren kolapsoa eragin du, eta euroaren aurrean, balioaren erdia baino gehiago galdu zuen 2008. urtean zehar. Islandiako gobernuak Landsbanki eta Glitnir bankuen gaineko kontrola hartu behar izan zuen, eta 2008ko urriaren amaieran, Islandiako Finantza Merkatuen kontrolerako aginteak Kaupthing bankua nazionalizatu zuen.\nGordailuen galera eta krisialdiak, Islandia ez ezik, Europa iparraldeko herrialde askotan izan du eragina, hala nola, Erresuma Batua, Herbehereak eta batez ere Suedia, Norbegia eta herrialde baltikoak."}
{"id": "83429", "revid": "1491", "url": "https://eu.wikipedia.org/wiki?curid=83429", "title": "Stamp Act", "text": "Stamp Act edo Tinbrearen Legea delakoa, Britainia Handiak 1765an aldarrikaturiko legea izan zen. Lege hark, metropoliaren eta kolonien arteko gatazka areagotu zuen.\nOndorioak.\nKoloniek ez zuten zerga berri hori onartu eta legez kanpokotzat hartu zuten, koloniek Londresko Parlamentuan ordezkaritza zuzenik ez zutela adieraziz.\nBritainia Handiak Tinbrearen legea kendu zuen, baina beste zerga berriak ezarri zituen tea, papera, kristala eta berunaren gainean. Horien kontrako manifestaldi bat tiroka sakabanatu zuten soldadu britainiarrek (\"Bostongo sarraskia\", 1770ean).\nOrduan hasi ziren kolonien independentziaz hitz egiten."}
{"id": "83431", "revid": "336", "url": "https://eu.wikipedia.org/wiki?curid=83431", "title": "Nitrome Limited", "text": "Nitrome Limited Mat Annalek zuzenduriko bideo-joko independenteen konpainia da. Nitrome Limited http://www.nitrome.com webgunearen jabea da eta bertan flash joko ugari aurki daitezke. Noizean behin, joko berriren bat ateratzen dute.\nJokuak.\n2011ko abenduan webgunean aurki zitezkeen jokoak honakoak ziren:\n105. Skywire VIP Extended\n104. Swindler\n103. Rainbogeddon\n102. Rubble Trouble Moscow\n101. Lockehorn\n100. Nitrome Must Die\n99. Stumped\n91.5. Steamlands: Player Pack\n98. Mega Mash\n97. Canopy\n96. Rubble Trouble Tokyo\n95. Office Trap\n94. Test Subject Arena\n93. Silly Sausage\n92. Test Subject Green\n91. Steamlands\n90. Knight Trap\n89. Chisel 2\n88. Test Subject Blue\n87. Canary\n86. The Bucket\n85. Rush\n84. Bad Ice-Cream\n83. Super Treadmill\n82. -Happy Jump Land- Enemy 585: The Last Henchman\n81. Sky Serpents\n80. Temple Glider\n79. Squawk\n78. Worm Food\n77. Ribbit\n76. Fault Line\n75. Bullethead\n74. Chisel\n73. Tiny Castle\n72. Blast RPG\n71. Skywire VIP\n70. Rubble Trouble New York\n69. Avalanche: A Penguin Adventure!\n68. Ice Breaker: The Gathering\n67. Cold Storage\n66. B.C. Bow Contest\n65. Graveyard Shift\n64. Cave Chaos\n63. Nebula\n62. Rockitty\n61. Twin Shot 2: Good and Evil\n60. Parasite\n59. Castle Corp: Castleware for All Occasions\n58. Double Edged\n57. Droplets\n56. Cosmic Cannon\n55. Power Up\n54. Final Ninja Zero\n53. Rustyard\n52. Ice Breaker: The Red Clan\n51. The Glassworks\n50. Mirror Image\n49. Twin Shot\n48. Flash Cat\n47. Pixel Pop\n46. Ice Breaker\n45. Frost Bite 2\n44. Fat Cat\n43. Toxic 2\n42. Flipside\n41. Bomba\n40. Numbskull\n39. In the Dog House\n38. Mallet Mania\n37. Onekey\n36. Final Ninja\n35. Mutiny\n34. Small Fry\n33. Skywire 2\n32. Knuckleheads\n31. Snot Put\n30. Cheese Dreams\n29. Magneboy\n28. Dirk Valentine and The Fortress of Steam\n27. Go Go UFO\n26. Aquanaut\n25. Jack Frost\n24. Snow Drift\n23. Thin Ice\n22. Twang\n21. Pest Control\n20. Headcase\n19. Off the Rails\n18. Nanobots\n17. Yin Yang\n16. Toxic\n15. Square Meal\n14. Hot Air 2: All Blown Up!\n13. Dangle\n12. Space Hopper\n11. Skywire\n10. Magic Touch\n9. Tanked Up\n8. Frost Bite\n7. Scribble\n6. Gift Wrapped\n5. Feed Me\n4. Roly Poly\n3. Chick Flick\n2. Sandman\n1. Hot Air!\nJokalari askodun Jokuak.\nA22. Rainbogeddon\nA21. Lockehorn\nA20. Nitrome Must Die\nA19. Office Trap\nA18. Test Subject Arena\nA17. Rush\nA16. Bad Ice-Cream\nA15. Bullethead\nA14. B.C. Bow Contest\nA13. Cave Chaos\nA12. Twin Shot 2: Good and Evil\nA11. Double Edged\nA10. Droplets\nA9. Twin Shot\nA8. Flipside\nA7. Mallet Mania\nA6. Mutiny\nA5. Skywire 2\nA4. Go Go UFO\nA3. Jack Frost\nA2. Square Meal\nA1. Chick Flick\nNeguko Jokuak.\nN16. Lockehorn\nN15. Rubble Trouble Moscow\nN14. Lockehorn\nN13. Rush\nN12. Bad Ice-Cream\nN11. Avalanche\nN10. Ice Breaker: Gathering\nN9. Cold Storage\nN8. Ice Breaker: The Red Clan\nN7. Ice Breaker\nN6. Frost Bite 2\nN5. Jack Frost\nN4. Snow Drift\nN3. Thin Ice\nN2. Frost Bite\nN1. Gift Wrapped\nAlbisteak.\nAlbisteak: http://www.nitrome.com/blog/"}
{"id": "83432", "revid": "4380", "url": "https://eu.wikipedia.org/wiki?curid=83432", "title": "NITROME", "text": ""}
{"id": "83433", "revid": "105290", "url": "https://eu.wikipedia.org/wiki?curid=83433", "title": "Zinopolis", "text": "Zinopolis, Goi Egiptoko XVII. nomoaren hiriburuaren izen greziarra izan zen.\nZinopolis \"zakurren hiria\", Anubis jainkoaren omenez, hil errituekin lotua, bere alaba Qebehutekin batera gurtua; Anupet ere gurtua izan zen.\nHondar arkeologikoak.\nBalizko Anubisen tenplua"}
{"id": "83434", "revid": "105290", "url": "https://eu.wikipedia.org/wiki?curid=83434", "title": "Qebehut", "text": "Qebehut \"Ur Freskoa\", uraren bidez freskura eta purifikazioa pertsonifikatzen dituen hil jainkosa da, egiptoar mitologiaren arabera. Bere izena, \"Qebehet\", \"Qebhut\", \"Kebechet\", \"Kebehut\" edo \"Kebhut\" bezala ere idatzia ager daiteke.\nIkonografia.\nSuge bezala irudikatua izan zen, edo suge burudun emakume bezala, eta, kasuren batzuetan, gorputza izarrez betea zuela, edo ura zeraman ostruka bezala, hilondura prozedurarekin lotuta zegoen.\nHieroglifikoa.\nW16-X1-I12*H6:R12\nMitologia.\nAnubis hil jainkoaren alaba da. Piramideetako Testuetan, jainkosa hau, zeruko sugetzat hartzen da, Ra garbitzeaz arduratzen dena, ondoren, hildakoen izpirituei ura emateko funtzioa hartu zuen, hauek, euren momifikazioa amaitu arte zain zeuden bitartean.\nSinkretismoa.\nQebehut, hil Hathor batekin lotuta dago.\nGurtza.\nBere gurtza, nomo batzuetan baino ez zen eman, Zinopoliskoan kasu."}
{"id": "83437", "revid": "4380", "url": "https://eu.wikipedia.org/wiki?curid=83437", "title": "Juan Ignacio Sanchez Galan", "text": ""}
{"id": "83439", "revid": "90523", "url": "https://eu.wikipedia.org/wiki?curid=83439", "title": "Johannesburgo", "text": ""}
{"id": "83441", "revid": "119347", "url": "https://eu.wikipedia.org/wiki?curid=83441", "title": "Mizerinoren piramidea", "text": "Mizerinoren Piramidea (Mizerino, \"Menkaura\" faraoiaren izen greziarra da) Gizako nekropolian aurkitzen diren hiru piramideetatik txikiena da. Mizerino edo Menkaurari, IV. dinastiako faraoia zena, ematen zaio piramide hau eraikitzeko agintzea. Bere garaian, \"Piramide jainkotiarra\" bezala ezaguna, hil multzoko zati zen, ondoko beste hiru piramiderekin, hil tenplu bat, haraneko tenplua, eta bi tenplu hauek lotzen zituen prozesio galtzada batekin batera.\nAntzinatean, piramide hau, granito arrosazko hamasei ilararekin estalita zegoen, Asuaneko harrobietatik zetorren granitoa, gainontzeko estaldura, Turako kareharrizko blokeekin osatuta zegoen arren. Gaur egun, piramideak ia ez du bere jatorrizko estaldurarik, haren erdigunea osatzen duten ilara erregularrak ikus daitezke. Oinarritik gertu, jatorrizko granitozko estalduraren ilara batzuk daude. Piramideak bere iparraldeko aurpegiaren erdialdean, zulo handi bat du, ziur aski arpilaketan aritu zirenek egina, modu honetan, hil ganberara heltzea lortu ez zuten arren.\nXX. mendean eginiko indusketa arkeologikoetan zehar, barruan zurezko sarkofago bat zuen basaltozko sarkofago bat aurkitu zen, giza itxurakoa, barnean momia bat zuena. Baina zurezko barne sarkofagoa ez zen Mizerinorena, XXVI. dinastiako pertsonaia garrantzitsuren batena zen. Basaltozko sarkofagoa, Espainiako Cartagena hiriaren kostaldean urpean galdu zena, ziur aski bazen Mizerinorena."}
{"id": "83442", "revid": "512", "url": "https://eu.wikipedia.org/wiki?curid=83442", "title": "Pedro Mu\u00f1oz", "text": "Pedro Mu\u00f1oz Espainiako udalerri bat da, Gaztela Mantxako erkidegoan, Ciudad Realeko probintzian eta Mantxa eskualdean eta Mantxa Garaia azpieskualdean dagoena. Promantxako mankomunitatean dago."}
{"id": "83443", "revid": "1545", "url": "https://eu.wikipedia.org/wiki?curid=83443", "title": "Artakama", "text": "Artakama, Egiptoko ptolomeotar dinastiaren sortzaile eta lehen faraoia izan zen Ptolomeo I.a Soter faraoiaren hiru emazteetako bat izan zen. Artakamarekin, Susan ezkondu zen K.a. 324an. Ezkontza honetatik, ez da seme-alabarik ezagutzen.\nArtabazo II.aren alaba zen, Artaxerxes II.aren biloba bat, Frigia Helespontikoko satrapa Artaxerxes III.a eta Dario III.aren erregealdietan, eta Baktrianako satrapa Alexandro Handiarekin. Bere ama izan zen, ziuraski, Artabazoren emazte ezagun bakarra, Memnon eta Mentorren arreba bat, bere izena ezagutzen ez dena, eta bere ahizpa Artonis, Alexandro Handiaren maitalea izan zen."}
{"id": "83445", "revid": "12788", "url": "https://eu.wikipedia.org/wiki?curid=83445", "title": "Limpopo", "text": "Limpopo (ingelesez ahoskatua) Hegoafrikako bederatzi probintzietako bat da. Herrialdearen ipar-ekialdeko muturrean dago, eta Botswana, Zimbabwe eta Mozambikerekin du muga. 125.754 kilometro koadroko eremua hartzen du, eta 5.799.090 biztanle zituen 2016an. \nHiriburua Polokwane da.\nBanaketa administratiboa.\nLimpopo probintzia bost barruti udalerritan banaturik dago. Barruti udalerriak 25 udalerri lokaletan azpibanaturik daude."}
{"id": "83447", "revid": "120411", "url": "https://eu.wikipedia.org/wiki?curid=83447", "title": "Ana Urkijo", "text": "Ana Urkixo Elorriaga (Bilbo, 1953ko abuztuaren 16a - ) abokatu eta Athletic Clubeko presidente ohia da. Bizkaiko Abokatuen Bazkuna sartzeko lehendabiziko emakumea zen.\n1969tik Athletic Clubeko bazkidea, bigarren presidenteorde eta presidente izendatu zuten aurreko presidentea zen Fernando Lamikizek 2006ko irailaren 27an dimititu zuenean. Klubeko lehendabiziko emakume presidente bihurtu zen, bigarrena Espainiako futbol liga txapelketan izanik, Rayo Vallecanoren Teresa Rivero eta gero.\nHala ere, kargua modu iragankorra hartu zuen, 2007ko uztailaren 12an hauteskundeak egin eta Fernando Garc\u00eda Macua presidente berri bihurtu zenean."}
{"id": "83448", "revid": "4380", "url": "https://eu.wikipedia.org/wiki?curid=83448", "title": "Ana Urkijo Elorriaga", "text": ""}
{"id": "83449", "revid": "119347", "url": "https://eu.wikipedia.org/wiki?curid=83449", "title": "Fernando Garc\u00eda Macua", "text": "Fernando Garc\u00eda Macua. (Bilbo, 1963ko uztailaren 18a - ) abokatua eta Athletic Clubeko presidente ohia da.\n2007ko uztailaren 12an hauteskundeak irabazi zituen, Fernando Lamikiz eta Ana Urkijoren zuzendaritza batzordeetan egondako Javier Gonz\u00e1lez eta Juan Carlos Erkoreka garaituz. 2011ko uztailaren 7an hauteskundeak galdu zituen Josu Urrutia, Athleticeko jokalari ohiaren aurka."}
{"id": "83450", "revid": "1545", "url": "https://eu.wikipedia.org/wiki?curid=83450", "title": "Anabasia", "text": "Anabasia edo Hamar Milen Espedizioa (Hamar Milen Erretiratzea eta Hamar Milen Martxa ere bai) (, esan nahi du), Xenofonte historialari greziarrak idatzitako istorio bat da, Sokratesen ikaslea, benetako gertaeran parte hartu zuena.\nEdukia.\nBertan, Ziro Gaztearen bere anaia Artaxerxes II.a erregearen kontrako espedizioa eta, Ziro hil ondoren, Artaxerxesen zerbitzura zeuden mertzenario greziarrak euren herrialdera itzultzea kontatzen dira.\nK. a. 401ean, Artaxerxes II.a persiar Inperioko tronura igo eta hiru urtera, bere anaia txikia zen Ziro matxinatu egin zen bere Asia Txikiko satrapian. Bere anaia tronutik botatzeko, bertan hamar mila mertzenario greziar bildu zituen armada bat osatu zuen. Sardesetik abiatu zen, Asia Txikitik jarraitu eta Eufrates ibaiaren ertzetik jaitsi zen Cunaxaraino, Babiloniatik gertu. Ziro, Cunaxako guduan hil zen, honek, bere harmada ihesean irtetzea eragin zuelarik. Greziar mertzenarioak, aldiz, bilduta eta garaitezin mantendu ziren Klearko agintari espartarraren agindupean. Etsaiarekin egin zituzten negoziaketetan, Klearko eta greziar agintari nagusienei, traizioz burua moztu zieten, eta, beraz, mertzenarioek beste batzuk aukeratu behar izan zituzten. Hauen artean, Xenofonte bera zegoen, gainontzeko armada Greziaranzko itzuleran gidatu zuena. Tigris ibaian gora egin zuten eta Armenia zeharkatu zuten lurralde etsaian zehar eginiko lau mila kilometroko ibilbide batean, Trapezunteko greziar koloniara iritsi arte (gaur egungo Trabzon, Turkia), Itsaso Beltzaren hegoaldeko ertzean. Ospetsuak dira aurreratutako soldadu batek, Trabzon ikustean esan zituen hitzak: \u03b8\u03ac\u03bb\u03b1\u03c4\u03c4\u03b1, \u03b8\u03ac\u03bb\u03b1\u03c4\u03c4\u03b1 (\"Thalassa, Thalassa\"-\"Itsasoa, Itsasoa\")\nNarrazioak, hirugarren pertsonan idatzia, interes historiko handia du, baina gainera, estilo gozagarri bat du, zenbait gertaeretan, hunkitu ere egin arte. Bere estiloaren xalotasunagatik, sarri, bigarren hezkuntzan erabiltzen da, greziera klasikoaren itzulpenean hasteko testu gisa.\nEgokitzeak.\nXenofonteren istorioak, Sol Yurick inspiratu zuen bere \"The Warriors\" libururako, liburu honetan, Walter Hillen \"The Warriors\" filma oinarritu zelarik, eta, ondoren, bideo-jokoetan jarraipenak izan dituena."}
{"id": "83451", "revid": "2241", "url": "https://eu.wikipedia.org/wiki?curid=83451", "title": "Tudhalia III.a", "text": "Tudhalia III.a edo Tudhalia \"Gaztea\", errege hitita bat izan zen, Tudhalia II.aren semea eta ustezko oinordekoa (beharbada Hattusili II.arena izango zen arren).\nTudhalia III.aren erregealdia ez zen oso luzea izan, tronura igo eta handik gutxira, ofizial hititen azpijoko baten ondorioz hila izan baitzen, beharbada bere anaia eta ondorengoa izan zen Shubiluliuma I.aren aginduz. Bere erregealdian, krisi handi bat gertatzen da mugetan, Inperioa, suntsipen zorioan uzten duena: gasgastarrek, hititar inperioko hiriburua den Hattusa suntsitzen dute; Arzawak mendebaldetik inbaditzen du eta Azzi-Hayasak iparrekialdetik. Hala ere, hititar erregeak inbaditzaileak kanporatu ahal izan zituen, Samuhatik kontraerasoz."}
{"id": "83453", "revid": "6327", "url": "https://eu.wikipedia.org/wiki?curid=83453", "title": "Hippo Regius", "text": ""}
{"id": "83454", "revid": "6327", "url": "https://eu.wikipedia.org/wiki?curid=83454", "title": "Reunion", "text": ""}
{"id": "83455", "revid": "59723", "url": "https://eu.wikipedia.org/wiki?curid=83455", "title": "Zermatt", "text": "Zermatt Suitzako Valais kantoian dagoen udalerri bat da. Hedaduraz, Visp Barrutiko udalerririk handiena da, barruti osoaren hedaduraren laurdena baino gehiago hartuz, 242,67 kilometro karratu, zehazki.\nMugakideok ditu: \n- Iparraldean, T\u00e4sch.\n- Ekialdean Saas Almagell.\n- Hego-ekialdean eta hegoaldean, Italiako Alagna-Valsesia (Vercelliko probintzia), Ayas (Aostako harana), Bionaz (Aostako Harana), Gressoney-La-Trinit\u00e9 (Aostako Harana), Macugnaga (Verbano-Cusio-Ossolako probintzia) eta Valtournenche (Aostako Harana).\n- Mendebaldean, Ayer, Ev\u00f2lene eta Randa.\nGeografia eta kokapena.\nCervino edo Matterhorn mendiaren ondoan dagoen herri turistikoa da, Suitzako hegoaldean. Udalerria (1608 metroko garaieran dago) Cervino mendiaren ondoan dagoelako eta \"Zermatt y Breuil Cervinia\" eski estazio erraldoiaren egoitza izateagatik ospetsu egin da. Urte osoan duen turismo bereizgarriak, hotel, jatetxe eta denda anitz izatea eragin du. Gornegrat nabarmentzen da, 3090 metrora dagoen behatoki bat: bertatik Cervinoren, Monte Rosa eta ondoko mendien ikuspegi ikusgarriak ikusten dira.\nHiri senidetuak.\nZermatt hiriokin senidetuta dago:"}
{"id": "83456", "revid": "201", "url": "https://eu.wikipedia.org/wiki?curid=83456", "title": "Tuneko itsasontzia", "text": ""}
{"id": "83461", "revid": "336", "url": "https://eu.wikipedia.org/wiki?curid=83461", "title": "Irbe itsasartea", "text": "Irbe itsasartea (; ), Irben itsasartea ere deitua, Rigako golkoaren Itsaso Baltikorako irteera eratzen duen itsasartea da. Estoniako Saaremaa uharteko hegoaldeko muturrean dagoen S\u00f5rve penintsula eta Letoniako Kurlandia penintsularen artean dago. 27 kilometroko zabalera du punturik estuenean. Nabigazio kanala, dragatua dago bere hegoaldeko ibarrean, ontzi luzeagoak pasa daitezen."}
{"id": "83462", "revid": "119347", "url": "https://eu.wikipedia.org/wiki?curid=83462", "title": "Ronnie Allen", "text": "Ronald \"Ronnie\" Allen (Fenton, 1929ko urtarrilaren 15a\u2013 Great Wyrley, 2001eko ekainaren 9a) Ingalaterrako futbolari eta entrenatzailea zen.\nIngalaterrako futbol selekzio nazionalarentzat bost aldiz aritu zuen, gol bi lortuz."}
{"id": "83463", "revid": "336", "url": "https://eu.wikipedia.org/wiki?curid=83463", "title": "Salvador Artigas", "text": "Salvador Artigas Sah\u00fan (Bartzelona, 1913ko otsailaren 23a\u2013 Benidorm, 1997ko irailaren 6a) Espainiako futbolari eta entrenatzailea zen."}
{"id": "83464", "revid": "201", "url": "https://eu.wikipedia.org/wiki?curid=83464", "title": "Lema (gailua)", "text": ""}
{"id": "83465", "revid": "1545", "url": "https://eu.wikipedia.org/wiki?curid=83465", "title": "Ferdinand Dau\u010d\u00edk", "text": "Ferdinand Dau\u010d\u00edk (\u0160ahy, 1910eko maiatzaren 30a\u2013 Alcala de Henares, 1986ko azaroaren 14a) Eslovakiako futbolari eta entrenatzailea zen."}
{"id": "83466", "revid": "1545", "url": "https://eu.wikipedia.org/wiki?curid=83466", "title": "Ferdinand Daucik", "text": ""}
{"id": "83467", "revid": "201", "url": "https://eu.wikipedia.org/wiki?curid=83467", "title": "Klaudios Ptolemaios", "text": ""}
{"id": "83468", "revid": "90204", "url": "https://eu.wikipedia.org/wiki?curid=83468", "title": "Ptolomeo (argipena)", "text": "Ptolomeo hainbat pertsonek izandako izena da:\nBaita ere, Ptolomeotar dinastiako hainbat:"}
{"id": "83469", "revid": "56334", "url": "https://eu.wikipedia.org/wiki?curid=83469", "title": "Jos\u00e9 Manuel Esnal", "text": "Jos\u00e9 Manuel Esnal Pardo (Balmaseda, Bizkaia, 1950eko martxoaren 25a) futbol entrenatzailea da.\nBizitza.\nBalmasedako taldean hasi zen entrenatzen, 1980ko hamarkadaren hasieran. Barakaldo CF, Sestao Sport eta Deportivo Alav\u00e9s ere entrenatu zituen. Bere lehen arrakasta Uni\u00f3 Esportiva Figueresekin etorri zen, non Kataluniako talderen Bigarren B Maila kategoriara igo zuen. 1990/91 futbol-denboraldian irabazi zuen Bigarren B Maila kategoria eta Bigarren maila ere.\nBizkaiko harrobian hasitakoa, bere emaitzarik onenak Deportivo Alav\u00e9sen lortu zuen, non 2001eko martxoaren 16an UEFA Kopako finala jokatu eta galdu zuen Liverpool FC taldearen aurka. 2008ko abenduaren 1etik aurrera RCD Espanyol taldeko entrenatzailea da.\nKirol lorpenak.\nUE Figueres\nUE Lleida\nDeportivo Alaves\nLevante UD"}
{"id": "83471", "revid": "336", "url": "https://eu.wikipedia.org/wiki?curid=83471", "title": "Luis Fern\u00e1ndez (entrenatzailea)", "text": "Luis Fern\u00e1ndez (Tarifa, 1959ko urriaren 2a - ) futbolari ohi eta entrenatzaile frantziar-espainiarra da.\nFrantziako futbol selekzio nazionalarentzat 60 aldiz aritu zituen, sei gol eta 1984ko Eurokopa lortuz.\nPalmaresa.\nFutbolaria\nEntrenatzailea"}
{"id": "83472", "revid": "98220", "url": "https://eu.wikipedia.org/wiki?curid=83472", "title": "William Garbutt", "text": "William Thomas Garbutt (Hazel Grove, 1883ko urtarrilaren 9a\u2013 Warwick, 1964ko otsailaren 24a) Ingalaterrako futbolari eta entrenatzailea zen."}
{"id": "83473", "revid": "56334", "url": "https://eu.wikipedia.org/wiki?curid=83473", "title": "Lippo Hertzka", "text": "Lippo Hertzka (Budapest, 1904ko azaroaren 19 \u2013 Montemor-o-Novo, 1951ko martxoaren 14) Hungariako futbolari eta entrenatzailea zen."}
{"id": "83474", "revid": "201", "url": "https://eu.wikipedia.org/wiki?curid=83474", "title": "Traianoren Azoka", "text": ""}
{"id": "83475", "revid": "1545", "url": "https://eu.wikipedia.org/wiki?curid=83475", "title": "Jupp Heynckes", "text": "Josef \"Jupp\" Heynckes (M\u00f6nchengladbach, 1945eko maiatzaren 9-) Alemaniako futbolari ohi eta entrenatzailea da.\nAlemaniako futbol selekzio nazionalarentzat 39 aldiz aritu zituen, 14 gol eta 1972ko Eurokopa eta 1974ko Munduko Futbol Txapelketa lortuz."}
{"id": "83477", "revid": "58701", "url": "https://eu.wikipedia.org/wiki?curid=83477", "title": "Vitis vinifera", "text": "Mahatsondo edo Vitis vinifera Mediterraneoren inguruan jatorria duen \"Vitis\" generoko landarea da. Bere hedadura Maroko eta Portugaletik hegoaldean Alemaniaraino iparraldean eta Iraneraino ekialdean izan da naturalki. Gaur egun mundu osoan zehar landatzen da, kontinente guztietan Antartika izan ezik. Mahats zein ardoa ekoizteko erabiltzen da eta 5.000 eta 10.000 barietate ezberdin daude, nahiz eta guztiek ez duten erabilera komertzial bera.\nNaturalki 32 metro arte haz daiteke, landare igokaria baita. Hostoak luzeak eta zabalak dira, 5 eta 20 zentrimetro artekoak, lobulatuak eta alternatuak. Fuitua baia bat da, mahats gisa ezaguna. Espezie basatian 6 milimetro inguru neurtzen dituzte, eta more ilunetik beltzerainoko kolorea dute. Landatutako barietateetan handiagoa izaten da, 3 zentimetro arte, eta berdea, gorria edo morea izan daiteke. Espeziea ibaien alboetan eta baso hezeetan hobeto hazten dira.\nDomestikatutako landareak lore hermafroditak ditu, baina naturalki hazten denak, askotan \"V. vinifera sylvestris\" gisa ezagutzen dena, lore bereiztuak ditu eta polinizazioa beharrezkoa da fruitua hazteko.\nBere fruitua zuzenean jan daiteke, baina ardo edo muztioa egiteko erabil daiteke, edo lehortuta mahaspasak egiteko. Munduan egiten diren ardo gehienen oinarria espezie hau da."}
{"id": "83481", "revid": "237", "url": "https://eu.wikipedia.org/wiki?curid=83481", "title": "Cabezon de Liebana", "text": ""}
{"id": "83482", "revid": "4380", "url": "https://eu.wikipedia.org/wiki?curid=83482", "title": "Cabuerniga", "text": ""}
{"id": "83483", "revid": "4380", "url": "https://eu.wikipedia.org/wiki?curid=83483", "title": "Cillorigo de Liebana", "text": ""}
{"id": "83484", "revid": "4380", "url": "https://eu.wikipedia.org/wiki?curid=83484", "title": "Pielagos", "text": ""}
{"id": "83485", "revid": "4380", "url": "https://eu.wikipedia.org/wiki?curid=83485", "title": "Reocin", "text": ""}
{"id": "83486", "revid": "4380", "url": "https://eu.wikipedia.org/wiki?curid=83486", "title": "Ribamontan al Mar", "text": ""}
{"id": "83487", "revid": "4380", "url": "https://eu.wikipedia.org/wiki?curid=83487", "title": "Ribamontan al Monte", "text": ""}
{"id": "83488", "revid": "4380", "url": "https://eu.wikipedia.org/wiki?curid=83488", "title": "Santa Maria de Cayon", "text": ""}
{"id": "83490", "revid": "44278", "url": "https://eu.wikipedia.org/wiki?curid=83490", "title": "Arkamu", "text": "Arkamu Arabako mendebaldean eta \u2014zati txiki bat\u2014 Burgosko probintziaren ipar-ekialdean dagoen mendilerro karstikoa da. Mendilerro honek Kuartangoko harana (iparraldean) eta Erriberagoitia (hegoaldean) banatzen ditu. Halaber, Badaiako mendilerroaren ondoan dago; bi mendilerrook Tetxa edo Subillako haitzarteak banatzen ditu.\nMendilerro honek ez dauka gailur nabarmenik. Tontor guztiak 1.100 metro ingurukoak dira, garaiena Repico izanik. Ekialdetik mendebaldera hedatzen da, Subilla Morillasen dagoen Tetxako haitzartetik hasi eta garaiera irabazten doa mendebalderantz. Hegoaldean malda etzanagoz osaturik dago, baina iparraldean labar pikoak osatuz jaisten da Kuartangoko haraneraino. Nabarmena da klimaren eragina Arkamuko landaredian: hegoaldean artadiz estalita dago, eta iparraldean pagadiak dauzka goiko estaietan eta pinu gorria beherago."}
{"id": "83492", "revid": "1310", "url": "https://eu.wikipedia.org/wiki?curid=83492", "title": "Korintiar ordena", "text": ""}
{"id": "83493", "revid": "90204", "url": "https://eu.wikipedia.org/wiki?curid=83493", "title": "Iwan B", "text": "Iwan Benead, Iwan B ezizenez, (Les Lilas, Paris, Frantzia, 1984ko urriaren 2a) Frantzian jaiotako abeslari bretainiarra da. Rap, musika zeltikoa eta pop estiloak lantzen ditu. Musikari profesional baten semea da, 5 urterekin pianoa eta musika ikasten hasi zen. 9 urterekin Musikaren Akademian sartu zen Parisen.\n2004an Parisko \"Atla musika-eskola\"n graduatu zen. Beste abeslari batzuekin egin izan ditu kontzertuak \u201c7 L\u00e9zards,\u201d \u201cLe Baiser Sal\u00e9\u201d eta \u201cNew Morning\u201d antzokietan, besteak beste. 2007an \"3rd cycle\" diploma eskuratu zuen akademian. Bere familia bretainiarra denez, 2003an bretainiera ikasteari ekin zion eta laster menperatu zuen. Ikasitako hizkuntza musika sortzeko gustatu zitzaionez, pop, rap eta reggae musika estiloetako kantak konposatzen hasi zen.\nGaur egun Iwan B izeneko diskoa kaleratzeko buru belarri ari da lanean, nahiz eta oraindik akademian ikasten jarraitzen duen. 2007ko maiatzaren 31an, Rennes hirian (Bretainia) \"Priz dazont ar brezhoneg\" saria (Bretainieraren Etorkizuna Saria) irabazi zuen bakarkako kategorian. Bi egun geroago, Karaezen, bere lehendabiziko sari musikala lortu zuen \"devezh ar brezhoneg\" egunean (bretainieraren eguna)."}
{"id": "83494", "revid": "918003", "url": "https://eu.wikipedia.org/wiki?curid=83494", "title": "Iwan Benead", "text": ""}
{"id": "83495", "revid": "512", "url": "https://eu.wikipedia.org/wiki?curid=83495", "title": "Agriparen termak", "text": "Agriparen termak (latinez \"Thermae Agrippae\") Marko Vipsanio Agripak K.a. I. mendean eraikitako Antzinako Erromako termak ziren.\nDeskribapena.\nAgriparen termak Antzinako Erroman eraiki ziren terma handietatik lehenak izan ziren. Jatorrian, ez ziren berez terma batzuk, baizik sauna bat. Baina, Aqua Virgoa amaitu ondoren, Agripak K.a. 19an amaitutako akueduktuarekin, bainuak, modu erregularrean hornitu ahal izan ziren urez, berez termatan bihurtuz, apaindurazko igerileku handi bat eta barne apaindura aberats batekin. 80an, termek sute bat jasan zuten, baina berrituak eta zabalduak izan ziren. Hadriano enperadorearen garaian, barne erreforma ezberdinak egin ziren.\nDirudienez, VII. mendetik aurrera, termak, eraikuntza materialen harrobi bezala erabili ziren, hori gora-behera, egituraren zati handi bat, zutik mantentzen zen XVI. mendean, Baldassare Peruzzi eta Andrea Palladioren grabatuek adierazten dutenez, beste batzuen artean. Gaur egun, tokia oso urbanizatua dago, eta kontserbatzen diren hondarrak oso urriak dira."}
{"id": "83496", "revid": "105290", "url": "https://eu.wikipedia.org/wiki?curid=83496", "title": "Sarkofago", "text": "Sarkofagoa gorpu bat edukitzeko ontzi edo kutxa da, sarrien harrizkoa. Hitza latinezko \"sarcophagus\"etik dator eta hau grezierazko \u03c3\u03b1\u03c1\u03ba\u03bf\u03c6\u03ac\u03b3\u03bf\u03c2 hitzetik (\u03c3\u03b1\u03c1\u03ba\u03bf-\u03c6\u03ac\u03b3\u03bf\u03c2, \"haragijalea\").\nIzenaren azalpena, Eratostenesekin agertzen da, eta Plinio Zaharrak biltzen du. Diotenez, greziarrek, oso porotsua zen kareharri mota batez egiten zituztelako zen, Troadeko Assoseko harrobietatik zetozen harriak, denbora gutxian, gorpuak kontsumitzen zituena.\nNabarmentzekoak dira Antzinako Egiptoko giza itxurako sarkofagoak, harriz, urrez edo zur polikromatuan eginak. Ezagunena, XVIII. dinastiako faraoia izan zen Tutankamon gaztearena da, Howard Carterrek Erregeen Haranean aurkitua, Tebas parean.\nSarkofagoak, mastaba, piramide, hipogeo eta beste eraikin edo hilobi mota batzuetan uzten ziren.\nEtrurian, K.a. III. mendean eta K.a. II. mendean, terrakotazko sarkofagoak egin ziren\nSarkofagoak Euskal Herrian.\nEskoriatzako Bolibar elizateko Era\u00f1a auzoan, auzo honetako San Andres Ermitaren ondoan, bi harrizko sarkofago aurkitu ziren.\nBeste erabilerak.\n\"Sarkofago\", Txernobilgo Zentral Nuklearraren inguruan egindako zementuzko egitura handiari deritzo, ingurutik bakartzeko eraikia Txernobilgo hondamendiaren ostean."}
{"id": "83498", "revid": "105290", "url": "https://eu.wikipedia.org/wiki?curid=83498", "title": "Hermontis", "text": "Hermontis, Luxorretik gertu dagoen hiri bat da, Egipto hegoaldean, Nilo ibaiaren mendebaldeko ibarrean dagoena.\nIzena, \"Iunu-Montu\"tik dator, egiptoeraz, Per-Montu, \"Monturen egoitza\", koptoeraz Ermontera pasa zena, eta grezieraz, Hermontisera\nGoi Egiptoko IV. nomoaren hiriburua izan zen XVIII. dinastiaraino, baita Montu gerra jainkoa gurtzen zen toki garrantzitsua ere.\nMonturen tenplua.\nHermontisen, bazegoen Montu jainkoari eskeinitako tenplu bat, XI. dinastiaren hasieran datatua, Mentuhotep II.ak eraikia (Nebhepetra Mentuhotep). Egiptoko Inperio Berriko XII. dinastian, hedakuntza handiak egin ziren, oraindik, Tutmosis III.aren garaiko pilono baten hondarrak geratzen direlarik.\nNektanebo II.aren erregealdian, tenplu berri bat egiten hasi zen, lanak, ptolomeotarrek jarraitu zituzten, ekarpenik garrantzitsuena, Egiptoko azken faraoia izan zen Kleopatra VII.arena eta bere seme Zesarionena den arren, mammisi edo jaiotzaren etxe bat eta laku bat eraikitzea agindu zutenak.\nNekropolia.\nHermontisen inguruan, garai guztietako hilerri handiak mantentzen dira.\n\"Bukheum\" delakoa, antzinako egiptoerako \"bej\" hitzetik datorrena, Hermontisetik iparraldera dagoena eta Bukhis zezen sakratuak lurperatzeko erabilitakoa, Nektanebo II.aren erregealdian datatua dago, eta 650 urtez erabili zen, Diokleziano erromatar enperadorearen erregealdirarte."}
{"id": "83499", "revid": "105290", "url": "https://eu.wikipedia.org/wiki?curid=83499", "title": "Bukhis", "text": "Bukhis edo Bakha, Ra eta Osirisen haragitzetzat hartzen den zezenak jasotzen duen izena da. Monturen ka ere bazen. Ugaltze boterea eta lurraren emankortasunarekin lotuta zegeon egiptoar mitologian.\nIkonografia.\nGorputz zuri eta buru beltzeko zezen bat bezala irudikatua zen, \"uraeus\" batekin, eguzki diskoa eta bi luma garaiekin; baita zezen burudun gizon bezala ere.\nGurtza.\nHermontisen gurtzen zen \"Mendietako eta ilunabarreko\" zezen bezala. Baita Medamuden ere. Bere lurperatze tokia \"Bukheum\" deitua zen, eta orakulu bat zuen; 1927an aurkitu zuten Robert Mond eta U. B. Emeryk.\nMakrobiok, Bukhisi buruz, ordu bakoitzean kolorez aldatzen zela dio."}
{"id": "83500", "revid": "119347", "url": "https://eu.wikipedia.org/wiki?curid=83500", "title": "Mekauen", "text": "Mekauen 1991n sortutako konpartsa internazionalista da, mundu internazionalistatik jende multzo anitz batek beraien jarduera Bilboko Aste Nagusian ere hedatzeko asmoz. Izan ere, Komite Internazionalistak erakunde internazionalistarekin harremana du.\nKonpartsaren izena \"Mecag\u00fcen el Quinto Centenario\" kanpainan du jatorria. Urte horretan Ameriketako \"aurkikuntzaren\" bosgarren mendeurrena ospatu zuten estatu administrazioek. Diskurtso ofizialari aurre egiteko kontrakanpaina bat antolatu zuten talde internzionalistek 500 urtetako genozidioa salatzeko, aurkikuntza baino sarraskia izan zela azpimarratuz eta Latinoamerikan erresistentzia hasi zela jakinaraziz.\nEgun, Bilbon antolatzen diren jai ekitaldietan parte hartzen du. Konpartsan ehun kidetik gora aritzen dute eta Aste Nagusia eredu herrikoi eta partehartzailea defendatzeko helburua dute.\nHistoria.\nNikaragua, Kuba edota El Salvadorren egindako elkartasun brigadetatik ekarritako borroka, aldarrikapen, erritmo, zapore eta giroa gure Aste Nagusiarekin uztartu nahi izan zituzten.\nGeroztik, hamaika herrirekiko elkartasun sareak josi dituzte, hala nola Amerika Latinoko hainbat herrialde, Palestina, Kurdistan edo Grezia besteak beste. Beti ere ikuspuntu antikapitalista, antinperialista eta feministatik."}
{"id": "83502", "revid": "219", "url": "https://eu.wikipedia.org/wiki?curid=83502", "title": "Aerol\u00edneas Federales", "text": ""}
{"id": "83504", "revid": "58701", "url": "https://eu.wikipedia.org/wiki?curid=83504", "title": "Los Suaves", "text": "\"Los Suaves\" musika talde galiziarra da, Ourensen eta 1980ean sortutakoa eta rock estilokoa.\n\"Yosi\" Dom\u00ednguez (ahotsa eta gitarra), Alberto Cereijo (gitarra), Fernando Calvo (gitarra), \"Charly\" (baxua) eta \"Tino\" (bateria) taldekideak dira, hasieran Dom\u00ednguez anaiek taldea sortu bazuten ere (Yosi, Javier eta Charly).\ngaztelania erabili izan dute euren ibilbide osoan, eta arrakasta lortu dute Galiziatik kanpo ere. Taldearen omenez, euren hiriko alde zaharrean eta katedralaren ondoan dagoen \"Praza das Flores\" enparantzari izena aldatu zioten 2003an, \"Praza dos Suaves\" bihurtuz."}
{"id": "83505", "revid": "119347", "url": "https://eu.wikipedia.org/wiki?curid=83505", "title": "Jefferson Davis", "text": "Jefferson Davis (Todd County, Kentucky, 1808 ekainaren 3a - New Orleans, Louisiana, 1889 abenduaren 6a) politikari eta soldadu estatubatuarra izan zen. Ezaguna da Amerikako Estatu Konfederatuen presidentea izateagatik, Estatu Batuetako gerra zibila iraun bitartean. Ikasketa militarrak West Point akademia militar ospetsuan burutu zituen eta Mexikoren eta Estatu Batuen arteko gerran parte hartu zuen. Mississippiko senatariaz (1835-1845) gain Estatu Batuetako kongresista izan zen (1845-1846 eta 1847-1861).\n1861eko otsailaren 9an, sortu berria zen Amerikako Estatu Konfederatuen presidente aukeratu zuten, urte horretako maiatzean hiriburua Richmond-en jarri zuela. Armada Konfederatua antolatu zuen eta hasiera batean irabazten hasi baziren ere (Bull Run-eko gudua 1861eko uztaila eta 1862ko abuztua) Gettysburg-eko guduaren ostean porrotera eraman zuten atzera pausua hasi zen.\nGerra galdu ostean 1865eko maiatzaren 10ean atxilotu zuten. 1867ko maiatzaren 13an askatu ondoren Kanadan erbesteratu zen.\nAzkenik, Estatu Batuetara itzuli zenean, negozio pribatuetan aritu zen, bere heriotza arte."}
{"id": "83506", "revid": "56334", "url": "https://eu.wikipedia.org/wiki?curid=83506", "title": "Ibon Koteron", "text": "Ibon Koteron (Bilbo, 1967ko urtarrilaren 5a) euskal musikaria da, gaur egungo albokaririk aktiboenetarikoa dena. 20 urterekin hasi zen musika tresna hori jotzen ikasten, eta berehala irakasteari ekin zion. Gaur egun Euskal Herriko eskolarik garrantzitsuena kudeatzen du, Kepa Junkera musikari ezagunarekin batera. Albokari tradizional nagusiekin harremanak eduki eta gero, hauek omentzeko ekitaldiak antolatzen ibili zen, Leon Bilbao (Arteaga, 1996) eta \"Txilibrin\"i (Bilbo, 1998) egindakoetan.\nHainbat elkarlan egin izan ditu Tomas San Miguel, Fran Lasuen, Tapia eta Leturia eta Berrog\u00fcettoren musikariekin, besteak beste.\nHalaber, filosofia irakaslea eta Nafarroako gaita edo dultzaina jolea da."}
{"id": "83508", "revid": "56334", "url": "https://eu.wikipedia.org/wiki?curid=83508", "title": "Iuput", "text": "Iuput Meriamon Amonen Apaiz Goren izan zen Tebasen, K.a. 944tik K.a. 924 arte, Antzinako Egiptoko XXII. dinastiaren garaian.\nSheshonq I.aren semea, Nesikhonsupakhered izeneko seme bat izan zuen.\nPasebajaenniut III.a, Psusenes III.a izen greziarrarekin ezagunagoa den Amonen Apaiz Gorenaren ondorengoa izan zen kargu honetan, eta, Iuputen ondorengoa, Osorkon I.aren seme zen Sheshonq II.a izan zen.\nGoi Egiptoko gobernari eta armadako buruzagi zen.\nAbidosen zenotafio bat eraikiarazi zuen."}
{"id": "83510", "revid": "119347", "url": "https://eu.wikipedia.org/wiki?curid=83510", "title": "Kefren", "text": "Kefren edo Khefren (grezieraz \u03a7\u03b5\u03c6\u03c1\u03ae\u03bd) Egiptoko IV. dinastiako laugarren faraoia izan zen eta bere erregealdia, K.a. 2547-K.a. 2521 artean hedatu zen, J\u00fcrgen von Beckerathen arabera.\nAbidoseko Errege Zerrenda, \"Khafra\" izena ematen diote, eta Saqqarako Errege Zerrendan, \"Khaufra\". Turineko Errege Kanonak, bere erregealdia 20 urtekoa izan zela dio (datu oso kaltetuak). Manetonek, \"Sufis\" deitzen du eta 66 urteko erregealdia ematen dio.\nBizitza.\nKeops eta Henutsenen semea, Khamerernebti I.a, Meresankh II.a eta Meresankh III.arekin ezkondua.\nHerodotok, Kefren Keopsen anaia zela, bere erregealdia 56 urtekoa izan zela, eta, bere garaian, tenplu guztiak gurtzarako itxiak zeudela idazten du, eta Egipto, pobrezia handienean zegoela, egiptoarrek gorroto zutelarik (narrazio hau, bere tenpluen eraikuntzarekin kontraesaten da).\nHerodotoren arabera, Gizako nekropoliko bigarren piramidea eraikitzea agindu zuen, K.a. 2520 inguruan datatua (143,5 m garai, 215,25 m aldea eta 53\u00ba 7' 48\" malda). Piramide honi dagokionez, harrizko erdigunea, eta jatorrizko kareharrizko estaldura geratzen dira, tontorretik gertu, baita granito ilara bat ere, behealdean. Errege ganbera bat du, granito arrosazko sarkofago batekin, non, Giovanni Battista Belzonik, 1818an, behi hezur batzuk aurkitu zituen.\nEmaten zaizkio, baita ere, hil tenplua, haraneko tenplua, Esfinge Handia, ondoko piramide bat, bost itsasontzi hobi eta prozesio galtzada. Bere irudia, Gizako Esfingean agertzen dena izan daiteke.\nKhamerernebti I.aren hilobia eraikitzea agindu zuen, bere piramidetik gertu.\nKefrenen eseritako estatua bat, Horus jainkoak babestua, dioritazkoa, Gizan aurkitu zuen Auguste Marietteek, 1860an. Kairoko Museoan erakusten da.\nBere garaiko testigutzak.\nAipatua:\nBeste hipotesi batzuk.\nEsfingearen buruak, gorputzarekiko duen tamaina eta higadura maila dela eta (gorputza askoz handi eta kaltetuagoa), ikerlariren batzuk, esfingearen gorputza, burua baino askoz lehenago eraiki zela uste dute, Kefrenek bereganatuz, bere aurpegia zizelkaraziz."}
{"id": "83513", "revid": "512", "url": "https://eu.wikipedia.org/wiki?curid=83513", "title": "Mendiko bizikleta", "text": "Mendiko bizikleta (ingelesez \"mountain bike\" edo MTB) errepidetik kanpo, mendian, ibiltzeko erabiltzen den bizikleta da. Gaztelaniaz BTT izenaz ere ezaguna da (\"Bicicleta Todo Terreno\") eta frantsesez VTT (\"V\u00e9lo Tout Terrain\").\n1981ean Mike Sinyardek, \"Specialized\" bizikleta markaren fundatzaileak, sortu zuen, errepiderako erabiltzen dena baino bizikleta zurrunagoa egitea bururatu zitzaionean. Honela jaio zen ezaguna den \"Stuntjumper\" modeloa.\nErrepideetako bizikletekin alderatuta duten berezitasun nabarienak hauexek lirateke: koadro, kanbio eta errubera zurrunagoez gain, suspentsioak erabiltzeagatik (kasu askotan). Suspentsio hauek bi eratakoak izan daitezke, sinplea, aurreko gurpilak daramanean soilik, ala totala, atzeko gurpilak era daukanean. Honetaz gain, kubiertak lodiagoak dira eta takoak dituzte lurraren irregulartasunak hobeto irensteko eta gutxiago labaintzeko. Erruberen tamainak 24 hazbetetik 29raino doaz, 26koa izanik gehien erabiltzen dena.\nTresnak.\nHauek dira MTB ibilaldi batean eraman beharreko zenbait tresna.\nMTB bizikletaren diseinuak bide desegoki eta txarretatik joateko ahalmena ematen dion arren horrek ez du esan nahi etxetik ezer gabe atera daitekeenik. Tresneria minimo bat edukitzeak etxera oinez bueltatzea ekidin ahal digu.\nMerkatuan erreminta hauek gehienak suitzar laban moduko tresna batean saltzen dira. Leku eta pisu asko hartu gabe.\nLehiaketak.\nMtb-aren barruan, hainbat lehiaketa desberdin daitezke\nEspezialidade hauetan erabiltzen diren bizikletak desberdinak dira bata besteekin. Adibidez, rally-etan erabiltzen diren bizikletak arinak dira (10kg-tik behera kasu askotan) eta ez dute orokorrean atzeko suspentsiorik erabiltzen. Beste aldean Downhill-eko bizikletak egongo liratezke, astunenak (20 kilo inguru), errubera sendoenak, suspentsioa bai aurrean eta bai atzean eta kuadro oso zurrun eta lodiagoarekin.\nAzken 25 urte hauetan mendiko bizikleten munduan zaletasunak gorakada nabaria izan du. Gaur egun, txapelketez gain, hainbat klub daude ibilbideak antolatzen dituztenak, esperientziaz gozatu eta jende berria ezagutzeko."}
