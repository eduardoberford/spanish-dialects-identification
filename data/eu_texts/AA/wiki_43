{"id": "43843", "revid": "23317", "url": "https://eu.wikipedia.org/wiki?curid=43843", "title": "Club Portugalete", "text": "Club Portugalete, \"Portu\" ere esaten zaiona, Portugaleteko futbol taldea da. 1909an sortua, egun Hirugarren Mailan jokatzen du.\nHistoria.\nFutbola Portugaletera ailegatu zen XIX. mendeko amaieran, Bilboko itsasadarrera etortzen ziren itsasgizonen eskutik eta Ingalaterran ikasten zuten Portugaleteko gazteen eskutik ere. Portugaleteko lehen taldea Athletic de Portugalete izan zen, 1899n sortu zena. Hala ere, gaurko taldeak 1909an ezartzen ditu bere sustraiak, \"Club Deportivo Portugalete\" sortu eta federatu zenean. Bere lehen presidentea Alfredo Hervias izan zen.\nTaldearen koloreak urte batzuk beranduago sortu ziren, 1912an Txapelketa Erregionaleko Bigarren maileko txapeldunordea izatean, Arenas Club de Getxoren atzetik. Irabazleari kamiseta gorri-beltz sorta ematen bazitzaion (ordutik aurrera Arenas-en koloreak izango zirenak), Portuk kamiseta horibeltz sorta jaso zuen.\n1915ean Portu Ipar Txapelketa Erregionaleko lehen mailera igo zen, Racing de Santander bezalako historiko bati irabazi eta gero. Hurrengo urtean kategoriaren berrantolaketa batek Portu alboratu zuen, eta taldeak iharduera bertan behera utzi zuen urte batzuetarako.\nTaldea hainbat izenekin bersortu zen, lehen \"Portugalete F.C\" bezala 1921ean, \"Portugalete Chiqui\" izenarekin Espainiako Gerra Zibila bitartean eta azkenik \"Nuevo Club Portugalete\" bezala 1944an. Izen hau da gaur egun mantentzen duena, adjektiboa galduta.\n1951ean lehen aldiz igo zen Hirugarren Mailara, kategoria erregionaletan izan eta gero. Hortik aurrera horretan eta erregionaletan ibili izan da, 2005ean Bigarren B Mailara igotzea lortu zuen arte. Urtebete egin zuen eta ordutik hirugarren mailako goiko postuetan aritu da. 2009an Valenciak jokatu zuen Portugaleten Errege Kopako partidan.\n2012tik aurrera lehan hiru postuetan sailkatu izan da urtero. 2015ean 3. mailako liga irabazi eta play-offean Talavera, Martos eta Cay\u00f3n gaindituta berriz ere bigarren B mailara igotzea lortu zuen baina urtebete egin zuen bertan. 2019-20 denboraldiko Errege Kopan 2. mailako Extremadura UD kanporatu zuen baina hurrengo partidan 1. mailako Real Betis 3-0 gailendu zitzaion.\nUniformea.\nElastiko horia eta beltza, praka beltzak eta galtzerdi beltzak.\nFutbol zelaia.\nLa Florida Portugaleteko izen bereko auzoan, 1951eko abenduaren 25ean inauguratua, 3.000 ikusleentzako lekuarekin. 103x64 metro dauzka.\nDatuak.\n2023-24 barne:\nPalmaresa eta ibilbidea.\nLa Ligan.\nHirugarren Mailaren IV. Multzoko irabazlea bitan: 2005 eta 2008.\nLehen taldea denboraldika.\nPortugalete 2008-2009\nPortugalete 2015-2016\nPortugalete 2020-2021"}
{"id": "43845", "revid": "237", "url": "https://eu.wikipedia.org/wiki?curid=43845", "title": "Ma\u00f1ukorta", "text": ""}
{"id": "43846", "revid": "336", "url": "https://eu.wikipedia.org/wiki?curid=43846", "title": "Federazio", "text": "Federazioa (, \"batasuna\") erlatiboki burujabeak diren entitate sozialen batasuna da. Orokorrean, Estatu bat osatzen dute, estatu federala ala errepublika federala deitua, eta nagusiki errepublikar egitura dute, monarkiak oso urriak dira. Federazioak gobernatzeko moduari federalismoa deritzo, bere aurkakoa zentralismoa eta estatu unitarioak dira."}
{"id": "43849", "revid": "1491", "url": "https://eu.wikipedia.org/wiki?curid=43849", "title": "Bereterretxen khantoria", "text": "Bereterretxen khantoria zubererazko balada herrikoi bat da, Zuberoako herriak belaunaldiz belaunaldi egun arte kantatu duena. Ahozko tradizioan mantendu da eta Jean Salaberrik jaso zuen idatziz lehen aldiz\", Chants populaires du Pays Basque\" liburuan (1870). Haatik, balada bera XV. mendekoa litzateke, eta adituek kantorean deskribatzen diren gertaerak 1434-1449 urteen artean kokatzen dituzte.\nMikel Laboak 1964an eginiko bertsioagatik egin zen ezaguna Zuberoatik kanpo. Abestia oso ezaguna da, \" artean 3. bisitatuena izan da Wikipedian (2015-2023). \nJatorria.\nHainbat hipotesi badira kantuaren jatorriari buruz.\nSalaberrik \"Chants populaires du Pays Basque\" lanean dioenez, Beretxerretxe Iruriko kondearen aginduz hil zuten. Salaberriren ustez, Bereterretxek okerren bat egiteagatik erail zuen kondeak, edo bestela Ezpeldoiko Margaritaren maitasuna lortzearren. Erran behar da Iruriko lehen kondea XVII. mendeko Arnaud Jean du Peyr\u00e9 izan zela, Louis XIII Frantziako erregearen bizkartzainen kapitaina eta Alexandre Dumasek \"Hiru Mosketariak\" liburuaren bidez ezagutarazi zuena. \nJean Jaurgain ozaztarra ez dator bat hipotesi honekin. \"Quelques l\u00e9gendes po\u00e9tiques du pays de Soule\" (1899) liburuan aipatzen du Beretxerretxeren amak Marisanz de Bustanobi zuela izena, XV. mendeko Zuberoan oso izen arrunta, baina ondotik erabiltzeari utzi ziotena. Datu hori argudiotzat erabiliz, kantak XV. mendekoa izan behar duela ondorioztatzen du. Haren erranetan, kantorean agertzen den kondea Luis Beaumontekoa zen, Leringo kondea. Hau Mauleko gobernadorea eta Gloucesterreko dukearen lotinanta izan zen 1434tik goiti. Jaurgainek, beraz, Bereterretxeren erailketa ahaide nagusien arteko gerlen testuinguruan kokatzen du. Bestalde, Juan Carlos Gerrak Salaberrik jasotako aldaerak zahar itxura zuela azpimarratzen du, sustut lehen ahapaldiaren egiturak, eta aipatzen du Aramaio, Arrasate eta Sandailiako kantuen garaikidea litzatekeela. Jaurgainekin ados zen gertaerak 1434 eta 1449 urteen artean gertatu zirela errateko.\nHenri Gavelen iritziz, kantorearen doinua kantu gregorianoaren estilokoa denez, Berreterretxe ezin izan zuen Iruriko kondeak erail, hau 1634an bizi izan baitzen Mauleko gazteluan. Hori, egia esan, oso argudio eskasa da, garai jakin batean jasotako kantuaren melodiak ez baitu balio gertakizuna denboran kokatzeko.\nDoinua.\n&lt;score vorbis=\"1\" lang=\"lilypond\"&gt;\\relative c' \n d8(f16) e16 d8 c8 f8 g8 a4 \n d4 d8 d8 c8 a16(bes16) c8 bes8 a2\n a8 a16 bes16 c8 a8 g16 f16 g16 a8 f8 d8\n g4 a8. g16 f8 d8 g8 f8 e2\n a8 a16 bes16 c8 a8 g16 f16 g16 a8 f8 d8\n g4 a8. g16 f8 g8 f8 e8 d2\n\\addlyrics \nHal -- tzak ez d\u00fc bi -- ho -- tzik,\nEz gaz -- tan -- be -- rak he -- z\u00fcr -- rik.\nEz ni -- an us -- te e -- rrai -- ten zi -- e -- la ai -- tu -- nen se -- mek ge -- zur -- rik,\nez ni -- an us -- te e -- rrai -- ten zi -- e -- la ai -- tu -- nen se -- mek ge -- zur -- rik.\n&lt;/score&gt;\nKantorea.\nBaladak heriotza bortitz eta tragiko baten berri ematen du: beaumondarren leinuko buruzagi eta Leringo konde zen Luis Beaumontekoaren aginduz, Bereterretxe zaldun agaramontarra hil zutenekoa. Kontakizuna, beraz, ahaide nagusien arteko borroken garai odoltsuan kokatuta dago. Jaurgaineren iritzira, kanta 1434 eta 1449 artean egin zen, Leringo kondea garai hartan izan baitzen Mauleko gazteluko jauna.\nAldaerak.\nLuzaz ahozko tradizioan mantendu denez, hainbat aldaera ezberdin jaso dira idatziz.\nLehenengo aldaera Salaberrik argitaratu zuen \"Chants populaires du Pays Basque\" liburuan, 1870. urtean. Resurreccion Maria Azkuek bi aldaera gehiago bildu zituen Ligin eta Santa Grazin, eta \"Cancionero Popular Vasco\" liburuan argitaratu 1923. urtean. Gavelek 1924an argitaratu \"Bereterretxen Khantoria\" ikerketan aldaera faktizio bat sortu zuen Santa Grazi, Iruri eta Atharratzen bildutako aldaerak batuz.\nHorrez gain, Jon Mirandek bere aitari entzundako ahapaldi ezezagun bat eman zuen argitara EGANen 1961ean.\nGaiak.\nLakarra, Biguri eta Urgellen irudiko baladaren gai nagusia traizioa da:(...) badirudi balada honen gaia, \"grosso modo\", traizioa dela; izan ere, kunteak zaldun batek gerratean jarraitu behar dituen portaera arau guztiak hausten ditu: iluntasunean eta indar nagusitasunaz progotxaturik erasotzen dio etsai armagabeari, armak erabiltzeko debeku bikoitza dagoen gau batetan (\"Tregua domini\" eta \"Pax domini\") hain zuzen. Gainera, bere biktima engainatzen du etxea, haren babes bakarra, utz dezan. Zuzentasunaren haustura hau garaituaren amari mesprezuz zuzenduaz iseka egiten dionean betetzen da.Bego\u00f1a Durrutyren arabera, lehen koplako metaforek agerian uzten dute jaun kondearen izaera bera traidorea eta faltsua dela:Haltzaren zura biguna da; ez du bihotzik haritzak bezala; ongi dakite hori zurginek. Ez du sendotasunik. Euskal tradizio zaharreko hitz ematearen sendotasuna adierazten du haritzak; haltzak, aldiz, hitz faltsua. Gaztanberaren eta hezurraren arteko harreman sinbolikoa ere ildo berekoa da (...) gaztanbera izaera bigun traidorearen sinbolo; hezurra falta, noblezia edo aitonsemetasuna falta. Aitoren semeak (edo aitonen semeak) hitzekoak dira, euskal usadio zaharren arabera; beraz, jaun kondearen hitz faltsuek areagotu egiten dute aitorsemetasunari egindako laidoa (...)Mendekuaren gaia ere garrantzitsua dela gehitzen dute Lakarrak, Bigurik eta Urgellek: Margaritak Bereterretxeren odola eskuetan hartzen duelarik, adibidez, bai eta \"Ezpeldoiko bukhataren\" atorra kopurua aipatzen delarik. Haien hitzetan, atorra kopurua Bereterretxeren hiltzaileenarekin konpara liteke. Ildo beretik, Durrutyk dio Bereterretxeren jarraitzaile edo lagun kopuruari eginen liokeela erreferentzia.\nAzalpen bat.\nBere komiki liburuko sarreran, marrazkien bidez azalduko duen istorioa honela laburbiltzen du Bego\u00f1a Durrutyk:Koblaria deitore eginez hasten da, zerbait latza kontatzera baitoa: \u00abHaltzak ez du bihotzik, ez gaztanberak hezurrik; ez nian uste erraten zutela aitonen semeek gezurrik. Almandozeko ibarra, hala zer ibar luzea! Hiruretan ebaki zidan armarik gabe bihotza\u00bb; hiruretan ebaki, erabat sastatu. Bereterretxek ohetik zerbait entzuten du, eta galdetzen dio neskameari begiratzeko ea gizonik ba ote dabilen inguruan. Neskatoak hiru dozena ikusi ditu ate batetik bestera, miaketan. Bereterretxek leihotik tratua eskaintzen dio jaun kondeari (biziaren truke noski): ehun behi eta zezena. Jaun kondeak, jaisteko, laster itzuliko dela. Bereterretxek, orduan, badaki ez dela itzuliko. Amari atorra egiteko eskatzen dio, hil-atorra beharbada; eguna eta ordua ematen ditu: Bazko gau erdia; eta izugarrikeria iragartzen du: jendeak oroituko du zer gertatuko den gau honetan. Badaramete Ligin narrena; han boneta erori, eta ezin jaso, loturik baitoa. Ezpeldoin, haritz bait estekatu, eta bizia lkentzen diote. Bitartean, ama, Marisantz, lasterka doa mendi ugari igaroz anaiaren etxera Lakarri Buztanobira; ezinean, belaunak herrestan dituela. Anaiaren laguntzarik ez badu, galdu du semea. Anaiak lasaiarazi egin nahi du: Maulera eramango zutela semea. Marisantz berriro lasterka doa jaun kondearen jauregiko atera, semeaz galdezka. Jaun kondeak destainaz erantzuten dio: \u00abBadun Bereterretxez gainera beste semerik? Hoa, Ezpeldoin dun hilik; altxa ezan bizirik\u00bb. Ezpeldoiko jendea izuak jota egongo da noski etxe barruetan gordea; hilketa hain gertu, eta ez jakinarena egin. Margarita, aldiz, bakar-bakarrik ari da Bereterretxeren odola ahurka biltzen.\nKoblariak azken kopla batez ematen dio errematea istorioari: Ezpeldoiko arropa garbitzea ederra izango da. Bereterretxen atorrak hiru dozena dira. Azken kopla horren esanahia ulertzea ez da erraza: esan izan da Bereterretxe ez zela edonor eta asko zituela bere alde. Behar bada, adierazi nahi da Bereterretxeren askazia ez dela galduko: lagun asko dituelako. Ala Margaritaren sabelean jada hazia ereina duelako?\nEragina eta lan eratorriak.\nBereterretxeren Khantorea Euskal Herri osoan da ezaguna eta euskal kulturan eragin nabarmena ukan du.\n1964. urtean Mikel Laboak Bereterretxen khantoriaren bertsio bat moldatu zuen. 1990an, berriz, I\u00f1aki Mendiguren idazleak \"Haltzak ez du bihotzik\" baladaren lehen hitzak moldatu zituen \"Haltzak badu bihotzik\" bere lehen eleberriari izena emateko. 1994. urtean Amaia Ezpeldoi detektibea pertsonaia nagusi duen \"Bakean utzi arte\" eleberria argitaratu zuen Itxaro Bordak, eta geroztik Ezpeldoi detektibea Bordaren hainbat eleberri eta ipuinetan agertu da.\nBego\u00f1a Durrutyk 2017an \"Bereterretxeren kanthoria\" komiki liburua argitaratu zuen."}
{"id": "43851", "revid": "6327", "url": "https://eu.wikipedia.org/wiki?curid=43851", "title": "Berreterretx", "text": ""}
{"id": "43852", "revid": "6327", "url": "https://eu.wikipedia.org/wiki?curid=43852", "title": "Berretxerretxeren Kantorea", "text": ""}
{"id": "43858", "revid": "119347", "url": "https://eu.wikipedia.org/wiki?curid=43858", "title": "Kriptoanalisi", "text": "Kriptoanalisia informazio zifratuari zentzua lortzeko teknika multzoen ikasketari deritzo, normalean informazioaren zentzua lortzeko behar den ezkutuko informazioa izan gabe, azken finean gako sekretua lortzea izaten da.\nEtimologikoki, hitz hau greko klasikotik dator. Kriptoanalisia, \u201cezkutukoa askatzea\u201d bezala itzuli daiteke (krypt\u00f3s, ezkutuan; anal\u00fdein, askatu). Hizkera arruntean kodea apurtzea bezala ezagutzen da, baina esamolde honek beste esanahi bat dauka hizkera teknikoan.\nKriptoanalisia, kriptografia bitartez lortutako mezu zifratua, apurtzea helburu duen zientzia da. Hau bi modutara egin daiteke: gako jakin gabe mezua deszifratuz edo kriptograma bat edo gehiago erabiliz.\nKriptoanalisiak kriptografiaren ahultasunak ikertzen ditu, bai zifratze algoritmoetan bai protokolo kriptografiakoetan. Lapurreta, eroskeria, bortxaketa fisikoa eta abar bezalako segurtasun erasoak kriptoanalisitik at daude, nahiz eta segurtasun informatikorako gero eta arrisku handiagoak diren eta ohiko kriptoanalisia baino eraginkorragoak bilakatu.\nKriptoanalisi metodoak.\nKriptoanalisia klasikoa:\nAlgoritmo simetrikoak:\nbeste batzuk:"}
{"id": "43860", "revid": "512", "url": "https://eu.wikipedia.org/wiki?curid=43860", "title": "Arranes Arbiskar", "text": "Arranes Arbiskar Ascoliko brontzean agertzen den K.a. I. mendeko Segia hiriko gerlari edo mertzenario baten baskoi izena da, K.a. 90ean hain zuzen ere. Baskoia izan arren erromatarrentzat mertzenarioa izan zen Gizarte Gerran eta horregatik Erromatar hiritartasuna eman zitzaion. Beste hirietako zaldunekin batera Turma Saluitana izeneko zalditeriaren kidea izan zen.\nPlakan, zehazki honela jartzen du: \"Arranes Arbiscar f\". \"f\" hori \"filius\" izanik, irakurketa osoa \"Arranes Arbiscar filius da\", hau da: Arbiskarren semea den Arranes.\nEuskal-akitanierazko izenek duten bi ezaugarri gutxienez ditu bere izenak: R kontsonantea bikoiztea eta RR aurreko bokala (\"bokal protetikoa).\"\nI\u00f1aki Ega\u00f1a historialariak Arranes Arbizkar interpretazioa ematen dio, egungo ortografia eta fonetikaren ikuspuntutik irakurrita eta izenaren etimologia bat proposatuta. Kontuan izan behar dugu latinez C hizkiaz, K soinua transkribatzen zutela."}
{"id": "43862", "revid": "512", "url": "https://eu.wikipedia.org/wiki?curid=43862", "title": "Al-Tutili", "text": "Al-Tutili, Al-A'ma al-Tutili edo Abu al-Abbas Ahmad ben Abdullah ben Abi Hurayra al-Qaysi XII. mendeko Tuteran jaiotako poeta muladi musulmana izan zen, arabieraz idazten zuena. Moaxaja edo muwashshah izeneko bertso estiloan idazten zuen, non bukaerako esaldiak hizkuntza erromantzeetan eman ohi ziren. Itsua zen eta horregatik \"al-A'ma al-Tutili\" deitzen zioten, hau da, \"Tuterako itsua\".\nBiografia eta lanak.\nTuteran jaio eta bere lehen urteetan bizi izan zen eta uste da gazte denboran joan zela Sevillara; Murtzian ere bizi izan zen. Horregatik Al Andaluseko poetatzat jotzen da. Al Andaluseko lurrak zeharkatu zituen beste poeta baten laguntzaz, \"Itsuaren makila\" ezizena zuen Abu l-Qasim al-Manishirekin. Gazte hil zen.\nMuwashshah eta zejel edo zajal izeneko olerki motetan almorabideen garaiko egilerik ezagunenetakoa izan zen. Avempace izena ere ezaguna den Ibn Bayyahrekin lehian aritu zen Ibn Tifilwit Zaragozako almorabideen gobernadorearen gortean.\nPanegirikoak idatzi zituen bai almorabideentzat bai Al Sahlako (Alponteko taifa) Banu Qasitarrentzat eta bere maitasun kantek ospe handia lortu zuten. Bereziki azpimarragarria da Amina izenez aipatzen duen bere emaztea hil zenean egin zuen elegia. Maitasunaren ostean ardoari dedikatutako olerkiak gailentzen dira."}
{"id": "43866", "revid": "1545", "url": "https://eu.wikipedia.org/wiki?curid=43866", "title": "Barduli", "text": ""}
{"id": "43867", "revid": "10891", "url": "https://eu.wikipedia.org/wiki?curid=43867", "title": "Muhammad ibn Ali ibn Farah", "text": "Muhammad ibn Ali ibn Farah Tuterako botanikoa izan zen X. mendean. Tuteran garai hartan Nafarroako mediku eta zientzialari hoberenak zeuden. Iru\u00f1eko Erresumako jauregitik deitu zuten botanikoa izateko eta bertako baratza antolatzeko."}
{"id": "43869", "revid": "96586", "url": "https://eu.wikipedia.org/wiki?curid=43869", "title": "Abraham ben Ezra", "text": "Abraham ben Ezra () (Tutera, 1092 - Calahorra, 1167) Nafarroako Erriberako pertsonaia garrantzitsua izan zen. Medikua, poeta, gramatikoa, matematikaria, filosofoa, kabalista, astronomo eta bidaiaria izan zen. Bere bidaietan Ingalaterra, Frantzia, Italia, Afrika eta Palestina bisitatu zituen. Hainbat liburu idatzi zituen eta bere omenez Ilargiko krater batek bere izena darama.\nEgindako lanak.\nGramatika hebraikoa.\nHebreeraz idazten zuen eta honen gramatikaren inguruko lan oso garrantzitsuak idatzi zituen:"}
{"id": "43870", "revid": "6327", "url": "https://eu.wikipedia.org/wiki?curid=43870", "title": "Kalagorria", "text": ""}
{"id": "43871", "revid": "6327", "url": "https://eu.wikipedia.org/wiki?curid=43871", "title": "Abraham Ben Meir Ibn 'Ezra", "text": ""}
{"id": "43872", "revid": "63274", "url": "https://eu.wikipedia.org/wiki?curid=43872", "title": "Karistiar", "text": "Karistiarrak ( edo \"carietes\" eta greziarrez: \"karistoi\") antzinako erromatarrek Hispania lurraldearen iparraldean kokatu zuten tribu bat da, Deba ibaiaren mendebaldean eta Nerbioiren ekialdean, hau da, gaur egungo Bizkaian (Enkarterri izan ezik) eta Arabako mendebaldean.\nEremua.\nDeba ibaitik ekialdeko lurraldetan auzo zituzten barduliarrak, eta Nerbioi ibaitik mendebalera autrigoiak. Hegoaldetik, karistiarrak, autrigoiak eta barduliarrak bizi ziren Trebi\u00f1u edo Uda aldera. Ptolomeok eta Pliniok eman zituzten karistiarrei buruzko berriak. Estrabonek eta Ponponio Melak ez zuten haiei buruz idatzi. Pliniok izena eman zien. Ptolomeok dioenez, karistiar hiriak ziren \"Suessatio\" edo \"Souestasion\" (egungo Arkaia, Gasteiztik hurbil, erromatarren Astorga-Bordele galtzadan), \"Tullica\" edo \"Toullika\" (egungo Tuyo) eta \"Beleia\" edo \"Oveldia\" (Veleia edo Iru\u00f1a, Astorga-Bordele erromatar galtzadan.). Veleia da, karistiar hirien artean, hobekien ezagutzen duguna.\nZalantzazkoa da ea kantabriei, zeltiberiarrei ala baskoiei loturik ziren (adibidez, baskoiekiko lotura baztertzen du baskoitze berantiarraren teoriak). Edonola ere, Goi Erdi Aroan inork ez zituen jada karistiarrak aipatzen, eta haien bizileku izandako lurretan Bizkaia eta Araba sortuko ziren. Aditu batzuen ustez, karistiar, autrigoi eta barduliarren arteko harreman etniko, politiko eta linguistikoek herrien batasuna bultzatu zuten.\nHizkuntza.\nAdituek luze eztabaidatu dute ea euskarari lotutako hizkuntzaren bat hitz egiten zuten ala indoeuropar hizkuntzaren bat zuten, baina oraindik ez dute ondorio argirik atera. Karistiar jatorriko toponimoek indoeuropar, aurrezelta edo zelta itxura dute: \"Tullica\" (\"Tullo\" \"haran\"), \"Suessatio\" (\" kokaleku on\"). Barduliar jatorrikoek bezala, ez dute aitzineuskararekin loturiko aurrizkirik, baskoien \"Iltur-\", \"-berri\", \"-egi/-eki\" edo antzekorik.\nKaristiarrak bizi ziren lurraldea bizkaieraren gaur egungo eremuarekin gutxi gorabehera bat datorren arren, egungo euskalkiaren eta erromatarren aurretiko tribu haren arteko harremanik ez da. Izan ere, bizkaiera askoz geroago sortu zen, VIII. mendearen inguruan."}
{"id": "43876", "revid": "23317", "url": "https://eu.wikipedia.org/wiki?curid=43876", "title": "Celtic FC", "text": "Celtic Football Club Eskoziako futbol talde bat da, Glasgow hirikoa. 1888ean sortu zen eta Eskoziako lehen mailan jokatzen du.\nEgoitza eta jokalekua Parkhead auzoko Celtic Park estadioan du.\nOld Firm: Glasgowko derbia.\nCeltic FC talde eskoziarrik ezagunenetakoa da eta hiri berdineko Rangers F.C. taldearekin mundu guztian ezaguna den \"Old Firm\" edota \"Glasgowko Derbia\" jokatzen du. Bi taldeetako zaletu askoren arteko ezinikusia dago, Celtic taldea Glasgowko eskoziar katolikoen eta batez ere Eskozian bizi diren irlandar etorkin eta ondorengoen ugarien ordezkaria baita, horregatik Ipar Irlanda eta Irlandako Errepublikan ere zaletu asko dauzka; aldiz Rangers eskoziar protestanteen ordezkaria dam, bai eta Ipar Irlandako loialista askoren talde gogokoa ere.\nHistoria.\n1892 lehen Eskoziako kopa irabazi zuen eta hurrengo urtean lehen Liga. Gaur egun Celtic-ek eta Rangers-ek irabazi dituzte Eskoziako titulu gehienak. 1967an Europako Kopa irabazi zuen Inter 2 eta 1 garaitu ostean, taldeko jokalari guztiak gainera Glasgowkoak ziren. Titulu hau lortu duen talde eskoziar bakarra da. 1970ean berriz heldu zen finalera baina oraingoan Feyenoordenen aurka 2-1 galdu zuen. Final honetan jokatu zuten hiru urte arinago txapeldun izandako jokalari askok jokatu zuten.\n2003an UEFA Kopako finalera heldu zen baina galdu egin zuen Portoren aurka 3-2ko emaitzaz.\nAzken denboraldietan nagusitasun osoa erakutsi du Eskoziako ligan, 2012tik aurrera jokatu diren guztiak irabazi baititu, nagusiatsun handiz gainera. 2015ean 17 punturen aldeaz eta 2016an 15 punturen aldeaz.\nCelticen jarraitzaile sutsu eta fidelak oso ezagunak dira.\nEuskal taldeen aurkako partidak.\nCeltic-ek kanporaketa bakarra jokatu du euskal taldeen aurka:"}
{"id": "43877", "revid": "219", "url": "https://eu.wikipedia.org/wiki?curid=43877", "title": "Korniko", "text": ""}
{"id": "43878", "revid": "65203", "url": "https://eu.wikipedia.org/wiki?curid=43878", "title": "Kornualles", "text": "Kornualles edo Kornubia (; , ofizialki) Ingalaterrako konderria eta nazio zelta bat da, Erresuma Batuan. Ingalaterra hego-mendebaldeko eskualdean dago. Kulturari dagokionez, Gales eta Bretainiarekin oso lotura estua du: adibidez, Bretainian Bro Kernev/Cornouaille izenparekidea duen lurraldea ere badago.\n3.547 km\u00b2-ko azalera du, 519.400 biztanle zituen 2005ean eta 568.210 2019an (160/km\u00b2). Hiriburua Truro da (20.920 biztanle 2001ean, 18.766 2011n).\nErresuma Batuko eskualderik behartsuenetakoa da, per capita errenta txikiena duena. Turismoak indar berezia du, klima epelari eta kostalde aberatsari esker.\nKernow herria jatorri zeltiarreko herrietako bat da. Bertan, autonomia eta botere politiko handiagoa eskatzen duten taldeak daude, Mebyon Kernow eta Cornish Nationalist Party besteak beste. Hala ere, alderdirik indartsuena Britainia Handiko Alderdi Liberala da.\nKornuallesko hiri nagusiak hauek dira: St Austell/Sen Ostell Fowydh (22.658 biztanle 2001ean) eta Camborne-Redruth (\"Kammbronn-Rysrudh\", 39.937 bz); hala ere, hiribildu historikoak hauek dira: Penzance (\"Pennsans\"), Helston (\"Hellys\"), Launceston (\"Lannstefan\"), Falmouth (\"Aberfal\"), Liskeard (\"Lyskerrys\"), Newquay, Penryn (\"Pennrynn\"), Saint Ives (\"Porthia\"), Fowey (\"Fowydh\"), Saltash eta Lostwithiel (\"Lostwydhyel\").\nHizkuntzak.\nIngelesa mintzaira nagusia da egun, baina hizkuntza historikoa kornubiera da. XIX. mendean galdu zen arren, XX. mendean berpizteko mugimendua sortu eta hiztun berri batzuk ditu gaur egun."}
{"id": "43880", "revid": "1545", "url": "https://eu.wikipedia.org/wiki?curid=43880", "title": "Autrigoi", "text": "Autrigoiak tribu aurrehistoriko bat izan zen. Antzinako erromatarrek Hispania deitutako lurraldeko iparraldean aurkitu zuten tribuetako bat osatzen zuten, kantabriar eta karistiar tribuen artean kokatuak, gaur egungo Kantabriako ekialdean, Burgosko ipar-ekialdean, Bizkaiko Enkarterrian, Errioxako ipar mendebaldeko mutur batean eta Arabako mendebaldean.\nEremua.\nZaila da esatea lurralde haren mugak zehazki zein ziren, alde batetik informazio-iturrien ezagatik eta bestetik tribuen mugak aldatuz joaten zirelako, gerren eta beste hainbat kausen eraginez. Erromatar konkistatzaileen izkribuak dira gure informazio-iturri ia bakarra: k. a. 76an Tito Liviok lehendabizikoz aipatu zuen, Sertorio Hispanian egiten ari zen borrokak azaltzean. Estrabonen \"Geographica\"n ez dira agertzen (batzuen ustez \"allotrigi\" deitzen zituen arren). Beste historialariek, Ponponio Melak edo Plinio Zaharrak, barnealdean kokatzen dituzte, Burgosko iparraldean (Briviesca aldean). 77. urtean, Plinio Zaharrak autrigoien hamar hirien artean Monasterio de Rodilla edo \"Tritium Autrigonum\" eta Briviesca edo \"Virovesca\" autrigoien hiriburua zerrendatzen zituen. Klaudio Ptolomeok berriz, As\u00f3n eta Nerbioi ibaien artean kokatzen zuen.\nBere hiri nagusiak honako hauek ziren: \"Uxama Barca\" (gaurko Osma); \"Virovesca\" (oraingo Briviesca baita ere \"Viruesca\", \"Virdubesca\", \"Vuruesca\" Klaudio Ptolomeok deitua edota \"Virivesca\" Plinio Zaharrak deitua); \"Segisamunolum\" (gaurko Burgosko Cerezo de R\u00edo Tir\u00f3n, Zaragozatik Astorgaraino galtzadan); \"Tritium Autrigonum\" (barduliar, karistiar eta autrigoien arteko mugan); eta kosta partean, samaniar autrigoien \"Portus Ammanus\" (geroko \"Flaviobriga\" erromatarra). \"Flaviobriga\"ren - Klaudio Ptolomeoren ustez, autrigoien hiriburua- kokapena ere eztabaidatua izan da, gehienek gaurko Castro Urdiales dela uste dute baina batzuk Bilbo edo Portugalete izan daitekeela esan dute. Arkeologiak Castro Urdialesen alde egiten du. Ondorio gisa esan dezakegu autrigoiek hegoaldean turmodigoak eta beroiak, ekialdean karistiarrak eta conisco kantabriarrak mendebaldean zituela.\nJatorria.\nZenbait adituen ustez autrigoiak zeltak ziren. Onomastikaren aldetik, \"Uxama\" Barca edo \"-briga\" atzizkia zuten toponimoak zeltak dira aditu hauen arabera. Gainera, Nerbioi edo Burzako bezalako toponimoek, antroponimoek, aztarna arkeologikoek (tresnak, armak, ontziak, gotorlekuak, hilobiak) teoria berresten dituzte, kastroen kulturaren garaian eskualdean lekukotu eta bertoko biztanleak bereganatu zituztenak.\nBeste hainbat adituak ordea autrigoiak barduliar, beroi eta karistiar bezala aitzineuskaraz mintzo zirela uste dute, eta hori bai, beste tribu euskaldunak antzera populazio indoeuroparren eragina izan zutela. Honen aldeko froga nagusia autrigoi tribuaren lurraldeko euskal toponimia trinkoa dago, eta antzinako zenbait onomastika, baina baita beste hainbat ezaugarri kulturalak ere. Azken finean, autrigoi eta gainontzeko euskal tribuen \"euskalduntasunaren\" inguruko eztabaidan zenbait historialariek bultzatutako baskonizazio berantiar delako teoria dago.\nTeoria honen arabera, Goi Erdi Aroan eta lehenago ere, autrigoiak baskoiek baztertuak edo bereganatuak zirela baina ziur asko herri kideen arteko izen lekualdaketa baino ez zen, lekualdaketaren ondorio nagusia gertuko karistiarren izenaren desagerpena eta autrigoien lurra Bardulia izena hartzea izanda.\nHistorialariek kantabriarrekin, zeltiberiarrekin edo baskoiekin lotura zuten eztabaidatzen dituzte. Lehenengo aburuak ez dauka euskarri handirik, kantabriarren erasoa autrigoi eta turmodigoen kontra Kantabriatarren Gudak hasi zuelako K.a. 29. urtean.\nAutrigoiak, gertuko tribuak bezala, azaletik erromatartuak ziren, nahiz eta teoria orain dudakoa izan, \"Flaviobriga\" Iru\u00f1a-Veleia edo \"Oiasso\" bezalako aztarnategiak miatuta. Nahiz eta batzuen ustez tribua aitzinindoeuroparra izan, gehienek izatez zeltak zirela uste dute: justu Bavaria-Bohemiatik etorritako lehenengo Hallstatt kulturaren hedapenaren zati bat."}
{"id": "43881", "revid": "56334", "url": "https://eu.wikipedia.org/wiki?curid=43881", "title": "Autoglotonimo", "text": "Autoglotonimo esaten zaio herri batek bere hizkuntzari ematen dion izenari. Askotan, herri honek eta bere hizkuntzak daukaten harremanaren inguruko datu soziolinguistikoak atera daitezke hemendik\u02d0 esaterako, \"castellano\" / \"espa\u00f1ol\" bikotea gaztelaniaz, \"asturianu\" / \"llion\u00e9s\" asturieraz edo katalanez \"valenci\u00e0\" / \"catal\u00e0\" bezalako bikoteek egoera soziolinguistikoaren berri ematen dute.\nAutoglotonimoa hiztunek bere hizkuntzari ematen dioten izenari esaten bazaio, kanpotarrek auzotarren hizkuntza jakin bati ematen dioten izenari heteroglotonimoa esaten zaio.\nAdibidez, \"euskara\" hitza autoglotonimoa da, eta lekuan lekuko hitzaren aldaera guztiak ere bai. Aldiz, \"vasco\", \"vascuence\", \"basque\" eta auzoko hizkuntzetan erabili diren gainerako izenak heteroglotonimoak dira."}
{"id": "43882", "revid": "512", "url": "https://eu.wikipedia.org/wiki?curid=43882", "title": "Isoglosa", "text": "Isoglosa bat gertakari dialektal batek banandutako eskualde bi banatzen dituen marra da, gertakaria fonologikoa, lexikoa edota beste edozein motatakoa dela.\nIsoglosak ez dira halabeharrez lurraldean islatzen orografiak ezarritako banaketetan edo banaketa administratiboetan, banaketa mota bi hauek isoglosan isla badaitezke ere.\nAskotan hitza ez da zentzu hertsian erabiltzen, eta hizkuntzak edo \"dialekto\"ak banatzen dituen muga aipatzeko erabiltzen da. Ikuspegi linguistikotik askotan hauek ezin dira zehaztasunez erabaki, hizkuntza bat \"elkarrekiko ulergarriak diren dialekto multzo\" bezala definitze baita. Eskualdeen arteko ulergarritasuna askotan graduala denez, baliteke aldaerak eta hizkuntzak non hasi eta amaitzen diren erabakitzea ezinezkoa izatea, erabakiak afinitate politiko eta kulturalen arabera hartuz.\nBestalde, \"isoglosa nagusia\" esaten zaio isoglosa kopuru nagusia biltzen duenari eta hizkuntza edo dialekto mugatzat jo ohi da."}
{"id": "43884", "revid": "119550", "url": "https://eu.wikipedia.org/wiki?curid=43884", "title": "Autismo", "text": "Autismoa norberaren baitara bilduz eta itxuraz behintzat kanpoko munduaz desinteresatuz, errealitatearekin harremanak haustearen fenomeno patologikoa da.\nEzaugarriak.\nAutismo klasikoak hiru ezaugarri mota ditu:\nNormalean sintoma horiek bizitzaren lehen hiru urteetan zehar agertzen dira, bizitza osorako. Autismoarentzako ez dago sendagairik baina pertsonak \u201condo\u201d zainduz gero, jarrera ezohikoak gutxitu daitezke. Autisten bizi iraupena normala da.\n10.000 pertsonako, lau autistak dira, gizonezkoak emakumezkoak baino lau aldiz maizago (berdin dio zein arraza, status-maila...). Autismoaren mailak hainbat gradu ditu: altuenean, pertsonen jarrera oso errepikakorra da, beren burua mintzeko gai dira eta oso erasokorrak dira. Defizit mental hori maila baxuagoan pairatzen dutenek ikasteko arazoak dituzte, baita beste pertsonekiko erlazioak mantentzeko ere.\nUme bat autista den ala ez jakiteko, hainbat ezaugarri har ditzakegu kontuan:\nHori guztia dela eta, zenbaitetan gurasoek semea edo alaba gorra dela pentsatzen dute, esaten dizkioten soinuei eta hitzei ez baitie erantzuten. Haur horien defizitak ez dira hizkutzaren ohiko garapen jarraibidearekiko atzerapenak edo desbideratzeak, hizkuntza garatzen hasi baino lehenagoko oinarrizko komunikazioa trebetasunen alterazio larriak baizik. Kasu horietan hitzezkoa ez den komunikatzeko asmorik ezak, interesen bat besteei adierazteko gaitasunak eta emozioak ulertzeko zailtasunak, alderdi horiek guztiak, komunikazio-estrategia goiztiarrak eta hitzezko hizkuntza garatzen hasi aurrekoak direnak, haur-garapenaren hasiera-hasieratik aldatuta daude.\nAdibidez:\nIkuspegi historikoa.\nLeo Kannerrek autismoari buruzko lehen artikulua 1943an idatzi zuen. Bertan 1938tik ume autistak ikertzen zebiltzala aitortu zuen. Hark gabezia mental horren sintomak ikusi aurretik, ume mota horiek adimen-urritasuna zutela uste zen. Hala ere, ikaskuntza prozesuan motelak zirela ez ezik, beste gaitzen patroiekin bat ez zetozela ere ikusi zuen. Era berean, Hans Asperger Kannerrek egin zituen aurkikuntzak egin zituen, bere aldetik.\nHasieran, umeen autismoa sendatzeko asmoz edo, bazeukaten Freuden psikologian oinarritutako teoria bat: gurasoen eta seme-alaben arteko harremanean zerbait ez badoa ongi, umea ezingo da arlo psikologikoan garatu. 1950 eta 1960ko hamarkada arte iraun zuen teoria horrek. Hala ere Freuden teorian agertzen ez ziren hainbat alderdi agertzen ziren; batetik, gurasoen umearekin agertzen duten jokabideak ez duela umea autista egiten harremana txarra bada; eta bestetik, autismoa genetika arazoa izan litekeela.\nAutismoa sendatzeko, hasieran umeak familiengandik aldendu eta barnetegi batean sartzen zituzten, haien garapena zaintzaileen eskuetan utzirik. Nolanahi ere, laster ikusi zuten banatze hori ez zela umeentzako ona, eta horretarako, familiak bizi ziren erara tratatzen saiatu ziren. Horrela, umeak ingurune lasai eta errepikakor batean bizitzea onuragarri zela ikusi zuten. Horrela pixkanaka hasi ziren autismoa gehiago aztertzen.\nAutismo motak.\nAutismoarekin lotuta dauden sindrome eta egoera gehienak espektro autistaren barruan koka daitezke. Espektro autistaren barruko nahaste nabarmenenak hauek dira: nahaste autista, garapenaren nahasmendu orokortua, autismo atipikoa, eta Asperger nahasmendua. Horiekin batera, Rett nahasmendua eta haurtzaroko desintegrazio-nahasmendua garapenaren nahasmendu orokorren aukera nagusiak dira.\nEspektro autista.\nEspektro autistaren nahasteak (EAN) burmuinean egondako anomalia batengatik sortutako garapenaren desgaitasun talde bat dira. EAN daukatenek orokorrean arazoak dituzte, bai jendartean aritzeko, bai komunikatzeko. Jarrera errepikakorrak garatzen dituzte, eta beren eguneroko bizitzan aldaketak ez dituzte gogoko. Badira ikasi, kasu egin, eta hainbat emozioren aurrean erreakzionatzen duten EAN daukaten pertsona asko, baina ezohiko moduan egiten dute. EAN haurtzaroan hasi eta bizitza osoan zehar jasaten da.\nEANren barruan, jarrera eta gaitasun mota pila nabari daitezke. Desgaitasun hori duena egiten dituen gauzengatik bereizten da, beste edozein pertsona bezala. EAN dituzten bi pertsonak ez dituzte inoiz sintoma berak izango: batek sintoma arin bat izan lezake, baina beste batek, berriz, larria.\nHonakoak dira ume edo heldu batek izan ditzakeen EANren sintomak:\nGaitasun sozialak: orokorrean, EAN daukatenak ez dira besteekin harremanetan moldatzen pertsona normalak bezala: seguruenik, ez dute kontaktu bisuala mantentzen eta litekeena da izatea egotea nahiago izatea, bere ingurukoen sentimenduak ez ulertzea eta haien sentimenduez hitz egin nahi ez izatea. Baliteke batzuk beste pertsonengan interesatuta egotea, baina ez dakite nola hitz egin, jolastu, edo kontakturik izan beraiekin.\nHitz egitea, hizkuntza eta komunikazioa: EAN daukaten umeen artean % 40k ez dute guztiz hitz egiten. Beste batzuk, aldiz, \u201cekolalia\u201d daukate, hau da, jasotako hitzak eta esaldiak bai momentu berean, bai geroago, errepikatzen dituzte. Posible liteke eskuaz agurtzeko keinua ez ulertzea eta batzuetan \u201cNi\u201d eta \u201cZu\u201d terminoak nahastea. Ahots nahiko monotonoa eta bolumen altukoa dute, bolumena kontrolatzeko arazoak dituztela ematen du batzuetan. Normala da beren solaskideei asko hurbiltzea, eta gauza beraz denbora oso luzean aritzea. EAN duten batzuek ondo hitz egin dezakete, baina besteei entzutea zaila egiten zaie. Beraiek gustuko duten gai bati buruz hitz egingo dute, elkarrizketak egin beharrean.\nJarrera eta errutina errepikakorrak: Orokorrean, EAN dutenek ekintzak behin eta berriz egiten dituzte eta errutinak nahiago dituzte. Gauza bakoitza bere lekuan egotea ere atsegin dute, horrela zer aurkituko duten aurreikusirik. Errutina familiarretan aldaketak egitea ere asko kosta zaie, eta ez zaie gustatzen. Adibidez, aurrena pijama jarri eta gero aurpegia garbitzen duen bati alderantziz egiteko eskatzen bazaio, asaldatu egin liteke.\nEAN duten umeak besteak ez bezala garatzen dira. EAN jasaten ez duten umeen garapena (esparru motorra, kognoszitiboa, hizkuntzarena eta gaitasun sozialak) gutxi gorabehera erritmo berberean gertatzen da. Umeek EANrekin, garapen erritmo ezberdina izango dute lehen adierazitako esparruetan. Posible da hizkuntza garatzeak asko atzeratzea area kognoszitiboa, eta gaitasun sozialak bezala, beraien gaitasun motoreak berriz ume normal batek bezala garatzen dute adin berdinetan. Posible da EAN daukan pertsona batek gaitasun oso zailak garatzea, beste gaitasun askoz errazagoa menperatu baino lehen. Ume batzuek gaitasunak garatzen dituzte eta gero hauek galdu.\nAsperger sindromea.\n1944an Aspergerrek lau kasu klinikoren berri eman zuen. Autismo era desberdinak erakusten zituzten eta bere adimen ahalmenak kasu bakoitzean desberdinak izan arren, Kannerrek deskribatutakoenak baino garaiagoak ziren.\nGaur egun eztabaidan dago, batzuentzat garapenaren arazo inbaditzailea osatzen du, besteentzat beranduago hasten den autismoaren era kliniko bat da, adimenaren eta hizkuntzaren atzerapenik gabekoa, funtzionamendu handiko autismoa izango balitz bezala. Hona hemen bere ezaugarriak:\nAzkenik, nahiz eta espektro autistaren barruan ez egon, autismoarekin zerikusia handia duen sindromea Rett sindromea da.\nRett sindromea.\nOso gaitz neurologiko arraroa da, munduan zehar jaiotako 12.000 edo 15.000 neskatatik batek baino ez baitu: nesken artean baizik ez da geratzen, nahiz eta aldaera bat izan, mutilak ere eragiten dituenak.\nSindrome horrek X kromosoman egondako mutazio batekin zerikusia dauka, horregatik bakarrik nesketan ematen da, nesken X kromosoma bat kaltetua badago, beste bat daukate, baina mutilek berriz X kromosoma bakarra daukatenez hilgarria izan daiteke fetuarentzako.\nAndreas Rett medikuak 1996an estrainako aldiz gaitza azaldu zuen. Haren ezaugarri nagusia desbaliotze psikomotor progresiboa da (jardun muskular eta mentalaren arteko koordinazioa behar duten gaitasunen jasotze geldoa); normalean agerraldietan garatzen da, azarorik gabe jaiotako umeetan. Emakumeen artean, atzerapen mentala sakonaren eragile nagusia da.\nSintomatologia hasten da neskaren bizitzaren 6 eta 30 hilabeteen artean, desbaliotze mental larria bezala; beste gaitz eta sindrome batzuekin konbinatzen da, adibidez autismoa, mikrozefalia (burua, ezohiko tamaina txikiarekin), epilepsia (gaitz kroniko eta nerbiosoa, bat-bateko konorte galtzeak, dardarak, eta batzuetan koma), ataxia (koordinazio falta muskuluen mugimenduan, espastizitatea (nahigabeko kontrakzio jarraiak muskuluetan), honetaz aparte eskuen mugimendu erabilgarria galtzen da, mugimendu estereotipatuak eta errepikatuak egiten dituela.\nHona haren sintoma nagusiak:\nAutismoaren garapen sintomatologikoa.\nAutismoaren sindromea agerian jartzen da haurraren lehenengo eta hirugarren urte bitartean. Sintomak agertzerakoan garapenaren etenaldia edo atzerakada gertatzen da, lortutako gaitasunak galtzen baititu. Izan ere erraz nahasi daiteke beste gaitz edo ezintasun batzuekin hala nola atzerapen mentala, epilepsia, Down sindromea, Rett gaitza\u2026 hau da psikologikoki esaten den bezala \"border\" izenekoekin.\nAutismoaren garapenaren ezaugarriak honakoak dira:\nLehenengo urtea (bularreko haurra):\nBigarren eta hirugarren urtea (ezohiko jokabideak areagotzen dira eta nabarmenagoak dira):\nHaurtzaroa (lehendabiziko urteetako jarrera asaldurak gehiago nabarmentzen dira eta gero eta nabariagoak dira. Beste haurrekiko desberdintzen dira)\nHaurtzaro eta nerabezaro bitartean:\nNerabezaroan.\nGarai honetan posible dira aldaketak bi norabideetan agertzea: Posible da garapen positiboa indartzea edo autistaren jarrera arazoak berragertzea( asaldura, antsia, auto-erasoa\u2026) edo halaber bestelako zailtasunak agertzea (krisialdi epileptikoak). Kasu guztietan mantentzen da harreman pertsonalentzako ezintasuna, eta maila intelektual handiko autistei, gainerako pertsonen asmo eta arrazoiak ez ulertzeak estualdia sortzen die.\nHeldutasunean.\nAutista gehienek laguntzaren beharra izaten jarraitzen dute. Salbuespenekoak dira ekoizpen lana garatzera iristen direnak eta are gehiago independenteki bizitzera iristen direnak.\nGaitza kronikoa da, baina, agerpenak adinaren eta ezintasunaren larritasunaren arabera aldatzen dira. Autismoa duten pertsonek gaitza mantentzen dute nahiz eta sintomak batzuetan leundu daitezkeen.\nAutismoaren tratamendua.\nGaur egun onartuta eta egiaztatuta dago autismoaren eragilea, biologikoa dela eta ez ordea aldaketa psikogenetikoa. Egiaztapen honi esker hainbat programa berezi sortu izan dira, zenbait sintoma leundu ditzaketen sendagaiak ekoiztu eta aplikatzearekin batera. Sortu diren tratamendu hauei esker haur eta heldu autistak, bere ahalmena hobeki garatu ahal izan dute, eta ondorioz beraien eta haien familien bizi kalitatea nabarmenki hobetu.\nAutistei zuzendutako oinarrizko zerbitzuek hauen beharrak ase behar dituzte sindromea diagnostikatzen den momentutik eta autistaren bizitza osoan zehar, nukleo familiarra kaltetu gabe beren semearekin erosoago bizitzen lagunduko dieten laguntza zerbitzuekin batera. Honekin lortu nahi dena benetako integrazio soziala izanen da.\nOrain arte zenbait tratamendu sortu izan dira autismoa tratatzeko, batzuk arrakastatsuagoak eta beste batzuk emaitza urriarekin. Dena den, garrantzitsua da azaltzea egiaztatuta dagoela, aurrerapenik hoberenak tratamenduak nahasten lortzen direla.\nJarraian azalduko dira daudenen artean ezagunenak direnak, nahiz eta batzuen aplikazioa gomendatuta ez egon. Gurasoak izanen dira, tratamendu hauetako bakoitzak dituen abantailak eta desabantailak ebaluatuko dutenak, beraien semearen kasuen arabera.\nAutismoa hezkuntzan.\nHezitzailearen figura\nUme autistekin lan egiten duen hezitzaileak, zenbait alderditan heldutasun handia erakutsi behar du:\n1. Prestakuntza psikopedagiko on bat eduki behar du. Hau da, bere prestakuntza profesionala kontutan eduki behar ditu:\n2. Benetan bokazioa duen pertsona izan behar da.\nHezitzaileak umeari bere eginkizun guztietan lagundu behar dio, elikaduran, oinarrizko higiene arduretan ( garbitu, jantzi...), baita ardura hauek gero eta gehiago hartzen lagundu behar dio. Aditu hauen lana ez da batere erraza eta gogorra da benetan.\n3. Hezitzailearen nortasunak garrantzi handia du, bera izango delako umearen eredua eta berarengandik portaera konkretuak hartuko dituelako. Bera da umearentzat \u201cni\u201d laguntzaile bat bezala. Pertsona orekatuak eta helduak izan behar dira, hau da, ezagutzen eta kontrolatzen diren pertsonak.\n4. Ilusioa, eta aldaketa eta ume bakoitzaren aurrerakuntza posibilitateetan, itxaropena duten pertsonak izan behar dira:\nHezitzaile aditu hauek, ume autistarentzako mundu abegitsu bat eraikitzen ahalegintzen direnak, pertsona orekatuak eta kapazak izan behar dira.\nZinema.\nZineman, patologia honi buruzko hainbat film ezagun badaude:"}
{"id": "43885", "revid": "15795", "url": "https://eu.wikipedia.org/wiki?curid=43885", "title": "Azkartasun", "text": ""}
{"id": "43886", "revid": "134402", "url": "https://eu.wikipedia.org/wiki?curid=43886", "title": "Lastertasun", "text": ""}
{"id": "43887", "revid": "336", "url": "https://eu.wikipedia.org/wiki?curid=43887", "title": "Blues", "text": "Bluesa patroi errepikakorra eta hamabi konpasetako erritmoa duen musika estiloa da.\nJatorria.\nNoiz?\nBluesaren jatorria aurkitu ahal izateko, 1619 urte inguruko Jamestowneko (Virginia) hondartzetara bidaia egin behar da. Han lehorreratzen baitziren Afrikatik esklabuz beteta zetozen itsasontziak. Milaka eta milaka lagun eraman zituzten AEBetara hango kotoi soroetan lan egiteko. Pertsona horien musika erlijioso eta tradizionala garatu, eta blues musika jaio zen XIX. eta XX. mendeetan.\nNola?\nXVII. eta XVIII. mendeetan, Afrikan arraza beltzeko pertsonak esklabo hartu eta Ameriketako Estatu Batuetako hegoaldera eraman zituzten, kotoi eta tabako soroetan lan egiteko.\nMerkantzia bezala erabiltzen zituzten pertsona horiek. Ez zuten ezer, ez dirurik, ez ondarerik. Soinean zeramaten arropa ere euren jauntxoena zen. Beren herri eta kideengandik bereizirik ere, esklabu haiek beren ohiturak eta folklorea atxiki zituzten, hein batean.Erritmo erregularra zuen musika oinarri hartuta, esklaboek euren sentimenduak eta bizipenak islatzen zituzten, jaioterritik urrun egoteak eta askatasun barik bizitzeak sortzen zieten tristura adieraziz. \"Blues\" hitzak, hain zuzen, malenkonia esan nahi du ingelesez.\nLan egiten zuten bitartean, bertso edo ahapaldiak bat-batean botatzen zituzten. Inprobisatzeko gaitasun handia zuten eta \"work songs\" izenaz ezagunak diren kantak sortu zituzten. Erritmo erregularrak lana egin bitartean kantatzeko egokiak ziren eta inprobisazioa errazten zuten. Pixkanaka-pixkanaka, melodia horiek aldatuz joan ziren, nekazaritza giroko hasierako bluesaren hastapenak finkatzeko. 12 konpas, harmonia sinpleak eta hiru esaldiko ahapaldiak ziren musika estilo horren ezaugarri nagusiak. Leroy Carr eta Big Joe Williams izan ziren XX. mende hasieran blues estilo horren adierazgarririk onenak.\nNon?\nEzin daiteke esan bluesa hiri edo estatu zehatz batean sortu zenik. Esklaboak bizi ziren estatuetan entzun ziren lehenengo doinuak; Georgian, Illinoisen, Louisianan, Alabaman eta Mississippin, esaterako. Dena den, azken estatu horrek eman zuen XX. mendearen lehen erdian artista kopuru handiena. Garai hartan egin zituzten lehen grabazioak, eta horregatik askok eta askok uste dute Mississippi ibaiaren inguruko lurraldeetan sortu zela bluesa.\nBlues \"Modernoa\".\nHerrialdea bitan banatu zuen Sezesio-gerraren (1861-1865) ostean, esklabotza debekatu egin zuten AEBetan. Apurka-apurka, beltzak gizarteratzen hasi ziren, arazoak arazo. Egoera berri horretan, musika-tresnak eskuratzeko erraztasun handiagoa izan zuten; hasiera batean, eurek egindako banjo zaharra erabili zuten, kalabaza luzeak, egurrak eta arrantzan egiteko sokak hartuta. Gerora, biolina jotzen hasi ziren eta, azkenik, gitarra.\nGarai hartan, blues musikari askok bizimodu berri bat hartu zuten. Hoboing deitzen zioten bizitzeko estilo berri horri. Alde batetik bestera ibiltzen ziren musika jotzen eta, ondorioz, bideak, bidegurutzeak eta trenak izan zituzten hizpide abesti askotan. Robert Jonhson izan zen batera eta bestera ibiltzen zen musikari horietako bat.\nBluesean eragin handia izan zuen teknologiaren bilakaerak, XX. mendeko beste hainbat musika estilotan gertatu zen antzera. Grabazioak egiteko aukerak goitik behera aldatu zuen musikagintza eta merkatu berriak ireki zituen. 1920. urtean egin zituzten, esaterako, blues abestien lehen grabazioak. Geroago, musika-tresna elektrikoak erabiltzeak beste ikuspegi bat eman zien ordura arteko konposizioei. Garai hartakoak dira T-Bone Walker, Little Walker eta John Lee Hooker, egun ezagutzen dugun blues musikaren oinarria ezarri zuten artistak.\nXX. mende hasieran zabaldu ziren blues doinuak AEBetan, hegoaldeko familia asko Detroit eta Chicagoko industriaguneetara lan bila joan zirenean. Gerora, Eric Clapton bezalako musikari ezagunen arreta piztu zuen bluesak, eta horri esker mundu zabalean egin zen ezagun.\nAEBetako esklabo beltzek kantatzen zituzten doinu malenkoniatsu horietatik abiatuta, bluesa asko aldatu da urteetan zehar, eta hainbat estilo berri sortu dira. Rhythm &amp; bluesa, adibidez, Bigarren Mundu Gerraren ondoren zabaldu zen. Gitarra elektrikoa, pianoa eta bateria uztartu zituzten blues erritmo bizi hori lortzeko. Blues eta gospel doinuak nahastuta, berriz, soula sortu zen, eta 1950eko hamarkadan, ostera, rock and rolla."}
{"id": "43888", "revid": "448", "url": "https://eu.wikipedia.org/wiki?curid=43888", "title": "Aitasantua", "text": ""}
{"id": "43889", "revid": "119347", "url": "https://eu.wikipedia.org/wiki?curid=43889", "title": "Khyber Pakhtunkhwa", "text": "Khyber Pakhtunkhwa (urduz: \u062e\u06cc\u0628\u0631 \u067e\u062e\u062a\u0648\u0646\u062e\u0648\u0627, ahoskatua; paxtueraz: \u062e\u06cc\u0628\u0631 \u067e\u069a\u062a\u0648\u0646\u062e\u0648\u0627, , eskualdean bertan ahoskatua) Pakistango probintziarik txikiena da. Iparralde eta mendebaldean Afganistanekin du muga, eta Kaxmirekin ipar-ekialde eta ekialdean. Balutxistanekin ere badu muga, baina Administrazio Federaleko Tribu Eremuek muga hori eteten dute. Hizkuntza nagusia paxtuera da, eta hiriburua Peshawar. Paxtueraz \"Pakhtunkhwa\" izenak \u00abpaxtuengandik hurbil\u00bb edo \u00abpaxtuak\u00bb esan nahi du.\n1901ean Britainiar India koloniaren barruko eskualde bihurtu zenetik 2010aren hasiera arte, Ipar-mendebaldeko Mugako Probintzia izena izan zuen, ofizialki. Pakhtunkhwa izena 1978an sortu zuen Khan Abdul Ghaffar Khan (Bacha Khan) paxtu liderrak, eta geroztik paxtu nazionalistek eskualde horretarako izen hori aldarrikatu dute. Hainbat eztabaidaren ondoren, 2010ean gaur egungo izen ofizala ezarri zioten. Paxtu ez diren bertako beste gutxiengo etnikoek sutsuki protestatu dute horren aurka."}
{"id": "43890", "revid": "23317", "url": "https://eu.wikipedia.org/wiki?curid=43890", "title": "Danbaka", "text": "Danbaka Goiena Komunikazio Taldeak sortutako Debagoieneko musikari, bakarlari eta taldeei zuzendutako lehiaketa da. Musikariek hiru abesti original aurkeztu behar dute lehiaketan parte hartzeko. Zuzeneko kontzertuen bidez erabakitzen da irabazlea.\n2004an abiatu zen lehenengoz, bi urtetik behin lehiaketa egiteko asmoa ezarri zen. Beste hiru edizio egin ziren. 2011. urtean laugarren edizioa bukatu eta 12 urteko etenaldia izan zuen lehiaketak. 2022an Bergarako Udalaren laguntzarekin bostgarren edizioa antolatu zen. Finala 2023ko urtarrilaren 13an izan zen.\nEdizioak.\n2004.\nDebagoieneko Musika Lehiaketa antolatu zuten Goiena multimedia enpresak eta Espaloia Kafe Antzokiak 2004an lehen aldiz. Bertan Debagoieneko pop, rock, punk, hard-core, hip-hop, elektronika, jazz, folk, hau da, estilo askotariko talde edo bakarlariek hartzen dute parte.\nDebagoieneko 43 taldek eman zuten izena lehiaketan eta epaimahaiak aukeratutako 20k parte hartu zuten Espaloia antzokiko zuzenekoetan eta epaimahaiko kideek hiru finalista aukeratu zituzten; Potemkin (O\u00f1ati), Sharon Stoner (O\u00f1ati) eta Muted (Arrasate-Abadi\u00f1o). Sharon Stoner izan zen garaile.\n2006.\nLehiaketaren II. ediziorako 19 talde sailkatu ziren. Epaimahaiak Aby-Kem (Bergara), Malenkonia (O\u00f1ati) eta Belceblues (Bergara) taldeak aukeratu zituen finalerako eta lehenegoek (Aby-Kem) irabazi zuten saria (CD bat grabatzea). Ikusleen saria Drakesek eraman zuen eta bakarlari onenarena Jim TNTek.\n2009.\nLehiaketaren III. edizioan hiru taldek jokatu zuten finala; Adi Holden (Bergara), The Wet Band (Mutriku) eta Norman (Ondarroa). The Wet Band izan zen txapelduna.\n2010-11.\n2010 udazkenean abiatu zen lehiaketa eta 2011ko urtarrilean izan zen finala. 19 talde partehartzaileetatik Xarma (Ondarroa), Desprezio eta Lord Witch (Bergara) izan ziren finalean. Irabazlea Xarma taldea izan zen.\n2022-23.\nHamarkada bat lehiaketarik antolatu gabe pasa ondoren Danbaka berri bat antolatzea erabaki zen 2022. urteko udazkenerako. Bosgarren edizio horretan 20 musika proposamenek \u2013bakarlari zein taldek\u2013 hartu zuten parte lehiaketan. Kontzertuak, Bergarako Seminarixoa aretoan izan ziren, 2022ko urritik abendura bitartean. 2023ko urtarrilean izan zen finala eta Aiert Alberdi (O\u00f1ati), Arragoa (Bergara) eta The Clayton (Aramaio) izan ziren finalean. The Clayton izan zen irabazlea eta publikoaren saria Aiert Alberdi bakarlariak jaso zuen."}
{"id": "43894", "revid": "1545", "url": "https://eu.wikipedia.org/wiki?curid=43894", "title": "Iberiera", "text": "Iberiera jatorri ezezaguneko hizkuntza da, erromatarrak iritsi baino lehen Iberiar penintsulako ekialdean eta gaurko Frantziako hegoaldean hitz egiten zena. Ja\u00e9ngo probintziatik H\u00e9rault ibairaino hedaturik zegoen. Hizkuntza II. mende aldean galdu zela uste da, latinaren bultzadaren eraginez.\nIa ulertezina da, hitz banaka batzuk salbu, ziur asko lekukotasun nahikorik ez dagoelako eta hizkuntza indoeuroparra ez delako. Alfabetoa edo, hobeto esanda, zeinu-multzoa (signarioa hitza erabiltzen dute ikerlariek), ia osorik deskodeturik dago, signario horretan bertan idatzita dauden zeltiberierazko idazkunei esker. Fonetika nahiko ondo ezagutzen da, eta euskararenaren antzekoa da, hasperentze ezaz landa.\nEz dago argi zein adar linguistikori atxiki dakiokeen, ezeinekin lotu ahal bada. Historian zehar, euskararekin lotu nahi izan da, baina eusko-iberismo teoriak ez du emaitza argirik izan orain arte. Zenbait ikertzaile saiatu dira iberiera deszifratzen euskara erabiliz, baina huts egin dute. Beste batzuek iberieraren eta aitzineuskararen arteko antzekotasunak aurkitu dituzte, baina gehienek uste dute elkarren alboan esparru geografiko hurbilean mintzatu izanak elkarren arteko trukeak sortu zituela."}
{"id": "43896", "revid": "1484", "url": "https://eu.wikipedia.org/wiki?curid=43896", "title": "Arabiako itsasoa", "text": "Arabiako itsasoa edo Omango itsasoa (arabieraz: \u0628\u062d\u0631 \u0627\u0644\u0639\u0631\u0628, \"Bahr al-'Arab\", latinez: \"Mare Erythraeum\") Indiako ozeanoko itsasoa da, Asiako hegoaldean dagoena, Arabiar penintsula eta India artean. Zabalera handiena 2.400 kilometro inguru da, eta sakonera handiena 4.652 metro, Arabiatik hurbil. Ur guztiz epelak eta gazitasun handikoak dira.\nBi adar nagusi ditu: Adengo golkoa hego-mendebaldean, Bab al-Mandab itsasartearen bidez Itsaso Gorriarekin lotzen dena; eta\nOmango golkoa iparraldean, Ormuzko itsasartearen bitartez Persiar golkoarekin lotzen dena. Honako estatu hauekin du itsasertza: Arabiar Emirerri Batuak, India, Iran, Maldivak, Oman, Pakistan, Somalia eta Yemen. Indus da bertara isurtzen den ibai handiena.\nItsasbideak.\nMerkataritza itsasbideek antzinatik zeharkatu dute Arabiako itsasoa, Ekialde Hurbileko herrialdeak Afrika ekialdea, India, Asia hego-ekialdea eta Txinarekin lotuz. Historian zehar, marinelek \"dhow\" izeneko ontzietan urak igarotzen zituzten montzoi haizeez baliatuz. Gaur egun merkataritza itsasbide nagusietakoa da, Europa eta India lotuz Suezko kanalean barna, Mediterraneoa eta Itsaso Gorria konektatzen baititu.\nItsasertzeko hiri nagusiak honakoak dira: Bombay, Surat, Goa, Mangalore eta Kochi (India), Karatxi eta Gwadar (Pakistan) eta Aden (Yemen)."}
{"id": "43897", "revid": "201", "url": "https://eu.wikipedia.org/wiki?curid=43897", "title": "Omango itsasoa", "text": ""}
{"id": "43898", "revid": "119347", "url": "https://eu.wikipedia.org/wiki?curid=43898", "title": "Fonografo", "text": "Fonografoa soinua grabatu eta erreproduzitzeko gai izan zen lehenengo gailua da. Thomas Alva Edisonek 1877-ko azaroaren 17-an bere lehenengo fonograforen berri eman zuen, 1887-ko azaroaren 29-an gailua erakutsi zion munduari lehendabiziko aldiz eta 1878-ko otsailaren 19-an patentatu zuen.\nFonografoak grabazio sistema mekaniko-analogiko bat erabiltzen du. Sistema honetan, uhin soinudunak bibrazio mekanika bihurtzen dira transduktore akustiko-mekaniko baten bidez. Bibrazio hauek, ziri baten bitartez, ildo helikoidal bat fonografoko zilindro gainean lantzen dute. Soinua erreproduzitzeko prozesu alderantzikatzen da.\nHasieran kartoizko zilindro eztainuz estalita erabiltzen ziren (tin foil motako fonografoa); geroago kartoizko parafinatuta, eta azkenean argizari gogorraz. Argizarizko zilindroa, kalitate eta iraunkortasun handiko gaia izateagatik, 1899-tik merkaturatu zen, urte bat beranduago gramofonoa agertu zenetik.\n1889-ko abenduaren 2-tan Edison etxeko ordezkari batean, Theo Wangeman, Johannes Brahms oso konpositore ospetsuren interpretazio bat grabatu zuen. Piano bakar baterako bertsio Hungariar Dantzen zati bat zen; grabaketa hau oraindik gordeta badago ere kalitatea penagarria da.\nFonografo geroagoko asmakizunak.\n1877 geroztik fonograforen antzeko hamaika tramankulu zabaltzen ziren, \"talking machines\" izenekoak agertuz. Hala ere, soilik gramofonoak Edisonen asmakizuna iluntzea lortu zuen."}
{"id": "43899", "revid": "1545", "url": "https://eu.wikipedia.org/wiki?curid=43899", "title": "Gramofono", "text": "Gramofonoa soinua irartzeko eta entzuteko lehenengo gailua izan zen, disko lau bat erabiltzen zuena. Fonografoak, ordea, zilindro baten gainean grabatzen zuen. 1888-an Emile Berlinerrek patentatu zuen.\nGramofonok grabazio mekanika analogikoa erabiltzen du, non soinu-uhinak bibrazio mekanika bihurtzen dira; bibrazio hauek mugiarazten dute ezten batek, kimikoki tratatu izan den disko baten azalaren gainean, kiribil moduko osatzen duten ildo bat lantzen duena.\nBerlinerren gramofonoa, geroago garatzen ziren disko-jogailuak bezala, plater birakari, beso, ezten edo orratz eta anplifikadore baten datza. Soka edo motor elektriko batek 33, 45, edo 78 minutuko biraketa abiadura iraunkor batera platera birarazten du.\nGramofonoren fonografo baztertzea lortu zuen azkenean bere ekoizpen-kostuak txikiagoak zirela eta, molde bakar batetik milaka kopia egin zitekeen. Fonografok errepresentazio original bakoitzean soinu hartze bakar bat baino ez zen egin. Horrexegatik, grabazioa egiten zenean, fonografo batzuk erabiltzen ziren.\nHala ere, fonografoak, 1877an Edisonek asmatua, abantaila bat zuen, gramofonoak ez zuena: erabiltzaileek beraien zilindroetan irarri edo grabatu zezaketen, musika ez ezik ahotsak ere, umeenak, txakurrenak... nahi zutena irarri zezaketen. Aukera honek abantaila asko zituen baina ez gramofonoak ez binilozko diskoak ere, ez zuten eskaintzen eta grabagailua azaldu arte ez zen berriz erabiltzeko moduan egoten."}
{"id": "43900", "revid": "448", "url": "https://eu.wikipedia.org/wiki?curid=43900", "title": "Aitasantu", "text": ""}
{"id": "43901", "revid": "536", "url": "https://eu.wikipedia.org/wiki?curid=43901", "title": "Zenbaki ordinal", "text": "Zenbaki ordinalak zenbakien arteko ordena bat adierazteko erabiltzen direnak dira. Hauek adierazteko orduan euskal literaturan eta idazleen artean erabilera eta ohitura anitz izan direnez, batasuna egiteko Euskaltzaindiak beti puntu bat jartzea gomendatzen du ordinala adierazteko. Alegia, \"garren\" esango litzatekeen tokian puntua jarri behar da sistematikoki, inolako bereizketarik egin gabe erromatar zenbakien eta beste sistemetako zenbakien artean. Horrenbestez, zenbakien ondoren puntua erabiliko da eta garren zenbakiak letraz idazten direneko bakarrik utziko da. Ordinala adierazteko marka horri artikulua eta kasu marka gaineratuko zaizkio, hala beharko balitz, edozein sintagmarekin gertatzen den bezala:\nIrakurtzeko orduan \"hogeigarren mendea\", \"hamargarren mendea\", e.a. irakurriko dira. Azkeneko adibideak, berriz, honela: \"hamazazpigarren, hemezortzigarren eta hemeretzigarren mendeetan\", \"hamazazpi, hemezortzi eta hemeretzigarren mendeetan\", \"Juan Karlos lehenak esan duenez\", e.a.\nZenbait kasutan, hala ere, ordinal horiek ez dira beti benetako ordinal gisa erabiltzen eta ahoskatzeko orduan ez da \"garren\" erabiltzen:\nErabilera alfazenbakietan.\nAlfazenbakizko aposizioetan ez da beharrezkoa puntua erabiltzea:\nOrdinalak letra bidez.\nOrdinalen letra bidezko idazkeran arazoak sortzen dituen bakarra 5.aren ordaina da. Literatura tradizioan erabiltzen diren formak bostgarren (edo bortzgarren) eta bosgarren (edo borzgarren) dira. Boskarren eta gainerako -k- dunak ez dira autore zaharretan ia agertzen: forma -k- dunak (boskarren eta bostkarren) soilik erabiltzen dituen bakarra M. Zabala da, eta horrelako formak erabiltzen dituzten beste hirurek \u2014Capanaga, A\u00f1ibarro eta Iztueta\u2014 aldaera -g- dunak ere badarabiltzate. Gero, XIX. mendearen bukaeraz gero gehiago zabaldu zen boskarren, baina Hegoaldean soilik eta idazle garbizaleen artean bakarrik. Beraz, badirudi euskara baturako egokiagoak direla -g- aldaerak, eta horien artean batasunean kontsonante multzoak murrizteko hartu den erabateko jokabidea (hiztegi eta ez hitztegi e.a.) kontuan harturik badirudi forma bakuna dela gomendatzekoa. Arrazoi bertsuakatik badirudi bosna (borzna) eta ez bostna dela gomendatu behar den forma.\nBestalde, 21., 41. eta kidekoiei dagokienez, batgarren grafia erabatekoa da, eta salbuespen bakarra M. Zabala da, ogeta-batkarren erabiltzen duena. Batgarren gehienbat aurreko osagaitik bereizirik agertzen da tradizioan (hogeita batgarren, zenbatgarren, e.a.), eta hori da hain zuzen numeralentzat gomendatu zen idazkerari gehien egokitzen zaion aukera.\nHortaz, hau da ordinalentzat Euskaltzaindiak euskara baturako erabakitzen duen idazkera:\nBigarren, hirugarren, laugarren, bosgarren (borzgarren), seigarren, zazpigarren, zortzigarren, bederatzigarren, hamargarren, hamaikagarren ..., hamabosgarren (hamaborzgarren) ..., hogeigarren, hogeita batgarren, hogeita bigarren ..., hogeita hamargarren ... , berrogeita batgarren ..., ehungarren, milagarren ...Eta galderetan zenbatgarren.\nSaileko lehen kideari buruz, erabiltzen diren formek (lehen, aurren, eta lehenengo, lehenbiziko, lehendabiziko e.a. ) ez dute ortografi arazorik, eta oraingoz, ez du Euskaltzaindiak horietako batere hobesten."}
{"id": "43902", "revid": "63274", "url": "https://eu.wikipedia.org/wiki?curid=43902", "title": "Baskoi", "text": "Baskoiak () erromatarren etorreraren aurretik hasita eta Erdi Aroaren hasieraraino gaur egungo Nafarroa Garaian, Gipuzkoaren ipar-ekialdean, Errioxan eta Aragoi iparraldean bizi ziren antzinako tribu (\"populu\" garaiko deskribapenetan) bat ziren. Antzinaro Berantiarrean, baskoi izena, Garonatik Pirinioetara bizi den jendeari ere aplikatzen zaio. Gaur egungo euskaldunen arbaso izan ziren tribuetako bat dela jotzen da. Erromatar inperioaren amaieraren ondoren, baskoiak oraindik idatzizko iturrietan agertzen dira IX. mendera arte.\nAntzinaroko baskoien inguruko berriak, erromatar iturrietatik datorkigu batez ere, erromatarrek erabiltzen duten etnonimoa delako. hau da, baskoiak ez dira desagertzen konkistaren ondorioz, eta, hiri baskoien buruz hitz egiten denean, adibidez, Ptolomeok zerrendatu zituenak, erromatar administraziopean dauden hiri baskoiak dira.\nErromatarren garaia.\nGarai hari buruzko informazio ia guztia erromatarrengandik dator. \"Vascon\" izena bera erromatar idazleei zor diegu. Akitaniar edo kantabriarrek ez bezala, badirudi baskoiek beren estatusa Erromatar inperioarekin negoziatu zutela. Sertorioren gerran, Ponpeiok bere basea baskoien lurretan ezarri zuen, eta bere izenarekin Pompaelo hiria sortu bide zen, lehendik existitzen zen Iru\u00f1ea baskoi herriaren gainean. \nIzatez, \"baskoi\" ez zen euren buruak izendatzeko erabiltzen zuten izena. Exonimo bat da \"baskoi\": kanpoko norbaitek jarritako izena. Idazle greziar eta latino klasikoek erabili zuten izen hori, eta Sertorioren gerran agertzen dira baskoiak lehen aldiz testu batean, Kristo aurreko I. mendean. Gerra haren kontakizuna egiterakoan, hamarkada batzuk geroago, Tito Livio historialariak aipatu zituen baskoiak lehen aldiz, \"ager Vasconum\" idazten duenean, edo hori da, behintzat, ezagutzen den erreferentzia idatzi zaharrena. Geroago, Plinio Zaharrak eta Estrabonek aipatu zituzten baskoiak; eta Ptolomeok baskoien hamasei herri zerrendatu zituen Kristo ondorengo II. mendean. \nBaskoien lurralde, herri eta mugei buruzko erreferentziak, beraz, Erromak okupatu ostekoak dira. Arazoa da erromatarrak iritsi aurrekoari buruzko erreferentzia idatzirik ez dagoela. Jokin Lanzen hitzetan: \u00abLurralde horri erromatarrek \"baskoien lurralde\" esaten zioten, baina lurraldea herrixka harresituen bidez antolatzen zen, eta ez dakigu zer erlazio zuten herrixka horiek haien artean; ez dakigu aliatuak ote ziren, hiriburu bat ote zuten...\u00bb. \nJavier Armendarizek uste du herri baten izenetik hartu zutela \"baskoi\" hitza. \nGorago esan bezala, Klaudio Ptolomeok baskoiak deskribatzen ditu bere \"Geografia\" idazlanean, eta 16 hiri aipatzen ditu: Allauona, Andelos (Mendigorria), Bituris, Cascantum (Cascante), Curnonium, Calagurris (Calahorra), Eturissa (ez da aurkitu zehaztasunez), Ercavica (ez da aurkitu zehaztasunez), Gracurris (gaur egungo Alfaro, Errioxako ekialdeko mugan), Iacca (gaur egungo Jaca, Aragoi aldean), Nemeturissa, Oiasso (Irun aldean), Pompaelo (Iru\u00f1a), Muscaria, Segia eta Tarraga.\nEbroko harana (') gehiago erromanizatu zen eta bertan aztarna gehiago eta ikusgarriagoak daude, eremu menditsuetan agertu izan zidrenak bainoa ('). \nGipuzkoan badirudi meategiak zituztela Aiako Harrietan, eta meategi horiek ustiatzen jarraitu dira XX. mendera arte. Badirudi meategia ustiatzeko eta handik inperioko beste leku batzuetara minerala eramateko herri bat sortu zutela: Oiasso, alegia. Baina kostaldeko aztarna horiez gain ez da besterik agertu; beraz, Euskal Herrian bizi ziren tribuei buruz informazio iturri urria dira.\nErdi Aroaren hasiera.\nBagaudak.\nDirudienez V. eta VI. mendeetan liskar latzak egon ziren baskoien lurretan, eta historialari askok bagaudaeei, feudalismoaren aurkako matxinadei lotuta ikusten dituzte. V. mendean, Hidazio historialari eta apezpikuak suabiarrek \"Baskonietan\" eragindako txikizioen berri ematen du. 469. urtean Hidazio hil eta, geroztik, ez dago orduko gertaeren kontaketa garaikiderik. Harrezkero, baskoiek hiriari lotutako herritarrak izaten agertzeari utzi zioten eta, aldiz, mendietan dabilen herritzat jo zituzten germaniar herrietako kronikek.\nBestalde, VI. mendeaz geroztik, baskoiak ez ziren erromatarren garaiko Baskoniaren mugetan agertzen. Aldiz, askoz lurralde gehiago agertzen dira haien eremuan: Novempopulania, Pirinio inguru ia osoa eta Iru\u00f1eaz mendebaldera Kantabriaraino zeuden lurralde guztiak. Antzinatean aipatuak ziren egungo Euskal Herriko gainontzeko beste herriak, ordea, galdu egin ziren betiko: Hidazioren aipamenen ondoren ez da gehiago haien berririk dokumentuetan. Ondorioz, aro horretan jada ezinezkoa zen baskoien eta ustez euskaldunak ziren inguruko herriak (barduloak, karistioak, autrigoiak, tarbeliarrak, auskiak...) bereiztea, eta \"baskoiak\" besterik ez dira agertzen.\nBisigodoak Galian (eta bereziki Novenpopulanian) izan ziren bitartean, ez zuten baskoiekin ageriko liskarrik izan. Hala ere, nola Garonaz hegoaldeko lurraldean hala Ebro inguruko \"Tarraconensis\" lurraldean bagaudeen altxamendu sozial larriak gertatu ziren, historialari askok baskoiei lotuta ikusten dituztenak. VI. mende amaieran errebolta giroa nagusitu zen Pirinioez bi aldeetan, eta baskoiak Akitania (beharbada Tolosa Okzitaniaz mendebaldera) erasotzen agertzen dira. Iberiar Penintsulan, berriz, Leovigildo baskoiei gailendu zitzaien borrokan, eta haien lurraldearen zati handi bat (\"partem Vasconiae\") menderatu zuen, baita bertan \"Victoriacum\" gotorlekua sortu ere (Iru\u00f1a-Veleia beharbada).\nLehen erakundeak.\nBaskoien lehenengo lurralde-erakundea Franko Merobingioek sortu zuten Bordele eta Tolosa Okzitania artean Garona ibaia ardatz hartuta, baskoiak oinpean hobe izateko: Baskoniako dukerria, gerora Gaskonia bihurtzekoa. Genial izan zuten lehenengo duketzat eta ondoren etorri ziren Merobingioen beste bi duke. 635ean baskoiak matxinatu egin ziren Novempopulanian, eta Arnebert dukea buru zuen garai hartako espedizio handiena bidali zuten Tolosatik haiek menderatzera. Baskoiek espedizioaren zutabe bat birrindu zuten Zuberoan, baina ordainetan baskoien une gozoak ez zuen luzaro iraun eta, gertaera horren ondoren, frankoek azpiratu egin zituzten.\nBaskoniako Dukerria.\nVII. mende erdialdera, Baskoniako dukerria Pirinioez hegoaldera hedatu zela dirudi, baina ez du muga argirik. Bisigodoak baskoien kontra gudukatu ziren egungo Nafarroa Garaiaren erdialdean. Orduan, \"Oligitum\" (egungo Olite edo \"Erriberri\") sortu zuten bisigodoek baskoiak hiriratu eta oinpean izateko, alferrik baina. 711n Rodrigo errege bisigodoa Iru\u00f1ean baskoien kontra borrokan zela, musulmandarren inbasioaren berri izan zuen eta Hispania hegoaldera abiatu zen. Bitartean, Pirinioez iparraldera baskoiak maiz agertzen dira akitaniarren indar militarretan Galia osotik, betiere Akitaniako Dukearen zerbitzutan. Baskoiak Akitaniako armadaren zutabe nagusi izatera heldu ziren VIII. mende ia osoan.\nNafarroa eta baskoiak.\nBaskoiek jarrera praktikoa eta askotarikoa izan zuten musulman etorri berriekin, eta haiekin itunak sinatu zituzten hainbat alditan: lehenengo aldiz, Iru\u00f1ea bera 716 aldera errenditu zenean. Hain zuzen, aliantza horiek profitatuz (Tuterako Banu Kasiak aliatu hartuta), 824 urtean Iru\u00f1eko Printzerria edo Erresuma sortu zuten Nafarroa aldeko baskoiek. Harrezkero, Pirinio mendebaldeaz hegoaldeko baskoiak frankoetatik aske eta independente izan ziren. Pirinioez iparraldera, berriz, baskoiak frankoen mendeko geratu ziren beste 30 urtez, Dukerriaren barnean. Dukerrian geratutako baskoiek, baina, \"baskoi\" izena soilik atxiki zuten, mendeen poderioz \"gaskoi\" bihurtuta. Baskoiak beren euskalduntasuna galduz joan ziren IX. mendetik XI. mendera, eta erromantzea (gaskoia) nagusituz joan zen lurraldearen gehienean (Gaskoinian) bitarte horretan.\nBibliografia.\nIdazlan batzuek Antzinaroko baskoiei buruzkoak dira eta beste batzuk Antzinate berantiarrekoei eta Goi Erdi Arokoei buruz. Bestalde, batzuek akademikoagoak dira eta beste batzuek dibulgazio lanak. "}
{"id": "43904", "revid": "119347", "url": "https://eu.wikipedia.org/wiki?curid=43904", "title": "Kriptosistema", "text": "Kriptosistema komunikaziorako baliabide seguruak eskaintzen dituen sistema da, non mezua bidali baino lehenago igorleak mezua zifratzen du hartzaile baimenduak bakarrik (edo inork ere) deszifra dezan.\nOsagaiak.\nKriptosistema bat honako elementu hauek definitzen dute:\nKriptosistema guztien oinarrizko ekuazioa honako hau da:\nDk(Ek(P)=P\nnahiz eta jakin beharra dagoen zifratze eta deszifratze gakoek ez dutela zertan berdinak izan behar.\nZifratzeko erabiltzen diren metodo klasikoek zifratzeko algoritmoan jartzen zuten indarra eta horietako askotan ez dago gako kontzepturik. Zifratzeko sistema modernoetan berriz, segurtasuna ez da sistemaren isiltasunean oinarritzen, bere operadoreen sendotasunean (erabilitako algoritmoak) eta bere protokoloetan baizik, sekretu bakarra gakoa izanik, operadorea eta protokoloa agerikoak baitira"}
{"id": "43905", "revid": "119347", "url": "https://eu.wikipedia.org/wiki?curid=43905", "title": "Spoofing", "text": "Spoofing (ingelesetik: \"spoof\", \"engainatu\") konputagailu-sareen arloan espioitza edo erabilpen maltzurrekin beste norbait ordezkatzeko teknika multzoak dira.\nNorbait ordezkatzea modu askotan egin daiteke: sniffing bitartez pasahitza lortuz, pasahitzen fitxategiak apurtzen dituzten programak edo beste zenbait teknika erabiliz.\nSpoofing motak.\nSpoofing barruan nortasunak faltsutzeko edozein teknika sartzen den arren, ondoren spoofing mota nagusiak azalduko ditugu:"}
{"id": "43906", "revid": "119347", "url": "https://eu.wikipedia.org/wiki?curid=43906", "title": "Troiatar", "text": "\"Artikulu hau konputagalu sareen arloko malwareari buruzkoa da, beste esanahietarako ikus: Troiatar (argipena)\"Troiatarra, troiarra edo Troiako zaldia, konputagailu-sareen arloan, bi txandatako erasoaren egitura duen malwarea da. Izena Homeroren olerkiaren arabera eman zitzaion, Troiako gerran eginiko erasoa gogoratuz.\nBabes neurriak hartzea oso zaila da sarbide bezala erabiltzen dena sarea bera edo euskarri ez kontrolatuen (disketeak, segurtasun perimetroaren barnean konektatzen diren eramangarriak...) bitartez baita. Defentsarik onena (sarearen bitartez datozen aplikazioen iragazi hertsi batez gain), erabiltzaileak informatzean datza."}
{"id": "43907", "revid": "119347", "url": "https://eu.wikipedia.org/wiki?curid=43907", "title": "Pasahitz krakeatze", "text": "Pasahitza krakeatzea informatikaren arloan sistema edo supererabiltzailearen pasahitza lapurtzeko erabiltzen den teknika multzoa edo prozesua da.\nBeste teknika batzuen laguntzaz ere erabili daiteke. Erabiltzaileak kontzientziatuz, pasahitzak zifratuz eta pasahitzen banatze sistema fidagarriak erabiliz lor daiteke babesa."}
{"id": "43908", "revid": "119347", "url": "https://eu.wikipedia.org/wiki?curid=43908", "title": "Sniffer", "text": "Informatika arloan, sniffer edo usnari bat sareko tramak harrapatzen dituen programa bat da. Orokorrean sarea kudeatzeko erabili ohi da, hala ere, helburu maltzurrekin jarduten duten erabiltzaileen tresna ere izan daiteke.\nNormalean, sarearen topologia jarraituz eta materialaren beharrei so eginez, transmisio bidea (kable koaxiala, UTP, zuntz optikoa, etab.) partekatzen da sareko konputagailu desberdinen eta dispositiboen artean, honek konputagailu batek berarentzat ez diren tramak harrapatzea ahalbideratzen du. Horretarako, snifferrak sare-txartela modu nahasi (\"promisc mode\") batean jartzen du, zeinarekin txartelaren MAC helbideari ez dagozkion tramak detektatuak izan daitezkeen eta horrela sarera konektaturiko edozein gailuri zuzenduriko informazioa usnatu daiteke (informazio honen artean daude pasahitzak, posta elektronikoa, edo garrantzitsua suerta daitekeen beste informazio guztia).\nSare topologia eta snifferrak.\nSniffer batek lor ditzakeen trama kopurua sare topologiaren, bere sareko kokapenaren eta transmisio bidearen araberakoa da. Adibidez:\nOso garrantzitsua da snifferrak soilik transmisio bidea partekatzen duten sareetan soilik erabil daitezkeela azpimarratzea, adibidez kable koaxiala, pare kordatuko kableak (UTP,FTP edo STP) edo WiFi sareak.\nHub-aren ordez switch-a erabiltzeak sarea seguruagoa egiten du, snifferren eraginkortasuna asko mugatzen baitu, tramak soilik beren hartzaileei bideratzen direlarik.\nErabilerak.\nHauek dira snifferrek dituzten erabilera aipagarrienak:\nEthernet/LAN-erako snifferrak ere badaude, adibideak jartzearren: (Wireshark (garai batean Ethereal edo WinPcap bezala ezagutua zena), Ettercap, TCPDump, WinDump, WinSniffer, Hunt, Darkstat, traffic-vis, Ksniffer). Haririk gabeko sareetarako honakoak ditugu:(Kismet, Network Stumbler)."}
{"id": "43909", "revid": "119347", "url": "https://eu.wikipedia.org/wiki?curid=43909", "title": "Hijacking", "text": "Hijacking (ingelesez bahiketa) konputagailu-sareen arloan zerbait lapurtzeko edo jabe (informazioa eskuarki) egiteko legez kanpoko teknika guztiei deitzen zaie.\nNormalean informazioa lortzeko, martxan dagoen konexio batean, beste norbait zarela pentsarazi pasahitzen kontrola (kautotu) pasa gabe da Hijacking.\nGarraio protokoloen mailan lan egiten du, beraz babes neurri komenigarriena, protokolo hauen zifratzea da."}
{"id": "43910", "revid": "26894", "url": "https://eu.wikipedia.org/wiki?curid=43910", "title": "Troyako zaldi", "text": ""}
{"id": "43911", "revid": "336", "url": "https://eu.wikipedia.org/wiki?curid=43911", "title": "Segurtasun informatiko", "text": ""}
{"id": "43914", "revid": "336", "url": "https://eu.wikipedia.org/wiki?curid=43914", "title": "Abando (Barrutia)", "text": ""}
{"id": "43915", "revid": "56334", "url": "https://eu.wikipedia.org/wiki?curid=43915", "title": "L'H\u00f4pitalen erregela", "text": "L'H\u00f4pitalen erregela edo L'Hospitalen erregela kalkuluan erabiltzen da balio indeterminatua daukaten limiteak determinatzeko. Guillaume de l'H\u00f4pital (1661 - 1704) matematikari frantsesaren omenez izendatu zen erregela; berak proposatu baitzuen \"Analyse des infiniment petits pour l'intelligence des lignes courbes\" (\"Kurben ulermenerako azkengabe txikien analisia\") liburuan lehenengoz erregela. Liburu hori kalkulu diferentzialaren gaia jorratzen zuen lehenengotzat hartzen da.\nErregela.\nErregela honek esaten duena zera da: \"Bi funtzioren arteko zatiduraren limitea puntu batean 0 zati 0 edo infinitu zati infinitu indeterminazioen motakoa bada, limitearen balioa aurreko funtzioen deribatuen arteko zatiduraren limitearen berdina izango da\":\nformula_1"}
{"id": "43918", "revid": "336", "url": "https://eu.wikipedia.org/wiki?curid=43918", "title": "Eskubide digitalen kudeaketa", "text": "Eskubide digitalen kudeaketa (DRM Digital Rights Management) jabego intelektuala duten artxiboen kopiatzea galarazten duten teknologien izena da. Audio, bideo, testu edo jabego intelektuala izan dezaken edozein artxibo baimenik gabe kopiatzea galarazten dute, kasu askotan erabiltzaileen eskubideen gainetik, eta honen artxiboetan ere DRMa ezarriz.\nDRMa bera \"copy protection\" delakoarekin (kopien babesa) eta \"technical protection measures\" kontzeptuekin nahasi ohi da (babes teknikorako neurriak). Bi termino horiek honako funtzioa duten teknologiei egiten diete erreferentzia: gailu elektronikotan dagoen eduki digitalaren erabilpen eta atzipena kontrolatu edota egotzi. Horretarako teknologia jakin batzuk dituzte instalatuta, zeintzuk DRMaren diseinuko parte diren.\nEgileen eskubideak.\nEgilearen eskubideak bermatzeak erabiltzaileei honakoak burutzeko baimena ukatzen die:\nEztabaidatsu.\nDigital Rights Management gai eztabaidatua da. Alde batetik DRMa copyrighterako ezinbestekoa den tresna bat dela diote, egileen eskubideak bermatzeko, eta beroien lanaren bikoiztea ekiditeko. Bestalde, teknologiaren inguruko kritiko batzuk, beren artean Software Askearen Fundazioa (Free Software Foundation), Digital Restrictions Management bezala ezagutzen dute DRMa. Egileen hitzetan, copyrighta duten materialaren erabilera mugatu nahi dute eta beren eskubideak bermatu. Beste batzuk, aldiz, adierazpen askatasunaren aurkako eraso bezala definitzen dute. Electronic Frontier Foundation delakoa dugu adibide garbia. Aipatu fundazioak, aro digitalean gertatzen diren eskubide urraketak salatzea eta bermatzea du helburu.\nAplikazio legala.\nDRMen ezaugarri bereizgarrietako bat, bere inplementazioa arlo teknikora soilik mugatzen ez dela da. Izan ere, legedian ere eskua sartzen dute. DRMen bultzatzaileek produkzioa debekatzea dute helburu, baita produktua zabaltzea eta DRMrik ez duten gailu elektronikoen salmenta. Halaber, DRMak ekiditeko ahalegin oro kriminalizatu egiten dute, azken horrek egileen eskubideak urratzen ez baditu ere.\nDRMen kontrolak \u201ckonputazio fidagarria\u201d (TC, ingelesez Trusted Computing) delakoari deituz exekutatzen dira. Hala ere, kontrol horiek erabiltzaileari fidagaitz zaion sistema informatiko bat sortzen dute, berorren funtzionamendua edozein unetan edonondik manipulatua izan baitaiteke, manipulazio horretarako dagoen legedia aintzat hartu gabe. DRMen aurka jotzen dutenek TC sigla horiek \u201cTreacherous Computing\u201d gisa ezagutzen dituzte, konputazio traidorea. Horiek guztiek botere legegile eta judizialarengan federik ez dute, beroien hitzetan ez baitute manipulazio hori kontrolatzeko gaitasun nahikorik.\n\u201cKonputazio fidagarria\u201d delakoarekin segurtasuna handiagoa dela uste dute erabiltzaileak, eta helburu horrekin esleitu zaio kontzeptuari berari izen hori. Izan ere, bezero kontsidera daitezkeenei horiek guztiek beren gailuak baino seguruagoa den sistema dela iruditzen zaie.\nJarrera horrekin argi uzten dute benetako helburua. Erabiltzaileei beren gailuen gaineko kontrola \u201ckendu\u201d nahi zaie, eta hori berori beste batzuei eman: software banatzaileei, argitaratzaileei, diskoetxeei, etab. Horiek guztiak dira, ez autore ez eta publikoa ere, zerbitzari eta banaketa kateak kudeatzen eta maneiatzen dituztenak. DRM sistemen kontrola dutenak.\nBeste era batean esanda, mekanismo horiekin zer entzun, irakurri, begiratu eta produzitzen dugun jakin ahal dezakete. Baita edozer gauza egitea debekatu ere. Tresna horiek ezezagunen eskutan daude, eta beraiek dira fitxategiekin egiten dugun ororen gaineko kontrola dutenak.\nDRM sistemen bultzatzaileen ikuspegitik, aldiz, kontrol hori legedia bera baino zorrotzagoa izan behar da. Esate baterako, eta dokumentu honetako beste atal batean aipatu den bezala, erabilpen pribaturako kopiak egitea legeak baimentzen duen arren, DRM sistemak ekiditen ez dituen orok ezingo ditu kopiak egin. Beraz, esan daiteke sistemok erabiltzaileen eskubideetako bat urratzen dutela, DRMen bultzatzaileek ezarritako legedia urratuz gero, erabiltzaile oro kriminal bilakatzen baitute.\nHainbat estatutan martxan dauden gisa horretako legeak badaude, publikoaren eskubideen aldeko erakunde eta autore askoren oposizioa indartsua izan arren.\nAdibide aipagarrienak AEBetako DMCA (\"Digital Millenium Copyright Act\" delakoa) eta Frantziako DADVSI (\"Droit d\u2019Auteur eta Droits Voisins Dans la Soci\u00e9t\u00e9 de l\u2019Information\"). AEBetako Merkataritza Libreko Tratatuek, hitzarmenean sinatu duen estatu oro DRMei babesa eskaintzen dien legedia onartzera behartzen dute.\nEzaugarri funtzionalak.\nDRM hainbat mekanismo daude merkatuan, enpresa anitzek diseinatutakoak. Baina guztiek ezaugarri batzuk komunean dituzte. Honakoak:"}
{"id": "43919", "revid": "119347", "url": "https://eu.wikipedia.org/wiki?curid=43919", "title": "Asier Berasaluze", "text": "Asier Berasaluze Berrizbeitia, pilota arloan Berasaluze IX.a deituraz ezaguna (Berriz, Bizkaia, 1983ko abenduaren 26a) esku huskako pilotari profesional ohia da. Aurrelari aritzen zen, Aspe enpresarekin. Estatistika ofizialen arabera, 1,92 metro luze da, eta 88 kilo pisatzen zuen. Profesionaletako estreinako partida 2005eko abuztuaren 14an jokatu zuen, Mallabiko pilotalekuan; azkena, berriz, 2010eko ekainaren 29an, Mungiako pilotalekuan.\nSekulako indar eta abiadurarekin egindako sakea zuen bereizgarri (oso tanto kopuru handia egiten zuen jokaldi horrekin), eta aukera txikiena zuenean errematea bilatzen zuen. Profesionaletan bigarren mailako buruz buruko eta binakako titulu bana irabazi zuen arren, eta artean joko onean zela, beste pilotari askok bezala ekonomia krisiaren ondorioz erretiratu behar izan zuen. Profesionaletan, guztira 272 partida jokatu zituen (148 irabazi eta 124 galdu)."}
{"id": "43920", "revid": "119347", "url": "https://eu.wikipedia.org/wiki?curid=43920", "title": "Miguel Capell\u00e1n", "text": "Miguel Capell\u00e1n del Val, pilota arloan Capellan deituraz ezaguna (Hervias, Errioxa, 1970eko ekainaren 29a) esku huskako pilotari profesional ohia da. Aurrelari jokatzen zuen, Aspe enpresarekin gehienbat. Estatistika ofizialen arabera, 1,78 m luze da, eta 80 kg pisatzen zuen. Profesionaletako estreinako partida 1992ko urriaren 25ean jokatu zuen, Logro\u00f1oko Adarraga pilotalekuan. Aspe enpresaren eskutik egindako azken partida ere hantxe jokatu zuen, 2010eko otsailaren 14an. Garfe enpresarekin jokatu zuen geroztik."}
{"id": "43922", "revid": "119347", "url": "https://eu.wikipedia.org/wiki?curid=43922", "title": "Ismael Chafee", "text": "Ismael Chaf\u00e9e Saralegi, pilota arloan Chafee deituraz ezaguna, (Irurtzun, Nafarroa Garaia, 1978ko azaroaren 2a) esku huskako pilotari profesional ohia da. Aurrelari jokatzen zuen, lehendabizi Aspe enpresarekin 1999tik 2007ra, eta ondoren Asegarcerekin 2010eraino. Estatistika ofizialen arabera, 1,83 m luze da, eta 83 kg pisatzen zuen. Profesionaletako estreinako partida 1999ko maiatzaren 7an jokatu zuen, Irurtzungo pilotalekuan; azkena, berriz, 2010eko maiatzaren 8an, Iru\u00f1eko Labrit pilotalekuan. Garfe enpresarekin jokatu zuen geroztik.\nKanpo estekak.\nEnpresako fitxa"}
{"id": "43923", "revid": "512", "url": "https://eu.wikipedia.org/wiki?curid=43923", "title": "Deribatu taula", "text": "Kalkulu diferentzialean egiten den eragiketarik ohikoenetarikoa da funtzio baten deribatua aurkitzea. Taula honen laguntzaz esker edozein funtzio elementalen deribatua kalkula daiteke. Esan beharra dago, taulako \"f\" eta \"g\" funtzioak deribagarriak eta \"c\" zenbaki errealak direla suposatuko dela."}
{"id": "43925", "revid": "119347", "url": "https://eu.wikipedia.org/wiki?curid=43925", "title": "Alberto del Rey", "text": "Alberto del Rey G\u00f3mez, pilota arloan Del Rey deituraz ezaguna (Naiara, Errioxako Erkidegoa, 1981eko abuztuaren 25a) esku huskako pilotari profesionala da. Aurrelari jokatzen du, Aspe enpresarekin 2009ko abenduaren 31 arte, Frontisekin 2010eko otsailaz geroztik. Estatistika ofizialen arabera, 1,75 m luze da, eta 80\u00a0kg pisatzen du. Profesionaletako estreinako partida 2000ko martxoaren 19n jokatu zuen, Naiarako pilotalekuan.\nKanpo estekak.\nEnpresako fitxa"}
{"id": "43927", "revid": "448", "url": "https://eu.wikipedia.org/wiki?curid=43927", "title": "Aitor Elkoro", "text": "Aitor Elkoro Sarasua, pilota munduan Elkoro deituraz ezaguna (Elgeta, Gipuzkoa, 1967ko abuztuaren 7a) esku huskako pilotari profesional ohia da. Atzelari sendoa izan zen, ezker bikainekoa. Lehendabiziko partidu profesionala 1992ko urriaren 5ean jokatu zuen, Gernikako Santanape pilotalekuan, Asegarce enpresarekin. 1998an Aspe enpresa sortu berriak fitxatu zuen. 2007ko abenduan erretiratu zen.\nGaraipen zerrenda.\nBuruz buruko txapelketa nagusiko finalak.\n(1) 1999an bi txapelketa jokatu ziren, Aspe eta Asegarce enpresak ados jarri ez zirelako.\nBinakako txapelketa nagusiko finalak.\n(1) 1999an bi txapelketa jokatu ziren, Aspe eta Asegarce enpresak ados jarri ez zirelako."}
{"id": "43928", "revid": "119347", "url": "https://eu.wikipedia.org/wiki?curid=43928", "title": "Patxi Eugi", "text": "Patxi Eugi Cabodevilla, pilota arloan Eugi deituraz ezaguna (Agoitz, Nafarroa Garaia, 1971ko azaroaren 3a) esku huskako pilotari profesional ohia da. Aurrelari aritzen zen, Aspe enpresarekin. Lehendabiziko partida 1991ko uztailaren 5ean jokatu zuen, Iru\u00f1eko Labrit pilotalekuan. Txapelketa nagusietan sei titulu irabazi zituen: buruz burukoan 1996koa, 1999koa eta 2000koa; eta lau eta erdikoan 1992koa, 1994koa eta 2000koa. Julian Retegi handiaren ondorengo urteetan, esku huskako pilotari nagusia izan zen, Ruben Belokirekin batera. Erretiratuz geroztik, beste hainbat pilotariren botilero dabil, Juan Martinez de Irujorekin esate baterako.\nKubako mundu txapelketan, 1990ean, urrezko domina jaso zuen Azkaraterekin batera, binakakoan. Profesional gisa 1991n hasi zenez, ezin izan zuen 1992ko Bartzelonako Olinpiar Jokoetan parte hartu, nahiz eta faboritoetakoa izan.\nLehenengo txapela berehala eskuratu zuen, 1991ko lau eta erdikoan. Patxi Eugiren sasoirik hoberena 1996 eta 2001 bitartean etorri zen, tarte horretako final guztietan (1997ko Arretxe eta Elkororen artekoan izan ezik) aritu baitzen, eta 1996koa, 1999koa eta 2000koa irabazi baitzituen.\n2008ko abuztuaren 10ean azken partida jokatu zuen profesional gisa. Bere herriko frontoia, Agoitz, aukeratu zuen erretiroa hartzeko. Lasa III.a lagun zuela, Martinez de Irujo eta Nalda III.aren aurka jokatu zuen, eta 20-22 galdu.\n2011n Garfe enpresarekin itzuli zen pilotalekuetara.\nKanpo loturak.\nPatxi Eugiren fitxa, Aspe enpresaren webgunean."}
{"id": "43929", "revid": "119347", "url": "https://eu.wikipedia.org/wiki?curid=43929", "title": "Peio Martinez de Eulate", "text": "Peio Martinez de Eulate Maestresalas, pilota arloan Eulate deituraz ezaguna (Lizarra, Nafarroa Garaia, 1979ko abuztuaren 17a) esku huskako pilotari profesional ohia eta politikaria da.\nEsku huska, atzelari jokatzen zuen, Aspe enpresarekin. Estatistika ofizialen arabera, 1,98 metro luze da, eta 99 kilo pisatzen zuen. Profesionaletako estreinako partida 2001eko martxoaren 2an jokatu zuen, Iru\u00f1eko Labrit pilotalekuan; eta azken agurreko partida, berriz, 2010eko abenduaren 5ean, Eibarko Astelena pilotalekuan. Bi aldiz parte hartu zuen binakako txapelketa nagusian, eta bietan txapeldun izan zen: Irujo aurrelariarekin batera 2006an, eta Xalarekin 2007an.\nPolitikari gisa, Bilduko zinegotzi izan zen Iru\u00f1eko Udalean 2011tik 2015eraino, alderdi horren Iru\u00f1eko Udalerako hautagaien zerrendan bigarren aurkeztu baitzen 2011ko hauteskundeetan."}
{"id": "43930", "revid": "119347", "url": "https://eu.wikipedia.org/wiki?curid=43930", "title": "Enrike Galartza", "text": "Enrike Galartza Etaio, pilota arloan Galartza V.a deituraz ezaguna (Baraibar, Nafarroa Garaia, 1976ko maiatzaren 15a) esku huskako pilotari profesional ohia da. Aurrelari jokatzen zuen, Aspe enpresarekin. Estatistika ofizialek diotenez, 1,84 metro luze da, eta 84\u00a0kg pisatzen zuen profesionala zenean. Estreinako partida 1998ko martxoaren 22an jokatu zuen, Lekunberriko (Nafarroa Garaia) pilotalekuan, eta 2010ean erretiratu zen profesionaletatik. Lortutako garaipen nabarmenena 2004ko bigarren mailako buruz buruko txapela du. Dohain handiko jokalaria, teknika bikainekoa, ez zuen beregandik espero zena eman, eta lehen mailako txapelketa nagusietan ez zuen lorpen aipagarririk egin."}
{"id": "43931", "revid": "336", "url": "https://eu.wikipedia.org/wiki?curid=43931", "title": "Xabier Galartza", "text": "Xabier Galartza Bartzena, pilota arloan Galartza VI.a deituraz ezaguna, (Lemoa, Bizkaia, 1980ko urtarrilaren 4a) esku huskako pilotari profesional ohia da. Atzelari aritzen zen, Aspe enpresarekin. 1,86 metro luze da, eta 84 kilo pisatzen zuen. Profesionaletako estreinako partida 2000ko uztailaren 17an jokatu zuen, Barakaldoko pilotalekuan; azkena, berriz, 2010eko abuztuaren 13an, Zarauzko Aritzbatalde pilotalekuan.\nLehen mailan emaitza nabarmenik ez zuen lortu; bigarren mailan, berriz, hiru final jokatu zituen: bi aldiz buruz burukoa (2005 eta 2007) eta behin binakakoa.\nKanpo estekak.\nEnpresako fitxa"}
{"id": "43933", "revid": "119347", "url": "https://eu.wikipedia.org/wiki?curid=43933", "title": "Sebastian Gonzalez", "text": "Sebastian Gonzalez \u2014izen-deitura ofizialak, frantsesez: S\u00e9bastien Gonz\u00e1lez\u2014, pilota arloan Gonzalez deituraz ezaguna (Donibane Lohizune, Lapurdi, 1977ko irailaren 12a) esku huskako pilotari profesional ohia eta talogilea da. Aurrelari jokatzen zuen, Aspe enpresarekin. Estatistika ofizialen arabera, 1,87 metro luze da, eta 87 kg pisatzen zuen. Profesionaletako lehendabiziko partida 1998ko abenduaren 4an jokatu zuen, Azkaineko pilotalekuan. Indar handiko ezkertia da. 2009ko lau eta erdiko txapelketa eta 2010eko binakako txapeldunordetza ditu bere kirol lorpenik nabarmenenak. Horrez gainera, 1997an munduko txapeldun izan zen trinketean, 22 urtez azpikoen mailan; 1998an, munduko txapelduna Mexikon; eta 2000n bigarren mailako buruz buruko txapelduna.\nTalogintzako enpresa bat du 2013ko udaz geroztik, eta taloak egiten dihardu, amonak emandako errezeta batean oinarrituta. Corinne andregaiarekin bizi da, eta 2006an jaiotako seme bat dute, Oihan.\nBizitza.\nEspainiako Gerra Zibiletik ihesi Ipar Euskal Herrira joandako gasteiztar baten biloba da, eta Mutrikuko eta Otsagabiako arbasoak ere baditu. Euskaldun zaharra da, eta eskolan hasi zen gaztelaniaz ikasten. Bere aita Txomin Gonzalez bezala, Sebastian bai errugbian eta bai esku huskako pilotan aritu zen, harik eta pilotaren alde egin zuen arte. Plaza librean eta trinketean zaildu eta gero, 19 urte zituelarik ekin zion ezker hormako pilotalekuetan jokatzeari.\nEsku huskako pilotari profesionala.\n2009ko abenduaren 8an lau eta erdiko finala irabazi zuen Juan Martinez de Irujoren aurka. 2010eko maiatzean, beste bost urterako berritu zuen kontratua Asperekin.\nPolemika handiak sortu ditu bere pilotari ibilbidean eta harreman gorabeheratsua izan du bere enpresarekin eta beste pilotari batzuekin. 2007an, Olaizola II.a kirolaritzat \u00abharroputza\u00bb zela adierazi zuen, haren aurka jokatzekoa zen buruz buruzko txapelketa nagusiko finalerdietako partidaren aurretik. 2011ren bukaeran, 2012ko binakako txapelketa nagusitik kanpora utzi zuen Aspek, aurreko bi urteetan Gonzalezek joko maila eskasa izan zuelako, eta Gonzalezek enpresari gogor aurpegiratu zion bere ordez bera baino askoz curriculum apalagoko pilotari bat (Aritz Lasa) sartu zuela txapelketan. Pilotako agintariei Ipar Euskal Herriko pilotarien aurka dihardutela aurpegiratu zien azkaindarrak, eta haren jaioterriko auzapezak Aspe enpresari boikot egitera deitu zuen. Egun batzuk geroago, Sebastianek barkamena eskatu zien gainerako pilotariei eta bere enpresari.\n2012. urtea ere ez zuen batere ona izan: afera hark eragin zion, eta hilabete eta erdi egon zen jokatu gabe urte hasieran. Enpresak ezarritako zigorraren kutsua zuen. Buruz burukoan arnasa pixka bat berreskuratu zuen. Lehenbizi Urrutikoetxeari irabazi zion (22-17), gero Merino II.ari (22-14), eta azkenik Bengoetxea VI.ak kanporatu zuen, final-laurdenetan (22-7). Ez zuen ibilbide txarra izan, eta txapelketako ezusteetako bat izan zen. Gero, ordea, udako lehen torneoetatik kanpo gelditu zen. Ekainaren bukaeran eta uztailaren hasieran maila oneko lau partida irabazi zituen jarraian, baina udan, oro har, galduriko partidak irabazitakoak baino gehiago izan zituen. Joko gutxi, eta zorte txarra ere bai, abuztu erdialdean orkatila bihurritu baitzuen. Gonzalezek urte osoan esan zuen min txikiak izan zituela. Xalaren lesioak eta Irujoren apendizitisak Lekeitioko eta Logro\u00f1oko torneoetako ateak ireki zizkion. Enpresak Gonzalezengan ustea izaten jarraitzen zuen seinale: enpresako laugarren aurrelaria zen. Bi torneoetan hiru partida jokatu zituen, eta hirurak galdu. Maila txarrik eman gabe, baina emaitzak ez zituen lagun izan. Irailerako, urtea bukatu zain zegoen: \u00abUrtea buka dadin desiratzen ari naiz, nire ibilbideko txarrena izan da. 2013a hobea izatea espero dut\u00bb. Lau eta erdikoan zuen Gonzalezek urtea zuzentzeko aukera. Sukarrak, baina, Urrutikoetxearen aurkako partida atzeratzera behartu zuen, eta eguna heldutakoan ez zen sasoi betean aritu: 22-11 galdu zuen, oso irudi txarra emanda. 35 urte zituen, eta, 2015eko martxorainoko kontratua zuen arren, askok zioten bere onenak emanak zituela.\n2013ko urtarrilean, binakako txapelketa nagusia jokatzen ari zela, Aspek ordezkatu egin zuen, eman beharreko maila ematen ari ez zelako, txapelketako lehenengo sei partidetatik bakarra irabazi eta gero. Hurrengo maiatzaren hasieran, buruz buruko txapelketan Urrutikoetxearen aurka jokatu behar zuen partidaren bezperan, auto batek oina harrapatu zion, eta min hartu zuen. Partidaren egunean bertan eman zion horren berri enpresari, Frantziako erdialdean zegoelarik, Iru\u00f1etik bospasei ordura autoz; gainera, Aspek ez zuen Gonzalezekin harremanetan jartzerik lortu hiru egunez. Enpresak bi hilabetez jokatu gabe eta soldatarik gabe izatearen zigorra ezarri zion Sebastiani. Irailaren erdialdean, Sebastianek auzia jarri zion enpresari, bidegabeko zigorra izan zela eta. Hilaren bukaeran, enpresak Gonzalez partida batetik kanpo utzi zuen, joko maila apala zuela eta, Logro\u00f1oko San Mateoetako txapelketan oso partida txarra jokatu eta gero. Ez zuen berriz jokatuko Aspe enpresarekin. Hurrengo hilabetean, Gonzalez min hartuta zegoenez, lau eta erdiko txapelketatik kanpora geratu zen.\n2013ko azaroaren 6an egitekoa zen epaiketa. Gonzalezek eta Aspek, ordea, epaiketa bertan behera uztea adostu ondoren, kontratua deuseztatzea hitzartu zuten azaroaren 22an, Aspek Gonzalezi diru kopuru bat ordaintzearen trukean. Sebastian 15 urtez izan zen profesional, eta 925 partida jokatu zituen."}
{"id": "43935", "revid": "336", "url": "https://eu.wikipedia.org/wiki?curid=43935", "title": "Bixente Lizarazu", "text": "Bixente Lizaratzu (Donibane Lohizune, Lapurdi, 1969ko abenduaren 9a - ) futbolari ohia da, ezkerreko atzelaria hain zuzen ere.\nLizarazu hainbat taldetan aritu da. Bordeleko Girondinsen hasi zen. Haiekin 1996ko UEFA Kopa galdu zuen Bayern Munichen kontra. Hortik Bilboko Athletic Klubera joan zen. ETAren xantaia pairatu zuen, horregatik Athletic uztea erabaki zuen. Hamazazpi partida jokatu ostean, FC Bayern M\u00fcnchen taldeak erosi zuen. Talde horretan, 69 zenbakia sorbaldan, Alemaniako 6 liga eta 5 kopa irabazi zituen, baita Champions Leaguea zein Nazioarteko Kopa ere.\nFrantziako talde nazionalarekin ere arrakastatsua izan da Lizarazu, 1998ko Munduko Futbol Txapelketa nahiz 2000ko Europako Futbol Txapelketa erdietsi baitzituen. Orotara 97 aldiz aritu da \"blues\"ekin. Bixente Lizarazuk 2006ko apirilaren 30ean jakinarazi zuen futbolean jokatzeari utziko ziola, Zinedine Zidanek baino 4 egun geroago.\n\"Beltzenia\" estadioari bere izena eman zioten. Claire Keim du emazte, eta Tximista izeneko semea eta Uhaine izeneko alaba ditu. Bere anaia Peio Lizarazu surflaria da.\n2018ko apirilean berak idatzitako liburua argitaratu zen \"Mes prolongations\" izenburukoa, Seuil argitaletxearekin (), non kirolak, futbolaren historia, biografia eta euskal erroak jorratzen diren."}
{"id": "43938", "revid": "59723", "url": "https://eu.wikipedia.org/wiki?curid=43938", "title": "Ska", "text": "Ska jamaikar jatorriko musika estiloa da, 1950eko hamarkadako \"sound system\"etan sortua.\nHistoria.\nSka musika Kingstonen jaio zen, Jamaikako hiriburuan, XX. mendeko 1950eko hamarkadan. Jamaikako hiri handietan, jende asko plazetan elkartzen zen, bertan \"soundsystem\"ek (DJen antzekoek) jartzen zituzten estatubatuar jazz, soul eta, batez ere rhythm &amp; blues musika motetako kanta berriak entzuteko. Hasieran, furgoneta bat besterik ez zen, musika ekipo zaratatsu batekin. Furgoneta horiek sinbolo batzuk eramaten zituzten, ska musika irudikatzen zituztenak, lauki zuri-beltzekin.\nEdward Seaga-k, geroago Jamaikako lehen ministro izan zenak, musika jamaikarra sustatu zuen. 1958an, \"West Indian Records Limited\" sortu zuen: bertako artisten musika ekoizten zuten, kanta estatubatuarrak jo zitzaten. Urte horretan bertan, Laurel Aitken-ek lehen grabazioa egin zuen eta handik urte batzuetara, beste artista batzuek ere beren disko-etxeak eratu. 1950eko hamarkadaren amaieran, Kingstongo musikariek hainbat musika mota nahastu zituzten: jazza eta rhythm &amp; bluesarekin esperimentuak egiten hasi ziren, Karibeko musikarekin fusionatuz. Kantak beren gustura onduz, ska sortu zuten.\nEz dago ziur \"ska\" izenaren arrazoia: Skatalites taldeko kideek diotenez, horrela deitzen da, Cluet Johnson baxu jotzaileak \"Love Skavoovie\" esaten zuelako bere lagunak ikustean; aldiz, Ernest Ranglin gitarra jotzaileak esaten zuenez, hitz horrek gitarrak egiten zuen soinua deskribatzen zuelako. Agian bi ideia horien nahasketa da, Cluet Johnsonek baitzioen hitz horrek onomatopeiaren bidez azaltzen zuen musika horren soinua.\n1970eko hamarkadan, jamaikar etorkin \"rude boy\" askok Inglaterrara alde egin zuten. Bertan ska punkaren soinu azkarrarekin nahastu zen baina, betiko gisan, beti ere era alai eta dantzagarrian. Handik urte batzuetara, talde ingeles asko oso ezagunak egin ziren: adibidez, The Specials, The Selecter, The Beat, Bad Manners eta Madness. Gero, musika estilo hori azkar-azkar hedatu zen Europa osoan zehar.\nSka taldeak.\nSka taldeok mundu osoan zehar oso ezagunak dira: The Skatalites, Toots and the Maytals, Desmond Dekker, The Beat, The Specials, Madness, The Selecter... Euskal Herrian ere ezagun asko daude: Kortatu, Skalariak, Betagarri, Fermin Muguruza, Ze Esatek!, Hertzainak, Tijuana in Blue, Ska-p... Gaur egun, talde gehienek jaietan kontzertuak ematen dituzte eta lagun askok ondo pasatzeko bakarrik sortzen dute taldea.\nMusika-tresnak.\nSka talde batean maizenik erabilitako musika tresnak honako hauek dira: baxua, gitarra, bateria, saxofoia, tronboia, teklatua eta tronpeta. Zenbait taldek beste musika-tresna batzuk ere darabiltzate: trikitrixa, dultzaina, harmonika, gaita..."}
{"id": "43942", "revid": "119347", "url": "https://eu.wikipedia.org/wiki?curid=43942", "title": "Terra Lliure", "text": "Terra Lliure (euskaraz \"Lurralde askea\") Kataluniako nazio askapenerako talde armatua izan zen, 1978an sortua eta jendaurrean 1981eko ekainaren 23an azaldu zena, Bartzelonako Camp Nou futbol zelaian, \"Som una Naci\u00f3\" (Nazio bat gara) kanpainaren barruan. Espainiako sistema judizialak eta indar polizialek talde terroristatzat zeukaten.\nSorrera eta lehen ekintzak.\n1979ko urtarrilaren 26an poliziak kontrol batean Mart\u00ed Marc\u00f3 erakundeko kidea hil zuen; ekainaren 2an leherketa baten ondorioz Felix Go\u00f1i hil zen eta Quim Pelegr\u00ed bere taldekidea larriki zauritua izan zen. Hartutako dokumentazioaren ondorioz, Frederic Bentanachs eta Griselda Pineda atxilotu zituzten, IPCren adar armatua osatzea leporatuta. Atxiloketa hauek (eta beste batzuk) zirela eta, \"Comit\u00e8s de Solidaritat amb els Patriots Catalans\" (CSPC, \"Abertzale Katalanekiko Elkartasun Batzordeak\") sortu ziren, espetxeratutako independentisten defentsa politikorako plataforma bezala, eta Terra Lliure geldituta geratu zen hilabete batzuetarako, ekintzen akatsak aztertuz eta lan egitasmoa osatuz.\nLehen bilkura.\n1980 urtean borroka armatua errerente nagusia zen beste taldeetatiko militanteak batu ziren: EPOCA (Ex\u00e8rcit Popular Catal\u00e0) eta FACeko (Front d\u00b4Alliberament Catal\u00e0) kide ohiak, bestelako erakunde independentistetakoak ere batu ziren, PSANekoak (Partit Socialista D'Alliberament Nacional) edo IPCkoak (Independentistes dels Pa\u00efsos Catalans) esaterako.\n1981ean Terra Lliurek Federico Jim\u00e9nez Losantos espainiar kazetaria bahitu zuen, eta egun berean askatu zuten Pere Bascomptek belaunean tiro egin eta gero. Urte berean poliziak hogei pertsona bahitu zituen, baina Pere Bascompte bera eta Jaume Lluss\u00e0 baino ez ziren espetxera sartu, Terra Lliureko kideak izatea leporatuta.\nErakundearen I. bilkura 1982an egin zen, Ipar Katalunian, irailaren 16 eta 17an lehen atala eta azaroaren 13 eta 14an bigarrena. Egun gutxi geroago, azaroaren 15 eta 16an poliziak Collserola mendilerroan lehergailuak eta armak aurkitu izana iragarri zuen, eta hainbat pertsona lege antiterrorista erabilita atxilotu zituen, Carlos Ben\u00edtez eta Xavier Monton baino espetxeratu ez bazituen ere.\nHonez gain krisialdia izan zen zuzendaritzak az baitzen kritikarik onartzen, eta krisi honek hainbat militanteren kanporaketa ekarri zuen, hauek iharduera armatua eten nahi zuten-eta erakundearen etorkizunaz hausnarteko.\nBigarren bilkura.\n1984ko urtarrilaren 26an II. bilkura egin zen, Estatutuak eta Hatsapen Adierazpena onartuz. 1984ko otsailean, erakundeak \"Alerta\" izeneko aldizkaria kaleratu zuen, non adierazpenak, ekintzak eta erakundeak herriari adierazi nahi ziona plazaratu nahi zen.\n1984ko uztailaren 18an Alziran izandako atentatu batean Toni Villaescusa hil zen, Diada hartako ikonoa izango zena.\n1985 hasieran atxiloketa gehiago izan ziren Kataluniako hainbat tokitan. Erakundetik kanpoko indpendentistak ere galdezkatu zituzten. Abenduaren 16an Joaquim S\u00e1nchez militantea hil zen prestatzen ari zen lehergailua zartatzean.\n1986ko otsailean Terra Lliurek Bartzelonako Joko Olinpikoen kontrako kanpainiaren hasiera iragarri zuen. Beste militante bi atxilotu zituzten, Antoni Ribas eta errugabetazat aske utzitako Joan Mateu.\n1987ko irailean Les Borges Blanqueseko (Les Garrigues) epaitegietan ipinitako lehergailu batek horma bat bota zuen, emakumezko bat hilez. Gertakari honen ondorioz erakundeak bere ekintzak berraztertuko zituen.\nHirugarren bilkura.\nIII. bilkura, 1988ko udan, \"Nazio Askapenerako Mugimendua\"ren errealitatea aztertzeko hiru agiri garatu ziren. Erakundeak egitasmo handia onartu zuen urte olinpikorako, baina kide asko aldentzen hasi ziren indpendentismo borrokalariaren krisialdi sakona zela eta, batez ere MDTrena, eta ekintza armatu urriko garaia hasi zen 90etako hamarkada sartuta.\nLaugarren bilkura.\n1991 eta gero, Pere Bascomptek gidatutako erakundeko sektore batek (\"IV Assemblea\") armak utzi zituen. Beste kideek ekintzak jarraitu zituen III. bilkuran erabakitakoaren ildotik, baina jarduera armaturik gabe, 1992ko ekainean \"Garz\u00f3n\" operazioan (Baltasar Garz\u00f3n epaileak zuzenduta) 60 militante inguru atxilotu arte, Olinpiadak baino gutxi lehenago. Honek Terra Lliureren gaitasun operatiboa ezereztatuko du. Esquerra Republicana de Catalunya alderdiak presoen \"gizarteratzeko\" eta militanteak alderdian sartzeko bitartekaritza lanak egin zituen, independentzia lortzeko \"lituaniar bidea\" jarraituz.\nTerra Lliureren azkena.\nAzpimarratu behar da Terra Lliureren desagerpenerako eragile garrantzitsuenetako bat atxiloketa hauek eragin zituen \"sator\" baten sartzea izan zela. Honek ETAn sartutako polizia baten hezkuntza eta laguntza teknikoa jaso zituen.\nDesagerpen ofiziala 1995eko irailaren 11n izan zen, Kataluniako Egun Nazionalean. Erakundeko presoak kaleratu zituzten azkenean, batzuk edozein espetxe-mesederi uko egin arren.\nTerra Lliureko militanteen kontrako epaiketetan ez zen inoiz ere \"satorra\" aipatu, militanteak berataz susmatzera bultzatu zituena. Gaur egun \"satorra\" ez da Espainian bizi."}
{"id": "43943", "revid": "56334", "url": "https://eu.wikipedia.org/wiki?curid=43943", "title": "Deribatu", "text": "Matematikan, deribatua funtzioaren aldaketaren adierazlea da. Integralarekin batera kalkuluaren bi gai garrantzitsuenetariko bat da; bata bestearen alderantzizkoak izanda (kalkuluaren oinarrizko teoreman esaten den bezala).\nDeribatuak, funtzioaren aldagaia hazten doan heinean, funtzioak hartzen duen balioaren hazkundea deskribatzen du. Aldi berean, beste funtzio bat definituko du eta funtzio berri hau aztertuz jatorrizko funtzioaren gorakortasuna eta beherakortasuna, ahurtasuna eta ganbiltasuna etab. ezagutu daitezke.\nBi aldagaietako funtzioen grafikoetan zuzen tangentearen edo sekantearen limitearen malda adierazten du. Funtzioa jarraitua ez bada edo tangente bertikala badauka puntu batean eta bere inguruan, hor ez da existituko funtzio horren deribatua.\nDeribatuak aplikazio asko dauzka beste zientzia askotan. Fisikan, adibidez, abiadura adierazten du, hau da, posizioaren denborarekiko aldaketa; beraz, abiadura posizioaren denborarekiko deribatua da.\nDefinizioa.\nEsandakoaren arabera deribatuak zuzen sekantearen malda adierazten du. Eskumako grafikotik ondorioztatzen denez, sekantearen maldaren idatzizko adierazpena hauxe da:\nformula_1\nformula_2 funtzioaren deribatua ezagutzeko eraman behar da aldagaiaren bi balioen arteko distantzia minimoa izatera. Horretarako formula_3-ren balioa formula_4-ra hurbiltzen doan limitea bilatu behar da:\nformula_5\nFuntzioaren jarraitutasuna eta diferentziagarritasuna.\nFuntzioa eta bere deribatua aztertuz, bi ezaugarri hauek ezagutu daitezke.\nFuntzioaren jarraitutasuna.\nFuntzioak, jarraitua izateko puntu batean, hainbat baldintza bete behar ditu (puntu horretan).\nformula_6\nformula_7\nformula_8\nFuntzioaren diferentziagarritasuna.\nFuntzioa diferentziagarria izango da puntu edo ingurune batean soilik eta baldin bere deribatua existitzen bada puntu edo ingurune horretan.\nFuntzioa ez bada jarraitua puntu batean, hor ez du edukiko lerro tangenterik, beraz, ez da diferentziagarria izango. Hala ere, gerta liteke funtzioa puntu batean diferentziagarria ez izanda jarraitua izatea. Hau ikusita, esan daiteke \"diferentziagarritasunak jarraitutasuna ondorioztatzen duela, baina ez alderantziz\".\nFuntzioaren deribatua beste funtzio bat denez, argi dago diferentziagarritasuna aztertu diezaiokeela. Horretarako jatorrizko funtzioaren bigarren mailako deribatua (deribatuaren deribatuaren berdina) kalkulatu behar da. Horrela hirugarren, laugarren edota n-garren mailako deribatua kalkulatu litezke (betiere hiru, lau edo n aldiz diferentziagarriak direlarik).\nDeribagarritasuna eta funtzioen arteko eragiketak.\nIzan bitez formula_9 eta formula_10 bi funtzio, formula_11 puntuan deribagarriak. Orduan, honako propietate hauek betetzen dira\nKatearen erregela.\nFuntzioen konposaketaren deribagarritasunari buruzko informazioa eta deribatua ematen ditu. Balden eta formula_9 funtzioa formula_11 puntuan deribagarria bada, eta formula_10 funtzioa formula_33 puntuan deribagarria bada, orduan, formula_34 funtzioa deribagarria da formula_11 puntuan eta honakoa da bere deribatua: formula_36\nNotazioa.\nDeribatua adierazteko hainbat modu ezberdin daude gaur egun. Gainera, denborarekin, testuinguruaren arabera bata edo bestea erabiltzeko joera nabarmendu da.\nLagrangeren notazioa.\nAskotan, matematiketan eta fisikan, beste baten ondorioa den edo harreman estua daukan funtzioari edo ikurrari prima ikurra (') gehitu ohi zaio. Adibidez, makina baten beso baten luzerari l esaten bazaio besteei l', l\", etab. esatea oso arrunta da. Honi jarraituz, \"funtzio\"ren deribatua \"funtzio\"' esaten zaio:\nformula_37: funtzioa\nformula_38: funtzioaren deribatua\nformula_39: funtzioaren bigarren deribatua\nformula_37: funtzioaren hirugarren deribatua\nformula_41 edo formula_42: funtzioaren n-garren deribatua\nNotazio hau Joseph Louis Lagrange fisikari eta matematikariaren omenez izendatu zen.\nLeibnizen notazioa.\nMatematikan eta beste zientzia askotan, batez ere maila altuagoetan, Leibnizen notazioa erabiltzen da. Gottfried Leibniz matematikariaren omenez izendatu zen. Ezberdintasun nabaria aurrekoarekin zer aldagairekiko deribatuko den adieraztean datza.\nformula_43-en menpe dagoen formula_44 funtzioa formula_43-ekiko deribatzeko:\nformula_46\nDeribatuaren balioa puntu konkretu baten ,formula_47-n, adierazteko bi modu daude; biek baliagarritasun berdina daukatelarik:\nformula_48\nAldagai berarekiko egingo den hirugarren deribatua adierazteko historian zehar metodo korapilatsu hauek erabili dira:\nformula_49 edo formula_50\nGaur egun, sinpletasuna dela eta, edozein n-garren deribaturako balio duen notazioa da erabiliagoa:\nformula_51\nLeibnizen notazio honek beste ezaugarri ona dauka erabiltzeko orduan, katearen legea adierazteko erraztasunean:\nformula_52\nNewtonen notazioa.\nIsaac Newtonen omenez izendatua. Gaur egun, fisikan denborarekiko deribatuetan baino ez da erabiltzen.\nformula_53\nformula_54\nEulerren notazioa.\nLeonhard Eulerren omenez izendatua. Funtzioaren aurretik formula_55 idatziz lortzen da aldagaiarekiko deribatzeko.\nformula_37: funtzioa\nformula_57: funtzioaren x-ekiko deribatua\nformula_58: funtzioaren x-ekiko bigarren deribatua\nformula_59: funtzioaren x-ekiko n-garren deribatua\nf funtzioa aldagai bakarraren menpe dagoenean operadorearen azpiindizea aipatu gabe gera daiteke, ulertutzat hartzen baita\nformula_37: funtzioa\nformula_61: funtzioaren deribatua\nformula_62: funtzioaren bigarren deribatua\nformula_63: funtzioaren n-garren deribatua\nGorakortasuna eta beherakortasuna.\nEsan bezala, funtzioaren deribatua aztertuz zehaztu daiteke bere gorakortasuna, beherakortasuna eta puntu kritikoak bezalako puntu bereziak.\nFuntzioaren deribatua 0 baino handiagoa denean gorakorra izango da eta 0 baino txikiagoa denean beherakorra. Deribatua zero deneko edo existitzen ez deneko grafikoko puntuei puntu kritiko deritze. Puntu kritiko batean bigarren deribatua positiboa bada maximo lokala izango da; negatiboa bada minimo lokala izango da; 0 bada, aldiz, ez da bietariko bat izango (agian inflexio-puntua).\nMaximoak eta minimoak topatzeko modurik errazena deribatua 0-ri berdintzea denez, berau erabiltzen da gehienetan optimizazioa bezalako operazio matematikoetan.\nAldagai anitzetan.\nDeribatu Partzialak.\nDemagun \"f\" aldagai anitzeko funtzio bat dela, adibidez,\nformula_64\nBi aldagaietako baten balioa finkatuz \"f\" aldagai bakarreko funtzio bihurtu dezakegu. Adibidez, \"x\" konstante finko bat dela suposatzen badugu:\nformula_65\nEta \"x\"-ren balio posible bakoitzak funtzio bat definituko du. Adibidez, 1 balioa aukeratuz hurrengo funtzioa lortuko genuke:\nformula_66\nFuntzio hauek aldagai bakarrekoak direnez modu arruntean deribatu ditzakegu, eta horrela y-rekiko deribatu partziala lortzen dugu:\nformula_67\n\"y\"-rekiko deribatu partziala \"x\" aldagaia finkatuz lortu dugu, eta prozedura hau edozein aldagai kopururekin errepika genezake. Orokorrean, aldagai batekiko deribatu partziala beste aldagai guztiak finkatzean lortzen den aldagai bakarreko funtzioa deribatuz lortzen da. Hau da, formula_68 funtzioaren xi -rekiko deribatu partzialaren definizioa hurrengoa da:\nformula_69\nBi aldagaien kasuan bezala, \"xi\" ezik aldagai guztiak finkatuz aldagai bakarreko funtzio bat lortzen dugu:\nformula_70\nEta deribatu partziala funtzio murriztu honen deribatua da.\nDeribazio metodoak.\nDefinizioan emandako limitea garatuz hurrengo formula laburtuak lortzen dira.\nAdibide erraza.\nAurreko taulan ikusten den bezala deribatzeko funtziorik errazenak polinomioak dira.\nIzan bedi formula_71 funtzioa. Aurretik esandakoaren arabera funtzio hau jarraitua eta diferentziagarria izango da formula_72 osoan. formula_73-en deribatua, formula_74, goiko metodoak erabilita kalkulatzerakoan formula_75 lotzen da.\nEskumako grafikoan adierazten da definizio eremuko tarte bakoitzean zer nolako portaera edukiko duen funtzioak."}
{"id": "43944", "revid": "418", "url": "https://eu.wikipedia.org/wiki?curid=43944", "title": "Deribatuen taula", "text": ""}
{"id": "43945", "revid": "42539", "url": "https://eu.wikipedia.org/wiki?curid=43945", "title": "Plan (argipena)", "text": "Plan izenak adiera hauek ditu:"}
{"id": "43946", "revid": "418", "url": "https://eu.wikipedia.org/wiki?curid=43946", "title": "Deribatua", "text": ""}
{"id": "43948", "revid": "58701", "url": "https://eu.wikipedia.org/wiki?curid=43948", "title": "Espainiako Alderdi Komunista (berrosatua)", "text": "Espainiako Alderdi Komunista (berrosatua) \u2014gaztelaniaz \"Partido Comunista de Espa\u00f1a-reconstituido\", PCE (r)\u2014 Espainiako alderdi politiko marxista-leninista bat da. Bere buruzagi historikoa egun Espainian espetxeraturik dagoen Manuel P\u00e9rez Mart\u00ednez \"Camarada Arenas\" da. Gaur egun alderdi ilegala da Espainian, eta hainbat kide ditu espetxean. Hego Euskal Herrian ere egiturak ditu (Gasteizen eta Bizkaiko Ezkerraldean izan du historikoki presentzia); 1981ean Kepa Crespo PCE (r)-ko euskal presoak bizia galdu zuen gose greban.\nBere adierazpen organoak \"Resistencia\" eta \"Antorcha\" dira.\nHistoria.\n1968an Espainiako Alderdi Komunistatik (PCE) ateratako militante batzuek OMLE erakundea (Espainiako Marxista-Leninisten Erakundea) sortu zuten, PCEren \"nazio adiskidetze\" politikarekin bat ez zetozelako. Era berean, garai hartan Sobietar Batasuneko ildoa \"errebisionistatzat\" jo zuten. 1975ean PCE (r)-ren Sortze Kongresua burutu zuten.\nPCE (r) alderdiak ez du inoiz bere burua legeztatu, Espainiako erregimena \"faxista\" bezala definitzen duelako. PCE(r)-ko 3.000 bat kide atxilotu dituzte 1975etik, askotan GRAPOrekin zerikusia izatearen akusaziopean. Bere militante batzuk, era berean, indar polizialek hil zituzten, Juan Carlos Delgado de Codes eta Francisco Javier Eizagirre, esaterako. 2003ko apirilean Espainiako Auzitegi Nazionalak PCE(r)-ren jarduera bertan behera utzi zuen. Alderdien Legea erabiliz, GRAPOrekin batera \"erakunde terrorista\" bera osatzen zuela baieztatu zuen (\"GRAPO-PCE(r)\" delakoa).\nIdeologia.\nBere helburua Espainian herri errepublika bat ezartzea da, bertan kapitalismoa gainditu, sozialismoari bideak ireki eta gizarte komunista eraiki ahal izateko. Honekin batera, Kanariar irlen independentzia eta Zeuta nahiz Melillak Marokorekin bat egitea (koloniatzat jotzen dituelako), eta Katalunia, Galizia eta Euskal Herriaren autodeterminazio eskubidea aldarrikatzen du."}
{"id": "43949", "revid": "880", "url": "https://eu.wikipedia.org/wiki?curid=43949", "title": "Conceyu nacionalista astur", "text": ""}
{"id": "43950", "revid": "880", "url": "https://eu.wikipedia.org/wiki?curid=43950", "title": "Entzutegi Nazionala", "text": ""}
{"id": "43951", "revid": "6327", "url": "https://eu.wikipedia.org/wiki?curid=43951", "title": "PCE (r)", "text": ""}
{"id": "43952", "revid": "105290", "url": "https://eu.wikipedia.org/wiki?curid=43952", "title": "Moced\u00e1 d'Izquierda Asturiana", "text": "Moced\u00e1 d\u00b4Izquierda Asturiana (mias\u00bb, Asturiar Ezkertiar Gazteria) Izquierda Asturiana alderdiarekin lotutako gazte erakundea da. Bere ardatz ideologikoak gizarte-justizia, Asturiasen burujabetza, ekologismoa eta asturiar kulturaren defentsa dira.\nAzken urteotan, batez ere 2005eko hasieratik, mias\u00bb-en militantzia eta ekintzak goraka doaz. Hazkunde honetan nabarmentzekoa da erakundearen I Batzar Orokorra, 2006ko urtarrilaren 29an eginda, non Nazio Zuzendaritza hautatu eta hortik aurrera jarraitu beharreko irizpide politikoak finkatu ziren.\nHazkunde hori hasi zenetik, mias\u00bb manifestazio eta kontzentrazioetan parte hartzen dabil (asturieraren ofizialtasunaren alde, sexu berdintasunaren alde, zezenketen kontra, Israelen Libanoko inbasioaren kontra...), eta hilabetero ekintzak eta adierazpenak biltzen dituen aldizkari bat kaleratzen dute (Na Cai\u00bb, \"kalean\")."}
{"id": "43953", "revid": "105290", "url": "https://eu.wikipedia.org/wiki?curid=43953", "title": "Maulets", "text": "Maulets Kataluniako gazte erakunde ezkertiar bat izan zen. Bere helburua Herrialde Katalan ekologiko, ez patriarkal eta klaserik gabekoen independentzia eta birbatzea zen. Maulets-ek \"zapalkuntza eta zanpakuntza sistema eta modu guztiak (ekonomiko, militar, patriarkal zein ekologikoa)\" arbuiatzen zituzten, eta MCAN (\"Moviment Catal\u00e0 d'Alliberament Nacional\", Nazio Askapenerako Katalan Mugimendua) barruko erakundea ziren.\n\"Maulet\" izena (\"maula\"-ren txikigarria, gizarte klase baxuko pertsona edo menpekotasun egoeran dagoena) Austriako Karlos Artxidukearen aldekoei Valentziako Erresuman, ematen zitzaien ezizen satirikotik dator, paradoxikoki ideologia erabat ezberdina bazeukaten ere.\nMaulets 1988an sortu zen eta oso arin bihurtu ziren MDT-PSANeko (Lurraren Defentsa Mugimendua-Askapen Nazionalerako Alderdi Sozialista) gazteria. 1989an Catalunya Lliure-ko gazte adarra bihurtu ziren. Proeiktu estrategiko biren talkaren ondoren (Unitat Popular eta Front Patri\u00f2tic), 1995ean erakundeko kide askok \"Plataforma per la Unitat d\u00b4Acci\u00f3\" (Ekintza Batasunerako Plataforma) taldearen sorreran parte hartu zuten. 1998n Mauets JIR-ekin (\"Joventuts Independentistes Revolucion\u00e0ries\", Gazteria Independentista Iraultzaileak) bat egin zuen (MDT-IPC-rekin lotuak zirenak), \"Maulets, el jovent independentista revolucionari\" sortzeko.\nAzken Nazio Asanbladaz geroztik euren estrategia Ezker Independentistaren berreraikuntzaren alde egitea eta lurraldea defendatzea izan ziren.\n2011n Katalan Herrietako hogeita hamar bat eskualdetan antolatuak zeuden.\n2012ko ekainaren 30etik uztailaren 1a artean Arran gazte erakunde berriaren Batzar Nazional Konstituziogilea gertatu zen, zeinean Maulets eta CAJEIk (Coordinadora de Joves de l'Esquerra Independentista) bat egin zuten. Horrela, 24 urte eta gero, Maulets erakundea desagertu egin zen."}
{"id": "43954", "revid": "26894", "url": "https://eu.wikipedia.org/wiki?curid=43954", "title": "Password Crack", "text": ""}
{"id": "43956", "revid": "105290", "url": "https://eu.wikipedia.org/wiki?curid=43956", "title": "Sare monitorizazio", "text": "Sare monitorizazioa informatika arloan konputagailu-sare baten jarraipena eta kontrola da.\nMonitorizazioaren eginkizunak.\nSistema bi berdinak ez daudelako, arazoak aurreikusteko sistemaren jarraipena eta kontrola gomendagarria dugu. Monitorizazio plan baten eginkizunak dira:\nHurrengo puntutan zertan datzan ekintzen monitorizazioa, ikuskatzea, eta arazoak konpontzea ikus ditzagun.\nSare ekintzen monitorizazioa.\nSare-administratzaile taldeak, sare-ekintzen jarraipena egin behar du, funtzionamendu akatsak aurkitzeko eta zuzentzeko. Jarraipena egiteko ekintzak honako hauek ditugu:\nSistema gertaeren monitorizazioa.\nErregistroak eta transakzioak aztertzea, eta informazioaren konfidentzialtasunaren segurtasuna ondo egin diren ikusteko, izango da ikuskatzeari (monitorizazioa) esparru honetan emango diogun esanahia.\nSare-auditoriak sare-transakzioak ikuskatzea ahalbidetzen ditu.( transakzio: zerbitzarietan dagoen informazioa aldatzen duen akzioa).\nAuditoreak sare gertaeren eta ekintzen jarraipena egin behar ditu, baina ez du baimenik izan behar auditoriatik kanpoko fitxategiak aldatzeko, sare-administratzaileak ez badizkio ematen.claro que si estoy de acuerdo con el lector de el gara tontolabas subnormales perdidos os ganais la bida cambiando la wikipedia asi que sois los raritos"}
{"id": "43957", "revid": "78798", "url": "https://eu.wikipedia.org/wiki?curid=43957", "title": "Troiar", "text": ""}
{"id": "43958", "revid": "56334", "url": "https://eu.wikipedia.org/wiki?curid=43958", "title": "Mekanika", "text": "Mekanika (grezieraz \"\u039c\u03b7\u03c7\u03b1\u03bd\u03b9\u03ba\u03ae\" \"Mikhaniki\") objektu fisikoen portaera eta horrek ingurunean dituen efektuak aztertzen dituen fisikaren atala da, haiek indarrak jasan eta desplazamenduak izaten dituztenean.\nFisikaren atal honek Antzinako Grezian ditu bere sustraiak non Aristotelek behera botatzen ziren gorputzen jokabidea aztertu zuen (harri bat esate baterako). Dena den Galileo, Kepler eta bereziki Newton izan ziren gaur egun Mekanika newtondar moduan ezagutzen dugunaren oinarriak jarri zituztenak.\nGarrantzia.\nMekanika fisikaren jatorrizko alorra da, gizakiok hautematen dugun mundu makroskopikoaz arduratzen dena. Hori dela eta, mundu naturalari buruzko informazio mardula lor daiteke berau erabiliz. Mekanikak unibertsoko materia ororen mugimendua azaltzen du lau oinarrizko indarren pean: grabitatea, elektromagnetismoa, nuklear ahul eta nuklear sendoa\nMekanikak, teknologiaren barruan rol garrantzitsu bat jokatzen du, eta fisikaren jakintza gizadiarentzat erabilgarri izan daitezkeen aplikazioetara gidatzen du; konexio honi, ingeniaritza edo mekanika aplikatu deritzo normalean. Zentzu horretan, mekanika eraikinen, mekanismoen eta makinen portaera aztertzeko erabiltzen da. Ingeniaritza mekaniko, Ingeniaritza aeronautiko, Ingeniaritza zibil, Biomekanika eta Materialen ingeniaritzaren esparru asko mekanikaren azterketaren ondorioz garatu ziren.\nMekanikaren azpiatalak.\nKlasikoa eta kuantikoa.\nMekanikaren bi zati garrantzitsuenak mekanika klasikoa eta mekanika kuantikoa dira.\nHistorikoki, mekanika klasikoa da zaharrena eta mekanika kuantikoa (klasikoarekin alderatuz) kontzeptu berria dela esan daiteke; mekanika klasikoa historia idatzia baino zaharragoa baita, mekanika kuantikoa 1900.urtera arte agertu ez zelarik. Biak batera, naturaren gainean dagoen jakintzarik ziurrenak moduan kontsideratuak dira. Bereziki, mekanika klasikoa beste natura zientzia batzuetarako eredu moduan ikusia izan da. Aipagarria da alor honetan, matematikak duen garrantzia teorietan, baita azken hauek frogatzeko esperimentuek dutena ere.\nMekanika kuantikoa, era formalean behintzat eta ikuspuntu zabaletik, mekanika klasikoa inguratzen duen mekanika moduan har daiteke, zeinetan mekanika klasikoa baldintza jakin batzuetan gertatzen diren kasu bereziak aztertzen dituen azpiatala den. Bi kontzeptuen artean ez dago kontraesanik, bakoitza baldintza desberdinetan aplikatzen delako. Nahiz eta esan mekanika kuantikoak historikoki mekanika klasikoaren lekua hartu duela, hau era hipotetikoan da bakarrik egia, formalismo batetik haratago ez doana. Problema praktikoetarako, mekanika klasikoa gai da mekanika kuantikoarekin oso zailak izango liratekeen problemak era sinple batean ebazteko eta hori dela eta, guztiz erabilgarri eta erabilia da gaur egun ere\nNewtondarra eta erlatibista.\nMekanika kuantiko eta klasikoaren artean gertatu den moduan Einsteinen erlatibitate teoria orokor eta bereziek Newton eta Galileoren mekanikaren ikuspegia zabaldu dute, zuzenketa txikiak eginez. Zuzenketa erlatibistak beharrezkoak izan ziren mekanika kuantikoa garatzeko, nahiz eta erlatibitatea teoria klasiko moduan sailkaturik egon\nEz dago kontraesanik bien artean, inguruaren baldintzak kontuan hartzen badira. Baten batek gauzak asko sinplifikatuz, mekanika klasikoa objektu \"handiei\" (motor zatiak esaterako) eta mekanika kuantikoa objektu \"txikiei\" (partikula subatomikoak) aplikatzen dela esan dezakeen moduan; esan dezake mekanika erlatibista gorputz \"bizkorrekin\" eta mekanika ez-erlatibista (newtondarra) gorputz \"geldoekin\" aplikatzen dela. Dena dela, \"bizkor\" eta \"geldo\" kontzeptu subjektiboak dira, behatzailearen araberakoak. Honek esan nahi du mekanika guztia era erlatibista batekin aztertu daitekeela edota mekanika mota hau ez erabiltzearren behatzailearen baldintzak alda daitezkeela.\nAzpiatalen zerrenda.\nMekanika klasikoa.\nHurrengoek mekanikaren teoria klasikoa osatzen dute:\nMekanika kuantikoa.\nHurrengoak, mekanika kuantikoaren zati dira:"}
{"id": "43960", "revid": "843", "url": "https://eu.wikipedia.org/wiki?curid=43960", "title": "Aplikazio maila", "text": ""}
{"id": "43961", "revid": "26894", "url": "https://eu.wikipedia.org/wiki?curid=43961", "title": "Troiako zaldi", "text": ""}
{"id": "43962", "revid": "512", "url": "https://eu.wikipedia.org/wiki?curid=43962", "title": "Feudalismo", "text": "Feudalismoa Erdi Aroko Europako sistema politiko, ekonomiko eta soziala izan zen, IX-XV. mendeen artean iraun zuena. Erreinuak konderri eta jaurerri txikiagoetan banatuta zeuden, non jauntxoek beraien basailuei babesa ematen zieten. Basailuek, trukean, zergak eta tributuak ordaindu behar izaten zituzten, jaunaren lurrak erabiltzeagatik. Jauntxo feudal haiek nobleak edota Elizako kide ziren, eta erregearekin menpekotasun erlazio bat zuten, batzuetan handiagoa eta batzuetan txikiagoa izan zitekeena.\nFeudalismoaren jatorria Erromatar Inperioaren gainbeheraren ondoko herri barbaro inbasioetan, nekazaritzaren nagusitasunean, garaiko teozentrismoan eta gizartearen kontzeptu piramidalean datza.\nHistoriografian, feudalismo hitza erabiltzen da, orobat, materialismo historikoak (historiografia marxistak, alegia) feudaltzat jotzen dituen ekoizpen-moduan oinarritutako antolabide sozioekonomikoa ere izendatzeko.\nAntolabide sozioekonomiko modura, feudalismoak antzinaro berantiarrean izan zuen hasiera, ekoizpen esklabistatik ekoizpen feudalera igarotzean, III. mendeko krisialditik aurrera eta, bereziki, Mendebaldeko Erromatar Inperioa desagertu ondoren (V. mendea) eta erresuma germaniarrak eta Karolingiar Inperioa sortu eta gero (VIII. eta IX. mendeak).\nZenbait tradizio juridikotan (erromatar nahiz germaniar zuzenbideetakoak, hala nola bezerotza, jarraigo eta basailutza) oinarrituta, feudalismoa hainbat mendetan gertatu ziren inbasioen (herri germaniarrak, eslaviarrak, magyarrak, musulmanak eta bikingoak) garaiko ezegonkortasun eta segurtasun ezagatik sortu zen. Estatuko erakunde urrunen ezgaitasuna zela eta, segurtasun bakarra tokian tokiko agintarien eskutik zetorren, noble laiko edo eklesiastikoen eskutik, zeinen eskumendean baitzeuden landa-inguruetako gaztelu edo monasterio gotortuak, hirien gainbeheraren ondorioz boteregune berriak izatera iritsiak.\nHistoria.\nEuropan Karlomagnoren inperioa amaitu ondoren sortu zen feudalismoa (hau da, frankoen erreinuan, IX. mendean), feudoak eratu eta aitoren semeen eta mendekoen arteko harremanak finkatu zirenean. Frantziatik Italiako iparraldera, Espainiara, Alemaniara eta eslaviar lurraldeetara zabaldu zen; 1066an Ingalaterrara, Italiako hegoaldera eta Siziliara iritsi zen. Erregeak lur guztien jabeak ziren, eta zaldunei ematen zizkieten haien mendekoek erabil eta lan zitzaten. Beren lurrak eta elizarenak banatu zituzten era horretan.\nFeudalismoa batez ere IX. mendean zabaldu zen ekonomia sistema eta lurraren jabetza izateko modu berezia izan zen. Sortu zenean, lurraren jabetza bizitza osorako izaten zen, baina geroago lurra herentziaz hartzen zuten aitoren semeek. Era horretan erregearen ahalmenak behera egin zuen, eta nobleen familiak aberastu ziren. Eliza ere modu berean zegoen eratua: zaldunek aukeratzen zituzten apezpikuak eta abadeak, eta haiek, ordainetan, zerbitzuak eskaintzen zizkieten nobleei. Legearen alorrean, feudalismoak bertako agintarien gorteen ordez, jaun baten mendekoez osatutako gorteak ezarri zituen.\nEstatu zentralistak sendotzeak, hirien indar ekonomikoak, burgesiak eta merkataritzaren gorakadak feudalismoaren amaiera ekarri zuten; XIII. mendean hasi zen desegiten, baina artean zenbait mendez egin zuen aurrera, erabat desagertu arte. Munduko beste lurraldeetan ere izan ziren antzeko ezaugarriak zituzten sistemak, Japonian adibidez. XIV. mendearen bukaerarako feudalismoak Europako gizartean indarrik ez bazuen ere, gizarte guztietan utzi zituen arrastoak (zergak biltzea, jaunen eta zerbitzarien arteko betebehar eta eskubideak...) erakunde sortu berrietan."}
{"id": "43966", "revid": "124470", "url": "https://eu.wikipedia.org/wiki?curid=43966", "title": "Reggae", "text": "Reaggae jamaikar jatorriko musika generoa da, skaren eta rocksteadyaren hurrengokoa. Rastafari mugimenduari oso lotuta dago.\nHistoria.\nJaiotza.\nReggaea, gaur egun ezagutzen dugunaren aitona, 1960ko hamarkadan jaio zen. AEBetako R&amp;Ba eta Jamaikako momentuaren arteko maitasun harremanak skaren sorrera ekarri zuen. Urte alaiak ziren haiek: Jamaikak britainiar kolonia izateari utzi zion, formalki behintzat, 1962an independentzia lortu zuenean. Etorkizun hobearen esperantzarekin sortu zen ska musika, alaia eta dantzagarria. Ez zuen asko iraun: kolonialismo batetik bestera igaro ziren eta berehala AEBetako dirudunek, eguzki izpien egarri, uhartea bereganatu zuten. \"Rocksteady\" deitu zioten, turistentzat aproposak ziren erritmo eta letra goxoak, azukrez gainezka, zituen musikari.\nUrteak pasa eta familia boteretsu batzuk salbu, miseria gorrian eta esperantzarik gabe bizi ziren jamaikarrak. Independentziak ez zien espero zuten bizimodua ekarri eta musika bihurtu zen, erlijioa eta ganjarekin batera, aurrera egiten lagundu zien euskarria. Marcus Garveyren esanek begiak ireki zizkien eta beltza izatea ona zela eta beltz izateagatik harro sentitu behar zirelako mezuak reggae musikaren bidez zabaldu ziren, irrati eta sound systemen bozgorailuak lagunduta. Garai berri baten sorrera zen.\nUrrezko aroa.\n1970eko hamarkada reggae musikaren urrezko aroa izan zen, bai musikaz eta baita eduki eta sentimenduei dagokienean ere. Musika jaioberriaren indarra geldiezina zen eta besteak beste, Bob Marley bezalako abeslari eta musikari apartei esker, mundu osora zabaldu zen, zeharkatzen zuen mundu hori eraldatzeko gogo biziarekin. Diskogintza alorrean, garai ilunak izan ziren reggaearentzat baina, zorionez, egun, hainbat reggae zaletu eta diskoetxeen arkeologi lan izugarriari esker, ustez galduta zeuden edota lortzeko oso zailak ziren garai hartako altxor ugari berreskuratzen ari dira. Azpimarratzekoa da \"Blood &amp; Fire\", \"Pressure Sounds\" edota, azken aldian, \"Trojan\" bezalako diskoetxeak egiten ari diren lana.\n1980ko hamarkada.\n1980ko hamarkadaren etorrerarekin eta Bob Marleyren heriotzak ekarritako kolpearekin, gauzak nahasten hasi ziren reggaearen munduan. Sound systemetan animatzaile gisan hasi ziren hizlariek edo \"toaster\"rek beren estiloa sortu dute eta, dagoeneko, U-Roy, Big Youth, Dennis Alcapone eta antzeko aitzindariek belaunaldi berriaren etorreraren berri dute: Dillinger, Scotty, Yellow Man, Charlie Chaplin, e.a. Jarrerak aldatzen hasi dira. Dancehall-ak lehen pausoak eman ditu eta produkzio berriak nagusitzen dira: Sugar Minott, Don Carlos, Barrington Levy, Triston Palmer, Michael Prophet... Hamarkadaren azken urteekin batera eta teknologia berrien aurrerapenekin, reggaeak janzkera berria izan zuen: erritmo kaxak, sintetizadoreak, samplerrak...\nGaur egun.\nGaur egun ere, Bob Marleyren doinuak nonahi entzun daitezke, mundu osoan. Bestalde, reggae musikaren adarra den raggamuffin edo ragga estiloak badu zabalkundea zenbait herrialdetan, nahiz eta Euskal Herrian (Hegoaldean bereziki) ia ez den entzuten.\nRastafariak.\nReggae musikak lotura estua du rastafari erlijioarekin. Erlijio gehienekin gertatu bezala, rastafarismoak ere interpretazio asko ditu, eta urteekin aldatuz joan dira. Aldaketarik gabe mantendu direnak ere egon badaude, eta rasta gehienek errespetatzen dituzte, gutxi gorabehera. Adibidez, rastafariek debekatuta dute alkohola edatea, tabakoa erretzea eta arraina edota haragia \u2013bereziki txerrikia\u2013 jatea. Gatza ere debekatuta dute. Gorputzaren eta arimaren garbitasuna adierazteko Ital hitza erabiltzen dute, naturala, garbia ez den guztiak izpiritua zikintzen duelako eta ezin dute onartu. Rasta erlijioaren jarraitzaileen paradisuak Zion du izena. Hiltzen direnean, beraz, Zion izeneko lurraldera doazela uste dute.\nElikadura kontuetan dituzten debekuez gain, rastafariek debekatua dute ilea, bizarra edota gorputz-atalak moztea ere. Hau dela eta ilea neurrigabe hazten zaie, eta beltzek ilea oso kizkurra dutenez, \"dreadlock\" izeneko txurroak sortzen zaizkie.\nArau eta betebehar horiek zintzo betetzea konpromiso erlijiosoaren eta fededun zintzoaren adierazgarri dira. Hala ere, azkenean bakoitzak ahal duen neurrian edota nahi duen heinean betetzen ditu eta ezin da orokortu. Txurroak daramatzaten guztiak ez dira rastafariak. Haien estetika gustatzen zaielako eramaten dituzte askok eta gauza bera gertatzen da marihuanarekin. Erretzaile guztiak ez dira rastak eta belar \u201csakratua\u201d erretzen duenari ez zaio derrigor reggae musika gustatu behar. Eta alderantziz: reggaearen zale guztiek ez dute nahitaez erretzaile amorratuak izan beharrik, nahiz eta askok hala uste duen. Ukaezina da, ordea, reggae musikak, rasta erlijioak eta marihuanak lotura estua dutela.\nGanja.\nRastafarien iritziz, marihuana jakinduriaren belarra da eta belar hori erretzea Jainkoarekin harremanetan jartzeko bitartekoa da, erritu erlijiosoa. Erretzeaz gain, belarrari erabilera ugari ematen diote: janariari botatzeko, infusioak egiteko, sendabelartzat..."}
{"id": "43967", "revid": "512", "url": "https://eu.wikipedia.org/wiki?curid=43967", "title": "Florentzio Axpe", "text": "Florentzio Axpe Bustindui (Soraluze, Gipuzkoa, 1871ko azaroaren 7a \u2013 Beasain, Gipuzkoa, 1957ko apirilaren 17a) euskal apaiza izan zen.\nHaurtzaroko ikastaroak jaioterrian egin zituen, lanbide eskolara aldatu eta handik apaizgaitegira joan zen apaiz ikasketak egitera.\nErrioxa, Zarautz eta Deban egin zituen apaiz lanak.\n1898an 27 urte zituela apaiztu eta Beasaina izendatu zuten. 1924ko otsailaren 5ean Beasaingo erretore-kargua hartu zuen, egun bertan plazako eskola berriak eta Udaletxe berria inauguratu zituelarik. Mateo Muxika Urrestarazu Doktoreak, Iru\u00f1eko Apezpiku izendatu berriak, bedeinkatu zituen.\n1948ko martxoaren 28an, Beasainen apaiztu zeneko urrezko ezteiak ospatu zituenean, Udalak herriko Semeorde izendatu zuen aho batez.\nGaitz neketsu baten ondoren, Beasainen hil zen 1957ko apirilaren 17an (Asteazken Santu egunez). \"Ordu oneko\" hamabi meza emanez hileta nagusia ospatu ostean, eta segizioak eliz-eta herri-agintariak agurtu eta gero, gorpua Debako hilerrira eraman zuten, eta han familiaren hilobian ehortzi zuten.\nHistoria zen haren zaletasunetako bat, bere oroimenean era guztietako gertaeren hainbat eta hainbat data gordetzen baitzituen. Gazte-gaztetan marrazketa ikasi zuen, eta ia bizitza osoan zehar marraztu zuen. Artista bikaina zen lumatxoz marrazten, eta oso gogokoa zuen, eskopeta-baskuletan ikusi ohi diren miniaturazko ehiza-marrazkiak Txinako tintaz egitea. Urte askotan, azterketa garaian, bere jaioterrira joan ohi zen ikasgai honetako azterketen epaimahaikide."}
{"id": "43968", "revid": "512", "url": "https://eu.wikipedia.org/wiki?curid=43968", "title": "Joan Iturralde", "text": "Juan Jose Usabiaga Irazustabarrena (Beasain, Gipuzkoa, 1897ko maiatzaren 20a \u2013 Sara, Lapurdi, 1981eko azaroaren 1a) euskal apaiza zen. Joan Iturralde ezizena jarri zion bere buruari, haurtzaroan oso gogoko zuen jaiotetxeko jabetzetako batetik hartu zuen ezizen hori.\nBeasaingo Altamira baserrian jaio zen. Lehen mailako ikasketak Loinazko San Martin ikastetxean egin zituen.\nBeasainen plaza batek bere izena darama.\nApaiz ikasketak.\n11 urte zituela apaizgoa ikastera joan zen Tolosako Sakramendiarretara, jaio zen auzoko Zunzunegi baserriko bere lagun Martin Oiarbiderekin.\nApaiztu ondoren, Filosofia eta Teologian doktoratua egin zuen Erromako Aingeru Unibertsitatean, \"suma cum laude\" kalifikazioa erdietsiz. Ondoren irakaskuntza lanetan ihardun zuen bere ordenaren hainbat egoitzetan, Frantzian, Argentinan eta Tolosan.\nGerra zibila.\nAzken egoitza honetan harrapatu zuen 1936ko altxamendu militarrak, eta ebanjelioa armen indarrez ez, baizik eta zuzentasunean oinarriturik irakatsi behar zela defenditzeagatik, preso hartu eta Ondarretako kartzelara eraman zuten 1937ko maiatzaren 16an; han, beste apaiz batzuekin, inkomunikaturik egon zen egoera jasangaitzean. Egun batez, askapena sinarazi zioten, autoan mugaraino eraman eta Frantziako lurraldean utzi zuten, \"Orain ahal duzuna egin ezazu\" esanez. Etxera itzuli ezkero hilko zutenaren mehatxua egin zioten.\nOrduan erabaki zuen bere lagunei kartzelan emandako hitza betetzea: alegia, Francoren gurutzadaren katolikotasunari buruzko egia munduari azaltzea. Lekukotasunak eta agiriak biltzen hasi zen, apaiz-lanak eginez aldi berean abade gisa, Josse izeneko Frantziako herri txiki batean, Bigarren Mundu Gerra garaian.\nGerra zibilaren ondoren.\nGerra amaitu ondoren, kontsulatuaren bidez pasaportea eskuratu eta Espainiara sartu ahal izan zen, ordutik hamaika bidaldi eginez Frantziako egoitzatik Espainiako hainbat leku ezberdinetara, agiri ugari bilduz. Horrela \u2018\u2019El Catolicismo y la Cruzada de Franco\u2019\u2019 (Katolikotasuna eta Francoren gurutzada) izeneko lana bukatu ahal izan zuen, hiru tomotan.\n1978ko berrargitalpenean bi tomotan argitaratu zen, \"La guerra de Franco, los Vascos y la Iglesia\" (Gerra, Franco, euskaldunak eta eliza) izenburuaz.\nObra hori Frantzian argitaratu zen, beharrezkoak ziren eliz--baimenenekin, berrogeita hamarreko hamarkadan, \u2018\u2019Editorial Egi Indarra - Caiga quien caiga\u2019\u2019 argitaletxearen ardurapean. Kontrabandistek sartu zuten Espainian, gero ezkutuan bana zezaten.\nJuan Iturralderen benetako nortasuna jakin zuenean mugaz honantz etortzeari utzi eta bere Frantziako egoitzan gelditu behar izan zuen, Espainian askatasun demokratikoak ezarri ziren arte.\nBerak egindako beste lan bat ere argitaratu zen frantsesez, \"J\u00e9sus qu'est-il\" (Nor da Jesus) izenburua zuena.\nJaioterrira itzuli zenean, omenaldi beroa eskaini zion Beasaingo herriak, parrokian elkar-meza nagusia eta Usurbe antzokian ekitaldi akademiko-kulturala ospatuz, horietara apaiz ugari eta euskal politika eta kultur alorreko pertsona ospetsu asko etorri ziren.\n84 urte zituela hil zen Lapurdiko Sara herrian 1981eko azaroaren 1ean."}
{"id": "43974", "revid": "88969", "url": "https://eu.wikipedia.org/wiki?curid=43974", "title": "Joane Somarriba", "text": "Joane Somarriba Arrola (Gernika, Bizkaia, 1972ko abuztuaren 11 - ) euskal txirrindulari profesional ohia. Emakumezkoen txirrindularitzako zirkuitoetan nabarmendu zen lehen emakume euskalduna. Bi Giro eta hiru Tour irabazi ditu eta 2004ko Atenasko Olinpiar Jokoetan parte hartu zuen.\nBizitza.\nGernikan jaio zen eta Sopelan hazi. Lau ahizpa ditu, bera bigarrena delarik. Bere familian txikitatik ezagutu zuen ziklismoa, kirolariz inguratuta hazi baitzen eta haren aitak, marinela ogibidez, osabak eta ahizpa zaharrenak urteak eman baitzituzten txirrindularitzan. 8 urterekin hasi zen txirrindularitzan. 1991n hernia diskal baten ondorioz 18 hilabetez errepideetatik kanpo igon zen. Medikuek txirrindularitza uzteko gomendatu bazioten ere, Somarribak aurrera egin zuen. Bere karrera garatzeko 1999an Italiara joan zen eta profesional gisa Alfa Lum taldearekin fitxatu eta garaipenak eskuratzen hasi zen, egun oso txirrindulari gutxik lortu duena.\nBere lorpen nagusien artean hauek: Emakumezkoen Frantziako Tourra irabazten lehenengo euskalduna izan da, eta guztira hiru aldiz lortu du (2000, 2001 eta 2003). Milurteko lehen Frantziako Tourrean, 2001ean, lehen zenbakia zeraman dortsala eraman zuen eta bere ohorean Bilbon hasi zen lehen etapa. Edizio horretan Tourra berriro irabazi zuenean podium-era ikurri\u00f1arekin igo zen eta hedabideek hedatu zuten irudia mundu osora zabaldu zen. Gainera, Emakumezkoen Italiako Giroa (1999 eta 2000) eta Munduko Erlojupeko Txapelketa ere bi aldiz eskuratu ditu.\nTxirrindulari profesional izandako Ram\u00f3n Gonz\u00e1lez Arrieta izan zuen entrenatzaile baita ezkontidea ere.\n2005eko Munduko Txapelketa burutu ondoren (bigarren postuan) txirrindularitza profesionaletik erretiratu zen.\nSariak eta errekonozimenduak.\n2004ko urriaren 14an \"Euskal Herritar Unibertsala\" saria jaso zuen Juan Jose Ibarretxe Lehendakariaren eskutik bere arrakastengatik ez ezik, gizonezkoen eta emakumezkoen arteko berdintasuna lortzeko egindakoagatik, baita Euskal Herriaren izen ona zabaltzeagatik ere."}
{"id": "43977", "revid": "105290", "url": "https://eu.wikipedia.org/wiki?curid=43977", "title": "Herritarren Zerrenda", "text": "Herritarren Zerrenda (HZ) 2004ko Europako Legebiltzarreko hauteskundeetara aurkeztutako Euskal Herriko hautesle-plataforma izan zen. Hauteskunde hauek Europa osoan batera egiten dira, eta Estatu bakoitza zirkunskripzio bakarra da. Honengatik HZk zerrenda bat aurkeztu zuen Hegoaldean eta bestea Iparraldean.\nHZ ezker abertzalea bildu nahi zuen zerrenda izan zen, baina Estatu espainolean Auzitegi Gorenak legez kanpo utzi zuen (2003an AuBrekin egin bezala), legez kanpo utzitako Batasuna alderdiarekin ikusten zuten loturarengatik.\nIparraldean HZren zerrenda arazo barik aurkeztu zen, bertan Batasuna legala izanik legez kanpo uzteko arrazoirik ez zegoelako.\nHegoaldean HZk bazuen aukera legebiltzarkide bat bat lortzeko, aurreko hauteskundeetan HBk eta EHk lortua baitzuten. Iparraldean ez zirudien aukera hori zegoenik, bertan Ezker Abertzaleak ez duelako hainbesteko indarrik eta Iparraldeak Estatu frantsesean daukan garrantzi demografiko urriagatik.\nIlegalizazioaren ondorioz, HZk baliogabeko boza ematera deitu zuen, Iparraldeko zerrendak erabiliz. Hauteskundeak eta gero, HZ desegin zen."}
{"id": "43978", "revid": "448", "url": "https://eu.wikipedia.org/wiki?curid=43978", "title": "Branka (politika)", "text": "Branka Espainiako Alderdien Legea onartu ondoren Hondarribian sorturiko plataforma ezkertiar eta abertzalearen izena da. 2003an sortu zen Udal Hauteskundeetan aurkezteko, eta Espainiako Audientzia Nazionalak legez kanpo utzi ez zuen plataformetako bat izan zen. Guztira 1.359 pertsonek bozkatu zuten (botoen %15,62) eta hiru zinegotzi lortu zituen, Miren Legorburu, Haritz Zubelzu eta Julen Goikoetxea. Dena den, alkatetza EAJ-EA koalizioak lortu zuen hamaika zinegotzi lortu eta gero."}
{"id": "43979", "revid": "902", "url": "https://eu.wikipedia.org/wiki?curid=43979", "title": "HZ", "text": ""}
{"id": "43980", "revid": "119347", "url": "https://eu.wikipedia.org/wiki?curid=43980", "title": "Izquierda Asturiana", "text": "Izquierda Asturiana (IAS, euskaraz \"Asturiar Ezkerra\") Asturiaseko alderdi abertzale, ezkertiar eta ekologista da.\n1992an sortu zen, Unid\u00e1 Nacionalista Asturianako hainbat kide azken alderdi honetatik irten eta gero, zuzendaritzaren irizpideekin bat ez zetozelako. \"I Alcuentru Nacional\"-ean (I. Topaketa Nazionala), 1994ko abendutik 1995eko urtarrila bitartean, alderdia gauzatzeko eta oinarri ideologikoak finkatzeko lehen urratsak egin ziren. Orain arte ez dute ordezkapenik izan Asturiaseko Legebiltzarrean.\nBere xedeak asturieraren defentsa (2004ko ekainetik Conceyu Abiertu pola Oficialid\u00e1 kontseiluko kidea da) eta ezkerreko politika erabat asturiarra egitea dira, inongo beste alderdiren eraginik gabe.\nEuropako Legebiltzarrerako 2004ko hauteskundeetan Andecha Astur taldearekin negoziatu zuten batera aurkezteko, baina ez zuten lortu eta bakarrik joan ziren.\nBere gazte erakundea Moced\u00e1 d'Izquierda Asturiana da (mias\u00bb)."}
{"id": "43981", "revid": "418", "url": "https://eu.wikipedia.org/wiki?curid=43981", "title": "Deribazio", "text": ""}
{"id": "43982", "revid": "336", "url": "https://eu.wikipedia.org/wiki?curid=43982", "title": "Zuzen ebakitzaile", "text": "Geometrian, zuzen ebakitzailea (edo ebakitzailea, besterik gabe) kurba bat punturen batean ebakitzen duen lerro zuzena da. Ebakitzaileak bi puntutan ebakitzen badu kurba, Bi puntuen arteko zuzenkia kurbaren korda bat da. Bi puntu hauek hurbiltzen doazen heinean, distantzia zerora jotzean, zuzenak puntu bakarrean ukitzen du kurba eta zuzen tangentea deritzo.\nEskumako grafikoa ikusirik eta aukeratutako bi puntuei A eta B deitzen badiegu hurrengo adierazpena lortzen da zuzen ebakitzailea definitzeko:\nformula_1"}
{"id": "43983", "revid": "512", "url": "https://eu.wikipedia.org/wiki?curid=43983", "title": "Sainte-Chapelle", "text": "Sainte-Chapelle () Parisko tenplu katoliko bat da, gotikoaren gailurtzat jotzen dena. \"\u00cele de la Cit\u00e9\" uhartean dago, Justizia Jauregiaren eraikinen multzoan, 1. barrutian. Pierre Montreuilekoak eraiki ei zuen, Luis IX.a Frantziakoaren aginduz, 1242 eta 1248 bitartean.\nHistoria.\n1239an Luisek berak Bizantzioko enperadore Baudoin II.ari erosi zion Jesusek eraman ei zuen arantza-koroa, baita Gurutze Santuaren ezpal-zatia ere, garai hartako 135.000 libera ordainduta. Kapera Santua eraikitze\u2013lanen ordaina txikiagoa izan zen horren aldean: 40.000 libera. Asmo politikoa zerabilen erregek: erlikiak eskuratuta, bere koroatzea antzeztu nahi zuen, Jesusen martirioaren ezaugarriaz eder apainduta.\nEzaugarriak.\nBeirateek 600m\u00b2ko azalera betetzen dute eta gaur egun leiho horietako heren bi jatorrizkoak dira. Kolore gorri eta urdinak dira nagusi, eta kontakizun dute Bibliak azaldutako gizakiaren historia, hasi Kreazioan, eta Jesukristoren gurutziltzatzean amaituz. Ezkerretik eskuinera eta goitik behera irakurri behar dira leiho horiek.\nBeirateak erabiltzea antzinatik datorren baliabide arkitektonikoa da, probatua baitzen dagoeneko Egipton eta Erroma klasikoan. Nolanahi den ere, gotikoak ikusgarri bihurtu zituen, eraikuntzek altueran nabarmen egin baitzuten. Orduko pentsalariek luze idatzi zuten Argiaren zer-nolakoaz, eta, zalantza barik, aurrerapen teknikoen harira jardun zuten, izan ez balira hutsal begitanduko baitzitzaizkigun azalpen horiek."}
{"id": "43984", "revid": "6950", "url": "https://eu.wikipedia.org/wiki?curid=43984", "title": "PGP", "text": "Pretty Good Privacy (PGP) informazioa zifratzeko eta deszifratzeko programa informatiko bat da, konfidentzialtasun kriptografikoa eta kautotasuna bermatzen dituena informazio trukean. Askotan, testuak, mezuak, fitxategiak eta disko partizio osoak sinatzeko, zifratzeko eta deszifratzeko erabiltzen da, mezu bidezko komunikazioaren segurtasuna handitzeko asmoz. Phil Zimmermannek sortu zuen 1991. urtean\nPrograma hau oso azkarra eta fidagarria da, kriptoanalizatzeko oso zaila egiten duena.\nPGP eta antzeko produktuek OpenPGP estandarra (RFC 4880) daukate oinarrian informazioa zifratu eta deszifratzeko.\nDiseinua.\nPGPren zifratze metodoak \"hash\" funtzioak, informazio konprimitzea, kriptografia simetrikoa eta, azkenik, kriptografia asimetrikoa erabiltzen ditu seriean konbinatuta. Modu honetan, garraiorako denbora murriztea, diskoan espazioa aurreztea eta, batez ere, segurtasun kriptografikoa handitzea lortzen da.\nZifratzea, nagusiki, bi pausotan egiten da. Behin informazioa konprimitu dugula, PGPk IDEA gako ezkutu bat sortzen du (simetrikoa) eta datuak honekin zifratzen ditu. Gero, PGPk IDEA gako ezkutu hori zifratzen du hartzailearen gako publikoa erabiliz.\nDeszifratzea ere antzekoa da. PGPk IDEA gako ezkutua deszifratzen du hartzailearen gako ezkutua erabiliz. Jarraian, PGPk datuak deszifratzen ditu aurreko pausuan lortutako IDEA gako ezkutu horrekin.\nAlgoritmo simetrikoa izatez azkarragoa da, baina gako banaketaren arazoa daukagu. Hortaz, abiadura hori ez galtzeko eta, aldi berean, gakoen banaketarekin arazorik ez izateko erabiltzen da bi algoritmoen konbinazio hau.\nGoian azaldutako pauso bakoitzak algoritmo bat erabiltzen du. Gako publiko bakoitza erabiltzaile edo posta helbide batena da. Sistema honen lehen bertsioa konfiantzazko taldea (web of trust) bezala ezagutzen zen X.509 sistemarekin konparatuz. Azken honek ziurtagirien baimen hierarkikoa erabiltzen zuen, zeina geroago PGPri gehitu zitzaion. PGPren azken bertsioaren zifratze metodoak bi aukerak barneratzen ditu, gako zerbitzari bat erabiliz\nBateragarritasuna.\nPGP erabat berritzen eta hobetzen ari denez, PGP bertsio zaharragoak batzuetan ezin dituzte ezaugarri eta algoritmo berriagoak dituzten PGP bertsioek sortutako mezuak deszifratu, nahiz eta gako ezkutua baliozkoa izan. Beraz, garrantzitsua da kideen artean bakoitzak dituen PGP baliabideak kontuan hartzea edo gutxienez, konfigurazioan ados jartzea.\nKonfidentzialtasuna.\nPGP mezuak konfidentzialtasunez bidaltzeko erabil daiteke. Horretarako, PGPk zifratze simetrikoa eta asimetrikoa konbinatzen ditu. Mezua algoritmo simetrikoa erabiliz zifratzen da; hortaz, gako simetriko bat behar da. Hauetako gako bakoitza behin bakarrik erabiltzen da; saio-gakoa ere deitzen zaio. Gako hau babesteko, hartzailearen gako publikoarekin zifratzen da, hartzaileak bakarrik deszifra dezakeela ziurtatuz. Zifratutako mezua eta gakoa hartzaileari bidaltzen zaizkio azkenik.\nSinadura digitalak.\nPGPk \"kautotasuna\" eta \"osotasuna\" bermatzen ditu. Osotasunaren bidez, mezua osatu zenetik norbaitek aldatu duen edo ez jakiten da; eta kautotasunaren bidez, ea igorlea dela esaten duenak bidali duen benetan mezua. Edukia zifratuta dagoenez, mezuan egiten den edozein aldaketak gako egokiarekin deszifratzeko garaian arazoak emango ditu. Igorleak PGP erabiltzen du mezuarentzako sinadura digital bat sortzeko, RSA edo DSA algoritmoetako bat erabiliz. Hau egiteko, PGPk hash bat aplikatzen dio mezuari eta gero sinadura digitala sortzen du, hash hori igorlearen gako ezkutuarekin zifratuta.\nSinadura hau edonork konproba dezake igorlearen gako publikoa erabiliz.\nKonfiantzazko taldea.\nBai mezuak zifratzerakoan eta bai sinadurak egiaztatzerakoan, beharrezkoa da mezuak bidaltzeko erabilitako gako publikoa benetan hartzailearena izatea. Gako publiko bat edozein lekutatik lortzeak ez du segurtasunik ematen, pertsona ordezkatzea posible baita, nahita edo nahigabe. PGPk, bere lehen bertsiotik, erabiltzaileen gako publikoak zabaldu ditu identifikazio ziurtagirien bitartez. Hau ere zifratuz sortzen da faltsifikazioak edo akatsak berehala detektatzeko.\nHala ere, ziurtagiri bat egitea ez da nahikoa, izan ere, honek faltsukeria detekta dezake, baina soilik ziurtagiria sortu zenetik aurrera, ez lehenago. Beraz, erabiltzaileek moduren batez ziurtatu behar dute ziurtagiriko gako publikoa benetan ziurtagirian azaltzen den nagusiarena dela. PGPren lehen bertsiotik, bere produktuek vetting scheme (aztertzeko eskema) izeneko barne ziurtagiri bat erabili dute arazo horrekin laguntzeko, segurtasunezko modelo bat, konfiantzazko weba deitua. Hirugarren partaide batek gako publiko bat sinatuko du gako horren eta bere erabiltzaile izenaren arteko lotura ziurtatzeko. Konfiantza maila desberdinak izan ditzake sinadurak. Nahiz eta programa askok irakurri eta idazten duten informazio hau, gutxik erabiltzen dute ziurtagirien maila hau gakoen konfiantza maila kalkulatzerakoan.\nKonfiantzazko webaren protokoloa Zimmermannek idatzi zuen 1992an PGP 2.0 bertsioaren eskuliburuan:\nKonfiantzazko web mekanismoak zenbait abantaila ditu zentralizatutako gako publikoen azpiegitura baten aldean. Erabiltzaileek ziurtagirien baliozkotasuna begiratzea edo, gutxienez, onartzea nahi izan dute. Ez da arazoarentzako irtenbide onik bilatu.\nZiurtagiriak.\nOpenPGPren azkeneko espezifikazioan, \"konfiantzazko sinadurak\" erabil daitezke autoritateen ziurtagiriak sortzeko. Konfiantzazko sinadura batek gakoa benetan esandako erabiltzailearena dela eta erabiltzailea konfiantzazkoa dela bera baino maila bat beherago dauden erabiltzaileen gakoak sinatzeko. 0 mailako sinadura bat konfiantzazko web batekin konpara daiteke, izan ere, gakoaren baliozkotasuna bakarrik ziurtatzen baita. 1 mailako sinadurak autorizatutako sinadura baten antzeko konfiantza ematen du, 0 mailako infinitu sinadura sortzeko gai baita. 2 mailako sinadura batean izan behar dute erabiltzaileek konfiantza gehien ziurtagirien zerrenda bat behar duten garaian; gakoaren erabiltzaileari beste gako batzuen ziurtagiriak autorizatzeko aukera ematen dio.\nPGPren bertsio guztiek eman dute sortutako identifikazio ziurtagiri bat desegiteko aukera. Hau gako ezkutua galtzean edo publiko egitean beharrezkoa da erabiltzaileak komunikazio segurua erabiltzen jarraitu nahi badu.\nGako publiko bat erabiltzaile jakin batena den edo ez identifikatzearen arazoa ez da PGPrena soilik. Gako publikoa edota ezkutua erabiltzen duten zifratze-sistema guztiek daukate arazo hau, nahiz eta beste ikuspuntu batetik izan eta soluziorik ez dagoen. PGPk, gutxienez, azterketa hau egiteko sistema erabili edo ez aukeratzen uzten dio erabiltzaileari, beste PKI eskema gehienek ez bezala, zeinak ziurtagiri guztiak ziurtagirien baimen zentral batean onartuak izatea behartzen duten.\nZiurtagirien formatua.\nPGP ziurtagiri batek informazio hau jasotzen du, besteak beste:\nPGPren ziurtagirietan, batek baino gehiago sina dezake ziurtagiria baliozkoa dela, hots, adierazten den gako publikoa benetan adierazitako jabearena dela. Honek segurtasuna handitzen du. PGP ziurtagiri batzuk, gako publiko bakarra izaten dute hainbat izenentzako, hau da, gako horren jabea identifikatzen duten izen desberdin guztiak biltzen dira, esaterako, helbide elektronikoa, erabiltzaile izena, argazkia\u2026\nSegurtasun kalitatea.\nPublikoki eskuragarri dagoen informazioaren alde, ez da ezagutzen PGPren zifratzea desegingo duen modu kriptografiko edo konputazionalik. Gehiago dena, 1996an, Bruce Schneier zifratzaileak PGPren bertsio zaharrago bat maila militarrean lor daitekeen zifratze metodorik onenetik hurbilen dagoen metodo bezala deskribatu zuen. PGPren bertsio zaharrek akats teorikoak dituztela bilatu da, beraz, berrienak erabiltzea gomendatzen da. Sarean zeharreko garraioan informazioa babesteaz gain, PGPren zifratzeak denbora luzean disko batean gordetako informazioa ere babes dezake.\nPGPren zifratzearen segurtasuna kriptoanalistek erabilitako algoritmoak askatzeko aukeren araberakoa da. Adibidez, bertsio originalean RSA algoritmoa saio-gakoak zifratzeko erabiltzen zen. RSAren segurtasuna norabide bakarreko osokoen faktorizazio matematikoaren araberakoa da. PGPren bigarren bertsioan IDEA algoritmoa erabiltzen zen gako simetrikoa zifratzeko; posible da etorkizunean kriptoanalisten aurrean arazoren bat daukala ohartzea. Momentuko PGP edo IDEAren segurtasun akatsak, baldin badaude, ez dira publikoak. Azken bertsioek zifratze algoritmo gehigarriak dituztenez, algoritmoaren arabera aldatzen da kriptografiaren indarra. Momentuan erabiltzen diren algoritmoak ez daude publikatuta.\nPGPren bertsio berriagoak egunero ateratzen dira eta ahultasunak zuzentzen dituzte.\nHistoria.\nHasiera.\nPhil Zimmermannek sortu zuen PGPren lehen bertsioa 1991n. Izena janarien denda baten izenetik otu zitzaion, \u201cRalph\u2019s Pretty Good Grocery\u201d, Garrison Keillorren fikziozko herri Lake Wobegonen azaldua. Lehen bertsio honek egileak berak diseinatutako algoritmo simetriko bat erabiltzen zuen, BassOmatic izenekoa. Zimmermann luzaroan nuklearren aurkako aktibista bat izan zen eta PGP zifratzea sortu zuen jendeak segurtasunez mezuak eta fitxategiak gorde zitzan. PGPk bere bidea egin zuen internetera eta berehala munduan zehar zabaldu zen.\nDelitu ikerketa.\n1993an Estatu Batuetako Gobernuak Zimmermannen izan zuen helburu lizentziarik gabeko munizioen esportazioen inguruko kasu batean sartuta. Garai hartan, 40 bit baino gehiagoko gakoak munizioak kontsideratzen ziren. PGPk inoiz ez ditu erabili 128 bit baino gutxiagoko gakoak. Urte batzuen ostean, kasua itxi egin zen inongo kargurik egotzi gabe inorri.\nZimmermannek PGPren kode guztia publikatu zuen liburu batean. Mundu osoan zabaldu zen. PGPren kopia bat sortu nahi zuen edonork liburua erosi, eskaneatu eta GNU Compiler Collection erabiliz aplikazioa sor zezakeen. Horrela, munizioen esportazioa ekidin zuen, liburuak esportatzea onartzen baitzen.\nEstatu batuetako kriptografiaren inguruko esportazio arauak indarrean jarraitzen dute baina asko malgutu ziren 1990. hamarkadan. PGP jada ez da esportatu ezin den zifratzea eta mundu osoan zehar zabal daiteke, zerrendatuta dauden herrialde, talde edo banako jakin batzuetan izan ezik.\nPGP 3 eta PGP Inc..\nArazo horien denen artean, Zimmermannen taldeak PGP 3 izeneko bertsioan egin zuen lan, segurtasuna nabarmen hobetzeko, ziurtagirien estruktura berri bat gehituz, aurreko bertsioen akatsak zuzentzeko. Patentatzerako garaian izandako arazoek, proiektua bertan behera uztea eragin zuten.\n1996an ikerketa amaitu zenean, enpresa bat ireki zuten PGPren zifratzearen bertsio berriak sortzeko. Viacrypt izenarekin hasi baziren ere, gero PGP Incorporated izena eman zioten. Taldea PGP 3 sisteman oinarritu zen zifratze bertsio berriak sortzeko.\nOpenPGP.\nPGP Inc. enpresa, hala ere, patentatze arazoen beldur zen. PGPk mundu osoan zehar hartu zuen garrantzia zela eta, askok beraien software propioa idatzi nahi zuten, PGP 5 oinarrian hartuko zuena (PGP 3 zaharra zena). Orduan, Zimmermannek pentsatu zuen beharrezkoa zela PGPren bertsio libre bat. 1997an, PGP Inc. enpresak OpenPGP estandarra proposatu zuen.\nOpenPGP Internet Standards Track zerrendan dago. Bere espezifikazioa RFC 4880an dago. Free Software Foundationek OpenPGPrentzako konpilatzailea sortu du, GNU Privacy Guard. Doan eskuragarri dago kode guztiarekin GNU lizentzia publiko orokorrarekin.\nNetwork Associates acquisition.\n1997 amaieran, Network Associates, Inc. enpresak PGP Inc. erosi zuen. Esportazioak legalki publikatu zituen lehen enpresa izan zen. Garai honetan, PGP taldeak diskoen zifratzea gehitu zuen. 2000. urteko liberalizazioei esker, ez zen kodea gehiago publikatu behar izan.\n2001ean, Zimmermannek NAI utzi eta Chief Cryptographer enpresarekin egin zuen lan. Veridis eta beste enpresa batzuekin ere egin du lan. Urrian, NAIk bere PGP akzioak salgai zeudela jakinarazi zuen, beraz, PGPren zifratze gehiagorik ez zen sortuko, akzio bat izan ezik. 2002an denak atzera utzi ziren. NAI enpresak orain McAfee izenean saltzen ditu produktuak.\nMomentuko egoera.\n2002an PGP Corporation izeneko enpresa sortu eta PGPren akzioak erosi zituzten. Zimmermann bertan gomendioak ematen eta ikuskatzen egoten da. 2003an, PGP Universal sortu zuten. 2004an, bere aginduen linea propioa jaurti zuen, PGP zifratze plataformaren aplikazioak dituena. 2005ean, Gl\u00fcck &amp; Kanja Technology AG enpresa alemaniarra erosi zuen. which is now PGP Deutschland AG.\nPGP Corporation zifratze aplikazioak.\nNahiz eta hasieran PGP mezuak eta fitxategiak zifratzeko erabiltzen zen, bere erabilera zabaltzen joan da. Gaur egun, PGP zifratze aplikazioek mezu elektronikoak eta fitxategiak, sinadura digitalak, portatilen disko osoaren zifratzea, fitxategi eta karpeten segurtasuna, IM saioetarako babesa, fitxategien garraioen zifratzea eta zerbitzarien babesa eskaintzen dute. Azken bertsioetan http eskaera/erantzunak ere zifratzen dira."}
{"id": "43985", "revid": "512", "url": "https://eu.wikipedia.org/wiki?curid=43985", "title": "Sekante", "text": "Sekante hitzerako hainbat esanahi:"}
{"id": "43986", "revid": "56334", "url": "https://eu.wikipedia.org/wiki?curid=43986", "title": "Euskarazko Wikipedia (webgunea)", "text": "Euskarazko Wikipedia edo Euskal Wikipedia Wikipediaren euskarazko edizioa da, 2001eko abenduaren 6an argitara atera zena. Oraintxe, artikulu ditu.\nHistoria.\n2001 - 2003: Sorrera.\nAzala 2003ko azaroaren 7an jarri zen abian, nahiz eta lehen ekarpena 2001eko abenduaren 6koa izan. 2007ko martxoaren 15ean, 17.000 artikuluen muga gainditu zuen: munduko proiektu guztien artean 42. zen, artikulu kopuruari begiratuz gero.\n2007.\n2007an, Jimmy Walesek, Wikipediaren sortzaileetako batek, Euskal Wikipedia hizkuntza txikien wikipediak izateko zentzuaren adibide arrakastatsu gisa ipini zuen:\n2008.\n2008ko urtarrilaren 25ean, Sareko Argia saria jaso zuen Euskal Wikipediak, \"Argia\" aldizkariak emanik. 2008ko apirilaren 6an, 25.000 artikuluen marka gainditu zuen; 2009ko otsailaren 19an, 35.000 artikuluena, 2009ko uztailaren 15ean, 40.000 artikuluena eta 2009ko urriaren 13an 45.000 artikuluena. 2009ko abenduaren 30an, 50.000. artikulua agertu zen. 2010eko apirilaren 12an, 55.000 artikuluen muga igaro zuen.\n2009.\n2009ko udazkenean, Euskal Wikipedian galdeketa bat egin zen: hona hemen haren emaitzak.\n2011.\n70.000. artikulua.\n2011ko apirilaren 18an 70.000 artikuluen muga iragan zuen. Egun horretan bertan, Euskal Wikipediak artikulu kopuruari dagokionez, Galizierazko Wikipedia gainditu eta Iberiar penintsulako laugarren wikipedia bilakatu zen (gaztelaniazko, portugesezko eta katalanezko wikipedien ondoren) eta Espainian mintzatutako hizkuntzetako hirugarren wikipedia. Frantziako hizkuntzetako wikipedien artean, aldiz, Euskarazko Wikipedia hirugarren da, frantsesezko eta katalanezko wikipedien atzetik, eta bretainierazko, okzitanierazko edota korsikerazko wikipedien aurretik.\nOraintxe, Euskal Wikipediak artikulu ditu.\n100.000. artikuluaren ekimena.\n2011ko martxoan epe ertaineko eta helburu bikoitzeko ekimen bat hasteko proposamena eztabaidatu, bozkatu eta onartu zen: Frantzia guztiko udalerrien artikuluak bot baten bidez sortzea (jada Espainiakoak eskuz eginak zeudenez), eta horrekin batera 100.000 artikuluetara iristea.\n2011ko maiatzaren 22ko gaueko 0:42ak aldera, Euskal Wikipedia 100.000. artikulu historikora iritsi zen, aurretik lankide guztien artean gaia eztabaidatu eta adostu ondoren, 100.000. artikulua euskararen debekua izan zen: artikulu hori Euskal Wikipediako lankide guztien artean auzolanean sortu eta landu zen.\nDurangoko Azoka.\nDurangoko Azokaren barnean Euskal Wikipediaren 10. urteurrena ospatu asmoz, abenduaren 6an Euskal Wikipediako edizio-maratoia egin zen. Bertan proiektu horri buruzko hitzaldia eskainitakoan, egunean zehar, partaideek eta bertaratutakoek Wikipedian zuzenean editatzen ikasi zuten, saioak iraun zuen bitartean tutoreen laguntza jasota.\n\"Lur\" hiztegien edukiarekin Wikipedia aberastea.\n2010ean, Eusko Jaurlaritzako Hizkuntza Politikarako Sailburuordetzak erabaki zuen \"Lur hiztegi entziklopedikoa\"ren eta \"Lur entziklopedia tematikoa\"ren edukiarekin Euskal Wikipedia aberastea, Jaurlaritzarenak baitira hiztegi horien jabetza eskubideak. Lehiaketa publikora atera zuen lan hori 2011. urtean, eta uztailean argitaratu zen Elhuyar Fundazioak irabazi zuela eduki horrekin Euskal Wikipediako 11.000 artikulu sortu edo osatzeko kontratua. Jaurlaritzaren helburua hauxe zen:\nHalaxe, zenbait wikilarirekin batera, Elhuyar Fundazioak egindako lanari esker, 11.015 sarrera landu ziren, helburua baino 15 sarrera gehiago. Sarrera horietatik, %\u00a080 (8.785 sarrera) berriak ziren, hau da, lehendik Euskal Wikipedian ez zeudenak, eta %\u00a020 (2.230 sarrera) lehendik wikipedia honetan sarrera ziren (xehetasun gehiago, ).\n2012.\nHizkuntza Politikarako Sailburuordetzaren proiektua, Euskal Wikipedia aberastekoa.\nAurreko urtean bezala, Eusko Jaurlaritzako Hizkuntza Politikarako Sailburuordetzak Euskal Wikipediako edukia aberasteko proiektu bat abiatu zuen, eta Elhuyar Fundazioak bideratu zuen lana. Orduko hartan, ordea, 2011. urtean baino askoz murritzagoa zen diru kopurua, eta proiektuaren helburua 1.000 artikulu edukiz hornitzea zen. Irailean, lehenengo urrats gisa, 278 artikulutan txertatu zen edukiren bat; eta abenduaren 15ean bukatu zuten gainerakoak osatzen, guztira 1.001 artikulu edukiz aberastuta (Sailburuordetzak kontratuz eskatu zuena baino bat gehiago). Proiektu haren barruan landutako artikuluak sartuta daude.\n2014.\nUrte horretako hasieran, hots, urtarrilaren 1ean, Euskal Wikipediak 165.016 artikulu zituen eta mundu osoko wikipedien sailkapenean 35. postuan zegoen. Irailaren 19an, 200.000. artikulura iritsi zen.\n2015.\nUrtarrilaren 1ean, 205.179 artikulu zituen.\n2016.\nUrtarrilaren 1ean, 219.000 artikulu zituen. 2016ko ekainaren 23an 250.000. artikuluaren langa gainditu zuen.\n2018.\n2018ko uztailaren 18an 300.000. artikulura iritsi zen, euskararen jatorria artikuluarekin.\n2019.\n2020ko urtarrilaren 13an 350.000. artikulura iritsi zen.\n2022.\n2022ko urriaren 18an 400.000. artikulura ailegatu zen.\nTxokoa.\n wikipedia honi buruzko gai orokorrak lantzeko tokia da (Euskal Wikipediako gai orokorrez ez, baizik eta artikulu jakin batez hitz egiteko, artikulu horren eztabaida orria erabili behar da).\nTxokoak lau atal ditu:\nWikiproiektuak.\nEuskal Wikipediaren barruan gai jakin batzuk lantzeko, ditugu.\nAtariak.\nEuskal Wikipediak erabiltzaileek sortutako hainbat atari ditu:\nEstatistikak.\nEuskal Wikipedia beste hizkuntza batzuetan idatzitako Wikipediekin erkatu nahi izanez gero, WikiMedian begira daiteke.\nLogoak.\nGoialdean ageri den logo nagusiaz gain, Euskarazko Wikipediak hainbat logo erabili ditu edo bestelako gertaerak ospatzeko:"}
{"id": "43987", "revid": "336", "url": "https://eu.wikipedia.org/wiki?curid=43987", "title": "Tangente", "text": "Tangente hitzak hainbat esanahi izan ditzake:"}
{"id": "43989", "revid": "105290", "url": "https://eu.wikipedia.org/wiki?curid=43989", "title": "Partit Occitan", "text": " (Okzitaniar Alderdia) Okzitaniako alderdi abertzalea da, Tolosa Okzitaniakoan sortua 1987n. Bertan bildu ziren militante politiko isolatuak, 1986ko eskualde-hauteskundeetara aurkeztutako hautagaiak (\"Union Occitana\" eta \"Per las regionalas, los Regionalistas\" zerrendetakoak) eta bestelako mugimendu okzitanistak ere (Vol\u00e8m Viure al Pa\u00eds, Pa\u00eds N\u00f2stre).\nHelburuak.\nAlderdi Okzitanoak mugimendu politiko okzitanista sinesgarria sortu nahi du, beste alderdietatik independentea eta Okzitaniaren aitorpena eta autonomia borrokatuko dituena, okzitaniar herriaren kontzientzia astindu nahi du eta, azkenik, okzitaniar afera esparru politikoan kokatu nahi du.\nEz du hautagairik aurkezten hauteskundeetara, herri komuna txikiak kontrolatu arren kontseilu bidez.\nEkimen politikoa.\nPartit Occitan Okzitanian izaten diren hainbat borrokatan dabil: lurraldearen alde, langabeziaren kontra, gehiegizko turistifikazioaren kontra, nuklearren aurka, ondare naturalaren alde... Hizkuntza eta nortasun okzitaniarren alde ere lan egiten dute.\n\"R\u00e9gions et Peuples Solidaires\" federazioan parte hartzen dute, Estatu frantseseko beste herri eta nazioetako hainbat alderdirekin bat. Europako alderdi nazionalista eta erregionalistak biltzen dituen Europa mailako \"Europako Aliantza Askea\"n ere parte hartzen du. Harreman estua daukate Berdeekin.\nAntolakuntza.\nHerri batzordeak eskualdeko federazioetan biltzen dira. Maila bi hauetako ordezkariak Conselh Nacional del Partit-en (Alderdiaren Kontseilu Nazionala) elkartzen dira. Alderdiaren Kongresuak urte bitan behin Bur\u00e9u Nacional (zuzendaritza) aukeratzen du. Kongresua alderdikide guztientzat zabalik dago.\nAlderdiak \"Occit\u00e0nia\" izeneko aldizkaria argitaratzen du bi hilabetero."}
{"id": "43990", "revid": "336", "url": "https://eu.wikipedia.org/wiki?curid=43990", "title": "Egongune", "text": "Egongunea espazioko puntu bat da. Puntu horri esker esandako espazioan partikula edo bestelako adigaiak geometrikoki kokatzea dago. Esan beharra dago horretarako erreferentzia-sistema zehaztu behar dela.\nOrokorrean, dimentsio anitzetako espazioetan formula_1 ikurrarekin izendatzen da eta dimentsio bakarrekoetan x edo aukeratutako dimentsioaren izenarekin (gehienetan minuskulaz)."}
{"id": "43991", "revid": "6327", "url": "https://eu.wikipedia.org/wiki?curid=43991", "title": "Posizioa", "text": ""}
{"id": "43992", "revid": "119347", "url": "https://eu.wikipedia.org/wiki?curid=43992", "title": "DES", "text": "DES Data Encryption Standard-ren siglak dira (euskaraz Datu Kodeketa Estandarra). DES zifratze algoritmo bat da, hau da, informazioa kodetzeko metodoa.\nDES IBMk garatuko kriptosistema da. Lucifer kriptosisteman hainbait aldaketa eginda eta NSAren (National Security Agency, edo euskaraz Segurtasunerako Nazio-agentzia) begiradarekin DES sistema jaio zen. Ameriketako Estatu Batuetan FIPS (Federal Information Processing Standards, edo euskaraz Informazio Prozesamendurako Estandar Federala) bezala aukeratua izan zen 1976. urtean. DES erabiltzea, 1977tik aurrera derrigorrezkoa bihurtu zen, AEB gobernuko informazioaren zifraketetan. Honen erabilpena mundu osoan zehar zabaldu zen. DES software naiz txip bezala inplementatu daieteke, VLSI teknologiari esker. Hardware adibide bezala PC-Encryptor daukagu eta softwarearena Oceanics enperesako DES-LOCK.\nGako pribatuko teknika da, bai zifratzean nola deszifratzean, hau 56 bitekoa delarik. Hasiera batetik algoritmo hau eztabaidagarria izan zen, diseinuaren elementu batzuk sailkatuak baitziren. Gainera, gako luzera motz samar bat erabiltzen zuen eta NSA erakundearentzat atzeko ate bat edukitzearen susmoak zeuden. Gerora DES algoritmoak azterketa akademiko gogor bat jasan zuen, blokekako zifraketaren kontzeptua ekarri zuen eta algoritmoaren kriptoanalisia bultzatu zen.\nGaur egun mundu mailan kriptosistema erabilgarrien artean dago, hala ere, DES aplikazio askotarako ez da segurutzat jotzen. Hau, batez ere, 56 biteko gako luzera motzegia delako da; ordenagailu berrien kalkulu potentzia dela-eta, erabiltzen dituen 56 bitak gutxiegi dira fidagarritasuna bermatzeko (DES gakoak 24 ordu baino gutxiagoan apurtu dira). Gainera, analisien emaitzek kodeketaren ahultasun teorikoak frogatu dituzte, hala ere praktikan bideraezinak dira. Algoritmo hau segurutzat jotzen da DES Hirukoitza moldaketan (3DES), nahiz eta eraso teorikoak egon.\nDuela urte batzuk algoritmoa AESarengatik (Advanced Encryption Standard, edo euskaraz, Kodeketa Estandar Aurreratua) ordezkatua izan da.\nKasu batzuetan, DESk DEA (Data Encryption Algorithm, edo euskaraz Datu Kodeketa Algoritmoa) izena jaso du.\nDESren historia.\nDESren jatorria 70eko hamarkada hasieran kokatzen da. 1972. urtean, gobernuak segurtasun informatikoari buruz zituen beharren azterketa bukatu ondoren, AEBtako estandarren agintaritzak, NBSk (National Bureau of Standards) \u2013 orain NIST (National Institute of Standards and Technology, edo euskaraz Estandarren eta Teknologiaren Nazio-institutua) \u2013, informazio konfidentziala zifratzeko gobernu mailako estandar baten beharra zegoela erabaki zuen. Honen ondorioz, 1973ko maiatzaren 15ean, NSArekin kontsultatu ondoren, NBSk diseinu irizpide zorrotz batzuk beteko zituen algoritmo batentzat proposamenak eskatu zituen. Hala ere, aurkeztutakoetatik bat ere ez zen egokia izan. 1974ko abuztuaren 27an bigarren eskaera bat egin zen. Kasu hartan IBMk onargarritzat hartu zen hautagai bat aurkeztu zuen, 1973 eta 1974 urteen artean garatutako algorimo bat. Hau Horst Feistel-en Lucifer algorimoan oinarritu zen. Algoritmoaren diseinuaz eta analisiaz arduratzen zen IBMko taldea ondorengo hauekin osatuta zegoen: Feistel, Walter Tuchman, Don Coppersmith, Alan Conheim, Carl Meyer, Mike Matyas, Roy Adler, Edna Grossman, Bill Notz, Lynn Smith, eta Bryant Tuckerman.\nNSAren papera diseinuan.\n1975eko martxoaren 17an DESren proposamena Erregistro Federalean argitaratu zen. Publikoren iruzkinak eskatu ziren, eta hurrengo urtean bi mintegi libre sortu ziren proposatutako estandarraren inguruan eztabaidatzeko. Alderdi batzuen kritikak egon ziren, Martin Hellman eta Whitfield Diffie barne (kriptografia simetrikoaren aitzindariak). Gako luzera motza eta \"S-kutxa\" misteriotsuak aipatu ziren NSAren interferentzia desegokiaren froga bezala. Agentziak ezkutuan agoritmoa ahuldu zuenaren susmoa zegoen, era honetan NSAk \u2013 eta ez beste inork \u2013 mezu zifratuak erraz irakur zitzakeen. Behin Alan Konheim-ek (DESren diseinatzaileetako bat) hurrengo hau aipatu zuen: \"S-kutxak Washington-era bidali zituzten. Itzuli zirenean guztiz ezberdinak ziren\". USSSCIk (United States Senate Select Committee on Intelligence, edo euskaraz Estatu Batuetako Senatuko Inteligentziarako Aparteko Batzordea) NSAren ekintzak berrikusi zituen jokabide desegokia egon zen erabakitzeko. Ondorioen sailkatu gabeko laburpenean, 1978an argitaratua, batzordeak hurrengoa zioen: \"DESren garapenean, NSAk gako luzera motz bat nahikoa zela sinestarazi zion IBMri; S-kutxen egituraren garapenean zeharkako parte hartzea izan zuen; eta, zuten ezagutzekin, ahultasun matematiko edo estadistikorik ez zuela ziurtatu zuen\". Dena den, hurrengo ondorioa ere atera zuen: \"NSAk ez zuen inongo presiorik eragin algoritmoaren diseinuan. IBMk algoritmoa asmatu eta diseinatu zuen, honi buruzko erabaki guztiak hartu zituen eta DESrentzat pentsatuta zeuden aplikazio komertzial guztietarako gako luzera egokia zela bat egin zuen\". DESren taldeko beste partaide batek, Walter Tuchman, hau esan zuen: \"DES algoritmoa IBMn garatu genuen eta IBMko jendearekin. NSAk ez zuen pauso bat bera ere agindu!\".\nS-kutxek ahultasunak zuezkaten susmo batzuk alde batera utzi ziren 1990ean, Eli Biham-ek eta Adi Shamir-ek beraien kabuz aurkitutako eta libreki argitaratutako kriptoanalisi diferentziala dela eta. Hau blokekako zifratzeak apurtzeko metodo orokor bat da. DESren S-kutxak oso sendoak ziren, zoriz aukeratuak izan balira baino askoz gehiago. Honek IBMk 70eko hamarkadan teknika hau ezagutzen zuela iradokitzen zuen. 1994ean, Coppersmith jaunak S-kutxen jatorrizko diseinu irizpideak argaitaratu zituen. IBMk kriptoanalisi diferentziala aurkitu zuen 70eko hamarkadan eta, DES gogortu ondoren, NSAk teknika hau isilpean gordetzeko agindu zien. Coppersmith hau azaldu zuen: \"Hau horrela izan zen kriptoanalisi diferentziala tresna oso ahaltsua izan daitekeelako, eskema ezberdin askoren aurka, eta informazio hau publikoaren eskutan egon ezkero segurtasun nazioanla kaltetu zezakeelako.\" Shamir-ek hau ere esan zuen: \"Esango nuke, batzuek uste duten ez bezala, begi-bistan ez dagoela ezer DESren oinarrizko egituraren diseinua ahulduta dagoela pentsarazi dezakeenik.\"\nBeste kritikak (gako luzera motzegiari buruzkoak) NSAk gako luzera mozteko emandako arrazoia susmagarria zirudien: gakoa 64 bitetik 56era igarotzean beste 8 bitak paritatea kalkulatzeko kontrol bit bezala erabil zitezkeen. Gehienek onartzen dute NSAren erabakiaren benetako arrazoia beste bat zela, agentziak 56 biteko gako baten aurkako eraso bat egiteko aukera indar gorria erabiliz beste edozein baino urte asko lehenago lor zezakeen.\nAlgoritmoa estandar bezala.\nNahiz eta eztabaidatsua izan, DES estandar federal bezala onartu zen 1976an, eta FIPS PUB 46 bezala argitaratua izan zen 1977ko urtarrilaren 15ean, sailkatu gabeko datuekin erabiltzeko baimendua. Geroago estandar bezala berretsi zen 1983an, 1988an (FIPS-46-1 bezala berrikusia), 1993an (FIPS-46-2), eta berriz ere 1998an (FIPS-46-3), azken honetan \"DES Hirukoitza\" definitu zen (ikus beherago). Azkenean 2002ko maiatzaren 26an, DES AESgatik ordezkatua izan zen txapelketa publiko baten ondoren. Gaur egun (2006) DES asko erabiltzen jarraitzen da.\n1994ean eraso teoriko bat argitaratu zen: kriptoanalisi lineala. Baina indar gorria erabiliz 1998an egindako eraso bat izan zen DES praktikan eraso zitekeela frogatu zuena, eta ordezkapen algoritmo baten beharra nabarmendu zuen. Kriptoanalisi metodo hauek eta beste batzuk zehatzago azaltzen dira aurrerago artiku honetan bertan.\nDESren sarrerak kriptografiaren azterketa akademikoa ekarri zuen, zehazki blokekako zifratzea apurtzeko metodoena. Bruce Schneier-ek idazten du:\n\"NSAk DES bere akats handietako bat bezala ikusi du. Jendeak softwarea idatz zezan honen zehaztasunak argitaratu egingo zirela jakin izan balu, ez litzateke inoiz ados egongo. DESk kriptografiaren eremua bultzatu zuen aurreko beste ezerk baino gehiago. Orain ikertzeko algoritmoa zegoen: NSAk segurua zela zioen bat.\"\nFuntzionamendua.\n64 biteko testu bloke argitan lan egiten duen zifratze algoritmo bat da; hauei 56 bitetako gako bat aplikatzen zaie, azkenean 64 biteko bloketan banatutako testu zifratu bat lortzen delarik. Permutazio, ordezkapen eta OR esklusiboan oinarritzen da eta gako bera erabiliz atzera jo daitekeela du propietate gisa. Deszifratzeko egin behar den gauza bakarra, gakoa erabiltzea da, zifratzeko egin diren pausoak alderantzizko ordenan eginaz.\nDESren aurka egin daitekeen eraso mekanismorik onena, indar gorria erabiltzean datza. Hau da, kodetutako testua deszifratzen saiatu gako posible guztiak probatuz (256 = 7.206 x 106 aukera) eta, emaitza logikoak lortu, edo testu argi zati bat izanez gero, lortutako emaitzarekin parekatu.\nAlgoritmoa teorikoki sendoa da eta ez du ahulune garrantzitsurik (erabili behar ez diren gako ezagun gutxi batzuk daude). IBMk egin zuen lehen bertsioa 128 bitekoa izanik, oraindik indar gorri motako erasoak gainditzeko gai da. Hala ere, gaur egungo bilakaera teknologikoa ikusirik, DES estandarrak ematen duen segurtasuna (soilik 56 biteko gakoekin) nahiko mugatua da, are gehiago, jada inoiz bortxatua izan da. (Batzuk diote NSAk hasierako 128 bitak 56ra murriztu zituela DESrekin kodetutako mezuak deszifratu ahal izateko). Honek guztiak, beste sistema simetriko batzuen bilaketa hasi du (3DES, IDEA...).\nDeskribapena.\nDES blokekako zifraketaren prototipo algoritmoa da \u2014 bit luzera jakin bateko testu garbi bat hartzen du algoritmo honek, eta eragiketa konplexu batzuen bidez luzera berdineko testu zifratuan eraldatzen du. DESren kasuan blokearen tamaina 64 bitekoa da. DESk gako kriptografiko bat ere erabiltzen du eraldaketa aldatzeko, modu honetan kodeketan erabilitako gakoa ezagutzen dutenek bakarrik egin dezakete deszifraketa. Gakoak 64 biteko luzera du, baina hauetatik bakarrik 56 erabiltzen dira algoritmoan. Gainontzeko 8 bitak paritatea egiaztatzeko bakarrik erabiltzen dira, eta gero baztertu egiten dira. Beraz, DESren gako luzera eraginkorra 56 bitekoa da, eta horrela zehazten da.\nBeste blokekako zifratzetan bezala, DES blokekako zifratze eragiketa moduan erabili behar da 64 bit baino luzeagoko mezuetan (mezua 64 bit baino luzeagoa bada, mezua 64 biteko bloketan banatzen da, gero blokeak banan-banan kodetzen dira). FIPS-81ek DES erabiltzeko hainbat modu zehazten ditu, egiaztapenerako modu bat barne. FIPS-74ean DESren erabilpenerako beste dokumentu batzuk kontsulta daitezke.\nOinarrizko egitura.\nAlgoritmoaren oinarrizko egitura 1 irudian irudikatzen da: prozesuak 16 fase berdin ditu, txandak deiturikoak (\"rounds\"). Hasierako eta bukaerako permutazioak ere ditu, \"IP\" eta \"FP\", elkarren artean alderantzizkoak direnak (IPk FPren eragina \"desegiten\" du, eta alderantziz). IP eta FP kriptografikoki ez dira esanguratsuak, baina ustez 70eko hamarkada erdialdeko hardware-an blokeen karga eta deskarga errazteko sartu ziren. Txanden aurretik, blokea 32 biteko bi zatitan banatzen da eta txandaka prozesatzen dira. Gurutzaketa hau Feistel eskema bezala ezagutzen da.\nFeistel eskemak zifraketa eta deszifraketa prozesuak oso antzekoak izan daitezen bermatzen du \u2014 ezberdintasun bakarra deszifraketan azpi-gakoak aurkako ordenean erabiltzen direla da. Algoritmoaren gainontzekoa berdin-berdina da. Honek inplementazioa izugarri errazten du, hardware-an bereziki, ez baitago zifraketarako eta deszifraketarako algoritmo ezberdinak erabiltzeko beharrik.\nGorriz dagoen formula_1 ikurra OR esklusiboaren (XOR) eragitketa adierazten du. \"F-funtzioak\" blokearen erdia gakoaren zati batekin nahasten du, eta gero bi azpi-blokeak trukatu egiten dira hurrengo txanda baino lehen. Azken txandaren ondoren, bi azpi-blokeak ez dira trukatzen; hau Feistel-en egituraren ezaugarri bat da zeinak zifraketa eta deszifraketa antzeko prozesuak izan daitezen egiten duen.\nFeistel-en funtzioa (F).\nF-funtzioak, \"2 irudian\" irudikatzen da, 32 biteko bloke erdi baten gainean egiten du lan eta lau pausoz osatzen da.\nS-kutxen ordezkapenen txandakatzeak, eta P-kutxaren permutazioaren eta E-hedapenaren txandakatzeak \"nahasmena eta zabalkundea\" dakartzate. Kontzeptu hau zifratze bat segurua eta praktikoa izateko derrigorrezko baldintza bezala identifikatu zuen Claude Shannon-ek 40ko hamarkadan.\nGako sorkuntza.\n\"3 irudiak\" zifraketarako gako sorkuntza irudikatzen du \u2014 azpi-gakoak emateaz arduratzen den algoritmoa. Lehenengo, hasierako gakoaren 64 bitetatik 56 hartzen dira \"Aukeraketa Permutazioa 1en\" bidez (\"PC-1\") \u2014 beste zortzi bitak alde batera utz daitezke edo bestela paritatea egiaztatzeko erabili. 56 bitak 28 biteko bi zatitan banatzen dira; ondoren zati bakoitza bere aldetik maneiatzen da. Txanda bakoitzean, bi zatiak ezkerrera lekualdatzen dira bit bat edo bi bit (txandaren arabera), eta 48 biteko azpi-gakoa sortzen da \"Aukeraketa Permutazioa 2aren\" bidez (\"PC-2\") \u2014 24 bit ezkerreko zatikoa eta 24 bit eskuinekoa. Lekualdaketek (diagraman \"\u00ab&lt;\" ikurrarekin azaltzen da) azpi-gako bakoitzerako bit multzo ezberdina erabiltzen dela ziurtatzen dute; gutxi gorabehera bit bakoitza 14 aldiz erabiltzen da 16 azpi-gakoetan.\nDeszifraketa prozesuan gako sorkuntza antzeko moduan egiten da \u2014 gakoak alderantzizko ordenean sortu behar dira. Beraz, desplazamenduak eskuinerantz egin behar dira ezkerrerantz beharrean.\nOrdezkapen algoritmoak.\nDESren erabiltzaile zaharretako askok DES Hirukoitza (3DES) erabiltzen dute orain. Hau DESren patenteetako batean deskribatu eta aztertu zen (ikus FIPS PUB 46-3); DES hiru aldiz jarraian erabiltzean datza, aldi bakoitzean gako ezberdin bat erabiliz. Momentuz, orokorrean 3DES segurutzat hartzen da, nahiz eta nahiko geldoa izan. Konputagailu eragiketa aldetik alternatiba merkeago bat DES-X da, gako luzera handitzen duena XOR logiko bat eginez gakoaren aparteko elementuen gainean DES baino lehen eta gero. GDES kodetze prozesua azkartzen duen DESren aldaera bat da, baina kriptoanalisi diferentzialaren bidez apurtzeko aukera zegoela frogatu zen.\n2001ean, nazioarteko txapelketa baten ondoren, NISTk DES ordezkatzeko algoritmo berri bat aukeratu zuen: AES (\"Advanced Encrytion Standard\"). AES izateko aukeratutako algoritmoa bere diseinatzaileek aurkeztu zuten \"Rijndael\" izenarekin. NISTk antolatutako AES txapelketako beste finalista batzuk RC6, Serpent, MARS eta Twofish izan ziren.\nOrokorrean, ez dago erabilera guztietarako ezin hobeki moldatzen den algoritmorik. Erabilera orokorretarako makina batean erabiltzeko algoritmo bat (adibidez, SSH, edo posta elektronikorako zifratze mota batzuk), beti ez dabil ondo sistema txertatuetan edo txartel adimenduetan, eta alderantziz.\nSegurtasuna eta kriptoanalisia.\nBlokekako beste edozein zifratzerekin konparatuz, DESren kriptoanalisiari buruzko informazio askoz gehiago argitaratu da. Nahiz eta hau horrela izan, gaur egungo erasorik praktikoena indar gorriaren bidez izaten jarraitzen du. Garrantzi txikiko propietate kriptoanalitiko asko ezagutzen dira, eta hiru eraso mota teoriko posible daude zeintzuak indar gorri bidezko eraso bat baino konplexutasun teoriko txikiagoa behar duten. Hala ere eraso mota hauek burutu ahal izateko testu garbi ezagun eta hautatu kopuru ezinezkoa behar dute. Arrazoi honengatik ez dira praktikan kontutan hartzen.\nIndar gorri bidezko erasoa.\nEdozein zifratze motarako, eraso motarik sinpleena indar gorri bidezko erasoa da. Indar gorriak gako posible guztiak banan-banan egiaztatzen ditu. Gako luzerak gako posible kopurua zehazten du, eta beraz erasoaren bideragarritasuna ere. DESren kasuan, bere hastapenetan zuen gako luzera eztabaidatu egin zen, estandar moduan onartua izan baino lehen ere. Kriptoanalisi teorikoa baino gehiago, bere gako luzera motza izan zen algoritmoaren ordezkapena eragin zuena. Gauza jakina da NSA izan zela IBM bultzatu zuena, edo agian behartu zuena, gako luzera 128 bitetik 64ra murriztera, eta hortik 56 bitera moztera. Hau askotan froga moduan hartu izan da, 70eko hamarkada erdialdean NSAk tamaina honetako gakoak apurtzeko ahalmen konputazional nahikoa zuela esateko.\nAkademikoki, DES apurtzeko makinen proposamen ugari aurreratu ziren. 1977an, Diffie-k eta Hellman-ek 20 milioi dolarretan balioztatutako kostua zuen makina bat proposatu zuten, honek DES gako bat egun bakar batean aurkitzeko gaitasuna izango zuen. 1993. urte inguruan. Wiener-ek gako bilaketarako makina bat proposatu zuen, honen kostua milioi bat dolarretan balioztatu zen eta gakoa 7 ordutan aurkitzeko gai izango zen. DESren ahultasuna praktikan 1998an frogatua gelditu zen Electronic Frontier Foundation (EFF) fundazioak, ziberespazioaren zuzenbide zibilari buruz arduratzen den talde bat, DES apurtzeko zuzenduta zegoen makina bat eraiki zuenean, 250.000 dolarreko gutxi gorabeharako kostuarekin (ikus EFF DES craker). DES apurtzea, bai teorian bai praktikan, posible zela frogatzea zuen helburu: \"Jende asko dago ez duela egia sinetsiko bere begiekin ikusteko aukera izan arte. DES egun gutxi batzuetan apurtzeko gai den egiazko makina bat erakustea da jendea konbentzitzeko modu bakarra, ikus dezaten benetan ezin dutela beraien segurtasuna DESren eskuetan utzi.\". Makina honek gako bat apurtu zuen indar gorria erabiliz, bilaketak 2 egun baino apur bat gehiago iraun zuen. Gutxi gorabehera aldi berean, AEBtako Segurtasun Saileko abokatu batek DES hauskaitza zela ziurtatzen zuen.\nIndar gorria baino eraso azkarragoak.\nDESren 16 txandak indar gorri bidezko eraso bat baino konplexutasun txikiagoarekin apur dezaketen hiru eraso ezagutzen dira: kriptoanalisi diferentziala (KD), kriptoanalisi lineala (KL) eta Davies-en erasoa. Dena den, eraso guzti hauek teorikoak baino ez dira eta ezin dira praktikan aurrera eraman; eraso mota hauek batzuetan \"egiaztapeneko ahultasunak\" deitzen dira.\nTxanda gutxiago erabiltzen duten algoritmo honen bertsioak existitzen dira, eta hauentzat pentsatuta dauden erasoak ere badaude, hau da, 16 txanda baino gutxiago duten DESren bertsioetarako. Analisi hauek segurtasuna lortzeko behar diren txanda kopuruaren ikuspegi bat ematen dute, eta bertsio osoak zein segurtasun-marjin ematen duen jakiteko ere balio dute. Langford-ek eta Hellman-ek kriptoanalisi diferentzial-lineala proposatu zuten 1994. urtean, eta kriptoanalisi diferentziala eta lineala eraso bakar batean batzen ditu. Eraso honen bertsio hobetu batekin 9 txandako DES bat apurtu dezake 215,8 testu garbi ezagun erabiliz eta 229,2ko denbora konplexutasuna dauka (Biham eta beste batzuk, 2002)."}
{"id": "43993", "revid": "143880", "url": "https://eu.wikipedia.org/wiki?curid=43993", "title": "RSA", "text": "RSA 1977 urtean Ronald Rivest, Adi Shamir eta Leonard Adlemanek sortu zuten kriptografia-sistema edo zifratze-sistema da. Oso zifratze-sistema segurua da eta zenbaki-teorian oinarritzen da. Berezia da publikoa den gako bat erabiltzen duelako. Erabiltzaile bakoitzak bi zifratze-gako ditu: bata publikoa eta bestea pribatua. Mezuak zifratuta jaso nahi dituen pertsonak bere gako publikoa beste edonori pasatzen dio, baina mezu zifratu horiek irakurtzeko behar den gako pribatua berak bakarrik daki. Sistema honetan abantaila handia da igorle eta hartzailearen artean ez dela gako sekretua adostu behar.\nRSA algoritmoa erabiliz bidalitako mezuetan zenbakiak agertzen dira letren ordez. Zifratzearen funtzionamendua ausaz aukeratutako bi zenbaki lehen handi (gutxienez 100 digitu) lortzean datza, mezua zifratuta bidali dadin. Uste da RSA segurua izango dela zenbaki handi bat lehenen produktuan deskonposatzeko modu azkarrak ezagutzen ez diren bitartean.\nHistoria.\n1976. urtean Whitfield Diffie eta Martin Hellman ikerlariek, gako publiko eta gako pribatu asimetrikoan (hau da, bi gako ezberdin, non bat izateak ez duen bestearen informaziorik ematen) oinarritutako kriptosistemaren kontzeptua asmatu zuten. Zenbaki teoria aplikatuz zifratze-sistema eraginkor bat sortzen saiatu ziren aritmetika modularra erabiliz. Funtzionatzen zuen zifratze-sistema bat lortzetik hurbil geratu baziren ere, ez zuten lortu noranzko bakar batean zuzendua dagoen funtzio bat formulatzea; gako publikoaz gako pribatua lortzea posiblea zen.\nRon Rivest, Adi Shamir eta Leonard Adleman MIT-ko ikerlariak urtebetez aritu ziren noranzko bakar batean zuzendua dagoen eta kontrako noranzkoan erabiltzea zaila den funtzio baten bila. Gogor saiatu ondoren, ezinezkoa zela pentsatzen hasiak zirela, Rivest funtzioari buruz pentsatzen aritu zen gau oso bat, eta lan mordoa egin ondoren, hurrengo egunerako lortua zuen funtzioa.\nGaur egun RSA kriptosistemako gakoak kalkulatzen dituen algoritmoari, RSA algoritmoa deritzo.\nFuntzionamendua.\nFuntzionamenduaren adibidea.\nRSAren funtzionamenduaren ideia hurrengoa da: igorleak giltzarrapo bat irekita duen kutxa bat bidaltzen dio hartzaileari, eta igorleak bakarrik du giltza. Hartzaileak kutxa jaso, mezua idatzi, kutxan jarri eta giltzarrapoarekin ixten du (orain hartzaileak ezin du mezua irakurri). Hartzaileak kutxa igorleari bidaltzen dio eta giltzaz irekitzen du. Adibide honetan, giltzarrapodun kutxa igorlearen \u201cgako publikoa\u201d da, eta giltzarrapoaren giltza haren \u201cgako pribatua\u201d da.\nRSA Gakoen kalkulua.\nRSA zifratze-sistema gako publiko eta pribatu asimetrikoetan oinarrituta dago. Gako publikoa, formula_1, zifratu gabe bidaltzen da, edonork ikusteko moduan. Bidaltzaileak bidali beharreko mezua gako publiko hori erabiliz zifratzen du eta gako pribatua formula_2 duen hartzaileak deszifratuko du, berak eta ez beste inork lortuko duelarik bidaltzaileak igorritako informazioa deszifratzea. Mezu zifratua eta gako publikoa ikusi dituzten gainerakoek ezin izango dute mezua deszifratu praktikoa litzatekeen denbora epe batean, beti ere RSA gakoak nahiko handiak badira. Zenbaki handiak faktorizatzeak duen zailtasunagatik gertatzen da hori, eta horretan datza, hain zuzen ere, RSA algoritmoaren segurtasuna.\nRSA gakoak kalkulatzeko urratsak honakoak dira:\nGako publikoa: formula_1, gako pribatua: formula_2.\nZifratzea.\nBidaltzaileak bidali beharreko mezua zifratu aurretik, derrigorrez karaktereak zenbaki bihurtu behar ditu. Horretarako, aukera ezberdinak existitzen badira ere, ASCII kodeketa erabili ohi da. Kodeketa horren arabera, alfabeto latinoko Atik Zrako hizki larriak 65etik 90erako kodeen bidez adierazten dira eta hizki xeheak 97tik 122ra bitarteko kodeen bidez. Testuetan agertu ohi diren gainerako karaktereek ere (zenbakiek, ikurrek, ...) badute beren ASCII kodea esleituta. Kodeketa prozesuaren ondorioz lortzen diren kodeak formula_15 notazioaz adierazten dira aurrerantzean.\nBehin mezua kodetu denean, zifratze-prozesua hasten da. RSA algoritmoaren arabera, formula_15 kodea zifratzea formula_1 gako publikoa erabiliz honako eragiketa egitea da:\nformula_18\nBerreketa berreketa modular horren emaitza den formula_19 da zifratutako X. Kode guztiak modu berean zifratuz lortuko du bidaltzaileak mezu zifratua osatzea.\nDeszifratzea.\nMezua deszifratzea kontrako prozesua aplikatzea da. Hartzaileak mezu zifratua jasotzen duenean, formula_19 deszifratu beharko du dagokion formula_15 kodea berreskuratzeko. RSA algoritmoaren arabera, formula_19 deszifratzea formula_2 gako pribatua erabiliz honako berreketa modularra egitea da:\nformula_24\nRSA zifratze-sistema oso sinplea izateaz gain, oso segurua da gakoak nahiko handiak badira. formula_25 gako publikoa 200 digitutik gorako bada, bera faktorizatzea ia ezinezkoa gertatzen da gaur egun; ezkutuan geratzen dira formula_3 eta formula_4 balioak, eta babestuta formula_2 gako pribatua. Ondorioz, hartzailea eta ez beste inor izango da mezua deszifratu ahal izango duen bakarra.\nProzesua amaitzeko, formula_15 kodeak deskodetu besterik ez da egin beharko; kode bakoitzari dagokion karakterea lortuz bidaltzaileak bidalitako jatorrizko mezua berreskuratuko da.\nRSA-ren froga.\nRSA-ren froga Fermaten teorema txikian oinarritzen da. Teorema horren arabera, formula_3 lehena bada eta formula_31 osoa zatitzen ez badu, orduan:\nFrogatu behar duguna zera da: formula_3 eta formula_4 bi zenbaki lehen desberdin izanik eta formula_9 eta formula_36 positiboetarako\nbetetzen bada, orduan\nbetetzen dela (formula_39 eta formula_40 kongruenteak direla formula_41). Horrela, frogatuta geratuko da formula_40 kodea formula_9 gako publikoarekin zifratu ondoren formula_36 gako pribatuarekin deszifratzean jatorrizko formula_40 kodea berreskuratzen dela. formula_46 denez,\nidatz daiteke, formula_48 zenbaki oso ez negatiboa izanik.\nformula_38 frogatzeko, nahikoa da formula_50 eta formula_51 modu independentean frogatzea.\nformula_50 kongruentziaren froga. Bi kasu hartu behar dira kontuan:\nLehenengo kasuan, formula_40 balioa formula_3-ren multiploa denez, formula_39 ere.\nBigarren kasuan,\nFermaten teorema txikia erabiliz, formula_59 denez, formula_60 balioa formula_61 balioaz ordezka dezakegu.\nformula_51 kongruentziaren froga modu berean egiten da.\nkasuak hartu behar dira kontuan.\nLehenengo kasuan, formula_40 balioa formula_4-ren multiploa denez, formula_39 ere: formula_69\nBigarren kasuan,\nFrogatuta geratzen da formula_40, formula_9 eta formula_36 zenbaki osoak izanik, formula_37 betetzen bada,\nformula_75\nbetetzen dela, hau da, zifratutakoa deszifratuz jatorrizko formula_40 berreskuratzen dela.\nRSA aurkako erasoak.\n\"Padding\" Teknika.\nAzken bi arazo horiek saihesteko asmoz, ohikoa da RSA jatorrizko testuaren zenbakizko kodeketarekin zoriz aukeratutako zenbaki batekin eragiketaren bat egitea zifratu aurretik. Ondoren, jatorrizko testua berreskuratzeko aurkako eragiketa egitea nahikoa izango da. Hori eginez gero, testuaren zenbakizko balioak seguruak direla bermatuko da.\nSegurtasuna.\nZenbaki konposatuen faktorizazioa eta RSA problema.\nRSA kriptosistemaren segurtasuna bi problema matematikotan oinarrituta dago: zenbaki konposatu handien faktorizazioaren problema eta RSA problema. RSA algoritmoaz zifratutako testua gako pribatua ezagutu gabe deszifratzea ezinezkotzat jotzen da, aipatutako bi problemen ebazpena oso zaila baita. Gainera, ez dago nahiko eraginkorra den algoritmo bat gako handiez zifratuta dagoen testu bat denbora tarte praktikoan deszifratzeko.\nRSA problema, formula_9, formula_25 eta formula_88 zenbakiak ezagunak izanik, formula_40 zenbaki bat lortzean datza, non,\nformula_90 beteko den. Problema hori ebazteko modurik eraginkorrena formula_25 zenbakia faktorizatzea da. Behin formula_3 eta formula_4 faktore lehenak izanik, erasotzaileak formula_36 berretzaile bat (gako pribatua) kalkula dezake gako publikoa erabiliz, eta harekin erasotzaileak testu zifratua erraz deszifra dezake ohiko prozedura erabiliz.\nformula_25 nahiko handia bada, RSA algoritmoa segurua da (gaur egun 2048 bitekoa izatea gomendatzen da). formula_25 zenbakia faktorizatzea ezinezkoa izateko zein tamainakoa izan behar duen neurtzeko asmoz sortu zen, hain zuzen ere, RSA faktorizazio-lehia.\nGako akasdunak.\nformula_25 lortzeko erabilitako formula_3 eta formula_4 balioak ezin dira \"hurbil\" egon ( formula_100 bete behar da). Bestela, Fermaten faktorizazioa erabiliz ez litzateke zaila izango formula_3 eta formula_4 aurkitzea formula_25 jakin batentzako. Beraz, baldintza hori betetzen ez duten formula_3 eta formula_4 bikoteak baztertu behar dira.\nformula_106 zenbakiak edo formula_107 zenbakiak faktore oso txikiak baino ez badituzte, bizkor kalkula daitezke formula_108 eta formula_4, Pollarden formula_110 algoritmoa erabiliz; halako formula_3 eta formula_4 zenbaki lehenen bikoteak ere baztertu behar dira.\nOso garrantzitsua da formula_36 berretzailea (gako pribatua) nahikoa handia izatea (formula_114). Horrela izan ezean eta &lt;math&gt;q betetzen bada, formula_36 gako pribatua era eraginkorrean kalkula daiteke formula_9 eta formula_25 gako publikoetatik.\nAusazko zenbakiak ekoizteko algoritmo on baten garrantzia.\nKriptografikoki ona den ausazko zenbaki ekoizle (RNG, Random Number Generator) bat erabili behar da formula_3 eta formula_4 zenbaki lehenak hautatzeko. Horrez gain, hazia (RNG algoritmo batean sasiausazko zenbakiak kalkulatzeko erabiltzen den zenbakia) ere ahalik eta modu zorizkoenean lortu behar da.\nPausu hori zuzen ez egiteak RSA kriptosistemarekin zerikusirik ez duten erasoak agertzea ahalbidetzen du, RNG algoritmoaren iragargaitasuna erasotuz, alegia.\nDenbora-erasoak.\nErasotzaileak hartzailearen konputagailuaren ezaugarriak ezagutuko balitu eta mezu bat deszifratzeko beharko duen denbora kalkulatzeko gai izango balitz, formula_36 gako pribatua kalkulatu ahal izango luke. Horrelako arazoak ekiditeko era bat konputagailuari beti denbora bera erabil dezan programatzea da."}
{"id": "43995", "revid": "1105", "url": "https://eu.wikipedia.org/wiki?curid=43995", "title": "Sainte chapelle", "text": ""}
{"id": "43997", "revid": "105290", "url": "https://eu.wikipedia.org/wiki?curid=43997", "title": "Datu hondar", "text": "Datu hondarrak datu informatikoak ezabatu ondoren, gailuan horien hondarrak gelditzeko segurtasun-arazoari dagokio. Hainbat gailuk (disko gogorrak, usb memoriak, flash txartelak..) memorian gordetako datuen ezabaketa modo seguruan egiteko algoritmoa dute. Honek zorizko hainbat berridazketa egiten ditu ezabatu nahi diren datuen gainean. Gailu desberdinekin erabil daiteke eta berridazketa kopuruaren araberako segurtasun maila lortzen da. Bertsio ezberdinak daude, komertzial nahiz dohanekoak, nahiz eta guztia partizio taulan, abiaratze sektorea eta diskaren sektore guztietan idazten duten.\nEstatu batuetako segurtasun agentziak (NSA) gutxienez 3 iterazio eskatzen ditu maila ertaineko segurtasun estandarra lortzeko (DoD 5220.22-M ). Lehenengoan batekoak (1) idazten dira, hurrengoan zerokoak (0) eta azkenekoan gobernuak esandako 246 koa. Ala eta guztiz era, hainbat iturburuk 3 iterazio gutxiegian direla diote.\nAipatzekoa da Linux sistema eragileak komando berezi bat duela fitxategien ezabaketa seguruentzako. \"Chattr +s &lt;fitxategia&gt;\" idatziz fitxategia zegoen tokiaren gainean 20 aldiz berridatziko da."}
{"id": "44002", "revid": "7476", "url": "https://eu.wikipedia.org/wiki?curid=44002", "title": "Charles Dickens", "text": "Charles John Huffam Dickens (Portsmouth, Hampshire, 1812ko otsailaren 7a \u2013 Gad's Hill Place, Higham, Kent, 1870eko ekainaren 9a), idazle ingeles ezaguna izan zen. Narrazioan maisu, umorez eta ironiaz kritika sozial zorrotza egin zuen. \"Boz\" ezizena erabili zuen batzuetan. Haren lanen artean ezagunenak dira \"Oliver Twist\", \"Eguberri kanta\" eta \"David Copperfield\" eleberriak. Halaber, hainbat istorio laburren egilea ere bada.\nEra guztietako kritikak izan zituen. Batzuk oso onak izan ziren, George Gissingek eta G. K. Chestertonenek kasu: goraipatu egiten zuten Dickensen idazkera, hizkuntz trebeziagatik, pertsonaia landuengatik eta gizartearekiko zuen sentsibilitateagatik. Kontrako iritzia zutenak ere bazeuden: George Henry Lewes, Henry James edo Virginia Woolfek akatsak ikusi zizkioten bere obrari, hala nola, gehiegizko sentimentalismoa, gertaera sinesgaitzak eta pertsonaia arloteak.\nArrakasta handia lortu zuen Dickensek bere garaian, eta oraindik ere bere lanak argitaratzen dituzte. Garai hartan ohikoa zen bezala, kapituluka argitaratzen zituen eleberriak Dickensek. Denek ez zuten liburuak erosteko ahalmenik; hori dela eta, irakurleak irrikaz egoten ziren zain, hurrengo kapitulua noiz argitaratuko. Gaur egun ere, mundu osoko idazleek miresten dute.\nLehen urteak.\nCharles 1812ko otsailaren 7an jaio zen Landporteko barrutian, Portsmouthen. Aita John Dickens (1786\u20131851) zen eta Portsmoutheko kaiko armategian egiten zuen bulegari lana, Armadaren ordaintze bulegoan. Amak Elizabeth Barrow (1789\u20131863) zuen deitura. 1814an, Charlesen familia Londresera joan zen bizitzera, Somerset Housera, Norfolk Streeteko 10. zenbakira.\nIdazleak 5 urte bete zituenean, familia berriro aldatu zen bizitokiz, oraingoan Kent konderrian dagoen Chatham herrira. Charlesen ama erdi mailako familia batekoa zen eta aita beti zebilen zorretan. Bederatzi urte bete arte ez zuen ikasteko inolako aukerarik izan, eta orduan hasi zen Rome Lanen zegoen eskola batera joaten. Gero, William Gile eskolan ikasi zuen eta, ondoren, Oxforden graduatu zen. Denbora luzea ematen zuen etxetik kanpo, irakurtzen: \"Robinson Crusoe\", \"Kixote Mantxakoa\"... bezalakoak zituen gogokoen.\n1823an berriro aldatu zen hiriz Dickens familia, Londresera oraingo honetan, Bayham Streeteko 16.enera, Camden Town auzoan, hiriko pobreenetako batean. Charlesen bizitza erabat aldatu zen, ordaindu gabeko zorrak zirela-eta, aita salatu eta Marshalseara preso eraman zutenean. Senide gehienak aitarekin bizitzera joan ziren kartzelara, garaiko legeak hori ahalbidetzen baitzuen. Dickens, Roylance anderearen gidaritzapeko Little College Streeteko etxe batean hartu zuten harreran, eta igandero joan ohi zen bere aita bisitatzera.\n12 urterekin, lanerako prest zegoen Charles gaztea, eta \"Warren's Boot-blacking Factoryn\" 10 lan-orduko saioak egin zituen. Londresko gaurko Charing Crosseko geltokitik gertu zegoen fabrika bat zen eta oinetakoetarako betuna ekoizten zuten bertan. Mutikoak etiketak jarri behar izaten zituen, astean 6 txelineko jornala irabaztearren. Diru horrekin, ostatua ordaindu eta familiari laguntzen zion. Hilabete batzuen ondoren, familiak zorrak ordaindu eta kartzelatik ateratzea lortu zuen, baina ekonomiak ez zuen onera egin. Aitaren aldeko amona hil eta 450 libera jaso zituztenean, ez zuten umea berehalakoan lanetik atera: Dickensek ez zuen sekula ahaztuko hura. Horrek eragina izan zuen bere literaturan, izan ere, proletarioen bizimodu tristea askotan agertuko zen Dickensen lanetan, baldintza penagarri haiek behin eta berriro salatuz. Horrela idatzi zuen \"David Copperfield\", askoren ustez, Dickensen eleberrietatik autobiografikoena.\nHasierako idatziak.\n1827ko maiatzean, Dickens Ellis &amp; Blackmore prokuradoreen abokatu-langelan hasi zen abokatu-laguntzaile lanetan eta, gerora, epaiketetako takigrafo egin zen. 1828an, \"Doctor\u00b4s Commons\"en kazetari jardun zuen eta, gero, \"True Sun\"eko kronikari bilakatu zen. Londresko antzerkian interesatuta, interpretazio klaseak ere hartu zituen; alabaina, \"casting\"-a egin beharreko egunean ezin izan zuen proba egin, gripea harrapatu baitzuen, eta antzezle izateko ametsa orduantxe itzali zitzaion.\n1834an, \"Morning Chronicle\"k kontratatu zuen politika-kazetaritzan jarduteko, debate parlamentarioez informatu eta hauteskunde kanpainen berri emateko bidaiak eginaraziz. 1836an, \"Sketches by Boz\" liburua argitaratu zuten, 1833az geroztik idatzi zituen artikuluak bilduz. Lehen liburu honen ondoren, beste batzuk etorriko ziren eta bere bizitza osoan jarraitu zuen horretan.\n1836ko apirilaren 2an, Catherine Thompson Hogarthekin (1816\u20131879) ezkondu zen eta Bloomsburyn bizi izan ziren. Hamar seme-alaba izan zituzten: Charles Culliford Boz Dickens (1837-1896), Mary Dickens (1838-1896), Kate Macready Dickens (1839-1929), Walter Landor Dickens (1841-1863), Francis Jeffrey Dickens (1844-1886), Alfred D'Orsay Tennyson Dickens (1845-1912), Sydney Smith Haldimand Dickens (1847-1872), Henry Fielding Dickens (1849-1933), Dora Annie Dickens (1850-1851) eta Edward Bulwer Lytton Dickens (1852-1902).\n1836an, \"Bentley's Miscellany\"n hasi zen lanean ediziogintzan eta hantxe aritu zen 1839an zuzendariarekin haserretu zen arte. \"Household Words\" eta \"All the Year Round\" izan ziren Dickensek kolaboratu zueneko beste bi egunkari. 1842an, Estatu Batuetara joan zen bere emaztearekin. Kristau Unitarismoak interesa piztu bazion ere, anglikanoa izan zen bere bizitza osoan. Dickensen idatziak oso estimatuak izaten hasi ziren eta, 1856an, arrakasta hark Gad's Hill Place erosteko aukera eman zion. Kent konderriko Higham herrian kokaturiko etxe bat zen, garrantzi berezia zuena idazlearentzat, bere ametsetako egoitza baitzen.\nArrakasta.\n\"The Posthumous Papers of the Pickwick Club\" lanaren kapitulu berriak etorri ziren 1836an eta falta ziren beste hamaika kapituluak 1837an. Umorezko lan honek izugarrizko arrakasta izan zuen bere garaian, 400 aletatik 40.000ra zabalduz argitaraldia. Eleberriak kapituluka argitaratzen ziren eta lehenengo kapitulua argitaratzen zenetik azken kapitulua atera arte denbora dezente pasatzen zen, bi urte inguru. Honek, narrazioa momentuko urtaroekin lotzea errazten zuen, hala nola, Gabo garaian Picwik-en narrazioa Gabonetan gertatzen zen. Hurrengo lana \"Oliver Twist\" (1837\u20131838) izan zen, bi urtean zehar hilero argitaratzen joango zena. Tonua guztiz aldatua, Oliver Twist umezurtzaren istorioa iluna eta atsekabez josia zen. Argitalpenekin Dickensek ospe handia irabazi zuen. 1841ean, Edinburgheko semeorde egin zuten eta Estatu Batuetara bidaiatu zuen. Baina, Mundu Berriak ez zion harrera onik egin, estatubatuarrek ez baitzituzten idazlearen esklabotzaren aurkako hitzaldiak edo idatziak gustuko. Hala era, amerikarrekin adiskidetzeko aukera izan zuen 1843an, \"Eguberri kanta\" argitaratu zuenean.\n\"Dombey and Son\" (1846\u20131848) nobelak aldaketa handia ekarri zuen bere jardunean: inprobisaziotik, dena planifikatuta izatera aldatu zen, literatur-baliabideen maneiuan maisu izan zelarik. 1849an, \"Household Words\" astekaria sortu zuen, idazle ezezagunei aukera ugari emanez. Han argitaratu zituen \"Bleak House\" (1852\u20131853) eta \"Hard Times\" (1854) eleberriak.\nGizartea azaleratzen zuen maisua zen. Hala ere, lanaren zamak eta irakurleen presioak, laster sartuko zuten Dickens krisian. Editoreekin hautsi zuen, diru gehiago eskatzen baitzien. Dickens Italiara hainbat bidaia egite hasi zen; horrela ezagutu zituen Alexandre Dumas eta Jules Verne idazleak. Ingalaterrara itzuli zenean, bizibidea bilatu behar eta, beste lan batzuk ere egin behar izan zituen: antzezlanak antolatu, \"Daily News\" sortu, aktore izan, hitzaldiak eman (autore eskubideak, prostituten defentsa, heriotza-zigorraren aurkakoak...) eta abar. \"David Copperfield\" lan autobiografiakoa izan zen bere maisulana eta 100.000 ale saldu zituen oso denbora gutxian.\n\"Dorrit txikiaren urte zoriontsuak\" (1857) eta \"Great Expectations\" (1862) lanetan kritika gogorra egin zion Britania Handiko garaiko gizarte industrialaren bidegabekeriari eta injustiziari. \"A Tale of Two Cities\" (1859) eleberriaren ondoren idatzi zuen \"Our Mutual Friend\" (1868) lana, burgesiaren progresismoan zuen itxaropena guztiz galduta zuela idatzi zuen nobela desesperatuenetakoa da.\nAzken urteak.\n1850 aldera, Charlesen osasunak txarrera egin zuen eta bere aitaren, alabaren eta arreba Fannyren heriotzekin, gehiago okertu zen oraindik.\n1858an, emaztearengandik banandu zen. Garai hartan, ezin zen dibortzioan pentsatu, batez ere, bera bezalako pertsona ospetsuen kasuetan. Bikotea hautsi bazen ere, hurrengo 20 urteetan, Charlesek emazte ohia eta bien etxea izandakoa mantentzen jarraitu zuen, Catherine hil zen arte. Zoriontsu bizi izan ziren elkartu zireneko lehen urteetan, baina Catherinek ez zuen Charlesen neurririk gabeko energia hura konpartitzen. Bere lana 10 seme-alabak zaintzea izan zen eta senarraren mundu osoko ospeak ez zion asko laguntzen lan horretan. Georgina, Catherinen ahizpa, Dickenstarren etxera aldatu zen, ilobak zaintzen laguntzeko xedearekin, baina esamesak berehala hasi ziren, Charles eta Georginak amodiozko harremana zutela esanez.\nBikotea jasaten ari zen krisia agerian geratu zen 1855ean, idazlea bere lehen amodioa izandako Maria Beadnellekin elkartu zenean. Garai honetan, Maria ere ezkonduta zegoen, baina aldatuta zegoen erabat eta ez zeukan zerikusirik Charlesen oroimen erromantikoarekin. Une horretatik aurrera, Dickensek beste bat ematen zuen, izan ere izaera guztiz aldatu zitzaion lagunen esanetan, baina idazten jarraitu zuen eta baita hitzaldiak ematen ere. Bere lagun Wilkie Collinsen etxean egoten zen, istorioak idatzi zituzten elkarrekin eta ideiak ematen zizkioten batak besteari. 1859an, \"Bi Hirien Istorioa\" idatzi zuen.\n1865eko ekainaren 9an istripua izan zuen Dickensek, Staplehursteko trenen talka ospetsuan: zubia konpontzen ari zirela, trenaren lehen zazpi bagoiak handik behera erori ziren. Erori ez zen bagoian zihoan Dickens. Zaurituei eta hilzorian zeudenei lagundu zien, eta istripuaren gunetik alde egin aurretik gogoratu zuen oraindik bukatu gabe zegoen \"Gu bion laguna\" lanaren eskuizkribua bagoian utzi eta haren bila joan behar zuela. Dickensengan ohikoa zen bezala, geroago, esperientzia hura erabiliko zuen istorio labur baten oinarria gisa, \"The Signal-Man\".\nIstripuaren inguruko ikerketak saihestu zituen Dickensek, Ellen Ternan eta bere amarekin baitzihoan trenean talka gertatu zenean: hori eskandalu handia izango zen garai hartan, izan ere, elkarrekin zebiltzan Ellen eta Charles. Ellen aktorea zen, eta Dickens emaztearengandik banandu eta gero ezagutu zuten elkar, 1857an. Hil zen arte izango zen idazlearen bikotekide, bere garaian datu hau ezezaguna bazen ere. 1939an, \"Dickens and Daughter\" argitaratu zenean zabaldu zen harreman haren berria. Charlesen alaba zen Kate Gladys Storeyrekin aritu zen lanean liburuan eta Dickensek eta Ternanek seme bat izan zutela esan zuen, umetan hil bazen ere. Beste ebidentziarik ez dago.\nStaplehursteko istripuan, Charlesek ez zuen minik hartu, baina psikologikoki ez zen sekula sendatuko. Denbora luzea eman zuen bere liburuen jendaurreko irakurketak egiten. Viktoria Erresuma Batukoa izan zen bere jarraitzaile sutsuetako bat.\n1869an, Birmingham and Midland Instituteko zuzendari izendatu zuten, hango hamaseigarren zuzendaria izan zelarik.\nIstripua gertatu eta 5 urtera, 1870eko ekainaren 9an, apoplexiak hil zuen. Rochesterreko katedralean hobiratzea nahi zuela adierazita zuen, baina Westmnister Abadiako \"Poeten izkinan\" ehortzi zuten. Bere hilartitzak hau dio:\nHitzartua utzi zuen ez zuela bere omenerako monumenturik nahi. Dagoen estatua bakarra, 1981ean Francis Edwin Elwellek egindakoa da eta Clark Parken dago, Filadelfian (AEB).\nLiteratura-estiloa.\nDickensek erabiltzen zuen estiloa poetikoa, apaingarri askokoa eta komikoa zen. Ezagunak dira britainiar aristokraziaren esnobismoari buruzko satirak. Ironiaren ironiaz, umezurtzak akziodunekin alderatu ohi ditu edo otordua jaten ari direnak altzariekin.\nPertsonaiak.\nDickensen pertsonaiek ospea dute literatura ingelesean: Ebenezer Scrooge, Fagin, Mrs. Gamp, Charles Darnay, Oliver Twist, Micawber, Pecksniff, Miss Havisham, Wackford Squeers... Bizitza propioa dutela dirudi. XVIII. mendeko erromantze gotikoaren estiloa gustuko zuen. Londres da ongien deskribatzen duen lekua, Tamesis ertzeko hiri horren tabernak, bere kaleak... hiria maite eta askotan kaleetan gora eta behera ibiltzen zenaren seinale.\nKapituluka argitaratutako eleberriak.\nDickensek idatzi zituen nobela gehienak zatika argitaratu zituen, hilero edo astero, \"Master Humphrey's Clock\" edo \"Household Words\" bezalako egunkarietan. Ondoren osatu zituzten liburuak.\nIstorioak merkeago ateratzen ziren horrela eta jarraitzaile amerikarrak New Yorkeko portuan zain egon ohi ziren, ontzian zetozenei galdetzeko irrikaz, \"Hilda ote dago Nell txikia?\". \"Great expectations, David Copperfield, Oliver Twist, A tale of two cities, Nicholas Nickleby\" edo \"Eguberri kanta\" horrela zabaldu ziren.\nJendearen arreta mantentzen bazekien. Esate baterako, hilero ateratzen zen \"Oliver Twist\"en ale bat eta, horietako batean Oliverrek tiroa jaso zuela kontatzen zen. Hurrengo alea argitaratu arte itxaron behar izango zuten, bada, irakurleek mutikoa bizirik aterako zen ala ez jakiteko; hala ere, hurrengo alea iritsi zenean, ez zen kontu hau argitu, eta bi hilabete eman behar izan zituzten irakurleek protagonistaren patuaren berri jaso arte.\nGogoan izan behar dugu, gainera, Dickensek azken orduan idazten zituela atalak. Jendearen itxaropenen berri bazuen eta istorioaren jarraipena alda zezakeen nahieran.\nKritika soziala.\nDickensen obra kritika soziala zen beti. Pobrezia eta klaseen arteko aldeak kritikatzen zituen sutsuki. Dickensek \"Oliver Twist\" idatzi zuenean (1839), Londresko errebala garbitu zuten. Nancy prostitutak gizatasuna eman zien lanbide horretan zebiltzan emakumeei. Bulegoetan zegoen ustelkeria salatu zuen, merkatuetako espekulazioa ere bai.\nLiteratura-teknikak.\nAskotan, Dickensen pertsonaiak idealizatuak dira eta pasarte sentimentalek, karikatura eta gizarteko egia krudelekin kontrastatzen dute. Oliver Twisten zintzotasuna ez da batere erreala eta umezurztegiak, berriz, errealitate bortitza erakusten digu.\nDickensek kointzidentzia harrigarriak ere erabiltzen ditu: Oliver Twist goi mailako familia baten iloba galdua da, adibidez. Kointzidentzia hauek ohikoak dira XVIII. mendean eta beste autore batzuk ere erabiltzen dituzte. Charlesen bizitza bera ere hurbiltzen da eredu honetara: 12 urterekin lanean zebilen ume txiro hura, Ingalaterrako idazlerik ospetsuena bihurtu zen 27 urterekin.\nUkitu autobiografikoa.\nAutore orok egin ohi duen lez, Charlesek ere bere bizitza islatu zuen bere idazlanetan. \"Dorrit txikiaren urte zoriontsuak\" lanean, Marshaleako presondegian egiten zen bizitzaren deskribapen latza egin zuen. Nell txikiaren oinarria bere koinata izan zen eta Nicholas Nickleby edo Wilkins Micawberren aitak bere aita propioa dela dirudi, Nickleby eta Micawber andereek bere amaren antza duten bezala.\nOso gutxik zekiten bere bizitzaren berri, John Forsterren biografia argitaratu arte. Ordurako, sei urte ziren Charles hil zela.\nLanak.\nEuskaratuak.\nCharles Dickensen A Christmas Carol eleberria euskarara itzulpen gehien dituen liburua da, Biblia salbu. 1931ean lehenengoz Ander Arzelusek itzulita, hainbat itzulpen eta moldaketa egin dira:\nBeste lan batzuen itzulpen eta egokitzapenak:"}
{"id": "44003", "revid": "512", "url": "https://eu.wikipedia.org/wiki?curid=44003", "title": "Portsmouth", "text": "Portsmouth Ingalaterrako hegoaldean dagoen hiria da, Hampshireko konderrikoa eta South East Englandeko eskualdekoa.\nHiriak 200.000 biztanle inguru dauka, baina metropoli-gunean ia 450.000 pertsona bizi dira, Fareham, Portchester, Gosport eta Havant udalerriak kontuan hartuta.\nOzeano Atlantikoaren kostaldean dago kokatuta, Wight uhartearen aurrean. Halaber, Santurtzirekin (Bizkaia, Euskal Herria) lotuta dago ferryaren bidez.\nKirolak.\nHiriko futbol taldea, Portsmouth F.C., 1898an sortu zuten eta 1939 eta 1950 artean Ingalaterrako Kopa behin eta Liga birritan irabazi zituen.\nTaldearen lehenengo urteurrenean, arazo ekonomiko larriak eduki zituzten, baina 2002an errekuperatu eta 7 denboraldi jarraian Premier Leaguen jokatu ahal izan zuten 2010 arte."}
{"id": "44004", "revid": "6327", "url": "https://eu.wikipedia.org/wiki?curid=44004", "title": "Sena-eta-Marne", "text": ""}
{"id": "44005", "revid": "336", "url": "https://eu.wikipedia.org/wiki?curid=44005", "title": "RADIUS", "text": "RADIUS (ingelesez \"Remote Authentication Dial In User Service\") sareko erabiltzaileen autentifikazio, baimentze eta kontrolerako protokolo bat da.\nHasiera batean, RADIUS protokoloa \"Livingston Enterprises\" Enpresak sortu zuen, bere NAS zerbitzari batzuetan erabiltzeko.\nRadius zerbitzarien ohizko erabilierak, haririk gabeko sareen segurtasuna bermatzea eta ISP (Internet Service Provider) enpresen trafikoaren kontrola izan dira. Gaur egun VoIP motako konexioen kontrolerako ere erabili ohi da.\nRadius protokoloak UDP 1812 edo 1645 portuak erabiltzen ditu autentifikaziorako eta 1813 edo 1646 kontrolerako."}
{"id": "44006", "revid": "336", "url": "https://eu.wikipedia.org/wiki?curid=44006", "title": "Arp spoofing", "text": "Arp spoofing sare batean, ARP taulak aldatzearen teknika da. Teknika hau sare barneko trafikoa ikusteko erabiltzen da.\nBi ordenagailuen arteko komunikazioa manipulatzeko erabiltzen da, bi ordenagailuen ARP taulak kutsatuz. Ordenagailu bakoitzari, beste ordenagailua hirugarren bat dela esanez egiten da. Hirugarren ordenagailua, ARP paketeak faltsutu egiten ditu. Horrela, lehenengo ordenagailuari, bigarren ordenagailua dela esaten dio, eta alderantziz, bien arteko komunikazioa hautsiz."}
{"id": "44009", "revid": "56334", "url": "https://eu.wikipedia.org/wiki?curid=44009", "title": "Esteganografia", "text": "Esteganografia mezuak ezkutatzeko kriptologia zientziaren atal bat da.\nIgorlea eta hartzailea izan ezik beste inork mezua izateaz ez jakitean datza esteganografiaren zientzia edo artea; aldiz kriptologian mezua dagoela ez da ezkutatzen baina mezuaren esanahia zifratuta dago. Gehienetan mezuak argazki bat, erosketarako zerrenda, gutun bat, eta abar dirudi.\nEsteganografian mezuak prozedura arrunten bidez zifratzen dira, gero beste mezu batean ezkutuan sartzeko, mezu esteganografiakoa lortuz. Testu batean letra tamaina, karaktereen arteko tartea, letra mota eta beste ezaugarriak alda daitezke eta bakarrik hartzaileak jakin erabilitako teknika ezkutatutako mezua erauzteko.\nHistorian zehar erabilitako esteganografiako teknikak:\nEstegoanalisia.\nAlgoritmo estegoanalitikoak.\nAlgoritmo estegoanalitikoak hainbat modutan katalogatu daitezke, honako hauek nabarmenduz: eskuragarri dagoen informazioaren arabera eta bilatzen den helburuaren arabera.\nEskuragarri dagoen informazioaren arabera.\nAlgoritmo horiek katalogatzeko aukera dago, estegoanalistak mezu argiei eta zifratuei buruz duen informazioaren arabera. Kriptografiaren antzeko teknika da, baina hainbat desberdintasun ditu:\nLortu nahi den helburuaren arabera.\nEsteganografiaren helburu nagusia informazioa oharkabean transferitzea da, baina litekeena da erasotzaile batek bi asmo desberdin izatea:"}
{"id": "44011", "revid": "1519", "url": "https://eu.wikipedia.org/wiki?curid=44011", "title": "Joxe Arregi", "text": ""}
{"id": "44013", "revid": "105290", "url": "https://eu.wikipedia.org/wiki?curid=44013", "title": "Datuen ezabaketa", "text": "Sarrera.\nTeknologia berrien eboluzioa ikusita, eta honekin datorren sistemen eguneraketarekin, segurtasun informatikoaren barne koka dezakegun arazo berri baten sorrera ekarri du. Aurretik gordetako datuak nola modu seguruz ezabatzea.\nHainbat gailuk, nahiz eta guk ezabatu ditugula pentsa, datuak gorde ditzazkete. Adibidez, diska gogorrak, flash memoriak, usb memoriak, telefono mugikorrak..\nGainera, gailu gehienetan jabeen datu pertsonalak, kontaktuen posta elektroniko eta telefonoak edota kontu korronte zenbakiak aurki daitezke, beste gauzen artean.\nZenbait ikerketen arabera, saldutako bigarren eskuko dispositiboen artean, aurreko jabeen laurden bat ez ditu ezta datuak ezabatu. 2004 urtean, soilik enpresen %8-ak bere datuen ezabaketa seguru eta kautotua burutu zuten bota baino lehen (Europar Batasunaren zifrak). Guzti honek iruzur mota berri bat sortu du, zeinek bigarren eskuko ordenagailuak erosi eta gordetako datuak berreskuratzean datza. Bide honez, bankuetxeen ziurtagiri edo \"cookie\u201dak edota empresa baten ordenagailuak izanda honen bezeroen lista osoa, beraien datuekin lortuz.\nHau dela eta, material informatikoa baztertzerakoan, honek eduki ditzazkeen datu guztiak modo seguruz ezabatu behar ditugu.\nHardware gailuetako ezabaketa segurua.\nErabiltzaile gehienek uste dute diska formateo soil batekin aski dela honen datu guztiak ezabatzeko, baina hau guztiz okerra da. Modu honetaz soilik datuen tokia libretzat markatu egiten da diskoaren indize taulan, zeuden bezatza mantenduz zerbait gainean idatzi arte. Beraz akzio hau guztiz alferrikakoa da.\nIntentzioa osagaiak botatzea bada, hoberena diska fisikoki apurtzea da, zatiak zaborrontzi desberdinetan bota eta guzti honetaz gain diska desmagnetizatzea. Honekin ez dugu ziurtatzen datuen berreskurapen eza, baino lortzeko lana hain handia izango zen eta hain zalantzakoa, zein lapur gehiegoa atzera egingo luke.\nDatuen suntsiketa oso eta absolutua kautotzea nahiko zaila da. Enpresen, beraz dispositibo kantitate handitako kasuetarako enpresa espezializatuak daude, software berizi bat saltzetik diskak beraien laborategi berezietan suntsitserako zerbitzuak eskaintzen dituztenak.\nErabiltzaile mailan, \"disk wiping\" algoritmoan oinarritutako hainbat programa aurki daitezke. Algoritmo honek zorizko hainbat berridazketa egiten ditu ezabatu nahi diren datuen gainean. Gailu desberdinekin erabil daiteke eta berridazketa kopuruaren araberako segurtasun maila lortzen da.\nDisk wiping bertsio ezberdinak daude, kometzial edota dohanekoak, nahiz eta guztia partizio taulan, abiada taulan eta diskoaren sektore guztietan idazten duten.\nEstatu batuetako segurtasun agentziak (NSA) gutxienez 3 iterazio eskatzen ditu maila ertaineko segurtasun estandarra lortzeko (DoD 5220.22-M ). Lehenengoan batekoak (1) idazten dira, hurrengoan zerokoak (0) eta azkenekoan gobernuak esandako 246 koa. Ala eta guztiz era, hainbat iturburuk 3 iterazio gutxiegian direla diote.\nAipatzekoa da linux sistema eragileak komando berezi bat duela fitxategien ezabaketa seguruentzako. \"Chattr +s &lt;fitxategia&gt;\" idatziz fitxategia zegoen tokiaren gainean 20 aldiz berridatziko da.\nDisk wiping erabiltzen duten aplikazioen artean, kode irekikoa, dohakoa eta erabiltzeko errraza den DBAN daukagu.\nTelefono mugikorren ezabatze segurua.\nMugikor baten bizi iraupena eta hauen eboluzioa kontutan izanda, urtero milaka mugikor botatzen dira, hauek datu sentikor eta arriskutsuak dituztelarik.\nGaur egun datuen berreskuraketan berezitutako enpresa ugari egon arren, hauen suntsiketan zentratutako ez enpresarik ez softwarerik ez dago. Errua telefono fabrikatzaileen arteko estandarizazio eza eta arazoaren berritasunan bila dezakegu.\nHorregaitik, lapurketen aurkako metodo eraginkor bakarra datuen zifraketan datza.\nBeste aukera bat izango litzateke mugikorraren suntsiketa fisiko osoa. Metodo honen eraginkortasuna apurketa sistema eta iraunkortasunaren araberakoa delarik, suposa dezakegu txikizio eta errausketa emaitza onak eman dezakeela.\nBidalitako datuen ezabaketa.\nKontutan hartu beharreko beste alde bat, posta elektronikoek uzten dituzten aztarnen arriskua da. Ordanagailu publiko edota web bidezko postek sortzen dituzten segurtasun kopia eta zirriborroek adibidez. Posta elektroniko modu anonimoz bidali ahal izateko nenpresa mota berri bat eratu egin da. Enpresa hauek Nahi dugun posta kontua erabiliz, web bidezko aplikazio honek mezuaren burukoa banatu egiten du eta bidaltzailearen datu guztiak eta ip-a ezabatu egiten du. Honetaz gain utzi daitezkeen aztarna guztiak ezabatzen ditu, baita smtp zerbitzarian era. Aipagarria da zerbitzu hauen eragingarritasuna ikustear dagoela."}
{"id": "44017", "revid": "336", "url": "https://eu.wikipedia.org/wiki?curid=44017", "title": "Anna Nicole Smith", "text": "Vickie Lynn Hogan (Houston, Texas, 1967ko azaroaren 28a - Hollywood, Florida (AEB), 2007ko otsailaren 8a), Anna Nicole Smith bezala ezaguna, helduentzako Playboy aldizkarian 1992ko maiatzean playmate bezala biluzik paratu zen modelo eta aktore estatubatuarra. Horrez gain, 1993an urteko playmatearen saria (PMoY) jaso zuen.\nBiografia.\nVickie Lynn Hogan Mexian jaio zen, Houstoneko kanpoaldeko auzo batean, Dallastik 127 kilometrotara. Haurra zen aitak etxetik alde egin zuenean eta ama eta izebak hezi zuten neskatxa -Vickie \"Marilyn Monroe berria\" izango zela esan ohi zuen izebak-.\n1985ean, 17 urteko gaztea Billy Smithekin ezkondu zen eta segituan izan zuen lehen semea, Daniel. Bikotea elkarrekin egon zen 3 urtez eta, ondoren, amak hezi zuen semetxoa.\n20 urte zituenean, Vickie gazteak hemen eta han egiten zuen lan, zein baino zein lan txarragoan. Dantzari bezala ere aritzen zen, \"Nikki\", \"Robin\" edo \"Anna Nicole\" bezalako ezizenak erabiltzen zituelarik. Horrela ezagutu zuen J. Howard Marshall milioiduna eta honek eman zion diruz finantzatu zituen bere bular berriak.\nModelo lana eta Playboy.\n1992an, 25 urte zituen eta martxoko playmate izan zen, Vicky Smith izena erabili zuelarik.\n\"Guess?\" aldizkariak Claudia Schifferren ondorengo hautatu zuen, publizitate kanpainaren irudi. Urte bereko maiatzean berriro izan zen Playboy aldizkariaren azala eta, izebaren iragarpenak betez, \"Marilyn Monroe berria\" zela esan zuten: emakume garaia, ilehoria eta irudi perfektua zuena. Artistaren ilajea ere kopiatu ohi zuen.\nUrtebete gero, urteko Playmate hautatu zuten eta \"Anna Nicole Smith\" izena hasi zen erabiltzen.\nAzken hilabeteak.\n2006ko irailaren 6an, Anna Nicole Dannielynn Hope Marshallen ama izan zen Bahametan. 4 egun geroago, bere 20 urteko semea zen Daniel hilik agertu zen ospitalean, arreba txikia ezagutzera joan zenean. Autopsian, metadona, Zoloft eta Lexapro hartuta zegoela atera zen.\nHeriotza.\n2007ko otsailaren 8an hil zen Anna Nicole Smith. Floridako Fort Lauderdaleko Seminole Hard Rock Cafen zegoen konortea galdu zuen unean.\nAutopsiak Anna Nicole bere gorakoen artean ito zela argitu zuen, metadona gaindosiaren ondorioz. Badirudi botika ugari zegoela ilehoriaren gorpuan, denak legearen barrukoak, hori bai. Smithek antidepresiboak eta antsietateari aurre egiteko hartzen zituenak, flakatzeko behar zituenak, metadona edo hazteko hormonak, izterretako B-12 bitaminak, gripearen aurkako antibiotikoak, lo eginarazteko kloralhidratoa... koktel tamalgarriak hil zuen emakumea.\n2007ko otsailaren 18an, Anna Nicole Smithen hilotza baltsamatu zuten eta familiak haren azken nahiak betetzeko ahalegina egin zuen: Westwood Memorial Parkean, Marilyn Monroeren inguruan lur ematea, alegia. Hala ere, hildakoaren bikotekidea zen Howard K. Stern abokatuaren nahia gailendu zitzaion amaren nahiari eta Bahametara eraman zuten, Daniel semearen ondora. Hiletak 2007ko otsailaren 27an izango ziren, baina Anna Nicole Smithen amak ez zuen amore eman eta lurperatze hari ekiditea lortu zuen.\n2007ko otsailaren 28an, Floridako apelazio auzitegiak Virgie Arthurrek bere alabaren gorpuaren gaineko jabetzari uko egiten ziola jakinarazi zuen, Anna Nicole Smithen azken nahia Bahamatan, semearen ondoan, deskantsatzea baitzen.\n2007ko martxoaren 2a zen Anna Nicole Smith Bahamatan lurperatu zutenerako. Paparazzi artean joan zen aireporturaino eta, ordu batzuen ondoren, Nassaura iritsi zen. Mount Horebeneko elizan 300 bat pertsona zeuden zain eta arrosa artean agurtu zuten. Azkenean, Danielen ondoan eman zioten lur, berak testamentuan adierazita zuen eran.\nHil ondorengo liskarrak.\nAnna Nicole Smithek bere alaba Dannielynni utzi zion bere jabegoa: 80 bat milioi dolar. Bost gizonek aurkeztu zuten bere burua neskatxaren aita zirelakoan: Howard Stern abokatua, Larry Birkhead argazkilaria, Zsa Zsa Gaborren senarra, Frederic Von Anhalt eta Alex Denk bizkartzaina. ADN analisiek haurraren aita Larry Birkhead zela argitu zuten."}
{"id": "44021", "revid": "1545", "url": "https://eu.wikipedia.org/wiki?curid=44021", "title": "Playboy", "text": "Playboy helduentzako entretenimendurako aldizkaria da, 1953an Hugh Hefnerrek sortutakoa. Aldizkari honen edizio bereziak argitaratzen dira mundu osoan zehar. Hilero argitaratzen da eta emakumeen argazkiak biluzik eskaintzeaz gain, moda, kontsumo-produktuak edota liburuei buruzko artikuluak ere izaten ditu, hainbat iritzi politikorekin batera.\nAldizkari honen arrakasta ikusi ondoren, 1970eko hamarkadatik aurrera tankera bereko aldizkari ugari sortu ziren, tartean Penthouse.\nOspetsuak.\nEmakume ospetsu asko agertu izan dira (abeslariak, aktoreak, modeloak etab.) \"Playboy\"n bere historian zehar:\nAktoreak:\nAbeslariak:\nKirolariak:\nTelebista:\n&lt;br clear=\"all\"&gt;"}
{"id": "44022", "revid": "1491", "url": "https://eu.wikipedia.org/wiki?curid=44022", "title": "Islandiako historia", "text": "Islandiako historia nahiko laburra da Europako herrialde gehienekin alderatuta, uhartean gizakiak IX.mende amaieran hasten baitira. Ikuspuntu geologikotik ere hala da, Islandia uharte gaztea da, duela 20 milioi urte inguru sortu zen, dortsal mesoatlasikoan itsaspeko sumendi-erupzio batean. Arroka-lagin zaharrenak berriagoak dira, duela 16 milioi urtekoak.\nLehenengo Mendeak.\nIslandia, geologikoki hitz eginez, uharte gaztea da. Duela 20 milioi urteko su-erupzio baten bidez, izan ere uhartean aurkitu daitezkeen arroka zaharrenak duela 16 milio urtekoak baino ez dira.\nUstez, uharte hau zapaldu zuten lehenengo gizakiak Apaiz Irlandarrak izan ziren. Baina greziarrek lehenagotik bertan egon zirela uste da. Izan ere, Piteas, Massiliako merkatari eta esploratzaile bat, bere idazkietan Thule izeneko uharte batetaz hitz egiten digu, Britainiar Uharteetik iparraldera 6 eguneko bidaian. Gaur egun, historialariek ez dute oraindik zehaztu zein den Thule izeneko uhartearen kokalekua, baina 3 proposamenetako bat Islandia daukagu.\nAurkikuntza arkeologikoen arabera K. o. III. mendekoak dira aurkitutako erromatar txanponak, baina ezin da zehazki esan erromatarrak bertan egon zirela, izan ere diru hori bikingoek erabilia izan zen mende askotan.\nVIII. mende bukaeran irlandarrak, hauen currach izeneko txalupekin, uhartearen hego-ekialdean lurreratu ziren. Uste da, hauen idatziengatik, bertako apaizak Islandiara jotzen zutela udaberri eta udan, baina ezin da zehazki frogatu nor izan zen uhartera iritsi zen lehenengoa eta zerk eraman zuen bertara. Idatziek dioten bakarra zera da:\nFinkatze Aroa (874-930).\n861. urtean iparraldetik etorritako itsasontzi batek Islandiar kostaldera iristea lortu zuen. Norvegiarrak ziren, Naddo\u00f0ur itsasgizona hain zuzen, galdurik eta haize bortitzen ondorioz bertara iritsi zena. Ondoren hainbat itsasgizon uhartea esploratzera bidaliak izan ziren eta 870 eta 930 urte bitartean Islandian eskandinaviarren Finkatze Aroa iritsi zen.\nLehenengo urteetan Islandiara Fl\u00f3ki Vilger\u00f0arson norvegiarra iritsi zen, gaur egungo izenaz \"\u00cdsland\" (izotzaren lurraldea) izendatu zuena, bertan negu gogorra igaro ondoren.\nIng\u00f3lfur Arnarson izan zen bertan bizitzen geratu zen lehenengo gizona eta kontakizunak dioenez honek masta uretara bota eta hau finkatuta geratu zen tokian lehenengo herria sortu zuen Reykjanesskagi penintsulan gaur egun bertako hiriburu den Reykjav\u00edk (kearen itsasadarra) sortuz. Norvegiarrak, irlandarrak eta eskoziarrak ziren batik bat ondorengo urteetan uhartea populatu zutenak, azkenengo biak lehenengoen zerbitzariak zirelarik. Aroa bukatu ondoren, uharteak 40.000 biztanle zituela uste da. Honen ondorioz, Apaiz Irlandarrak bertatik alde egitera behartuak izan ziren.\nExodo honen esplikazioa Norvegiako Haraldur Harfagri erregeak Norvegia bateratzeko zuen gogoa izan liteke.\nBatzarrak (930-1262).\n930. urtean norvegiako erregearekin nazkatuta Al\u00feingi izeneko batzarra sortu zuten Islandian, uhartea gobernu parlamentarioko errepublika bilakatuz. Udan, \u00deingvellir izeneko haranean batzen ziren biztanleak, arauak zehaztu, gatazakak konpondu eta gaizkileak zigortzeko, nahiz eta garai hartan oso gutxi egon.\nLegeak ez ziren idazten baina l\u00f6gs\u00f6guma\u00f0ur izeneko epail antzeko gizon batek ikasi eta arauak betearazteaz arduratzen zen.\nUrte hauetan Islandiak ikaragarrizko hazkundea eduki zuen eta Erik Gorria bikingo norvegiarraren buruzagitzapean Groenlandia aurkitu eta bertan kolonia bat sortu zuten. Eir\u00edks saga Rau\u00f0a eta Gr\u00e6nlendinga saga liburuetan itsasgizon honen abenturak kontatzen dira, izan ere Iparramerikan ere hainbat kolonia sortu zituen bere semeak 1000. urte inguruan.\n1022. urtean Islandia bere historiako lehenengo hartu harremanak izan zituen kanpoko herrialde batekin Norvegiako Olafur Haraldsson erregearekin hain zuzen, bi herrialdeen biztanleen eskubideei buruz hain zuzen.\nMendebaldeko aurkikuntzak.\nErik Gorria, Norvegiarra izatez baina Islandian exiliatua, azkenengo uharte honetatik hainbat hilketen ondorioz botata izan zen. Bere gizonekin beste herrialde batean kolonia bat sortzea erabaki zuen eta Islandiatik mendebaldera jo zuen Groenlandia uharte herraldoiarekin topatuz 982. urtean. Aurkikuntza honen ondorioz islandiarrak geroz eta gehiago interesatu ziren esploraketa lanetan eta 1000. urte inguruan Erik Gorriaren semea, Leif Eriksson, oraindik mendebalderago joan eta \"V\u00ednland\" izendatu zuen lurraldearekin aurkitu zen, gaur egungo Ternua iparraldea hain zuzen. Azkenik eta negu gogorren ondorioz, mundu berrian kolonia bat sortzeko asmoak porrot egin zuen.\nErlijioa.\nUrte hauetan islandiarrek Odin, Thor eta Freyja bezalako jainko bikingoetan sinesten zuten, baina X. mendean Europako presioagatik (Norvegiako , Kristau fededun bihurtu ziren.\nAl\u00feingi batzarrak kristau eta sinesmen bikingoen arteko gerra zibil baten beldurrez, \u00deorgeirr Lj\u00f3svetningago\u00f0i kazikearen esku utzi zuen uhartearen erlijioa aukeratzeko erabakia. Honek kristautasuna aukeratu zuen erlijio nagusia 999. urtean, baina beste sinisdunei hauen gurtzetan jarraitzeko eskubidea errespetatuz.\nBremengo Adalbert gotzainak 1056. urtean izendatu ondoren, \u00cdsleifr Gizurarson Islandiako lehenengo gotzain bihurtu zen.\nIslandiako lehenengo monasterioa 1133. urtean sortu zen Thingeyri herrian. Honen ondoren hainbat monasterio sortzeari ekin zioten eta hauek ikastetxe antzekoak bihurtu ziren.\nSaga (930-1035).\nSaga , Islandiako kultura eta literatura aro bat izan zen. 930 eta 1035 urte bitartean iraun zuen eta oparotasun eta hazkundeko garaiak izan ziren.\nLiteratura mota honetan historiako gertakizunak kontatu ohi ziren.\nNahiz eta garai haiek onak izan ziren uharteko 70.000 kolonizatzaileentzat, Islandia kolonizatzerakoan, biztanleek ez zituzten kontinente zaharreko ohiturak alde batera utzi, eta etxebizitza handiak eraikitzen hasi ziren, uhartean zuhaitz gutxi batzuk baino ez zeudela kontuan hartu gabe, azkenik lur-zoruaz baliatuz etxebizitzak eraikitze lortu zuten. Gainera kontinentean bezala janzten jarraitzen zuten, hotzaz gaizki babestuz, ez ziren arrantzari onak ezta biltzaile onak ere, eta okerrena nekazari negargarriak ziren. Lur-zorua gaizki erabiliz, gutxinaka etxaldeak hustu eta utzi egin behar izan zituzten.\nHonen bestez uharteak ematen zizkion baliabide gutxirekin Islandian literatura bakarrik garatu zen, eta Eskandinaviar herrialdeetan ez bezala, Islandian pintura ez zen garatu. Hauetan heroi eta jainkoen istorioak kontatu ohi ziren eta bertako kultura eta historiaren zehaztasun asko ematen dizkigu.\nKristautasunaren etorrerarekin lehenengo transkripzioak iritsi ziren eta literatura are gehiago hazi zen.\nGerra Zibila eta Batzarren amaiera (1200-1262).\nTraizio politiko eta biolentziazko garaia.\nXI. mendea eta XII. mendeak igaro ondoren batzarretako demokrazia bukatu eta familia boteretsuak agintean jarri ziren, nekazari xumeei hauen eskubideak geroz eta gehiago murriztuz. Aroa Sturlunga\u00f6ld bezala ezagutzen da, Sturla \u00de\u00f3r\u00f0arson eta honen semeak izan baitziren Islandiaren boterea lortzeko borrokatu zuten familietako bat. 1220. urtean Snorri Sturluson aurrekoaren semea, Norvegiako Haakon IV. basailu bihurtu zen, eta Norvegiarrek uharteko gerrateetan laguntza eskaini zien.\nSnorri (1178-1241), saga idazle garrantzitsua izan zen eta epopeia asko plazaratu zituen.\nAzkenean Al\u00feingi batzar independentea 1262. urtean desegin eta Islandia Norvegiako koroaren menpe gelditu zen.\nKoroen Menpe.\nGauza gutxi aldatu ziren mende hauetan, eta aldatu zirenak txarrerako aldatu ziren. Norvegiarren boterea uhartearen gainean txikia zen eta batzarra berriro boterean jarri nahian ibili zen, helburua lortu gabe.\n1300, 1341 eta 1389. urteetan uharteko Hekla sumendia erupzioan sartu zen eta beldurra eta heriotza eragin zituen biztanleengan. Gainera 1349. urtean izurri beltza zabaldu zen Islandian eta merkataritza bertan behera gelditu zen.\nBiztanleria pobrezian zegoen, eta antzinako urteetan gobernatu zuten kazike garrantzitsuak hauen landa lurrak saltzera behartuak, gutxinaka eliz gizonak boterea eskuratuz uharte osoan.\nUrte hauetan Islandia harremanetan ibili zen inglesekin eta hauen arteko merkataritzaren ondorioz lehen esan dudan izurri beltza sartu zen uhartean. Gainera hainbat literatura lan eta inprimaketa ezagutzera eraman ziren urte haietan inglesei esker.\nNorvegia eta Danimarkako koroak batu egin ziren XIV. mendean eta Islandia Danimarkako koroaren menpe gelditu zen batik bat.\nNahiz eta Islandia Europar kontinentetik urrun egon ez zen inoiz isolatuta gelditu, izan ere itsasgizon asko hurbiltzen zen bertara hango istorioak entzutera, ustez Kristobal Kolon haietako bat izan zen.\nKalmarko Batasunaren bidez Danimarka Islandiaren kontrol guztia eskuratu eta Luteranismoa inposatu zitzaien herritarrei.\nHurrengo mendeetan Danimarka Islandiako baliabideak xahutzeari ekin zion, uhartea piraten erasoei aurre egiterakoan laguntzarik eskaini gabe.\nIndependentzia Urteak.\nHondamendi naturalek ez zuten Islandia bakean utzi eta Laki sumendia erupzioan sartu zen 1783. urtean, gutxi gorabehera 9.000 pertsonei bizia kenduz eta uhartearen nekazal lurren %80a suntsituz.\n1814. Urtean Norvegiako erresumak eta Danimarkakoak banandu egin ziren eta Islandia bakarrik azkenengoaren menpe egotera igaro zen.\nXIX. mendean Islandiako klima aldatu egin zen okerrera eta biztanle askok \"Mundu berrira\" emigratzea erabaki zuten, batez ere Manitobara (Kanada). Baina urte gaizto haietan independentzia sentimenak bereganatu zituen islandiarrak. Mende guzti haietan, biztanleak ez ziren bere egoera politikoaz gehiegi arduratu eta danimarkarren opresioa gaitzetsi gabe bizi izan ziren, baina kontinente zaharretik zetorren nazionalismo sentimenduak eragina izan zuen. J\u00f3n Sigur\u00f0ssonek Al\u00feingi batzarra berriro osatu zuen, nahiz eta hau kontsulatu baten antzeko funtzioak bakarrik izan.\nGutxinaka Danimarkako koroak botere gehiago eskeini zien ondorengo urteetan, 1874 eta 1904 urteetan.\n1874 urtean adibidez konstituzio bat izenpetu zen eta gobernu islandiar independiente bat osatu zuten.\nAzkenean 1918. urtean Islandiak autonomia politiko bat lortu zuen eta Danimarkarekin lotzen zituen harremanak bakarrik defentsakoak eta kanpo-politikakoak izatera pasatu ziren. Azkenean 1940. urtean hau ere amaitu eta harremanak guztiz bukatu egin ziren, Alemania naziak Kopenhage menperatu zuenean, eta Sveinn Bj\u00f6rnsson bilakatu zen lehenengo gobernu-buru. Britainia Handiak eta gero AEBk Islandia okupatu zuten eta 1944. urteko ekainaren 17an legezko estatu bilakatu zen Thingvellir herrian, aliatuei eskainiko laguntzagatik.\nAzkenengo Urteak.\nGerraren ondoren Islandia ikaragarri hazi egin da, dirutza handia lortuz. Gobernua 3 alderdiren artean banatzen da gehienbat Al\u00fe\u00fd\u00f0uflokkurinn demokrata sozialak, Sj\u00e1lfst\u00e6\u00f0isflokkurinn kontserbadoreak, S\u00f3s\u00edalistaflokkurinn sozialisten artean. Hiruak arrantza eta nekazaritza modernizatzearen helburuak dituzte batez ere.\nGobernuak Keynesianismoa erabiltzen du bere ekonomia bideratzeko, garantiazko herrialde industrializatua lortzeko. Islandiak baliabide natural oso gutxi ditu, ez dauka egurrik, ez petroliorik, ezta mineral irabazirik ere, eta oso nekazal-gune txikiak ditu, ondorioz arrantzaren ekonomiarekin duen menpekotasunagatik, ekonomia honen arabera mugitzen da. Azkenekoak ekonomiaren %90a osatzen du.\n1949. urteko martxoaren 30ean NATO erakundean sartu zen uhartea, nahiz eta inor erasotzeko asmoa ez izan, eta AEBekin defentsa hitzarmen bat izenpetu zuten.\n1958. urtetik 3 gatazka sortu dira Britainia Handia eta Islandiaren artean azkenekoek arrantza-eremua handitzen zutelako . Izan ere 1958. urtetik 1975. urterarte, uhartea, itsasoan 196 milia luzatu da, arrantza eremuak lortuz. Azkenengo gatazkan itsasontzien arteko tiroketak ere izan ziren, baina azkenean internazionalki arrantza-eremua onartu eta bakarrik 24 britaniar ontziei bertan sartzea onartu zuten.\n994. urtean EEEn partaide bilakatu zen.\nELGAk dioenez Islandia munduko herrialderik osasuntsuenetarikoa da eta nahiz eta AEBekin erlazio ona mantendu, ia beti neutral mantendu da. Gainera azkenengo hauek 2006. urtean Islandian zeukaten Keflav\u00edk base-militarra itxi zuten.\nAzken urte hauetan Islandiak hainbat arazo izan ditu Nazioarteko Bale arrantzaren Elkartearekin, arrantza mota honen debekua onartu nahi ez zuelako."}
{"id": "44023", "revid": "143492", "url": "https://eu.wikipedia.org/wiki?curid=44023", "title": "Batez besteko balioaren teorema", "text": "Kalkuluan, batez besteko balioaren teoremak esaten duena zera da: [\"a\",\"b\"] tartean jarraitua eta definitua eta (\"a\",\"b\") tartean diferentziagarria den funtzio baten existituko da \"c\" puntua, zeinetan \"c\" puntuko zuzen tangentea (\"a\",\"f(a)\")tik (\"b\",\"f(b)\")ra doan zuzen sekantearen paraleloa izango baita.\nformula_1\nTeorema hau Joseph-Louis Lagrangek proposatu zuen. Askotan Lagrangeren teorema edo Bonnet-Lagrangeren teorema izaten da deitua. Garrantzi handiko teorema da hau, problemak ebazteko balio handirik ez duen arren, beste teorema asko frogatzeko guztiz erabilgarria baita.\nOrokorpena.\nTeorema hau, teorema garrantzitsu askorekin gertatzen den bezala, beste baten orokorpena da, Rolleren teoremarena alegia. Teorema horrek esaten duena antzekoa da baina ez berdina. Funtzio batek (goian definitutako tarte batean) bi puntutan balio berdinak baditu bien artean deribatuaren balioa 0 eukiko duen puntu bat, gutxienez, egongo da.\nformula_2\nJatorria.\nLagrangeren Teorema, gainera, Cauchy-ren BBBT-ren (Bataz Besteko Balioen Teorema) kasu konkretu bat da. Teorema honek honela dio:\nformula_3 formula_4 (dena formula_5 bada)formula_6\nTeorema hau g(x)=x funtzioari aplikatzearen ondorioa da Lagrangeren teorema."}
{"id": "44024", "revid": "512", "url": "https://eu.wikipedia.org/wiki?curid=44024", "title": "Newtonen legeak", "text": "Newtonen legeak gorputzen higidura azaltzeko erabiltzen diren hiru printzipio dira. Lege hauen formulazio matematikoa Isaac Newtonek argitaratu zuen 1687. urtean, bere \"Philosophi\u00e6 Naturalis Principia Mathematica\" liburuan. Newtonen legeak, Galileoren transformazioekin batera, mekanika klasikoaren oinarria dira. \"Principia-ren\" hirugarren liburukian, Newtonek frogatu zuen lege horiek bere grabitazio unibertsalaren legearekin konbinatuz gero, Keplerren legeak ondoriozta eta azal daitezkeela.\nNewtonen legeak orokorki ezagutzen diren moduan erreferentzia sistema inertzialetan bakarrik aplika daitezke. Erreferentzia sistema ez-inertzialetan, indar errealekin batera indar irudikariak ere kontuan hartu behar dira. Hiru lege hauetan erabiltzen den hitz gakoa da indarrarena. Zera esan nahi du honek: Indarra gorputz batek beste batetan eragiten duen elkarrekintza bat da, zeinak bi eragin izan ditzakeen, gorputzen deformazioa eta higidura-aldaketa. Bestalde, aipatzekoa da behin eta berriz erabiltzen den masa masa inertziala dela, masa grabitazionalaren desberdina dena nahiz eta balio numeriko berdina duten.\nNewtonen lehen legea edo Inertziaren printzipioa.\nBatzuetan, lege honi Galileoren printzipioa ere deitzen zaio.\nLehenengo legearen arabera, gorputz bat mugimenduan egoteko indar bat aplikatu behar zaio. Beraz, bere hasierako egoera aldatzeko beharrezkoa da indar bat edo indar multzo bat agertzea. Newtonen arabera, mugimenduan dagoen gorputz oro marruskadura- edo igurzte-indarren menpe dago eta indar horiek gorputza geldiaraztea eragiten dute.\nMugimenduan dagoen gorputz bat geldiarazteko bere gain indar bat aplikatu behar da. Pausagunean dagoen gorputz baten abiadura zero izango da, eta horri indar neto bat aplikatuz gero, abiadura aldatuko da.\nNewtonen lehenengo legeak geldiuneko egoeraren eta mugimendu zuzen uniformearen arteko baliokidetasuna ezartzen du. Har dezagun S eta S\u2019 erreferentzia- sistema bat, non S\u2019 S-rekiko abiadura konstantez higitzen den. S\u2019 sisteman, pausagunean dagoen partikula baten gain ez badu indar batek eragiten, partikula horrek S\u2019 sistemarekiko geldiunean jarraituko du eta S sistemarekiko mugimendu zuzen uniformean. Sistema horiek erreferentzia-sistema inertzialak dira.\nErreferentzia-sistema inertzialak.\nErreferentzia-sistema inertzialak indar garbirik jasaten ez duten gorputzak abiadura konstantez mugitzen direla azaltzeko erabiltzen dira.\nAzelerazioa duen erreferentzia-sistema bat ez da inertzia-sistema bat izango. Erreferentzia-sistema ez inertziala izango da.\nAdibidez, eskumako irudian \u03c9 abiadura konstantez biratzen ari den plataforma bat dugu. Bertan dagoen objektua ardatz birakariari dago lotuta soka batez. Bi behatzaile daude: bata inertziala, plataformatik kanpo dagoena, eta bestea ez-inertziala, plataforma gainean dagoena.\nNewtonen lehenengo legearen aplikazioa.\nDemagun soka bati lotuta dagoen bola bat ibilbide zirkular bat jarraituz biratzen dela. Sokak eragindako indar zentripetuaren (tentsioa) ondorioz, masak ibilbide zirkularra jarraituko du. Baina soka apurtuz gero, bolak, ibilbide zuzen bat jarraituko du abiaduraren norabide berean. Apurketaren ondoren bolaren gain eragindako indar garbia 0 izango da, mugimendu zuzen uniformea jasanez.\nNewtonen bigarren legea edo Indarraren legea.\nNewtonen bigarren legea formulatzeko era asko daude, objektu batean eragiten duten indarrek eta objektu horrek duen momentu linealaren aldakuntza erlazionatzen dituelarik. Formulazioetatik lehena, honako hau, mekanika newtondar eta erlatibistan betetzen da.\nLege hori indarraren kontzeptua kuantifikatzeaz arduratzen da. Gorputz batek jasaten duen azelerazioa, gorputz horren gain eragindako indar garbiarekiko proportzionala izango da. Proportzionaltasun konstantea gorputzaren masa da. Indarra, mugimendu aldaketaren indarraren, aplikatutako indarraren eta gorputz baten abiadura aldaketaren arteko proportzionaltasunaren eragina dela esan daiteke. Matematikoki honela adierazten da:\nformula_2Masa konstantea bada.\nGorputzaren masa konstantea bada, dinamikaren hurrengo ekuazioa aplikatu daiteke. Non \"m\" gorputzaren masa konstantea izan behar den.\nformula_3\nGorputz baten gain eragiten duen indar erresultantea eragindako indar guztien arteko batura izango da.\nformula_4\nMasa konstantea ez bada.\nGorputzen masa aldakorra bada, formula_5 erlazioa ez da baliagarria izango. Beraz, legea orokortu egin behar da masa aldakorra den sistementzat. Horretarako, magnitude fisiko berri bat definitu behar da, mugimendu kantitatea, \"p\".\nformula_6\nnon formula_7 partikularen masa inertziala eta formula_8 sistema inertzial jakin batekiko abiadura diren.\nNewtonek bere legea honela orokortu zuen:\nformula_9\nLege hori indar kontzeptuaren definizio operazionala da, azelerazioa bakarrik neur baitaiteke zuzenean. Era errazago batean eta mekanika newtondarretik irten gabe hurrengo hau esan daiteke:\nformula_10Bigarren formulazio honek inplizituki definizio bat darama (1) zeinaren arabera momentu lineala masa eta abiaduraren arteko biderkadura den. Baldintza hori Einsteinek garaturiko erlatibitate bereziaren teorian betetzen ez denez, indarraren adierazpenak azelerazioaren funtzioan ikuspegi desberdin bat hartzen du (3): \nformula_11Kontuan hartu behar da erlatibitate berezian masa abiadurarekin aldatuz doala. Izan ere, bi masa desberdin definitzen dira: pausaguneko masa (edo masa mekanika newtondarrean) eta masa erlatibista. Hauxe da masa erlatibistaren formula:\nformula_12\nNewtonen bigarren legearen aplikazioa.\nNewtonen bigarren legearen aplikazioen artean hurrengoak nabarmentzen dira:\nNorabide erradialean Newtonen bigarren legea aplikatuz:\nformula_13\nformula_14-k ibilbidearen azelerazio normala adieraziko du. Posizio angeluarrean v abiaduraren balioa ezagutzen bada, hariaren T tentsioa zehaztu daiteke. Pendulua oreka puntutik igarotzen denean, tentsioak balio maximoa izango du.\nformula_15\nBigarren terminoak indar zentrifugoaren balioa adierazten du. Ibilbidearen muturretan abiadura zero denean, tentsioa minimoa izango da.\nformula_16\nNorabide tangentzialean:\nformula_17\nformula_18 ibilbidearen azelerazio tangentziala da.\nNewtonen hirugarren legea edo akzio-erreakzioaren legea.\nHirugarren legea era honetan adierazten da: gorputz batean eragiten duen indar bakoitzeko, gorputz honek indar hori sorrarazi duen gorputzean indar berdina baina aurkako noranzkoduna egingo du (lege hau ez da betetzen indar magnetikoen kasuan). Bi gorputzek elkar eragiten dutenean, lehenengo gorputzak bigarrenean sortutako indarra, bigarren gorputzak lehenagoan sortutako indarraren berdina izango da magnitudean, baina aurkako norantzan.\nformula_19\nHirugarren lege honek matematikoki momentu linealaren kontserbazioaren legea adierazten du. Nahiz eta indarrak moduluz berdinak izan, bi gorputzen azelerazioak ez dira berdinak izango. Masa txikiagoa duen gorputzak azelerazio handiagoa pairatuko du, eta alderantziz, Newtonen bigarren legeak aurresaten duen moduan. Aipatzekoa da honakoa ere, akzio-erreakziozko bi indarrek bi gorputz desberdinetan eragiten dutela.\nAdibidez, saskibaloiko baloi batek lurra jotzean, saskibaloiak Lurrari eragindako indarra, Lurrak saskibaloiari eragindakoaren berdina da. Dena dela, baloiaren masa askoz txikiagoa denez, Newtonen bigarren legeak baloiak azelerazio askoz handiagoa (Lurrarekin alderatuz gero) izango duela aurresaten du; eta, izatez, ezin da Lurraren higiduran desberdintasunik antzeman, beraren masa askoz handiagoa delako.\nNewtonen hirugarren legearen aplikazioak.\nAkzio-erreakzio indarrak eragiten dituzten adibide batzuk:\nGarrantzia eta baliagarritasuna.\nNewtonen legeak esperimentu eta behaketen bidez frogatuak izan ziren berrehun urte baino gehiagoan zehar, eta hurbilketa bikainak dira eguneroko behatzen ditugun higiduretako eskala eta abiadurekin erabiliz gero. Newtonen legeek, grabitazio unibertsalaren legea eta kalkuluaren teknika matematikoarekin batera, azalpen kuantitatibo eta batu bat emateko balio izan zuten fenomeno fisiko askoren kasuan.\nEinsteinen erlatibitatearen teoriaren arabera, ez dago erreferentzia-sistema pribilegiaturik. Fisikaren legeak erreferentzia-sistema guztietan betetzen dira, baina kasuan kasuko higidura erreferentzia-sistema batekiko neurtu behar da.\nLurreko gainazalean dagoen behatzaile batek ez luke desberdinduko Lurraren erakarpen grabitatorioaren eta suziri baten barruan 9,8\u00a0m/s\u00b2-ko azelerazioaz mugitzen ari denean pairatuko lukeen inertzia-indarraren artean. Hori dela eta, Newtonen legeak erreferentzia-sistema inertzialetan baizik ez dira baliagarriak. Esan beharra dago Lurraren gainazalak ez duela erreferentzia-sistema inertzial bat definitzen, bere buruarekiko biratzen ari delako eta grabitatea aldakorra delako Lurreko puntu desberdinetan. Hala ere, errotazioa geldoa denez eta grabitatea lurraren gainazalaren puntu batetik bestera asko aldatzen ez denez, Newtonen legeak nahiko hurbilketa ona dira Lurrean. Dena den, erreferentzia-sistema ez-inertzialetan indar irudikari edo inertzia-indarrak kontuan hartu behar dira aipaturiko legeak bete daitezen.\nMekanika kuantikoan indarra, momentu lineala eta posizioa moduko kontzeptuak, egoera kuantikoan eragiten duten eragile linealez definiturik daude; argiaren abiadura baino askoz abiadura txikiagoan; hortaz, eragile hauentzat, Newtonen legeak objektu klasikoentzat bezain zehatzak dira. Argiaren abiaduratik hurbil dauden abiadurarekin, bigarren legeak formula_20 forma mantentzen du, zeinak indarra momentu linealaren denborarekiko deribatuaren berdina den, baina, ez da formula_21 betetzen."}
{"id": "44025", "revid": "1545", "url": "https://eu.wikipedia.org/wiki?curid=44025", "title": "Hustler", "text": "Hustler Estatu Batuetan argitaratzen den aldizkari pornografikoa da. 1974an argitaratu zen lehenengoz, Larry Flynten eskutik. Playboy eta Penthouserekin batera, mota honetako aldizkari salduenetakoa da Estatu Batuetan."}
{"id": "44026", "revid": "137486", "url": "https://eu.wikipedia.org/wiki?curid=44026", "title": "The New York Times", "text": "The New York Times informazio orokorreko hedabide estatubatuar bat da. New Yorken sortu zen 1851n, hiriko gertaeren berri emateko. 1980tik aurrera, izaera nazionala izaten eta herrialde osoko gaurkotasunari buruzko informazio zabalagoa eskaintzen hasi zen: AEBetako hedabide garrantzitsuena da, 132 Pulitzer sari irabazi baititu.\nGainera, egunkariak atzerrirako saltoa egin zuen 2009an, nazioarteko bertsioa abiarazi zuenean. Edizio global horrek, hain zuzen, urte horretantxe jaso zuen \"International New York Times\" izena, baina \"International Herald Tribune\" du aurrekari. Gaur egun, 180 herrialdetan baino gehiagotan banatzen da, eta nazioarteko egoitza Parisen du 1967tik geroztik. Bi egunkari bertsioak, eta baita bestelako hainbat eduki ere, New York Times Company enpresaren produktu dira, eta Arthur Ochs Sulzberger du presidente 1992tik geroztik.\nFormatu originala paperezkoa da; handik abiatuta, euskarri digitaleko bertsioa 1996an abiatu zen. Webgune nagusiaz gain, eduki ugari beste hainbat gizarte sare eta euskarriren bidez ere eskaintzen ditu. Egunkaria ez ezik, hainbat gai ardatz dituzten magazinak ere biltzen ditu taldeak. Horien artean, \"Newsletter\" buletina.\n\"NYTimes.com\" webguneak 150 artikulu argitaratzen ditu egunean, astelehenetik larunbatera, eta 250 inguru igandeetan. Danielle Rhoades Hak \"The New York Times\"en bozeramaileak adierazi zituen datu horiek.\nEdizio digitaleko edukiak hiru hizkuntzatan argitaratzen ditu, bertsio banatan: ingelesez, txineraz eta gaztelaniaz.\nIrakurleak.\nEz da Estatu Batuetan hartzaile gehien duen hedabidea, baina oso datu esanguratsuak ditu. \"Statista\" estatistika atariaren arabera, 9,34 milioi erosle inguru ditu AEBetan, bere edizio fisikoan, hiru hiletik behin. Azken neurketen arabera, ia 8,789 milioi harpidedun ditu mundu osoan zehar, eta horietatik 1,85 milioi harpidedun digitalak dira.\n\"The New York Times\", gaur egun, bigarrena da Amerikako Estatu Batuetan eguneroko salmenta kopuruaren sailkapenean, egunean 2,1 milioi ale inguru saltzen baititu. Gehien saltzen duena, ordea, \"USA Today\" da, egunero 2,3 milioi ale saltzen baititu. Hirugarrena \"The Wall Street Journal\" da, 1,3 milioirekin.\nEnpresa egitura.\n\"The New York Times\"en enpresa argitaratzaileak \"New York Times Company\" du izena. Estatu Batuetako terminologian eta ingelesez, \"public company\" deritzo haren enpresa formari: sozietate anonimoaren baliokidetzat har liteke. Kasu horretan, \"public\" izenondoak ez du estatuaren jabetzarik adierazten: sozietate anonimoaren eredua jarraikiz, helburu ekonomikoak dituen enpresa da, eta akzioen arabera banatzen dira jabetza eta erantzukizuna, era proportzionalean, bazkideen artean.\n\"New York Times Company\"ren akziodun nagusia Carlos Slim mexikar inbertsorea da, eta akzio gehien kontrolatzen dituen sozietatea Darsana Capital Partners da (%\u00a09). Enpresa 1978ko martxoaren 31n burtsan kotizatzen hasi zen, eta egun 3.900 milioi dolarreko balioa du.\nPrezio politika.\n\"The New York Times\" egunkariaren eduki fisiko eta digitalak osotasunean eskuratzeko, ordaindu behar da, eta harpidetzako aukerak eskaintzen dira. Harpidetzarik gabe, edizio fisikoak Europan 2 euroko prezioa du astegunetan, eta 6 eurokoa igandeetan, edizio handiena eta osatuena baita. Azken horretan elkarrizketa eta erreportaje sakon gehiago argitaratzen dira. Bestetik, hiru harpidetza digital mota eskaintzen ditu: \"Basic, All Access\" eta \"All Access Plus.\"\n\"Online\" publizitateak gorakada handia izan zuen 2017an \"The New York Times\"ek. Azken hiruhilekoan %\u00a011 igo ziren, eta 49 milioi dolarreko irabazi garbiak eman zituen. Publizitatea inprimatuak beherako joera nabarmena izan zuen, eta %\u00a020 jaitsi. Hortaz, publizitatearen irabaziak ia %\u00a010 jaitsi ziren, munduko hedabide gehienen joerarekin bat.\nAzken urteotan, produktu fisikoen salmentan beherakada izan da, baina harpidetza digitalaren bidezko irabaziek gora egin dute, bestalde. 2017ko azken hiru hilabetean, 157.000 harpidedun digital berri lortu zituen, eta 2,5 milioiko zifrara iritsi. Horrek eduki digitalen bidezko diru irabaziak %\u00a052 igotzea ekarri du, 96 milioi dolarrera iritsi arte.\nDatuek bilakaera eta garapen positiboa erakusten dute: urte osoari erreparatuta, diru sarrerak %\u00a08 hazi dira, 1,7 mila milioi dolarrera iritsita. Osotara, harpidetzak \"The New York Times\"i ematen dion diru sarrera %\u00a015 emendatu da, paperezko harpidetza ere barne hartuta."}
{"id": "44027", "revid": "371", "url": "https://eu.wikipedia.org/wiki?curid=44027", "title": "New York Times", "text": ""}
{"id": "44028", "revid": "124217", "url": "https://eu.wikipedia.org/wiki?curid=44028", "title": "Reykjavik", "text": "Reykjavik Islandiako hiriburu eta hiri handiena da. Gainera Mundu osoko iparraldeen dagoen hiriburua da. Islandiako hego-mendebaldean kokaturik dago Faxafl\u00f3i badian. 118.000 biztanle baino gehiago ditu eta estatuko ekonomia eta gobernuaren erdigune da hiria. Gaur egun herrialdean bizi den biztanleriaren bi heren baino gehiago Reykjavik eta inguruko gune metropolitarrean bizi da.\nReykjavik hiria sortu zutenean, berehala, uharteko komertzio, populazio eta gobernuko aktibitateen erdigunea bilakatu zen. Gainera gaur egun Islandiako Unibertsitatea eta uharteko aktibitate ia denak bertan gauzatzen dira.\nGaur egun, Reykjavik Eskualdeak 200.000 biztanle ditu hiriburua eta inguruko metropoliaren biztanleria batuz. Modernizatutako herrialde baten hiriburua da, eta beharrezko zerbitzuez guztiz hornituta dago. Bere kokapenagatik, neguan bakarrik 4 orduko argia dago eta udan aldiz, ez da eguzkia ezkutatzen ia. Azkenengo urteetan biztanleria asko hazi da eta inguruneko industriak eta komertzioak ere hazkunde nabaria sumatu dute.\nHiriak energia geotermikoa erabiltzen du, eta Islandia energia mota honen erabiltzaile nagusiena da.\nGeografia.\nReykjav\u00edk Islandia hego-mendebaldean kokatzen da Faxafl\u00f3i badiaren hertzean. Reykjav\u00edk kostaldean kobazulo, irla eta penintsula asko daude.\nIzotz Aroan (duela 10.000 urte), glaziar handi batek gaur egun herria dagoen tokia ezkutatu zuen. \u00d6skjuhl\u00ed\u00f0 eta Sk\u00f3lav\u00f6r\u00f0uholt sumendiak, gaur egun itzaliak, glaziarra urtu zenean uharteak bihurtu ziren eta bertako erupzioen ondorioz gaur egungo harri zaharrenak sortu ziren.\nBaina hondamendi naturalak ez ziren bertan gelditu eta lurrikara eta erupzio gehiago egon ziren duela 4500 urte inguruan.\nElli\u00f0a\u00e1 ibaia da hirburua zeharkatzen duen ibairik luzeena. Nahiz eta nabigatzea ezinezkoa izan munduko izokin-arrantzarako ibai nagusia da. Reykjav\u00edk inguruko mendirik altuena 914 mkoa da, Esja mendia.\nHiriburua Seltjarnarnes penintsulan kokatua dago, baina honen kanpoaldeko auzoak penintsulatik hegoaldera eta ekialdera daude. Reykjav\u00edk dentsitate baxuko hiria da, izan ere etxebizitzak baxuak eta bata bestetik hurrun kokatutakoak dira. Hiriburua hutsunez beterik dago eta bertako gazteriak hutsune haiei baliozko probetsua ematen saiatu dira urte hauetan, parke, liburutegi eta hainbat eraikuntza bertan eraikitzen lagunduz.\nKlima.\nNahiz eta iparraldean kokatu, Reykjavik, ez da uste bezain hotza eta neguko tenperaturak New York eta Toronto hirien antzekoak dira. Hau, itsas-korronteen ondorioz gertatzen da. Izan ere, Islandiako kostaldea ez da hain hotza itsas-korronteek Karibean berotzen den ura bertara eramaten dutelako. Hiria ez da oso haizetsua baina enbatak normalak izaten dira negu aldean. Oso euritsua da, urtean 213 egun euritsu izaten dira gutxi gorabehera.\nHistoria.\nIng\u00f3lfur Arnarson 874. urtean gaur egun Reykjav\u00edk hiria dagoen eskualdera lehen iritsi zen gizona dela uste da, Landn\u00e1mab\u00f3k liburuak dioenez honek masta uretara bota eta hau finkatuta geratu zen lehenengo tokian herria sortu zuen. Bertako baporeen ondorioz Reykjav\u00edk izena hartu zuela uste da (islandieraz Bapore Badia).\nReykjav\u00edk ez da herria bezala kontsideratzen XVIII. menderarte izan ere, baserri batzuk baina ez zeuden eskualde hartan.\nDanimarkarrak Islandian industria sartzen saiatu ziren mende hartan, uhartea modernizatzeko asmoz. 1752. urtean hain zuzen Danimarkako erregeak Reykjav\u00edk zegoen eskualdean hainbat etxe eraikitzen hasi zen kotoia bertan gordetzeko. Bertako beste manufaktura batzuk arrantza, sulfuroaren extrakzioa, nekazaritza eta ontzigintza izan ziren.\n1786. urtean Danimarkako koroak bertako komertzioa ezeztatu zuen eta eskualde hartan sei herri sortzeko baimena eman zuten, haietako bat Reykjav\u00edk. Hala ere, komertziorako hainbat arazo zeuzkaten daniarrek dena kontrolatzen baizuten. Azkenik, 1880. urtean islandiar komertzioa zabaltzen hasi zen.\nXIX. mendean nazionalisten mugimenduak biztanleak erakarri zituen eta Islandiaen independentzia nahiak zabaltzen hasi zien. Reykjav\u00edk, Islandiako herri bakarrenetakoa eta handiena zenez hiriburu bezala aukeratu zuten, eta ideia hauen erdigune bilakatu zen. Mugimendulariak bazekiten Reykjav\u00edk gogor eutsi behar zuela hauen helburua lortzeko eta hiriarentzako oso garrantzitsuak izan ziren urte haiek, bere garapenerako batez ere.\n1845. urtean Al\u00feingi berriro irikia izan zen Reykjav\u00edk hiriburuan hain zuzen. Nahiz eta legezko batzarra ez izan, Danimarkari uhartean ebatzi behar zituen arazoei buruz berri ematen zuten.\nHurrengo urteetan Islandiak independentzia osoa lortu zuen, konstituzio eta guzti, eta Reykjav\u00edk legezko hiriburu bilakatu zuten Al\u00feingi batzarra bertan aurkitzen zelako.\n1920 eta 1930eko hamarkadetan arrantza industria Reykjav\u00edk-en nagusitu egin zen, bakailaoa arrain nagusia izanik. Baina 1929ko krisialdiak eragina izan zuen eta biolentzia gailendu zen uharte osoan.\n1940ko maiatzaren 10an gerrako 4 itsasontzi iritsi ziren hiriburura, baina biztanleak izugarrizko lasaitua hartu zuten naziak ez zirela egiaztatuz aliatuak baizik, britaniarrak hain zuzen eta hauek herrialdea okupatzea lortu zuten inolako biolentzia zantzurik gabe. Britaniarrek herrialdea okupatzera behartuak izan ziren, izan ere Islandiako gobernuak neutral bezala izendatu zen, nahiz eta hauek aliatuen alde agertu. Hurrengo urteetan amerikarrek eta britaniarrek hainbat base-militar eraiki zituzten uhartean zehar, eta bertan aurkitzen ziren soldadu kanpotarren kopuruak Reykjav\u00edk hiriko biztanle-kopuruarena baino altuagoa zen.\nOkupazioaren alde ekonomikoak onuragarriak izan ziren hiriarentzako izan ere krisialdia ahazten lagundu eta arrantza eskariak hazi egin ziren. Gainera, Aliatuek Reykjav\u00edk hiriburuko aireportua, gaur egun oraindik erabilgarria dena, eta Keflav\u00edkeko Aireportu Internazionala ere eraiki zuten, hiriburutik 50 kmra.\n1944ko ekainaren 17an Islandiako Errepublika sortu zen Reykjav\u00edk-en eta bozketen bidez lehenengo presidentea aukeratua izan zen, Sveinn Bj\u00f6rnsson hain zuzen.\nGerra ondorengo urteetan, Reykjav\u00edk-en izugarrizko garapena gertatu zen. Nezkazariak hiria biztanletzen hasi ziren, batez ere nekazal-teknologian lortu zuten aurrerakuntzagatik. Reykjav\u00edk hirira emigratzen zutenak, batez ere gazteak ziren \"Reykjav\u00edk hiriko Ametsa\" betetzera, eta denborarekin hiriburua umeen hiria bihurtu zen.\n1972. urtean Reykjav\u00edk-en Munduko Xake Txapelketak leku hartu zuen.\nAzkenengo bi hamarkadetan Reykjav\u00edk asko aldatu da, hiriburu garatuenetako bat izanez, munduko hiri garrantzitsuenetarikoa izatea lortuz eta hainbat pertsonaia famatuen berezko hiria izan Bj\u00f6rk abeslariarena adibidez.\n1615. urteko euskal arrantzaleak.\n1615eko irailean Islandian balearen ehizan zebiltzan 32 euskal arrantzaleen erail zituzten. 400 urte geroago nazioarteko kongresu akademiko bat antolatu zuten Reykjavik-eko Unibertsitate Liburutegi Nazionalean, euskal arrantzale eta islandiar biztanleen arteko harremanak aztertzeko. Adiskidetze ekimen sinboliko bat ere egin zuten, hilketa egin zen inguruan.. Hainbat kultur ekitaldi ere antolatu ziren: Oreka TX eta islandiar musikarien kontzertu bat, eta euskaldunen eta islandiarren arteko berraskidetze ekitaldi sinbolikoa. Bertan, islandiar agintariek barkamena eskatuko zieten Gipuzkoakoei, eta plaka bat jarri zuten euskal baleazaleen omenez. \nDemografia.\nReykjav\u00edk 2007. urteko abenduan 117.721 biztanle zituen, inguruko metropoliarekin 196.161 osatuz. Inguruan 6 hiri daude:\nPolitika.\nReykjav\u00edk Udaleko kontseiluak gobernatzen du. Alkateak Reykjav\u00edk hirian erregistratua egon behar du, 18 urte baino gorakoa izateaz aparte. Kontseilua 15 partaidez osatuta dago 4 urtero ordezkatzen direnak. Azkenengo bozketetan 5 alderdi aurkeztu ziren, haietatik 3 koalizioan R-listinn. Gaur egun hiria gobernatzen dutenak 8 partaideekin beste bi alderdiak dira, Sj\u00e1lfst\u00e6\u00f0isflokkurinn eskubia zazpirekin eta Frams\u00f3knarflokkurinn nekazal alderdia batekin, beste koalizioan.\nLeku interesgarriak.\nReykjav\u00edk bere gauezko bizitzagatik oso ezaguna da. Garagardoa da edari nagusia eta tabernak nahiz eta egunez oso lasaiak izan gauean guztiz aldatzen dira.\nUrte berriak ere oso interesgarriak dira hiriburuan, izan ere su-artifizalak ez daude debekaturik eta denek dirutza handiak gastatzen dituzte hauek erosterakoan.\nHiri senidetuak.\nReykjavik ondorengo hiriekin senidetuta dago:"}
{"id": "44029", "revid": "201", "url": "https://eu.wikipedia.org/wiki?curid=44029", "title": "Reykjav\u00edk", "text": ""}
{"id": "44030", "revid": "105290", "url": "https://eu.wikipedia.org/wiki?curid=44030", "title": "Monk", "text": "Monk 2002an AEBtan sorturiko telesaila da. Adrian Monk San Franciscoko detektibe arraro baten abenturak kontatzen ditu.\nAndy Breckmanek sortua, 2002an hasi zen emititzen AEBn eta 2005ean ETB 2n. Bertan Astelehenetik Ostiralera 20:15tik aurrera dago ikusgai. Azken atala 2009ko abenduaren 4an emititu zen Ameriketako Estatu Batuetan, zortzi denboraldi eta 125 atalen ostean. ETB 2k azken atala 2010eko otsailaren 24an emititu zuen.\nProtagonista.\nBere garaian San Franciscoko poliziarik onena izan zen Adrian Monk, baina emaztearen hilketaren ondorioz maniatiko hutsa bihurtzen da, adibidez germenei, altuerari, esneari... fobia hartzen dio eta poliziatik kanporatzen dute.\nOrduan bere desordena ikusirik sendagile pribatu bat kontratatzen du, Sharona Fleming, eta hau bere laguntzaile bihurtzen da. Monk detektibe pribatu bezala lanean hasten da, adibidez bere nagusi ohiari (Leland Stottlemeyeri) laguntzen.\nMonk detektibe bikaina da eta kasurik arraroenak argitzeko gai da baina Sharona New Jersey-ra joaten denean berriz laguntza behar du eta Natalie Teeger kontratatzen du. Adrianek nahi duen gauza bakarra polizia gorputzera itzultzea da, baina horretarako desordenak konpondu beharko ditu.\nDenboraldiak.\nLehen denboraldia.\n2002ko uztailaren 12tik 2002ko urriaren 18ra arte emititu zen AEBetan.\nDenboraldi honek hamairu atal izan zituen.\nBigarren denboraldia.\n2003ko ekainaren 20tik 2004ko martxoaren 5era arte emititu zen AEBetan.\nDenboraldi honek hamasei atal izan zituen.\nHirugarren denboraldia.\n2004ko ekainaren 18tik 2005eko martxoaren 4ra arte emititu zen AEBetan.\nDenboraldi honek hamasei atal izan zituen.\nLaugarren denboraldia.\n2005eko uztailaren 22tik 2006ko martxoaren 17ra arte emititu zen AEBetan.\nDenboraldi honek hamasei atal izan zituen.\nBosgarren denboraldia.\n2006ko uztailaren 7tik 2007ko martxoaren 2ra arte emititu zen AEBetan.\nDenboraldi honek hamasei atal izan zituen.\nSeigarren denboraldia.\n2007ko uztailaren 13tik 2008ko otsailaren 22ra arte emititu zen AEBetan.\nDenboraldi honek hamasei atal izan zituen.\nZazpigarren denboraldia.\n2008ko uztailaren 18tik 2009ko otsailaren 20ra arte emititu zen AEBetan.\nDenboraldi honek hamasei atal izan zituen.\nZortzigarren denboraldia.\n2009ko abuztuaren 7tik 2009ko abenduaren 4ra arte emititu zen AEBetan.\nDenboraldi honek hamasei atal izan zituen."}
{"id": "44031", "revid": "201", "url": "https://eu.wikipedia.org/wiki?curid=44031", "title": "Islandiako Historia", "text": ""}
{"id": "44032", "revid": "105290", "url": "https://eu.wikipedia.org/wiki?curid=44032", "title": "Oi! N'ast", "text": "Oi! N'Ast Asturiasko Oi! taldea da, asturieraz abesten duena.\nHistoria.\n1999ko urrian sortu zen eta hasieratik Hugo abeslariak gidatu zuen taldea. Lehen entseguak Oviedon egin ondoren Llangr\u00e9un egin zuten lehen kontzertua. 2000. urtean maketa txiki bat argitaratzen dute eta kontzertuak ugaritzen hasi ziren. Orduan gaitero bat sartu zuten taldera, Oi! eszenatokian berritasuna izenez.\n2001. urtean lehen album luzea grabatzen hasi ziren \"Sangre y Fierru\" eta hau 2002an irten zen argitara 2000 kopiarekin.\nProiektu honen ondoren taldeak hainbat proiektutan hartu zuen parte, gehienak rock asturiarraren aldekoak.\nKideak.\nGaur egungo kideak\nAurreko kideak"}
{"id": "44034", "revid": "512", "url": "https://eu.wikipedia.org/wiki?curid=44034", "title": "Ralph Albert Blakelock", "text": "Ralph Albert Blakelock (New York, 1847ko urriaren 15a - New York, 1919ko abuztuaren 9a) margolari estatubatuarra izan zen.\n1877an Blakelock Cora Rebecca Baileyrekin ezkondu zen; bederatzi seme-alaba izan zituzten. Artean, Blakelock jenioa zen, baina negozioetan eta diru-trukeetan porrot egin zuen. Zaila egiten zitzaion emaztea eta seme-alabak mantendu eta babestea. Etsipenak jota, bere koadroak oso prezio baxuetan saltzen zituen, haien balio ezagunaren oso azpitik. Bere familia pobreziatik aterako zuelakoan, bere bederatzi urteko umea jaio zen egunean, Blakelockek margolan bat eskaini zion biltzaile bati 1000 dolarren truke. Biltzaileak eskaintza baxuagoa egin zion eta Blakelock bere emaztearekin eztabaida mingotsa izan zuen. Horren ostean, Blakelock saltzailearengana bueltatu eta askoz kopuru txikiagoan saldu zion pintura. Porrot eginda eta frustratuta, dirua puskatu eta puskatu egin omen zuen. Eta horrela, behin eta berriz huts egin ondoren, depresio izugarriak jota, buru-ahuleziaren sintomak erakusten hasi zen.\nIlbeteak, argi-itzalek harrapatutako zuhaitzak eta, sarri, kanpamendu indioak izan zituen artelan nagusiak. 1868-73 izan zuen epe emankorrena. 1891n eskizofrenia ernetzen hasi zitzaion eta ordutik aurrera buruko gaitzak jota bizi izan zen. Familia hilko zuela hitz eman zuen behin baino gehiagotan, Yorkeko Dukea zela sinistuta zegoen eta halako esaldi puntuatu gabe baina ederra utzi zigun: \u201c\"Ero banago ere ez naiz jabetzen ez naiz paranoikoa ez naiz agure txotxoloa. Txistu egiten eta kantatzen badakit\"\u201d. Eta gaixotasunak erabat jota zegoenean, Blakelocken margo bat 30.000 $ dolarren truke saldu zuten. Handik aurrera, eta zoritzarrez hildakoan, haren lana eta izena mundu zabalean famatu ziren.\nPaul Austerrek bere 1979ko \"Moon Palace\" eleberrian Blakelocken margolan baten deskribapena osatu zuen."}
{"id": "44035", "revid": "959", "url": "https://eu.wikipedia.org/wiki?curid=44035", "title": "Ralph Blakelock", "text": ""}
{"id": "44036", "revid": "105290", "url": "https://eu.wikipedia.org/wiki?curid=44036", "title": "Akartegi", "text": "Akartegi Hondarribiko auzoa da. 2.66\u00a0km2 da luze-zabalean, eta 11.817 metroko perimetroa du. Hasieran nekazaritza auzoa zen, baina XX. mendearen hasieraz geroztik baserriak kendu eta etxadi handiak, urbanizazioak eta txaletak eraiki dituzte etengabe.\nGaur egunean lotegi-hiria eta zerbitzu auzoa da, Akartegin daude institutua, kiroldegia, Nafarroako Kutxaren udalekua, Juan Sebastian Elkano aterpea, hondartza, eta kirol eta arrantza kaiak.\n2007ko urtarrilaren 1eko erroldan, auzoak 5.321 biztanle zituen."}
{"id": "44038", "revid": "336", "url": "https://eu.wikipedia.org/wiki?curid=44038", "title": "2006ko Alemaniako Sari Nagusia", "text": "2006ko Alemaniako Sari Nagusia urte horretako uztailaren 30ean ospatu zen Hockenheimring zirkuituan."}
{"id": "44039", "revid": "105290", "url": "https://eu.wikipedia.org/wiki?curid=44039", "title": "1992ko Alemaniako Sari Nagusia", "text": "1992ko Alemaniako Sari Nagusia urte horretako Uztailaren 26an ospatu zen Hockenheimring zirkuituan."}
{"id": "44040", "revid": "105290", "url": "https://eu.wikipedia.org/wiki?curid=44040", "title": "1991ko Alemaniako Sari Nagusia", "text": "1991ko Alemaniako Sari Nagusia urte horretako Uztailaren 28an ospatu zen Hockenheimring zirkuituan."}
{"id": "44041", "revid": "105290", "url": "https://eu.wikipedia.org/wiki?curid=44041", "title": "1990eko Alemaniako Sari Nagusia", "text": "1990eko Alemaniako Sari Nagusia urte horretako Uztailaren 29an ospatu zen Hockenheimring zirkuituan."}
{"id": "44042", "revid": "105290", "url": "https://eu.wikipedia.org/wiki?curid=44042", "title": "1989ko Alemaniako Sari Nagusia", "text": "1989ko Alemaniako Sari Nagusia urte horretako Uztailaren 30ean ospatu zen Hockenheimring zirkuituan."}
{"id": "44043", "revid": "105290", "url": "https://eu.wikipedia.org/wiki?curid=44043", "title": "1988ko Alemaniako Sari Nagusia", "text": "1988ko Alemaniako Sari Nagusia urte horretako Uztailaren 24an ospatu zen Hockenheimring zirkuituan."}
{"id": "44044", "revid": "105290", "url": "https://eu.wikipedia.org/wiki?curid=44044", "title": "1987ko Alemaniako Sari Nagusia", "text": "1987ko Alemaniako Sari Nagusia urte horretako Uztailaren 26an ospatu zen Hockenheimring zirkuituan."}
{"id": "44045", "revid": "6327", "url": "https://eu.wikipedia.org/wiki?curid=44045", "title": "Finera", "text": ""}
{"id": "44046", "revid": "77002", "url": "https://eu.wikipedia.org/wiki?curid=44046", "title": "Bulgariera", "text": "Bulgariera (, ahoskatua) Bulgarian eta Serbia zein Ukrainako inguru batzuetan mintzatzen den hizkuntza indoeuroparra da. Zehazki, Bulgaria, Dobrudja, Hego Valakia eta Besarabian hitz egiten den hizkuntza hego-eslaviarra da. Mazedonia, Grezia eta Turkian ere bulgarieraren dialekto bereziak mintzatzen dira.\nAlfabetoa.\nKaraktere zirilikoz idazten da:\nHistoria.\nAlfabeto zirilikoz idatzia, bulgariera zaharra (IX-XI. m.) Ekialdeko Elizako hizkuntza eslaviar ofiziala izan zen eta eragin handia izan zuen gainerako hizkuntza eslaviar handien garapenean. Bulgariar literaturak ospe handia hartu zuen mundu eslaviar osoan XIV. mendera arte. Otomandar Inperioaren zapalkuntzak (1396-1878) eten zuen literatur aberastasun hori eta abertzaletasunak XIX. mendean indar berezia hartu arte, bulgarierak ez zuen berriro literatura higikunderik izan.\nBulgariera moderno batua.\nBulgariera moderno batua XIX. mendean sortu zen. Tradizio aberatseko hiztegiaz gainera, bulgariera modernoak grezieratiko, turkieratiko, errusieratiko eta frantsesetiko maileguak hartu ditu nagusiki."}
{"id": "44047", "revid": "336", "url": "https://eu.wikipedia.org/wiki?curid=44047", "title": "Ezti", "text": "Eztia gai likatsua eta oso gozoa da, erleek egin eta abarasketan biltzen dutena. Loreetako nektarrarekin egiten dute erleek eztia. Nektarrari ura kenduz eta sakarosa hidrolizatuz ateratzen da; ura, glukosa, fruktosa, sakarosa eta polen hondarrak dira osagai nagusiak. Landare motaren arabera, ezti kolore eta ahogozo ezberdinak bereizten dira. Europako eztia hori kolorekoa izaten da orokorrean, baina zurixkak, berdexkak edo hori ilunak ere badaude. Elikagai gisa eta sendagintzan erabiltzen da batez ere. Erleen zaintza eta ezti bilketari erlezaintza deritzo.\nEzti ohikoena erleena bada ere, badira eztia sortzen duten beste animalia batzuk, hala nola, zenbait liztor eta inurri mota ezberdinak.\nHistoria.\nBetidanik erabili izan dugu eztia, gizakiak eztiaren balioaz berehala ohartu baitziren. Erleek behar dutena baino ezti gehiago sortzen dute, eta gizakiak (beste animalia askok bezala) erlauntzetatik eztia lapurtu ohi du. Harri Aroan egindako zenbait margolanetan, pertsona baten irudia ikus daiteke eztia biltzen, esate baterako Valentziako Armiarmaren haitzuloetan.\nGerora, erleak etxekotzen ahalegindu zen gizakia. Horretarako, haien abaraskak eraikitzeko egokiak ziren ontziak prestatu zituzten. Aztarnen arabera, K. a. 9000. urte aldera gertatu zen hori.\nProduktuaren ezaugarriak eta lortzeko metodoa zirela eta, balio sakratu edo sinboliko handia eman zioten aitzinako herri askok. Egiptoarrek eztia Ra jainkoaren malkoetatik erortzen zela uste zuten; beraz, kontserbagarri moduan erabiltzen zuten. Eztia produktu preziatua zen antzinako egiptoarrentzat, Tutankamon faraoiaren hilobian ere ezti ontziak aurkitu baitira. Greziarrek, ordea, Olinpoko jainkoen elikagaia zela uste zuten. Hori dela eta, atletei Jokuetan parte hartu aurretik, eztiz egindako jakiak ematen zizkieten.\nMendebaldeko Europan, antzina, eta horren barruan Euskal Herrian ere, gozagarri nagusia eztia izan zen. Alexandro Handiaren almirante batek alternatiba Indian ezagutu zuela esan ohi da: \u201cBada kanabera mota bat eztia erlerik gabe sortzen duena\u201d idatzi zuen.\nEzti motak.\nErleek erabiltzen duten landare motaren arabera, ezti mota ugari dago eta erabat aldatu daiteke zaporea. Beraz, gizakiek nahi duten lorea erleen erlauntzatik hurbil jartzen dute . Zortzi ezti mota ezberdin dira garrantzitsuenak:\nProzesua.\nLehen prozesua, erleen lana.\nErleak udaberritik aurrera hasten dira eztia egiten. Erleak egunez loreetara joaten dira eta haien mingainekin loreen nektarra zurrupatzen dute. Jarraian, erlauntzara bueltatzen dira eta bertan, nektarra erle-langileei pasatzen diete, hauek nektarra ezti bihurtuko dute. Bitartean, erleak nektar gehiagoren bila joaten dira.\nNektarra ezti bihurtzeak egun batzuk behar ditu eta iraupena aldakorra da faktore batzuen arabera (tenperatura, hezetasuna...). Erle gazteek bitartean dituzten entzimekin, nektarraren aldaketan parte hartzen dute, urdailean dituzten entzimak, nektarraren azukrea zenbait azukre bakunetan zatitzen dute, inbertsio deritzon prozesu baten bidez. Gauean, erle mota guztiek nektarra ezti bihurtzeko aldaketan parte hartzen dute.\nAldaketaren bitartean, nektarra, ezti-orrazetan kokatzen dute (hezetasuna galtzen duen bitartean). Erleek eztia sortutakoan, ezti-orrazetan bildu eta argizari kapa batekin estaltzen dute. Hasieran beraien kaxa bete arte uzten dituzte erlezainak. Hori betetakoan, altzak (beste kaxa gehigarri batzuk) jartzen dizkiote gainean, eta horiek bete ahala hasten dira eztia jasotzen.\nBukatzeko, erlauntzan egiten duen beroak nektarraren hezetasuna lurruntzea eragiten du, ondorioz sortzen den eztiak % 18 ur izaten du.\nDenboraldi ona bada, erlauntza bakoitzak altza bat baino gehiago ere betetzen du.\nBigarren prozesua, gizakien laguntza.\nUdazkenarekin batera hasten da erlautzatik eztia ateratzeko garaia.\nEzti-orrazak, kaxak betetak daudenean, argizarizko geruza batez estalita daudenean, erlezainak badaki eztia ateratzeko prest dagoela. Azpiko kaxa beti uzten zaie erleei, neguko erreserba moduan. Erleek beste jatekorik ez dutenean, eztia jaten dute, eta beraiei dagokiena ez da ukitu behar. Goiko ezti orraza erlauntzatik ateratzen dute, behekoa aldiz erleentzat uzten dute. Jarraian, laban berezi batekin, argizaria kentzen dute, operkuluen tapakia moztuz. Zentrifugazio prozesu baten bitartez, ezti-orraza ustu egiten da, garbi utziz, erleek berriro erabiltzeko. Eztia biltzean, iragazi egiten da eta ondoren, pausatzen uzten dute, eztia ontziratu baino lehen probatzeko eta horrela ezpurantasunak kentzeko."}
{"id": "44048", "revid": "1545", "url": "https://eu.wikipedia.org/wiki?curid=44048", "title": "Basamortu", "text": "Basamortua lurralde lehorra da, prezipitazio urrien ondorioz landare- eta animalia-populazio txikia duena. Landarediarik ez izatean, lur azala denudazio prozesuen mende geratzen da. Landare urritasuna bi arrazoi nagusirengatik gerta daiteke: zenbait lekutan tenperatura landareak hazteko egokia da, baina ura urria, eta beste zenbait leku, berriz, hotzegiak dira, udan ere tenperatura 0 gradu azpitik mantentzen baita. Horrela, bada, basamortu beroak eta hotzak bereiz daitezke. Denera, basamortuek munduko lurren herena hartzen dute.\nIzena.\nEuskaraz, Euskaltzaindiaren \"Hiztegi Batua\"n ageri denez, lurralde mota horretarako izen egokiena \"basamortu\" da, baina baditu hainbat sinonimo: \"eremu\", gaur egun gehienbat beste adiera batekin erabilia; \"desertu\", maila jasorako soilik; eta, gutxi erabiliak, \"basaleku\", \"lekaro\" eta \"mortu\".\nGeografia.\nBasamortu guztien ezaugarria euri-eskasia da. Ez da erraz esaten non hasten den eta non amaitzen den basamortua, baina, zenbaiten ustez, benetako basamortuak urtean 250 mm (250 litro metro karratuko) euri baino gutxiago jasotzen duten lur-eremuak dira.\nSailkapena.\nBasamortuak sailkatzeko hainbat modu daude, ia munduan dauden basamortuak adina. Urtean eremu horietan egiten duen euri-kantitatearen, tenperaturaren, hezetasunaren edo beste hainbat faktoreren arabera sailka daitezke basamortuak. 1953an, Peveril Meigs estatubatuar ikerlariak Lurreko basamortuko eremuak hiru mailatan sailkatu zituen, eremu horietan egiten zuen euri kantitatearen arabera:\nOro har, kokapen geografikoaren eta gailentzen den eguraldiaren arabera sailkatzen dira basamortuak. Monique Maingueten arabera, bost basamortu mota daude:\nBadira, azkenik, beste zenbait basamortu txikiago, ezaugarri lokalen eraginez sortu direnak: lurzoruaren gazitasunagatik, hare-metakin sakonak daudelako, edo beste edozein kausa dela medio, oso landaredi urriko lekuak, ez direnak halabeharrez klima idorretan gertatzen.\nMeteorizazio prozesuak.\nBasamortuetan gorabehera termiko handiak izaten dira, bai egunean, bai urtean zehar, eguneko tenperaturak oso beroak baitira, eta gauekoak, berriz, hotzak. Eguneko tenperatura-anplitudea 20 eta 30\u00a0\u00b0C artekoa izan daiteke, eta are handiagoa arroken azalean. Egunez zerua oskarbi egon ohi da, eta eguzki-erradiazio gehiena lurreraino iristen da; eguzkia sartu orduko, ordea, basamortua oso azkar hozten da, lurraren irradiazioak espaziorantz ihes egiten duelako. Saharan, esate baterako, 38 graduko gorabehera neurtu izan da ordu gutxitan: -0,5\u00a0\u00b0C gauean eta 37,5\u00a0\u00b0C egunez.\nTenperatura gorabehera horiek harkaitzen azala suntsitzea eragiten dute. Haitzak beroaren eroale txarrak dira eta gainazaleko geruza fin batean kontzentratzen da eguzkitik datorren energia; horrela oso tenperatura handietaraino berotzen da haitzen gainazala. Gauean zehar arrokaren gainazala oso bizkor hozten da. Eguneko berotzearen eta gaueko hoztearen ondorioz, arroka hedatu eta uzkurtu egiten da; behin eta berriz errepikatzen den prozesu horrek harriaren exfoliazio xehea eta pikor desintegrazioa eragiten ditu. Horren ondoren agerian gelditzen diren geruzak zertxobait hedatu eta bolumen handixeagoa hartzen du, xaflak eratzen dira eta tipula baten gisako geruza esferikotan banatzen da. Meteorizazio kimikoa ere gerta daiteke, ihintza edo lainoa izanez gero. Haloklastismoz ere kraskatzen ahal dira harkaitzak, pitzaduretan ur gazia sartu eta gatza kristaltzen bada. Era horretan eratu dira harpe asko labarren oinetan.\nHaizearen eragina.\nNeurri desberdinetako materialak sortzen dira meteorizazio fisiko eta kimikoaren ondorioz. Haizeak basamortuko eremu zabalak erraztatzen ditu, baina tamaina jakin batetik beherako gaiak garraiatzen ditu bakarrik; gehieneko neurri hori haizearen lastertasunaren araberakoa da. Zenbat eta handiagoa izan gaia, orduan eta indartsuagoa izan beharko du gai hori garraiatzeko haizeak. Beraz, zenbait alderdik beren osagai finak (lupetza eta harea) galduko dituzte, eta lurraren gainean zatiki lodienak besterik ez dira geratuko; deflazio eoliko izena ematen zaio prozesu horri. Era horretan sortzen dira hamadak (goi-ordoki harritsuak) eta reg-ak (gainalde harritsuak). Haizeak zatiki finak oso urrun garraia ditzake: adibidez, Sirokoak Frantziaraino, eta baita ekialdeko Europaraino ere, eraman dezake Saharako hautsa. Haizeak daramatzan hondar pikorrek labar, muino eta harrien oinarriaren aurka jotzen dute. Abrasio horrek zuloak eta erretenak eratzen ditu harkaitzetan, eta perretxiko formako erliebeak sortzen ditu.\nHarea metatzen den guneetan haizeak lur azaleko zatikiak zorutik gertu dauden geruzetan zehar mugitzen ditu. Harea-pikorren higiduraren eta oztopoen ondorioz, dunak sortzen dira; dunak hareazko muinoak dira eta egitura desberdinak izan ditzakete haizearen intentsitate eta errejimenaren arabera. Barjanak ilargi formako dunak dira, bakandurik egon ohi direnak. Luzetarako dunak, berriz, ehun kilometrotik gorako luzera izan dezakete, eta hareazko itsasoak (erg) era ditzakete. Erga handia denean, dunek beren morfologia galtzen dute, batzuk besteekin elkartzen baitira, eta hala, era askotako topografiak sortzen dira; horien artean aipatzekoak dira oinarri makurreko duna lerroak (\"draa\"), uhin formako lerroak eta sare itxurako lerro hareatsuak. Arabiako Rub al-Khali (660.000 kilometro koadro) eta Saharako Ekialdeko Erg Handia (140.000 kilometro koadro) dira munduko hareazko itsasorik handienak. Lurreko basamortu azaleraren % 30 besterik ez da hareazkoa.\nUraren eragina.\nLandare gutxi dagoenez, euri jasek erraz higatzen dituzte mendi mazelak. Mendien oinetara iristean, baserrekak zabaldu eta daramatzaten jalkinak bertan pilatzen dira; horrela eratzen dira glazisak. Glazis horien erdian zutitzen dira higatutako erliebeak, uharteak itsasoan bezala. Hori dela-eta, inselberg izena ematen zaie. Jasa handia baldin bada, ibai lehorren (uadien) uberketan kontzentratzen da ura. Uadiak, hilabeteak edo urteak agorturik egon direnak, bat-batean urez betetzen dira. Uholde zakarrak lupetza, harea, errekarri eta era guztietako garraiatzen ditu ibaian behera, baina ez du ibai-ohea hondeatzeko energia nahikorik. Horren ordez, ibai bazterrak higatzen ditu. Uraren emaria eta lastertasuna gutxitu ahala, jalkinak sedimentatzen dira. Beraz, uadien oheak oso zabalak eta sakontasun txikikoak dira, eta hondar eta legarrez estalirik egoten dira.\nGehienetan, uadietako ura ez da itsasoraino iristen; arro endorreikoak izaten dira. Batzuetan ura lurpera iragazi edo lurrundu egiten da. Beste batzuetan, sakongune batera isuri, eta aldi baterako aintzira bat sortzen du (\"sebkha\", \"chott\", \"salar\"). Aintzira agortzen delarik, gatz geruza batek estaltzen du zorua.\nBasamortu handienak.\nLurreko eremu orografiko handiena osatzen dute: munduko basamortuen azalera guztira 50 miloi kilometro koadro da, gutxi gorabehera Lurraren lehorreko gainazalaren herena (%\u00a034). Basamortu eremuak gehienbat Asia mendebalde eta erdialdean daude, bai eta Afrika iparraldean (Kantzer tropikoaren bi aldeetan) eta Australian (Kaprikornio tropikoaren iparraldean eta hegoaldean) ere, baina Ameriketan ere badira.\nBizia basamortuetan.\nBaldintzak.\nUr-eskasia da basamortu bero edo epel guztien ezaugarria, eta zenbait oasi salbu, gehienetan ez dago ur iraunkorrik. Hortik aurrera, ordea, oso desberdinak izan daitezke ingurune-baldintzak. Ikusi dugunez, zenbait basamortutan tenperatura nahikoa konstantea da urtean zehar, beste batzuetan aldaketa bortitzak jazotzen dira, batzuetan euri gutxi egiten du, eta urtetik urtera ere diferentzia txikiak izaten dira, baina beste batzuetan munduko gorabehera handienak gertatzen dira prezipitazioetan. Hori nabarmena da kontinente-erdiguneko basamortu tropikaletan, edo hauen ertzeko alde erdi-idorretan (Sahelen, adibidez). Esan bezala, aire tropikal idorrek markatzen dute eremu hauen izaera, baina atmosferako konbekzio-korronte tropikalen hedapena asko aldatzen da urtetik urtera. Hortaz, eskualde elkor hauetan urtetako lehorteak eta aldizkako uholde bortitzak tartekatzen dira, gainera edozein urtarotan gertatzen ahal direnak. Atmosfera eta hidrosferaren arteko elkarrekintzek (el Ni\u00f1o bezalako fenomenoek) zeresan handia dute honetan.\nBasamortuak lehenengoz ikusten dituenarentzat harrigarria da urak zenbat aztarna uzten dituen hain leku idorrean. Izan ere, landare gutxi dagoenez eta prezipitazioak jasa handietan izaten direnez, euria egiten duenean ibaiak berehala hazten dira, eta sekulako higadura sortzen dute. Arroilak, trokarteak, deltak, meandroak, eta geomorfologiako liburuetan ageri diren modelatze-forma nagusiak basamortuetan dira beste inon baino nabarmenago. Eta zer esanik ez, bertan aintzira ugari dira, nahiz eta aldizka soilik eduki ura, eta gehienetan gazia.\nEurien eskasiak eragin handia du, halaber, lurzoruetan. Hain zuzen, landareak urriak direnez ez da ia orbelik sortzen, eta lurzoruek oso humus gutxi izan ohi dute. Gainera, euria egiten duenean lurrak ezin guztia xurgatu, ur gehiena azaletik isuri eta lurzorua garraiatzen du. Atertzean, berriz, eguzki gogorrak lurra egosi egiten du, eta ura lurrundu ahala geruza sakonetan disolbatu dituen gatzak lurrazalean hauspeatzen dira, batez ere haranen hondoetan. Karea hauspeatzen denean, kalitxe izeneko geruza eratzen da, beste batzuetan berriz, gatz arrunta izan ohi da, edo igeltsua. Landaredi eskasiak ere haizeei bidea libre uzten die, eta hauek beste inon baino eragin urragarriagoa dute, hareazko pikor asko garraiatzen baitute.\nDinamika.\nBasamortuetan biodibertsitatea handia izan daitekeen arren, landareen biomasa eta kopurua txikiak dira, eta honek ere animaliak dentsitate txikietara mugatzen ditu. Denborarik gehienean ur-eskasiak mugatzen du landareen hazkundea, eta euria egiten duenetan ere, landareak hain urriak direnez, ur gehiena galdu egiten da, berriro lurrunduta, edo lurpera sartuta. Horrela, eremu elkor hauen urteko emankortasuna 100 g/m\u00b2 azpitik egoten da, eta batzuetan 10 g/m\u00b2-ra ere ez da iristen. Pentsa dezagun gure inguruko basoen emankortasuna 1.500 g/m\u00b2 ingurukoa izan daitekeela, eta oihan tropikalena edo nekazaritza alorrena azken honen halako bira iristen dela. Era berean, landareak hain urriak direnez, basamortuek mantenugaiak birziklatzeko gaitasun eskasa dute.\nEmankortasuna, hala ere, oso aldakorra izan daiteke. Zenbait eremu idor edo erdi-idorretan hazi-bankua oso ugaria da, eta euria bota bezain laster lurra belarrez estaltzen da. Larre efimero hauetako biztanle guztientzako garrantzitsuena ahalik eta azkarren ugaltzea da. Eguzki gogorrari eta lurzoruko mineral ugariei esker, landareak egun gutxitan loratzen dira, eta aste pare batean hazitan daude gehienak. Horiekin batera, intsektuak sortzen dira nonahitik, eta aintzira eratu berrietan igel zein arrainak ageri dira, eta egun gutxiren buruan ugaldu.\nBeste zenbait basamortutan, aldiz, unerik egokienean ere gauzak askoz zailagoak dira. Hau da, esate baterako, Atacamako basamortuaren erdian dagoen Cordillera de la Sal izeneko mendikatean gertatzen dena. Eremu honetako substratua gatz purua denez, noiz edo noiz euririk egiten badu ere, lurzoruko ura gaziegia da landareentzat. Hori dela eta, kilometro asko egin daitezke inongo bizidunen aztarnik aurkitu gabe. Zenbait basamortuk badute basotik zerbait. Australiako gehienak, edo Kalahari, esate baterako, ia osora zuhaitzez estalita daude. Kalaharin prezipitazioak 500 mm ingurukoak dira, ez oso baxuak, baina lurzorua oso hareatsua denez, ura azkar galtzen da, eta baldintza gogorrak dira bizidun gehienentzat. Hala ere, sustrai luzeko zuhaitz eta sastraka batzuk bertan bizi dira, lurpeko ur gazikara ustiatzeko gai baitira. Horrelakoetan ere emankortasuna nahikoa baxua da.\nBasamortu askotan ibaiak daude. Kasu gehienetan euri-garaian bakarrik daramate ura, eta ibai iraunkorren aldean oso dinamika berezia izan ohi dute. Aldizka, kilometro askotara nonbait euria egin duelako, inongo susmorik hartu gabe eta zerua urdin-urdin dagoela, bat-batean ibaia haziko da, urarekin adarrak, animalien gorpuak, haziak, eta inon diren hondakinak garraiatuz. Gehienetan, uren ibilera ez da asko luzatzen, eta urak lurpean galdu edo lurrundu egiten dira, ibaiak zeramatzan material guztiak kilometro batzuk beherago utzirik. Beste ibai batzuek iturburu iraunkorrak izan ditzakete. Hori gertatzen da batez ere mendikateen haizebeko basamortuetan, ibaiak mendian sortu, baina itsasora iritsi baino lehen lurrundu egiten baitira. Horren antzeko kasua gertatzen da Okavango ibaia Kalahari basamortura iristean. Berrehun kilometroko delta zabal eta aberats batean amaitzen da ibai handi honen ibilbidea.\nLandareak.\nZaila dirudien arren, landare asko moldatu da basamortuetako baldintza gogorretara. Adibidez, Namiben 3.500 landare espezietik gora dago. Horretarako, bi arazo nagusiri egin behar diete aurre: beroari eta ur-eskasiari.\nLandareek bide ugari erabiltzen dituzte ura lortzeko. Batzuek oso sustrai sakonak dituzte, lur hareatsuetan ura azkar hondoratzen baita. Esate baterako, basamortu gehienetan aurkitzen diren kalabazen sustraiak 40 metroko sakoneraraino iristen dira. Badira estrategia bat baino gehiago konbinatzen dituzten landareak ere. Adibidez, \"Larrea tridentata\" izeneko landareak bi eratako erroak ditu, sakonak eta azalekoak, bazter guztietatik ura xurgatzeko. Beste landare batzuek (likenek, hainbat kaktusek) ihintza edo lainoa dute ur-iturri nagusia. Gainera, landare asko oso zukutsuak izaten dira, dagoenean ahalik eta ur gehiena metatzeko. Honek herbiboroei sortzen ahal dien tentazioa saihesteko, landare hauetako asko arantzatsuak dira eta beste batzuk toxikoak. Noski, lurzoru gazietatik ura xurgatzeko ezinbestekoa da potentzial hidriko altua, hots, landareen barne-inguruneak oso kontzentrazio altua edukitzea.\nBehin eskuratuta, basamortuko landareentzat funtsezkoa da ura aurreztea. Horretarako hostoak txiki eta kutikula lodikoak izaten dira, maiz urtaro lehorrean galdu egiten direnak. Landare askok estrategia hori muturreraino eraman dute, eta hostorik ez dute; horien ordez, fotosintesia egiteko gai diren zurtoin eta adarrak dituzte. Horrez gain, estoma gutxi izaten dute, maiz epidermisaren zuloguneetan kokatuak edo ilez inguratuak, ur-galera murriztearren. Dena dela, fotosintesirako beharrezkoa den karbono dioxidoa estomen bidez xurgatzen denez, ezin dira ur-galera guztiak ekidin. Zenbait landarek KMA (krasulazeoen metabolismo azidoa) izeneko truko metaboliko interesgarria asmatu dute: estomak gauez soilik zabaltzen dituzte, karbono dioxidoa ur-galera txikiena den tenorean eskuratzeko.\nBeste landare batzuek, berriz, lehorteari aurre egin ordez ihes egiten diote. Hori da landare efimeroek erabiltzen duten estrategia: euria egiten duenean oso agudo hazi, loratu, eta urtetako lehortea jasan dezaketen haziak barreiatu. Hori lortzeko, noski, txikiak izan behar, hazkunde azkarrekoak, eta horretarako sustrai azalak izaten dituzte, ura ahalik eta azkarren xurgatuko dutenak. Gainera, jasa txikiegi batean aukera guztiak xahutzeko arriskua saihestearren, erauntsi bakoitzean hazi batzuk soilik hozitzen dira.\nGehiegi ez berotzea zaila da basamortuko landareentzat, zenbaitetan airearen tenperatura 50 gradura iristen baita, eta lurrarena 70era. Gainontzeko lekuetako landareek estomak irekita ura galduz erregulatzen dute tenperatura, baina hori luxu garestiegia da hemen. Basamortuko landareek kolore argia izan ohi dute, hosto etzanak, forma liraina (bertan izan denak badaki zeinen itzal eskasa ematen duten), adar irekiak haizea ibiltzen uzteko, eta lurretik urrun zabaltzen direnak.\nBasamortuetan gertatzen den beste fenomeno berezia alelopatia da, hots, zenbait landarek besteentzat kaltegarriak diren substantziak isurtzea. Horrela, horien lehia murriztu egiten dute.\nAnimaliak.\nUra eskuratzea animalien arazo nagusietakoa da baina. landareak ez bezala, animaliak behintzat mugitu egin daitezke. Hortaz, mugikorrenak oasiz oasi edo putzuz putzu joaten dira edatera. Hegaztien artean aipagarriak dira gangak, paparreko lumak putzuan bustitzen baitituzte, gero txitoen egarria asetzeko. Putzuak agortzen doazen heinean, gero eta bidaia luzeagoak egiten dituzte urketara, eta eskualdeko azkena agortzean, bertatik aienatu behar izaten dute. Hori dela eta, basamortuetan hegazti errari asko dago. Ugaztun handiek (gameluek, txakalek, elefanteek...) ere ibilaldi oso luzeak egiten dituzte edateko.\nAnimalia txikiagoek edo hain mugikorrak ez direnek askotan ez dute putzurik eskuragarri. Batzuek ihintza edan dezakete, beste batzuk (zenbait kakalardo, adibidez) dunen gailurretara igotzen dira, eta lainotik ura edatea lortzen dute, eta beste zenbait, azkenik, sekula edan gabe bizi daitezke. Hau da karraskari askoren kasua: janaritik lortzen duten urarekin aski dute.\nUra hain baliagai mugatua izaki, animaliek oso zuhur erabili behar izaten dute. Hortaz, basamortuetako animalia gehienek eguna harripeetan, kobazuloetan edo, besterik gabe, lurpean igarotzen dute, eta gauez bakarrik ateratzen dira. Urte sasoi gogorrenetan sorgorraldian sartzen dira, eta zenbait anfibio edo arrain urtetan egon daitezke horrela, euria itzuli arte lokatzetan ehortzirik. Bestalde, basamortuetako intsektuek argizari asko izan ohi dute exoeskeletoan, larruazal irazgaitzak asko murritz baitezake ur-galera. Baina, nola gutxitu arnasketaren bidez galtzen dugun hezetasuna? Kakalardo askoren espirakuluak (arnas aparatuak) elitro edo hegalen azpian zabaltzen dira. Ostrukak, aldiz, biriketan duen odolaren zirkulazio sistema bereziari esker, askatzen duen airea gorputza baino hiruzpalau gradu hotzago egoten da, eta hezetasuna %85ekoa baino gehiagokoa ez da izaten (animalia gehienen kasuan %100ekoa da). Horri esker arnasketaz galduko lukeen uraren laurdena aurrez dezake.\nGernuaren bidez ere ur ugari galtzen dute animaliek, baina gizakiaren kasuan honen urea-kontzentrazioa %4koa den bitartean, basamortuetako biztanle askorenak %15 inguruko kontzentrazioa izan ohi duenez, askoz ur gutxiago galtzen dute. Zenbait arratoik zuzenean alaninazko kristal solidoak iraizten dituzte. Hori energetikoki garestia da, baina uretan oso merkea.\nGorputzaren tenperatura egokitzea izaten da beste arazo nagusia. Horretarako, animalia gehienek itzala bilatzen dute, baina hau ez da beti posible. Ugaztun askok odolaren zirkulazio sistema berezia dute, burmuinak freskoago mantentzen laguntzen diena. Adibidez, orixaren gorputz-tenperatura 46 gradura irits daiteke, arazorik gabe. Basamortuko urtxintxek, berriz, buztana erabiltzen dute guardasol gisara. Intsektu gehienek ere eguna sorraldian igarotzen dute, harriperen batean, eta ilunabarrean hasten dira jarduten. Txitxarrek, ordea, eguneko ordurik beroenak kantari igarotzen dituzte. Horretarako, egunsentian zuhaitz edo sastraketako sapa edaten dute, eta egunaren beroan, harrapariek itzaletan abaroa bilatzen dutenean, izerdituz tenperatura airearena baino baxuago manten dezakete. Ur-eskasia hain garrantzitsua denez, basamortuetako animalia gehienak ez dira mokofinak, baizik eta dieta jeneralista duten oportunistak.\nBasamortua eta jendea.\nZaila dirudien arren, basamortuetan betidanik bizi izan da jendea. Gehienbat ehiztari eta fruitu-biltzaile nomadak ziren hasieran, oasiz oasi ibiltzen zirenak. Kalahariko khoikhoiek, edo Australiako aborigenek oraindik bizimodu horri eusten diote. Baina, horrez gain, basamortuen inguruko eremu erdi-idorrak izan dira hainbat zibilizazioren sorleku, hauen artean zaharrena Mesopotamiako sumerrena. Ez dago argi zergatik izan diren eremu erdi-idorrak hain emankorrak kulturei dagokienez, baina ziurrenik ingurunea hain gogorra izateak sari handia eskainiko zien lehen abeltzain edo nekazariei.\nAipatutako herri horiez gain, beharbada irudirik esanguratsuenak Sahara, Arabia edota Gobiko abeltzain eta merkatari nomadenak dira. Herri horiek (tuaregak, beduinoak eta mongolak) basamortuan batetik bestera mugitzen dira beren abelburuekin, euri urriek eragindako belardien bila. Mugimendu horiei esker, herri horiek merkatari bilakatu dira. Dena den, horien bizimodua ezingo litzateke moldatu oasietan eta ibai-alboetan bizi diren nekazariekin dituzten harremanik gabe. Nekazari horiek ura agertzen den lekuan kokatzen dirav eta, ureztatze-teknikak erabiliz, gauza dira oinarrizko nekazaritza sortzeko.\nDena den, basamortuetako zibilizazio gehienek bide bera jarraitu dute: eremu egarrituen dinamika ongi ulertu ez, eta basamortuen ume izatetik basamortuen guraso izatera pasatu dira. Izan ere, asko izan dira ingurune hauskor horiek neurriz gain ustiatu, eta basamortuaren hedapena bultzatu dutenak. Batzuetan gehiegizko abeltzaintza izan da erruduna, aziendak bazkatzeko zuhaitzak mozten baitziren. Beste batzuetan nekazaritza eta, batez ere, ureztatzearen ondorioz lurrak gazitzea izan da akatsa. Arrazoiak arrazoi, basamortuen gehiegizko ustiatzeak gerrek baino zibilizazio gehiagoren hondamena ekarri du.\nNazio Batuen Ingurumenerako Programaren arduradunen arabera, lurrazalaren %30 ari da basamortu bilakatzen, neurri batean edo bestean. Lurrazalaren %6, gainera, oso basamortutze larria ari da jasaten; 'berreskuratu' ezin diren lurraldeak dira. Basamortutzearen hedapena eta abiadura ulertzeko adibiderik onenetako bat Somalia da. Joan den mendearen amaieran Somalia leku erdi-idor baina aberatsa zen, elefante-talde itzelek eta antilope kontaezinek hagitz famatzen zutena. Bertara iristen zirenek Tanzania edo Kenyako sabanen pare jartzen zuten Somaliako lurren aberastasun eta emankortasuna. Gaur egun, doi-doi mende bat igaro delarik, herrialde horretako lurrik gehienek ez dute nekazaritzarako balio, gosea endemikoa da, zuhaitzak aspaldi desagertu ziren, eta hauekin batera basabereak. Egoera larria bizi dute somaliarrek, eta nekez berreskuratuko dute galdutako aberastasuna.\nTamalez, prozesu hori ez da eten, areagotu baizik. Gaur egun informazio nahikoa dugu eremu idorrak modu egokian kudeatzeko, baina eskualde hauskor horiek izaten dira maiz populazio-hazkunde handiena jasaten dutenak eta, beraz, ingurunea ustiatzeko premiarik larriena dutenak. Berotegi-efektuak kalteak areagotu besterik ez du egiten. Basamortuak oso interesgarriak dira, baina hauen gehiegizko hedapena da munduan gertatzen ari den hondamendi ekologiko larrienetako bat.\nBeste planetetako basamortuak.\nLurrean ez ezik, beste planetetan ere badira basamortuak. Agian ezagunenak Marteko zoruak dira; Lur planetako basamortuen tankera dute. Izan ere, Marte basamortu erraldoia zela aspaldi erakutsi zuten irudiek. Baina, azken ikerketen arabera, Titanen, Saturnoren ilargirik handienean, Sahara eta Namib basamortuetako hareazko dunen antzekoak aurkitu dituzte.\nTitango duna horiek 150 metro baino altuagoak eta ehunka kilometro luze dira. Titango lurrazalaren zati handi bat hartzen dute, hain zuzen ere. Duna horien konposizioa ez da oraindik ezagutzen, baina litekeena da hidrokarburoz osatuta egotea. Geometrikoki, zabaleraren nahiz luzeraren aldetik, Namibeko eta Arabiako Rub al-Khaliko dunen oso antzekoak direla ikusi dute ikertzaileek. 2016an, Cassini-Huygens zundak duna horien argazkiak atera zituen."}
{"id": "44050", "revid": "119347", "url": "https://eu.wikipedia.org/wiki?curid=44050", "title": "Cebuera", "text": "Cebuera (cebueraz, \"Sinugboanon\" edo \"Cebuano\") austronesiar familiako hizkuntza bat da. Filipinetan hitz egiten dute 18.000.000 pertsona inguruk, eta haren izenak Filipinetako Cebu uhartean jatorria du."}
{"id": "44051", "revid": "371", "url": "https://eu.wikipedia.org/wiki?curid=44051", "title": "Zebuera", "text": ""}
{"id": "44052", "revid": "512", "url": "https://eu.wikipedia.org/wiki?curid=44052", "title": "Laminiturri (iturburua)", "text": "Laminiturri Ojacastro (Errioxa) herriko Barrotarna auzoan dagoen iturburu bat da, Horcajo ibaiaren haranean.\nIzena.\n\"Laminen iturria\" esan nahi du. Ojacastroarrek kontatzen dutenez hegazti oinak zituen emakumezko bat bizi zen iturri hartan. Euskal mitologiako Laminaren deskribapena da hain zuzen ere. Jakina da Ojacastron autofedeak izan zirela sorginen aurka.\nLaminiturri Elkartea.\nErrioxan egonik eta euskarazko toponimia argia izanik Laminiturri Kultur Elkarteak berarentzat hartu zuen izena. Logro\u00f1on 1996an Errioxako Unibertsitateko euskaltzale talde batek sortu zuen elkarte hau Errioxako euskararen usadioa eta sustraiak aztertu eta ezagutzera emateko helburuaz."}
{"id": "44056", "revid": "56334", "url": "https://eu.wikipedia.org/wiki?curid=44056", "title": "Bolzanoren teorema", "text": "Bolzanoren teorema kalkuluko batezbesteko balioaren teoremaren kasu konkretu bat adierazten duen teorema bat da. Bernard Bolzanok proposatu zuen 1817an.\nTeorema.\nIzan bedi formula_1 funtzioa formula_2 tartean jarraitua. Baldin eta formula_3 eta formula_4 balioen zeinuak desberdinak badira, orduan existitzen da formula_5 den.\nEdo errazago esanda, funtzio bat jarraitua den tarte batean positibotik negatibora (edo kontrara) badoa zerotik pasatzen da.\nFroga.\nKontsideratuko dugu formula_6 eta formula_7 direla eta izan bedi formula_8 tartea. Kontsidera dezagun tarte honen erdiko puntua, formula_9.\nformula_18 tartearekin prozesua errepikatuz formula_19 tartea lortuko dugu, eta hainbat aldiz errepikatuz formula_20 tarteen familia non formula_21. Beraz, formula_22.\nformula_1 jarraitua dela kontsideratuko dugunez, formula_24 eta formula_25.\nBeraz, formula_26, eta Bolzanoren teorema demostratuta geratzen da.\nAdierazpen grafikoa.\nIrudi honetan ikus dezakegun bezala, teoremaren baldintza guztiak betetzen dira, hau da, formula_6 eta formula_7 dira eta funtzioa jarraia da formula_2 tartean. Beraz, ikusi dezakegunez, badago formula_30 non formula_31 den.\nHala ere,ez da soilik puntu bakar bat egon behar eta posible da bat baino gehiago egotea."}
{"id": "44057", "revid": "336", "url": "https://eu.wikipedia.org/wiki?curid=44057", "title": "Shunsuke Nakamura", "text": " Japoniako futbolaria da. Yokohama F. Marinos taldean hasi eta Italiara joan zen, Regginara. Gaur egun Eskoziako Celtic taldean jokatzen du.\nBere selekzioarekin Asiako Futbol Kopa irabazi du 2000. eta 2004. urteetan eta 2006ko Munduko Kopan eta 2003 eta 2005 urteetako Konfederazio kopetan parte hartu du.\nSelekzio nazionala.\nJaponiako selekzioarekin partida gehien jokatu duen inoizko futbolaria da: 2000tik 2010ra 98 aldiz jokatu izan du, 24 gol sartuz."}
{"id": "44058", "revid": "105290", "url": "https://eu.wikipedia.org/wiki?curid=44058", "title": "Nick Carter (literatura-pertsonaia)", "text": "Nick Carter Ameriketako Estatu Batuetako literaturako pertsonaia ezaguna da. XIX. mendearen akabuan munduratua, Sherlock Holmesen pareko izan nahian, \u00f1abardurak \u00f1abardura, eta ordutik hona pertsonaia bilakatuz joan da, idatzi duten idazleek gorpuztuta eta logika barik ezaugarrituta, nork bere modura, haren izaera ez baita denbora tarte honetan inondik ere molde bakarrean itxuratu. Ezinezkoa da pertsonaiaren ibilbidean kronologia taxuzkorik antzeman.\n\"The old detective's Pupil or the Mysterious Crime of Madison Square\", 1886ko iraila. Horixe dugu abiapuntua. Street and Smith editoreen \u2018\"New York Weekly Story Paper\"\u2019 argitalpenean agertu ohi zen, \u2018\"dime novels\"\u2019 horietako batean, hamar zentaboko eleberriak zirenak hain zuzen ere. 1889an, izandako arrakastaren ondorioz, aldizkari berariazkoa bihurtu zuten Nick Carterren agerlekua, eta pertsonaia sortu zuen idazleak, John Coryellek, ezin izan zion eutsi halako ekoizpen jarraikiari. Hartara, Frederick Marmaduke Van Rensselaer Dey-k sailari segida ematen jardun zuen. 25.000 berba zuen asteroko langintza eta eskakizun, eta horretan eman zituen 17 urte. 1915 arte aipatu hamar zentaboko nobelen modura argitaratu zuten. 20. eta 30. hamarkadetan PULP izenez ezagunak diren aldizkari trazakoetan kaleratuko dute. Halako edizioak, kostuei ondo erreparatuta, kalitate eskaseko paperean argitara eman dira, eta hortik datorkie izendapena: ingelesezko \u2018pulp\u2019 horrek zelulosa-ekaiari egiten dio aipu. Estatuan antzeko euskarria ezagutu zuen Nick Carterrek. Antzeko aldizkarietan ezagunak egin ziren, tamainako arrakastarekin, Sherlock Holmes eta Buffalo Bill.\nItxura ederrekoa, onbera, berba zantarrik esango ez zuena, ez-erretzailea eta edan bakoa, andreengandik beti urrun, \u2026 halakoxea zen Nick Carter. Mozorrotzen maisua, haren sakela hondo bakoetatik edozer gauzak irten zezakeen atakak hala eskatuta: soka, arma, lanabes\u2026 edozerk.\n1940tik aurrera zinemak ere bide egin zion pertsonaiari eta hainbat filmetan ezagun dugu. 1960. urtera heldu eta James Bonden arrakastaren ildotik berorren ezaugarriak zituen pertsonaia lantzen saiatu ziren aldian-aldian etorri ezin hobea zuten gidoilariak, eta gisa horretan aurkeztu zuten 200 eleberritan edo. Egun pertsonaiak bizirik dirau eta, denborari egokitzeko ahalegin horretan, imitatzekoak ditu Marvelen pertsonaiak."}
{"id": "44059", "revid": "6327", "url": "https://eu.wikipedia.org/wiki?curid=44059", "title": "Nick carter", "text": ""}
{"id": "44065", "revid": "336", "url": "https://eu.wikipedia.org/wiki?curid=44065", "title": "Nakamura", "text": ""}
{"id": "44066", "revid": "336", "url": "https://eu.wikipedia.org/wiki?curid=44066", "title": "Islamabadeko Hiruburu Lurraldea", "text": ""}
{"id": "44070", "revid": "371", "url": "https://eu.wikipedia.org/wiki?curid=44070", "title": "Wordpress", "text": ""}
{"id": "44071", "revid": "105290", "url": "https://eu.wikipedia.org/wiki?curid=44071", "title": "I'm With You", "text": "I'm with You Avril Lavigne abeslari kanadarraren pop rock abesti ezagunenetakoa da, Let Go albumekoa.\nAlbumaren hirugarren \"single\"a izan zen. urtean. Lehenengo postua lortu zuen bai Mexikon, bai Kanadan, bai Espainian eta beste hainbat herrialdetan, laugarrena AEBtan, eta Britainia Handian \"top 10\"ean sartu zen. Let Go albumaren salmentak izugarri handitu ziren eta Australiako telebistan askotan entzun zen.\nBideoklipa.\nBideoklipean Avril gau hotz batean bakarrik ageri da. Norbaiten bila dabil, galduta eta triste antzera. 2004eko Grammy Sarietan bigarren postua lortu zuen bideo honi esker."}
{"id": "44074", "revid": "105290", "url": "https://eu.wikipedia.org/wiki?curid=44074", "title": "Islandiar koroa", "text": "\"Artikulu hau Islandiako dibisari buruzkoa da; beste esanahietarako, ikus \u00abKoroa\u00bb.\"\nIslandiar koroa (islandieraz \"kr\u00f3na\") Islandiako dirua da, ISK kodeduna. Islandiar koroa bat 100 auretan zatitzen da.\nLehenengo koroa (1874\u20131981).\nHasieran Daniar koroa erabiltzen hasi zen Islandian 1874. urtean, eta uhartea ez zen 1885. urterarte bere dirua erabiltzen hasi. Islandiar koroa Daniar korotik Lehen Mundu Gerraren hasieran banandu zen Eskandinaviako Diru Batzordea ezabatu egin zenean eta Islandiak Danimarkatik independentzia lortu zuenean, 1918. urtean. Lehenengo txanponak 1922 hasi ziren erabiltzen."}
{"id": "44075", "revid": "75584", "url": "https://eu.wikipedia.org/wiki?curid=44075", "title": "Neurona", "text": "Neurona nerbio-sistema osatzen duen zelula banako morfologiko eta funtzionala da, informazioa prozesatu eta garraiatzeko ahalmena duena. Egitura eta forma oso desberdinak har ditzake, baina guztietan bereiz ditzakegu \"soma edo gorputza\" eta luzakinak. Azken hauek bi eratakoak izan daitezke, axoia (normalean luzeena, neurohodixka eta neurozuntzekin) eta dendritak.\nNeurona gehienak ez dira birsortzen, beraz galtzen direnak betiko galtzen dira. Beren zeregin nagusia nerbio-bulkadaren transmisioan datza.\nHalaber, Nerbio ehunaren bi osagaietako bat da, glia zelulekin batera.\n1887an Ramon y Cajal espainiarrak neuronari buruzko lehen teoria plazaratu zuen.\nSailkapena.\nSailkapena egituraren arabera.\nLuzakin bakarra dute, bertatik noranzkoa aurkako bi adar hazten dira, dendrita eta axoi funtzioa betetzen dutenak. Neurona sentsorialak dira, hortaz Nerbio-Sistema-Periferikoaren parte dira, bere gorputz multzoek gongoilak osatuz. Dendritak zentzuetatik datorren seinalea jasotzen du, eta honek luzakin bakarra eta gorputzetik igaro ondoren axoiaren aldetik irten egiten du, bizkarrezur-muinerantz.\nDendrita bakarra eta axoi bakarra somaren aurkako aldetatik irteten dira. Betsarean oso ugariak dira.\nBi dendrita baino gehiago dituztenak. Bi mota daude:\n-Golgi I: axoi luzedunak, seinalea urrun eramaten dute. Adibidez zelula piramidalak (burmuin-azalean) eta purkinje zelulak (garuntxoan).\n-Golgi II: axoi motzekin, inguruko neuronekin komunikatzeko. Adibidez izar-zelulak (burmuin-azalean, garuntxoan, hipokanpoan).\nSailkapena funtzioaren arabera.\nNerbio Sistema Periferikoan daude.Zentzumen-errezeptoreetatik datorren informazioa NSZra daramate, bidean zehar informazio hau zertxobait prozesatzen dute.\nNerbio Sistema Periferikoan daude. NSZ-tik gihar eta guruinetara aginduak eramaten dituzte.\nNerbio Sistema Zentralean daude. Aferente eta eferenteen artean kokatuak, lehenengoek jasotako informazioa prozesatzen dute, prozesu honen emaitza bigarrengoek bete dezaten.\nSailkapena efektuaren arabera.\nBeraien helburu neuronak (bere seinalea jasotzen dutenak) kitzikatzen dituzte. NSZ-ean glutaminergikoak izan ohi dira, hau da, glutamato neurotransmisorea erabiltzen dute sinapsietan; Motoneuronak aldiz, giharrak kitzikatzen dituztenak, kolinergikoak dira (azetilkolina).\nHelburu neuronak inhibitu egiten dituzte. Burmuinetako zenbait egituren irteera seinalea beti inhibitzailea da (\"neostriatum, globus pallidus, cerebellum\"). Neurotransmisore inhibitzaile nagusiak GABA eta glizina dira.\nBeste neurona edo neurona multzoa estimulatu ordez, bi neuronen arteko komunikazioa aldatzen du. Neurona modulatzaileek sinapsi axo-axonikoa erabiltzen dute, eta dopamina, azetilkolina eta serotonina neurotransisoreak nagusiki.\nSailkapena deskarga-patroiaren arabera.\n\"Buruxka\" ekintza potentzialean gertatzen den polarizazio inbertsioa da, elektrograman muino itxura duelako."}
{"id": "44076", "revid": "201", "url": "https://eu.wikipedia.org/wiki?curid=44076", "title": "Gertrude Elion", "text": ""}
{"id": "44077", "revid": "512", "url": "https://eu.wikipedia.org/wiki?curid=44077", "title": "Glia", "text": "Glia zelulak, sarri neuroglia edo glia soilik deituak, nerbio-sistemako zelula ez-neuronalak dira, egitura eutsi, neuronak elikatu, homeostasia mantendu, mielina sortu eta babesa ematen dutenak. Giza burmuinean neuronak baino 10 aldiz ugariagoak dira.\nHonetaz gain, garapenean parte hartzen dute, neurona gazteak kokapen egokira gidatuz; axoi eta dendriten haziera kontrolatzen dute haziera-faktorea askatuz. Ezagutu berri da sinapsietan parte hartzen dutela neurotransmisoreak ezabatuz; egitura presinaptikoan eragina dutela ATP bezalako faktoreen bidez, eta neurotransmisoreak sortzeko gaitasuna dutela. Azken ikerketen arabera glia eta neuronek lehen uste baino antza handiagoa dute.\nGlia motak.\nAstrozitoak.\nNerbio-sisteman zelula ugarienak, izar itxura ematen dieten luzakin ugari dituzte. Neurona eta odol-kapilarren tartean daude eta odol-korrontetik neuronetara zeharkatzen duten osagaiak iragazten dituzte. Sistema honi langa hematoentzefalikoa deritzo, eta nerbio ehuna odoleko zenbait gaietatik babesteko helburua du. Honetaz gain, espazio sinaptikoan askatzen diren neurotransmisoreak ezabatzen dituzte, behin sinapsia gertatu ondoren.\nOligodendrozitoak.\nZelula honek Nerbio-sistema zentraleko neuronen axoiak mielinizatzen ditu. Zelula-mintza hainbat lekutan luzatu eta inguruko axoi zati baten inguruan biltzen da, mielina-zorroa osatuz. Mielinadun axoi batek (badira ere mielina gabekoak) oligodendrozito ezberdinen mielina-zorroak jasotzen ditu, eta estaldura koipetsu honen helburua axoian zehar doan akzio-potentziala azkarrago eta eraginkorragoa izatea da.\nSchwannen zelulak.\nOligodendrozitoak bezala, baina Nerbio-sistema periferikoan dauden axoiak mielinizatzen dituzte. Schwannen zelula bakoitzak axoi bakarra mielinizatzen du, eta nerbioa (axoia bera) mozten denean, hau berregiten laguntzen du. Nerbioa garbi hausten bada, axoia deskonposatu egiten da, beharrezko gaiak zelula gorputzetik jasotzen baititu, eta neuronak axoi berria luzatu behar du. Schwannen zelulek desagertutako axoiaren bidea gordetzen dute, nerbio berria garatu arte.\nMikroglia.\nTamaina txikiko zelulak dira eta forma ezberdinak dituzte. Nerbio-Sisteman dauden zelula kopuruaren %15 inguru mota honetakoak dira. Babes funtzioa dute (makrofagoak), zelula hondakinak eta abar fagozitatuz. Zelula mota hauek odoleko globulu zuriak omen ziren jatorriz. Higikorrak dira eta ezbeharra gertatzen denean bideratzeko gaitasuna dute."}
{"id": "44078", "revid": "201", "url": "https://eu.wikipedia.org/wiki?curid=44078", "title": "Glia zelula", "text": ""}
{"id": "44079", "revid": "201", "url": "https://eu.wikipedia.org/wiki?curid=44079", "title": "Neuroglia", "text": ""}
{"id": "44081", "revid": "448", "url": "https://eu.wikipedia.org/wiki?curid=44081", "title": "Ehun (biologia)", "text": "Ehun biologikoak zelula interkonektatuen multzoak dira, organismo batean antzeko funtzioa betetzen dutenak.\nEhunen azterketa eta ikasketari histologia deritzo eta, gaixotasun bati lotua badago, histopatologia.\nAnimalien ehunak.\nAnimalien gorputzetan oinarrizko lau ehun mota daude, giza gorputzean eta organismo multizelular apalenetan barne. Lau mota hauek organo, egitura eta beste osagai guztiak osatzen dute.\nLandare ehunak.\nLandare ehun tipikoak honako multzo hauetan sailkatzen dira euren jatorri eta funtzioaren arabera:"}
{"id": "44082", "revid": "13403", "url": "https://eu.wikipedia.org/wiki?curid=44082", "title": "Donegalgo konderria", "text": ""}
{"id": "44083", "revid": "105290", "url": "https://eu.wikipedia.org/wiki?curid=44083", "title": "Enbriogenesi", "text": "Enbriogenesia (\"enbrioi\" + \"genesi\") enbrioia osatzen eta garatzen den prozesua da.\nZigotoa.\nObulu eta espermatozoide bat elkartzerakoan zelula berri bat sortzen da, honek garapen prozesu bat jasaten du, enbrio garapena deritzona eta lau etapatan zatitua dago: segmentazioa, morfogenesia, bereizketa eta hazkundea.\nLehendabizi aploideak (esperma eta obulua) elkartu egiten dira diploidea (zigotoa, material genetikoa bi aldiz duena) sortuz.\nBlastula eta gastrula.\nZelula mitosia egiten hasten da kopia ugari sortuz, zelula hauek blastomeroak dira. Hasieran blastomeroek esfera itxurako masa zelular trinkoa eratzen dute, morula izenekoa. Morularen erdigunean hutsune bat sortzen da erdiguneko zelulak periferiarantz mugitzen direlako . Blastula izeneko egitura sortuz, erdiguneko hutsune hori blastozole izeneko likidoz beterik dago. Blastularen sorketarekin bukatzen da segmentazio fasea.\nZelulak zatitzen jarraitzen dute modu aktiboan, gastrulazio prozesua deritzo, eta prozesu honetan zelulak antolatuta birbanatzen dira eta gastrula izeneko egitura sortzen da. Gastrulan jada hiru geruza bereiz ditzakegu, kanpoaldeko zelulek ektodermoa eratzen dute, erdialdekoek mesodermoa eta barrualdekoek endodermoa. Hiru geruza hauek izango dira ehunak sortzeko arduradunak, hain zuzen ere ehunak gastrulan dauden hosto enbrionarioetatik sortzen dira.\nGastrulazioa, beraz, enbrioiaren oinarrizko egitura patroia mugatzea duen enbrioiaren garapen fasea da. Hiru geruza enbrionario edo blastodermikoetatik abiatuz animaliaren gorputzeko ehun, organo eta sistemak eratuz.\nOrganogenesia.\nOndoren bereizketa fasean organogenesia gertatzen da."}
{"id": "44085", "revid": "55971", "url": "https://eu.wikipedia.org/wiki?curid=44085", "title": "Gaoth Dobhair", "text": "Gaoth Dobhair, ingelesez Gweedore, Irlandako ipar-mendebaldeako Donegalgo konderrian dagoen udalerri bat da, 2002an 1.400 biztanle zituen. Inguru guztia kontuan hartuta, 5.000 pertsona bizi dira han. Bertako kaitik kilometro eskasera Gola uhartea kokatzen da.\nGaeltachten barruan dagoen leku esanguratsua da, Irlanda osoko irlandera hiztun gehien dituen udalerririk handiena baita. Bertan dauka egoitza nagusia Raidi\u00f3 na Gaeltachta irrati kateak. Halaber, udalerri honek musika herrikoiari dagokionez giro bikaina du, Clannad eta Altan musika taldeak nahiz Enya abeslari ezaguna ere bertakoak direlarik. 2003tik, gaelerazko izena da ofizial bakarra.\nHerriko toponimia.\nIrlandako beste herri batzuetan bezala, hemen ere bitxia da nola ingelestu dituzten hainbat lekuren izen gaelikoak. Fenomeno hau ez da oso desberdina beste hizkuntz gutxituen toki batzuekin konparatuz gero.\nMusika.\nUdalerri honetan musika herrikoiak ikaragarrizko eragina eta indarra du. Adibidez, bertakoak Irlanda osoan ospetsu bilakatu diren \"Gleannt\u00e1in Ghlas' Ghaoth Dobhair\" eta \"B\u00e1id\u00edn Fheilim\u00ed\" abestiak eskualde honetan jatorria dute. Gainera, Clannad, Enya, Altan, Proinsias \u00d3 Maonaigh edota Mair\u00e9ad N\u00ed Mhaonaigh musikariak udalerri honetan jaioak dira."}
{"id": "44086", "revid": "219", "url": "https://eu.wikipedia.org/wiki?curid=44086", "title": "Gweedore", "text": ""}
{"id": "44087", "revid": "119347", "url": "https://eu.wikipedia.org/wiki?curid=44087", "title": "Correllengua", "text": "Correllengua urtero antolatzen den sentsibilizazio kultural eta politikorako kanpainia da, katalana sustatzera eta bultzatzera bideratuta.\nCoordinadora d'Associacions per la llengua Catalana (CAL, Hizkuntza Katalanaren Aldeko Elkarteen Koordinadora) da Katalan Herrietako lurralde guztietan Correllengua antolatzen duena Valentzian izan ezik, non Acci\u00f3 Cultural del Pa\u00eds Valenci\u00e0 arduratzen baita.\nKorrikan dauka ideia honek bere sorburua. Mota honetako ekimen bat burutu zen Mallorcan 1993n, 1995ean Valentzian hasi zen eta 1996tik aurrera katalana hitz egiten den beste lurralde guztietara zabaldu zen.\nLau zutabetan egituratzen da, bakoitza katalan kultura eta hizkuntzaren aldeko lanean nabarmendu den pertsona baten omenez.\nCorrellenguarekin batera hainbat ekimen ludiko, pedagogiko eta aldarrikatzaile eta jaiak antolatzen dira. Guztietan adierazgarriena lurraldeetako herrietatik lekukoaren (garraren) igarotzea izaten da.\nAntolatzaileen esanetan helburuak katalanaren aldeko ekimen ireki, parte-hartzaile, herritarra eta alaia egitea eta helduberriei eta katalanez ez dakitenei katalana eta Kataluniako kultura erakustea dira."}
{"id": "44088", "revid": "119347", "url": "https://eu.wikipedia.org/wiki?curid=44088", "title": "Judukatalan", "text": "Judukatalana, katalaniko izenarekin ere ezaguna \u2014hebreeraz, \"qatalanit\" (\u05e7\u05d0\u05d8\u05d0\u05dc\u05e0\u05d9\u05ea)\u2014, batez ere katalan lurraldeetako komunitate juduek hitz egiten zuten hizkuntza zen. Batzuen ustez, hebreerazko eragina zuen katalanaren dialekto hutsa zen.\nJudu-erromantze honek \"shuadit\" (edo judu-proventzera) hizkuntzaren antz handia zuen, bi gizataldeok etniaz eta politikaz erabat bananduta egon arren, batez ere arabiarrek Iberiar penintsula hartu zutenetik. Judukatalanaren urrezko garaia XII. mendetik 1492ra bitartean izan zen, 1492an juduak penintsulatik bota baitzituzten."}
{"id": "44090", "revid": "119347", "url": "https://eu.wikipedia.org/wiki?curid=44090", "title": "Kaxubiera", "text": "Kaxubiera Polonian, Baltikoaren kostaldean, kaxubiarrek mintzatzen duten eslaviar hizkuntza bat da.\nKaxubierak, polonierak bezala, behe alemanieratik eta alemanieratik datozen hainbat mailegu ditu. Beste mailegu asko hizkuntza baltikoetatik datoz, besteak beste polonieratik eta errusieratik.\nKaxubieraz jaso diren lehen idatziak XVI. mende amaierakoak dira. Gaur egungo ortografia modernoa 1879an proposatua izan zen.\n2002ko erroldaren arabera, Poloniako 53.000 lagunek adierazi zuten kaxubiera batez ere etxean erabiltzen zutela. Kaxubiera hiztun guztiek polonieraz dakite. Bestalde, Poloniako hainbat eskoletan kaxubiera erabiltzen da irakas hizkuntza nagusitzat. Horrez gain, Kanadan bizi diren zenbait kaxubiarrek ere hitz egiten dute."}
{"id": "44091", "revid": "6327", "url": "https://eu.wikipedia.org/wiki?curid=44091", "title": "Kasubiera", "text": ""}
{"id": "44092", "revid": "902", "url": "https://eu.wikipedia.org/wiki?curid=44092", "title": "Katalaniko", "text": ""}
{"id": "44093", "revid": "119347", "url": "https://eu.wikipedia.org/wiki?curid=44093", "title": "Veneziera", "text": "Veneziera erromantze hizkuntza bat da. Bi milioi pertsona inguruk hitz egiten du; gehienak Italiako Veneto eskualdekoak dira, baina talde txikiak daude Eslovenian, Kroazian, Brasilgo hegoaldean eta Mexikoko Chipilo eta Huatusco hirietan. Askotan italieraren dialektotzat jotzen den arren, hizkuntzak bere morfologia, sintaxi eta hiztegia ditu.\n\"Venesian\" izena ematen diote Venezia hirian hitz egiten den aldaerari, eta \"v\u00e9neto\" hizkuntza osoari oro har."}
{"id": "44094", "revid": "448", "url": "https://eu.wikipedia.org/wiki?curid=44094", "title": "Askatasuna (argipena)", "text": "Askatasuna izenak adiera hauek ditu:"}
{"id": "44096", "revid": "92763", "url": "https://eu.wikipedia.org/wiki?curid=44096", "title": "Sare pribatu birtual", "text": "Sare pribatu birtuala edo VPNa (\"virtual private network\") sare-teknologia bat da, konputagailu-sare publikoen edo ez-fidagarrien gainean sare lokal bat hedatzea ahalbidetzen duena. Ordenagailuak sare partekatuei edo publikoei buruzko datuak bidaltzeko eta jasotzeko aukera ematen du, sare pribatu bat balitz bezala, sare pribatu baten funtzionaltasun, segurtasun eta kudeaketa-politika guztiekin. Hori egiteko, puntutik punturako konexio birtuala ezartzen da; konexio dedikatuak, zifratuak edo bi medioen konbinazioak erabiliz.\nAdibide komunak dira enpresa baten bi sukurtsal edo gehiago konektatzea, euskarri teknikoko ekipoko kideei etxetik zenbaketa-zentrora konektatzeko aukera ematea edo erabiltzaile bat bere etxeko ekipamendura urruneko gune batetik sartu ahal izatea, hotel batetik adibidez. Hori guztia Internet azpiegitura erabiliz gauzatzen da.\nInternet bidezko VPN konexioa teknikoki wide area network (WAN) lotura bat da guneen artean, baina erabiltzaileari lotura pribatua dela iruditzen zaio: hortik private network izendapen birtuala.\nVPN motak.\nHiru VPN eredu daude:\nSarbide urruneko VPN.\nGaur egun gehien erabiltzen den eredua da, eta urruneko guneetatik (bulego komertzialetatik, etxeetatik, hoteletatik, hegazkin prestatuetatik eta abar) enpresarekin konektatzen diren erabiltzaileak dira, Internet bitarteko bezala erabiliz. Behin egiaztatuta, enpresaren sare lokalean duten sarbide-mailaren oso antzekoa dute. Teknologia horrekin, enpresa askok beraien dial-up azpiegitura berritu dute (modemak eta telefono-lineak).\nPunturik punturako VPN.\nEskema hori urruneko bulegoak erakundearen egoitza nagusiarekin konektatzeko erabiltzen da. VPN zerbitzariak Interneterako lotura iraunkorra duenez, guneetatik datozen Internet bidezko konexioak onartzen ditu eta VPN tunela ezartzen du. Sukurtsaletako zerbitzariak Internetera konektatzen dira, Interneteko zerbitzu-hornitzailea erabiliz. Horrek aukera ematen du puntutik punturako lotura tradizional garestiak ezabatzeko (normalean nodoen arteko kable fisikoko konexioen bidez egiten direnak), batez ere nazioarteko komunikazioetan. Ohikoagoa da hurrengo puntua, tunel edo tunneling teknologia ere deritzona.\nTunnelling.\nTunneling teknikaren bidez sare-protokolo bat kapsulatzen da beste baten gainean (kapsularatze-sarearen protokoloa), eta ordenagailu-sare baten barruan tunel bat sortzen da. Tunel hori ezartzeko, beste PDU baten barruan zehaztutako PDU bat (protokoloko datu-unitateak) sartzen da, tunelaren mutur batetik bestera transmititzeko, kapsulatutako PDUren tarteko interpretaziorik behar izan gabe. Horrela bideratzen dira tarteko nodoei buruzko datu-paketeak, pakete horien edukia argi ikusteko gai ez direnak. Muturreko puntuek eta erabilitako komunikazio-protokoloak zehazten dute tunela.\nTeknika honen erabileraren adibiderik argienetako bat IP Mugikorreko agertokietan trafikoa berriz zuzentzea da. IP mugikorreko agertokietan, nodo-mugikor bat bere oinarrizko sarean ez dagoenean, bere Home-agent-ek funtzio jakin batzuk bete behar ditu bere postuan, eta funtzio horien artean dago nodo-mugikorrera zuzendutako trafikoa atzematea eta harengana bideratzea. Trafikoa berriz bideratzeko tunneling-mekanismo bat erabiltzen da; izan ere, paketeek jatorrizko egitura eta edukia gorde behar dituzte (jatorriko eta helmugako IP helbidea, portuak, etab.), nodo-mugikorrak jasotzen dituenean. Urrunetik maneiatzen da hau guztia.\nBarne VPN edo VLAN.\nGutxien hedatuena baina enpresarako ahaltsuena. Urruneko sarbidearen aldaera da, baina Internet konexio bezala erabiliz enpresaren sare lokala erabiltzen du. Barne sare lokaleko zerbitzuak eta eremuak isolatzeko balio du. Ahalmen honek wifiaren ezaugarriak hobetzeko ezin hobea egiten du.\nSoldatak kudeatzen duen zerbitzaria edo informazio garrantzitsua duen zerbitzariaren informazioa VPN makina baten atzean dago, honela kautotasuna eta zifratzea eransten zaizkio komunikazioari eta, horri esker, gaitutako giza baliabideetako langileek soilik eskuratu ahal izango dute informazioa.\nBeste adibide bat wifi sareetara konektatzea da, IPSec edo SSL tunel zifratuak erabiliz. Horiek, autentifikazio-metodo tradizionaletatik pasatzeaz gain (WEP, WPA, MAC helbideak, etab.), barneko edo kanpoko LANen sortutako VPN tunelaren segurtasun-kredentzialak gehitzen dituzte.\nSegurtasunaren oinarrizko ezaugarriak.\nSare pribatu birtual baten helburua urruneko tokiei zerbitzua ematea da, intranet bateko ezaugarri berdinak eskainiz:\nHau guztia segurtasunarekin posible egiteko komunikazio baten kautotasuna, osotasuna eta konfidentzialtasuna bermatzeko baliabideak jarri behar dira. Komunikazio seguru bateko ezaugarriak:\nInplementazioak.\nProtokolo estandarra IPSEC da, baina PPTP, L2F, L2TP, SSL/TLS, SSH eta abar ere badaude. Bakoitzak bere abantailak eta desabantailak ditu segurtasunari, erraztasunari, mantentze-lanei eta bezero motei dagokienez.\nGaur egun, SSL/TLS protokoloarekin lotuta dagoen produktu-lerro bat hazten ari da, irtenbide horien konfigurazioa eta eragiketa lagunkoiago egiten saiatzen dena.\nIkusitako bi kasuetan firewall irtenbideak erabil daitezke (\u00absuebakiak\u00bb edo \u00absu-hesiak\u00bb), eta segurtasun-maila altua lortzen da ematen duen babesagatik, errendimenduaren kaltetan.\nVPN arkitektura.\nVPN konfigurazio mota desberdinak daude (begiratu hurrengo atala), hala ere osagai berdinak dituzte: \nKonexio motak.\nUrruneko sarbideko konexioa.\nSare pribatu batera konektatzen den ordenagailu bateko bezero edo erabiltzaile batek egiten du, VPN konexioaren bidez bidalitako paketeak urruneko sarbideko bezeroari sortzen zaizkio, urruneko sarbideko zerbitzaria autentifikatzen da, eta zerbitzaria bezeroaren aurrean autentifikatzen da.\nVPN router eta router arteko konexioa.\nRouter batek egiten du, eta router hori, aldi berean, sare pribatu batera konektatzen da. Konexio mota honetan, edozein routerretatik bidalitako paketeak ez dira routerretan sortzen. Deia egiten duen routerra erantzuten duen routerraren aurrean autentifikatzen da, eta routerra, berriz, deia egiten duen routerraren aurrean autentifikatzen da. \nVPN firewall eta firewall arteko konexioa.\nVPN firewall konexio bat horietako batek egiten du, eta hori, aldi berean, sare pribatu batera konektatzen da. Konexio mota honetan, paketeak edozein erabiltzailek bidaltzen ditu Interneten. Deiak egiten duen firewalla erantzun duenaren aurrean autentifikatzen da, eta erantzun hori, berriz, deitzailearen aurrean autentifikatzen da.\nVPN ingurune mugikorretan.\nVPNren amaiera-puntua ez dagoenean IP helbide bakar batean finkatuta, baizik eta hainbat sareren artean mugitzen denean; hala nola, operadore mugikorren datu-sareetan edo Wifi sare bateko sarbide-puntu desberdinetan. VPN mugikorrak segurtasun publikoan erabili dira, ordena publikoko indarrei aplikazio kritikoetarako sarbidea emanez, hala nola, kriminalak identifikatzeko datuak dituzten datu-baseetarako, eta konexioa sare mugikor bateko hainbat azpi-sareren artean mugitzen da."}
{"id": "44097", "revid": "27333", "url": "https://eu.wikipedia.org/wiki?curid=44097", "title": "VPN", "text": ""}
{"id": "44098", "revid": "843", "url": "https://eu.wikipedia.org/wiki?curid=44098", "title": "Sare pribatu birtuala", "text": ""}
{"id": "44099", "revid": "119347", "url": "https://eu.wikipedia.org/wiki?curid=44099", "title": "Zifratze algoritmo", "text": "Zifratze algoritmoa baimendutako pertsonek bakarrik izan ezik beste guztientzako mezu bateko datuak ulergaitzak egiteko algoritmoa da.\nZifratze algoritmoa gako bat erabiliz mezu originala (mezu argia) desordenatzen duen prozedura da, mezu garbia ulergaitza bihurtuz. Kasu askotan deszifratze algoritmoa dago eta bere zeregina desordenatuta dagoen mezua ulergarri bihurtzea da.\nZifratze algoritmo motak.\nAlgoritmo simetrikoak.\nMezuak deszifratzeko eta zifratzeko gako berbera erabiltzen dira. Algoritmo hauen desabantaila gako banatzean datza. Hartzaile eta igorle taldearen kopurua handitzen doan heinean gako kopuru biderkatzen da.\nAlgoritmo asimetrikoak.\nAlgoritmo asimetrikoetan gako pare bat erabiltzen da. Biak igorlearenak dira, baina bata pribatua da bestea publikoa. Publikoa edozeini ematzen zaio baina pribatua igorleak bakarrik jakin behar du. Mezua gako pribatuarekin zifratzen da eta bakarrik publikoaren bidez deszifratu."}
{"id": "44100", "revid": "843", "url": "https://eu.wikipedia.org/wiki?curid=44100", "title": "Bigarren mundu-gerra", "text": ""}
{"id": "44101", "revid": "1830", "url": "https://eu.wikipedia.org/wiki?curid=44101", "title": "Birus (informatika)", "text": "Birusak erabiltzailea ohartu gabe ordenagailuaren funtzionamendua aldatzea helburu duten programa informatikoak dira. Birus informatiko bat programa informatiko mota bat da, eta, exekutatzen denean, beste programa informatiko batzuk aldatzen ditu bere kode propioa txertatuz eta aldi berean bere burua erreplikatuz. Erreplikazio hori gertatzen denean, kaltetutako eremuak birus informatiko batez \"kutsatuta\" daudela esaten da. Horiek, normalean, sistemako beste fitxategi batzuk izaten dira. Izan ere, birus informatikoen helburua ordenagailuan gordetako datuak manipulatzea edota suntsitzea izaten da.\nBirusak, askotan, beste edozein programa balira bezala azaltzen dira. Baina beren kodean, konputagailuaren datuak aldatzeko aginduak dituzte. Horiek bere burua softwarearen bidez zabaltzeko eginkizuna dute, batzuetan kalte oso handiak sortuz. Helburuak oso anitzak dira, broma bat egin nahi izatetik sare informatiko bat blokeatzeraino.\nBirus informatikoak detektatzeko eta ezabatzeko funtzioa dituzten programak ere badaude, \"antibirus\" izenekoak.\nFuntzionamendua.\nBirusen funtzionamendu orokorra zenbait zatitan banatzen da. Lehenik, gure ordenagailua kutsatzea du xede. Hori baliabide asko erabiliz egin daiteke: programa infektatu bat, esteka maltzur bat edo jatorri ez seguruko artxiboak deskargatzea.\nHori gauzatu ondoren, birusa ordenagailuaren alegiazko memorian sartzen saiatuko da. Antibirus bat izanez gero, une horretan, posible da ohartaraztea programa maltzur batek zure ekipoaren informazioa eskuratu nahi duela. Hala ere, hori ez da beti gertatzen; zenbaitetan, antibirusa ez baita ohartzen birusa sartu dela.\nBirusa RAM memoriara iritsiz gero, sistema eragilearen oinarrizko zerbitzuen kontrola hartzen du eta zenbait fitxategi exekutagarri ere kutsatzen ditu. Une horretan hasten dira lehen sintomak: ordenagailuan akatsak, leihoak itxi, geldotasuna...\nAzkenik, birus batzuk diskoan ere grabatzen dira erreplikatze-prozesua amaituz.\nNahiz eta birusek aipatutako funtzionamendu hori jarraitu, aipatu behar da zenbait aldaketa izaten dituztela sistema eragilearen arabera. Gaur egun, birus gehienak Windows eta Android sistementzat diseinatuta daude, horiek baitira sistema eragile erabilienak (merkatuaren %80). Hala ere, badaude beste sistema eragileentzako birusak ere, esaterako, Unixentzat, Linuxentzat...\nEzaugarriak.\nBirusen ezaugarrietako bat gure ordenagailuko baliabideen kontsumoa denez, hainbat arazo sortzen dituzte: produktibitate-galera, informazio-sistemetan mozketak edo datuetan kalteak.\nHorretaz gain, beste ezaugarri bat izaten da erreplika edo kopien bidez sistema ezberdinetatik sakabanatzea. Eta, gaur egun segurtasun egokia ez duten sareen kasuan errazago gertatzen da.\nGainera, birusek beste hainbat kalte egin diezaiekete gure sistema informatikoei, hala nola: informazioa galtzea, ekoizpena moteltzea, berrinstalatzeko denbora behar izatea eta abar.\nKontuan hartu behar da birus bakoitzak egoera ezberdin baten aurrean jartzen gaituela.\nHedatze-metodoak.\nKutsatzeko bi metodo nagusi erabiltzen dituzte birusek. Lehenengoan, erabiltzaileak, une jakin batean, oharkabean exekutatu edo onartzen du birusa instalatzea. Bigarrenean, berriz, birusak sarean zehar bere burua hedatzen du. Azken honi zizare-birusa deritzo.\nAipatutako bi kasuetan, kutsatutako sistema eragilea ezohiko portaera batzuk izaten hasten da. Jokabide horiek, arazoaren zergatia eman dezakete; eta, ondorioz, konponbidea aurki daiteke.\nBestalde, erabiltzailearen interakzioaren ondorioz sortzen diren kutsadura ohikoenak honakoak dira:\nBatzuetan posible izaten da sistema eragilearen ahultasuna dela eta kutsatzea, erabiltzailearen inongo interakziorik gabe birusa ordenagailuan sartuz, beti ere interneteko konexio bat badago. Horrelakoak zenbait Windows bertsiotan gertatzen zen (Windows 2000, XP y Server 2003), baina azken bertsioetan ahultasuna zuzentzea lortu da.\nBabes-metodoak.\nBirusen arriskuak txikitzeko metodoak, aktiboak edo pasiboak izan daitezke:\nPasiboak.\nMetodo pasiboak aplikatuz ordenagailua infektatzea saihesten da:\nSailkapena.\nMota askotako birus informatikoak existitzen dira, baina ezagunenak hauek dira:\nKutsatutakoaren araberakoak.\nBeste autore batzuek honako bi mailatan bereizten dituzte:\nJokabidearen araberakoak.\nBirus informatikoen talde nagusiak (eta sinpleenak):\nGehien bidalitako birusen taula ICVS-ren arabera (Informatic control virus scanner):\nBirus informatikoen eraginak.\nBirus bakoitzak eragin desberdina izan dezake. Hauek dira ezagunenak:"}
{"id": "44104", "revid": "124047", "url": "https://eu.wikipedia.org/wiki?curid=44104", "title": "Epitelio", "text": "Epitelioa oso estuki kokaturiko zelula geruzez osatutako ehuna da, zelulen artean substantzia estrazelularrik gabea. Organoak estaltzen ditu azal eta hesteen barne estaldura bezala. Ehun honek babes, jariapen eta xurgapen funtzioa ditu.\nOdol hodi eta nerbio gabekoa da. Beti beste ehun batean gainean finkatzen da, normalean ehun konektiboaren gainean. Zelula epitelial eta konektiboaren arteko mugan xafla basala dago, matrize estrazelular bereziz eratutako geruza fina. Epitelio ehunak odol hodirik ez duenez, ehun konektiboan kokatutako odol hodietatik difusioz irtendako elikagaiez elikatuko dira epitelio zelulak.\nEpitelio ehuna enbrioiaren hiru hozi geruzetatik eratorria da:\nSailkapena.\nEpitelio ehunen artean bi mota daude: estaldura epitelioak eta guruin epitelioak. Bien zelulek morfologia poliedrikoa dute eta eten gabe berritzen ari dira, oso bizitza laburra dutelako.\nEstaldura epitelioak.\nGorputzaren kanpo eta barruko azalerak estaltzen dituzte. Beraz, gainazal askeak dituzten egitura guztiak epitelioz estalita daude. Epitelio hauen banaketa oso zabala da:\nGuruin epitelioak.\nJariapenean espezializaturiko epitelio zelulez eraturiko epitelio ehunak dira. Zelula espezializatu hauek substantzia bat sintetizatu eta zelulatik kanporatzeaz arduratzen dira.\nMorfologikoki zelula jariatzaileak organulu zitoplasmatikoen garapen handiagatik bereizten dira. Batez ere, makromolekulen sintesi, garraio eta jariapenarekin erlazionatutako organuluak daude oso garatuta: Golgi aparatua, erretikulu endoplasmatikoa, jariapen besikulak... Dena den, jariatzen duten produktuaren izaeraren arabera, zelulen morfologia desberdina izan daiteke.\nEpitelio motak.\nEpitelio ehunen sailkapenerako bi irizpide hartzen dira kontuan:\nEpitelio lau bakuna.\nZelula lauek, nukleoa erdialdean irtenune bat eratuz dutenek, osatzen dute. Zelulak geruza batean antolatzen dira. Giltzurrun-korpuskuluetako Bowmanen kapsulan, mesotelio moduan perikardio, peritoneo eta pleura geruzetan eta endotelio moduan odol hodi eta linfa bideak estaliz aurkitzen dugu mota honetako epitelioa.\nEpitelio kubiko bakuna.\nEpitelio honetako zelulen itxura kubikoa da, hau da, luzeran zein lodieran antzeko neurria dute. Nukleo biribilak dituzte, erdialdean kokatuak. Obulutegien epitelioan eta giltzurrun hodixketan aurki daiteke.\nEpitelio zilindriko bakuna.\nEpitelio hauetako zelulak luzeak dira eta nukleo obalatuak dituzte zelularen lehen herenean kokatuta. Liseri hodiaren epitelioa mota honetakoa da. Epitelio jariatzaile edo guruin epitelio tipikoak ere mota honetakoak dira. Umetokian ere aurki daiteke eta bertan gainera, zelula zilindrikoek zilioak dituzte.\nEpitelio sasigeruzatua.\nArgi mikroskopioz behatzerakoan geruzatu itxura duen arren, bakuna da zelula guztiak xafla basaleraino heltzen baitira. Epitelio hau altuera desberdineko zelulez eratuta dago eta horregatik, nukleoak maila desberdinetan aurki daitezke epitelioari itxura geruzatua emanez. Arnas epitelioa mota honetakoa da, trakea eta bronkioak esaterako. Kasu horietan, zelula garaienek zilioak dituzte.\nEpitelio lau geruzatua.\nBabes epitelio garrantzitsuena da. Geruza kopuru aldakorra izan dezake baina epitelio lodia da beti. Zelulen banaketa eta itxura oso bereizgarria da, gehienak keratinozitoak dira.\nBeste batzuetan gainazaleko zelulek ez dute nukleorik galtzen eta ez da geruza korneorik eratzen, esaterako mihian, hestegorrian edo baginan. Epitelio hauek \"epitelio lau geruzatu ez keratinotsuak edo mukosoak\" dira.\nEpidermian keratinozitoez gain beste zelula batzuk ere agertzen dira, besteak beste melanozitoak, melanina pigmentuaren ekoizleak.\nTrantsizio epitelioa edo epitelio urinarioa.\nBolumen aldaketa handiak jasaten dituzten egiturak estaltzen ditu epitelio honek. Geruza gutxi edo askotan antola daitezke, bolumen aldaketara moldatuz. Gernu bide nagusietan aurkitzen dugun epitelioa mota honetakoa da, gernu puxika eta ureterretan. Epitelio honen ezaugarria gainazaleko zelulen itxura da, zelula handiak eta gainazal aske biribildua dutenak.\nEpitelio mota guzti hauetaz gain, badira epitelio kubiko geruzatuak (obulutegiko folikuluetan) eta epitelio zilindriko geruzatuak ere.\nEpitelioaren funtzioak.\nEpitelioak funtzio bat baino gehiago bete dezake kokapena eta zelula motaren arabera:\nEpitelioaren berriztapena.\nGaineztadura epitelioek eraso jarraituak jasaten dituztenez, zelula galera handiak izaten dira oro har. Honek epitelioa sarritan berriztatu behar dela esan nahi du, bereziki epidermia eta liseri hodiko epitelioa.\nEpidermian, geruza korneoko zelulak hil egiten dira barnerago kokaturiko zelula biziak babestuz. Guztiz keratinizaturiko zelulak poliki-poliki askatuz eta galduz doaz, aldi berean ordezkatuak direlarik. Epidermiko zelulen berriztapena hozi geruzan kokaturiko zelula ama bidez ematen da. Definizioz, zelula ama desberdintzatu gabeko zelula pluripotentziala da, organismoaren bizi-ziklo osoan zehar zatitzeko gaitasuna mantentzen duena. Xafla basalarekin loturiko zelula amak zatitu egiten dira, ondoren batzuk lotura hori galdu eta goi alderantz mugitzen dira desberdinduz eta halaber, geroz eta gorago kokatuz, prozesua osoa bete eta azkenik keratinizatuz. Xafla basalarekin kontaktua mantentzen dutenak, zelula ama gisa jarraitzen dute. Toki gehienetan, epidermiko zelulak hilero berriztatzen dira.\nHeste meharrean, epitelio zelulak biloxken muturretik askatzen dira. Biloxka hauen oinaldean zabaltzen diren guruin batzuetan kokaturiko zelula ama batzuetatik berriztatzen dira. Zelula galera eta berriztapen erritmoa oso azkarra da, biloxkak gaineztatzen duen epitelioa 4-6 egunetan guztiz ordezkatua delarik.\nBeste epitelio batzuen bizi-zikloa askoz luzeagoa da eta beraz, berriztapena geldoagoa."}
{"id": "44106", "revid": "105290", "url": "https://eu.wikipedia.org/wiki?curid=44106", "title": "Cairo (grafikoak)", "text": "cairo hainbat backend dituen software libre grafiko liburutegi bat da, software garatzaileek hainbat gailu ezberdinetan bektore grafikoak sortzeko API bat dakarrena. Egun euskarria duten backend-en artean daude X Window System, Win32 GDI, Quartz, BeOS-en APIa, OpenGL kontestuak (glitz erabiliaz), irudi buffer lokalak, PNG irudiak, PDF, PostScript eta SVG fitxategiak. cairo hardware azelerazioa erabilitzeko diseinatua dago, hau eskuragarri dagoenean.\nC lenguaian idatzia egon arren, binding ugari ditu beste lenguaiekin programatu ahal izateko, eta hauen artean C++, C#, Common Lisp, Haskell, Java, Python, Perl, Ruby, Smalltalk, eta beste batzuk.\nAntzeko teknologia.\nCairo antzeko teknologia batzuekin lehiatzeko diseinatua dago, ala nola Microsoft-en WPF eta GDI+ edo Apple-en Quartz-ekin"}
{"id": "44107", "revid": "1687", "url": "https://eu.wikipedia.org/wiki?curid=44107", "title": "Mateo Muxika", "text": "Mateo Muxika Urrestarazu (Idiazabal, Gipuzkoa, 1870eko irailaren 21a \u2013 Zarautz, Gipuzkoa, 1968ko urriaren 27a) euskal herritar apaiz eta gotzaina izan zen. Gasteiz eta Bilboko gotzain izan zen.\nHil baino zenbait urte lehenago, Beasaingo Udalak herriko seme kuttun izendatu zuen.\nBizitza.\nGaztaroa.\nIdiazabalgo Igarondo baserrian jaio zen, San Mateo egunez. Aita, Jose Domingo Muxika, Idazkaria eta Peritu Agronomoa zen; Beasaingo Udal-Idazkari izendatu zutenez, hona aldatu zuen familiaren bizilekua Mateok oraindik urtebete besterik ez zuenean. Andre Mari kaleko Don Juanenea etxean bizi izan ziren, gaur egun kale bereko hamahiru zenbakidun etxea dagoen lekuan.\nBeasainen egin zituen lehen ikasketak eta musikakoak. Ondoren, O\u00f1atiko Unibertsitatean Latina eta urtebetez Filosofia ikasi zituen, eta gero Gasteizko apaizgaitegian sartu zen. Salamancako Unibertsitatean, berriz, Teologian doktoretza egin zuen. Apaiztu ondoren, Usurbilgo parrokian aritu zen bolada batean. Gasteizko apaiztegiko irakaslea ere izan zen, Latin, Erretorika eta Filosofiako katedretan.\n1903an kalonje irakasle izendatu zuten, lehiaketa bidez, Gasteizko katedralean. 1905ean hasi zen euskal letretan, \"On Kixote Mantxakoa\"ren XIII. kapitulua euskaratu eta Gasteizen argitaratuta. 1911ko irailaren 24an, sermoi eder bat egin zuen euskaraz Segurako parrokian, herri horretako Euskal Jaietan. Pio X.a aita santuak, Erroma eta Lur Santuetarako erromesaldien Espainiako arduradun izendatu zuen.\nGotzaingoa.\n1918. urteraino garrantzi handiko hainbat kargu izan zituen, 1918ko maiatzaren 20an monsinore Ragonesi nuntzioak gotzain ordenatu zuen arte, bai eta Burgo de Osmako apezpiku izendatu ere. Besteak beste, Madril, Bartzelona, Zaragoza, Valladolid, \u00c1vila, Burgos, Gasteiz, Iru\u00f1ea, Donostia eta El Escorialen sermoiak egin, eta Kolonia eta Maltako Batzar Eukaristikoetan hitz egin zuen.\n1924ean Iru\u00f1eko gotzain izendatu zuten.1925ean Muxikak, Iru\u00f1eko gotzainak, bere eliz barrutikoei egiten dien artzain-eskutitza, gotzain agiria, argitaratu zuen Iru\u00f1ean. 1928an Gasteizko gotzain izendatu eta ekainaren 24an eman zion hasiera zeregin horri. Han seminario berria inauguratu zuen 1930eko irailaren 30ean.\nLehen erbestealdia eta itzulera.\nEspainiako Bigarren Errepublikaren ezarpena zela eta, Muxikak ez zuen ezkutatzen Alfontso XIII.a erregeari zion atxikimendua. Berak aitortu zuenez, askotan errepikatzen zuen orduko elkarrizketetan \"Espainiarentzat, errepublika onena beti izango d[el]a monarkia txarrena baino txarragoa\", eta jarraibide batzuk argitaratu zituen katolikoek bozkatu beharreko aukera politikoez; argitalpen horretan, gaizkiaren konplize eta ongiari atxikia izatearen arteko hautua egin beharra aipatu zuen. Katolikoek bozkatu ezin zuten aukeren artean ondorengoak aipatu zituen: koalizio errepublikar-sozialistak, koalizio errepublikar-sozialista erradikalak eta, noski, (...) alderdi komunista\", baita galtzeko aukera zuten aukera eskuindar politiko txikiak (beraz, EAJren kaltetan Nafarroan). Jarraibide 'moral' horiek hauteskundeetako azken igandeko sermoi batzuetan errepikatu ziren. Bere adierazpenengatik, Espainiatik egotzi egin zuten 1931ko maiatzaren 17an; erbestean Frantziako Poitierseko La Puyen bizi izan zen.\n1933ko apirilaren 12an itzultzeko baimena eman zioten. 1936ko gerra piztean, \"Non licet\" gotzain-agiria sinatu zuen 1936ko abuztuaren 6an, Iru\u00f1eko gotzain Olaetxearekin batera. Agirian, katolikoei adierazi zieten erasotako Errepublikari laguntzea ez zela zilegi.\nMatxino faxistekiko hasierako eraspen hura, ordea, desagertu egin zen matxinoek eginiko gehiegikeriak egiaztatu zituenean, eta haien aurka bi gotzain-agiri idatzi ere egin zituen.\nBigarren erbestealdia eta itzulera.\nHego Euskal Herriko Estatutuari zein abertzaletasunari zeharkako laguntza eman zien, eta Estatutuaren aldeko botoa gaitzesgarria ez zela adierazi zuen, Estatutuaren aldeko botoa ematea bekatua zela aldarrikatzen zuten eskuindar batzuen aurrean. 1936ko urriaren 14an, Burgosko Defentsa Batzordeko Cabanellas jeneralaren egozpen agindu batek eragotzi egin zion Erromatik itzultzea, hara batzar batera joana baitzen.\nMateo Muxikaren izena, ezta Vidal i Barraquer eta Javier Irastorzarena ere, ez zen agertu 1937ko uztailean Espainiako apezpikuek Francori emandako babesa azalduz munduko apezpikuei zuzendutako talde-gutunaren oinaldean. Berak azaldu zuenez, ez zioten barkatu Hego Euskal Herriko Estatutuaren alde agertzea, eta haren elizbarrutia utzarazi zioten Cinnakoaren truke, baita gero Ipar Euskal Herrira ihes egin eta Kanbon finkatu ere. David Jaime nafar iheslari errepublikazalearekin harremana izan zuen. 1945ean, bere \"\" ospetsua argitaratu zuen eta, hor, apaiz abertzaleen defentsa sutsua egin zuen, \u00abbidegabeki jazarri, laidoztatu, zigortu, ebatsi eta iraindutako\u00bb apaizak izan zirelako.\nBehar ziren eginbide eta zereginak bete ondoren, 1947ko maiatzaren 22an itzuli eta Zarautzen kokatu zen Mateo polizia baten zaintzapean. Han bizi izan zen, irudi agurgarri bat bailitzan, 1968ko urriaren 27an, 98 urte zituela, itsu hil zen arte. Beasaingo Udala, Loinatz Abesbatzako kideak eta beste beasaindar batzuk bertan zirela hiletak egin ondoren, haren gorpua Gasteiza eraman eta han Andre Mariaren Katedralean ehortzi zuten.\nBeasainekiko harremana.\nMateok beti maitatu izan zituen Beasaingo herria eta San Martin Loinazkoa. Ahal izan zuen guztietan, hutsik egin gabe agertu zen Beasaingo ekitaldi aipagarrienetara \u20141924an udaletxe eta eskola berriak bedeinkatzeko ekitaldira, esate baterako\u2014, bai eta era guztietako erlijiozko egintza garrantzitsuenetara ere. 1962an, San Martin Loinazkoa santu egin zuteneko I. mendeurrena zela eta, Loinaztarraren jubileo-urtearen hasierako eta Eskualdeko Batzar Eukaristikoaren buru izan zen.\nManilan zuzen-zuzeneko azterketak egin zituen, eta San Martinek Loinaz deitura eta beasaindar jatorria zituela adierazten zuten frogak eskaini. Gasteizko eliz-barrutiko gotzain zenez, Eliza Katolikoaren erabakiak betearazi egin behar izan zizkien Bergarako herriari eta hango apaizei, eta hori zela medio atsekabe handi samarra izan zuen herri hartara egin zuen hurrengo gotzain ikustaldian.\nErbestetik itzuli eta hurrengo urtean hasita, 21 urte geroago hil zen arte, urtero parte hartu zuen \"Beasain Jaietan\" aldizkarian, gaixo egon zen urte pare batean izan ezik."}
{"id": "44112", "revid": "649", "url": "https://eu.wikipedia.org/wiki?curid=44112", "title": "Alpes", "text": ""}
{"id": "44113", "revid": "688", "url": "https://eu.wikipedia.org/wiki?curid=44113", "title": "Irlandaren banaketa administratiboa", "text": "Irlandako banaketa administratiboa lau probintzia handitan eta 26 konderritan antolatzen da.\nKontutan hartu behar da Irlanda bi estatutan banatuta dagoela: Irlandako Errepublika eta Ipar Irlanda (Erresuma Batua). Irlandako konderrietatik batzuk Erresuma Batuari dagozkio eta besteak Irlandako Errepublikari.\nIrlandako banaketa administratiboaren mapa orokorra.\nIrlandako uhartea edo Irlanda bi estatuen artean banatura dago, bata Irlandako Errepublika eta beste Erresuma Batuaren agintepean dagoen Ipar Irlanda. Aldi berean konderriak ere 1922. urtetik aurrera bi estatu hauen artean banatzen dira:\nIrlandako banaketa administratiboa probintziaz-probintzia.\nIrlandako konderriak lau probintzia ezberdinetan banatuta daude, probintzia hauek garai batean erresumak izan zirelarik. Hauek dira: \"Leinster/Laighean\" (1), \"Munster/An Mhumhain\" (2), \"Connacht/Connachta\" (3) eta \"Ulster/Ulaidh\" (4).\nLeinster.\n Leinster/Laighean (1) ekialdeko probintzia da, Irlandako populatuena 2.292.939 biztanlerekin (2006). Dublin/Baile \u00c1tha Cliath dauka hiriburu. 12 konderritan dago azpibanatuta:\nMunster.\n Munster/An Mhumhain (2) hegoaldeko probintzia da. 1.172.170 biztanle ditu eta Cork/Corcaigh hiriburua da. 6 konderritan banatzen da:\nConnacht.\n Connacht/Connachta (3) mendebaldeko probintzia da. 503.083 biztanle eta Galway/Gaillimh du hiriburu. 5 konderritan banatuta dago:\nUlster.\n Ulster/Ulaidh (4) iparraldeko probintzia da. Hiru konderri Irlandako Errepublikakoak dira:\nBeste sei Erresuma Batukoak dira administratiboki eta Ipar Irlandako eskualdean daude:"}
{"id": "44114", "revid": "119347", "url": "https://eu.wikipedia.org/wiki?curid=44114", "title": "Alde Zaharra (Hondarribia)", "text": "Alde Zaharra Gipuzkoako Hondarribia udalerriko auzune bat da, herriaren sorrerako lekua, Hondarribiko harresiez inguratua. Eraikin dotore eta bikainez beteriko multzoa osatzen du, eta ondorioz Gipuzkoako kultura ondasuna izendatua dago. 1203an Gipuzkoako Foruak lurralde honetan hiribildu titulua eman zionetik (Donostia ondoren, (1202), gertakari historiko handi eta garrantzitsuak izan dira han. Leku estrategikoan dago, eta, defentsarako sistema onak sortu eta garatu izan dituen neurrian, garrantzi handiko gotorlekua izan da. Auzoak 1.650 biztanle zituen 2007ko erroldan.\nHistoria.\nBidasoa ibaia kontrolatzeko eraiki zuten, itxuraz, Hondarribia, 1200. urtetik aurrera Nafarroako Erresuma eta Gaztelako Erresumaren muga hantxe egon baitzegoen. Muga behar bezala gotortu nahian, Hondarribia garrantzi handiko gune militar bihurtu zuten. Hori dela eta, harresiak eragin handia izan du Hondarribiaren hiri bilakaeran, bai Erdi Aroan eta bai Aro Modernoan.\nBidasoa ibaiak eta itsasoak babesten zuten Hondarribia (garai hartan, itsasoa harresiraino iristen zen). Erresumako buruek Hondarribia inguratzen zuten harresiei arretahandia jarri zieten, eta Errege-Erregina Katolikoek egoki konpon zezatela agindua eman zuten. Karlos V.a Espainiakoak, berriz, handitzeko eta hobetzeko agindua eman zuen. Hondarribiko portua harresiz kanpo zegoen.\nHondarribiari suteek kalte handia egin izan diote. 1461ean bat izan zen, adibidez, eta 1498an beste bat (bederatzi etxe soilik atera ziren onik). Inguratu eta eraso ere askotan egin diote: 1521ean, 1638an, 1719an (etxe asko desegin zituzten, eta etxe multzo osoak ere bai) eta 1794an. Azken hori Konbentzio Gerran gertatu zen, eta Frantziako armadak hiria desegin eta lapurreta handiak egin zituen, eta harresiak desegin. Orduz gero, Hondarribiak gotorleku izateari utzi zion.\nGune historikoak kanpamentu militarren egitura du: bost kale zuzen eta paralelo ditu, eta horiek guztiak mozten dituen beste bat. Oinplano angeluzuzena du, eta harrizko kaleak. Muino batean eraikia dago, eta gailur-gailurrean, Armen plaza eta Karlos V.aren gaztelua daude.\nEraikinak estuak dira aurrealdetik, eta luzeak barrualdera, Erdi Aroan ohi zen bezala. Argi ikusten da hori Arrospide, Eguzki, Ubilla, Pampinot eta Juan Laborda kaleetan. Gehienek hiru solairu dituzte, eta harlanduz egina dute beheko solairua. Hortik gora, egurrezkoa dute egitura, eta manposteriaz beteak dituzte tarteak. Eraikin horien alderdirik adierazgarriena teilatu hegalak dira; mailakatuak dituzte, goiko solairuetan leku gehiago izateko.\nGainerakoan, harresi modernoen barruko aldea nahiko desitxuratua dago; orube asko hutsik daude, ziur aski, 1719ko suntsiketaren ondorioz.\nXIX. mende arte merkatal eta administrazio gunea izan zen, baina orduz geroztik bere izaera komertziala galdu du eta gaur leku administratibo eta turistiko bilakatu da. Izan ere, Hondarribiko udaletxea, Karlos V.aren gaztelua, bake epaiketa, liburutegia, musika eskola, hotelak eta parrokia bertan baitaude.\nZinema.\n1973an Steve McQueen eta Dustin Hoffman aktoreek antzeztutako \"Papillon\" filmeko lehenbiziko eszenak Kale Nagusian filmatu ziren, hain zuzen ere, presoak frantziar herri bateko kaleetan barna presondegi-ontzira daramatzaten eszenak."}
{"id": "44115", "revid": "13403", "url": "https://eu.wikipedia.org/wiki?curid=44115", "title": "Mayoko konderria", "text": ""}
{"id": "44117", "revid": "26894", "url": "https://eu.wikipedia.org/wiki?curid=44117", "title": "Mayoko konderri", "text": ""}
{"id": "44118", "revid": "13403", "url": "https://eu.wikipedia.org/wiki?curid=44118", "title": "Galwayko konderria", "text": ""}
{"id": "44119", "revid": "13403", "url": "https://eu.wikipedia.org/wiki?curid=44119", "title": "Kerryko konderria", "text": ""}
{"id": "44121", "revid": "13403", "url": "https://eu.wikipedia.org/wiki?curid=44121", "title": "Corkeko konderria", "text": ""}
{"id": "44122", "revid": "98220", "url": "https://eu.wikipedia.org/wiki?curid=44122", "title": "Connemara", "text": "Connemara, irlanderaz Conamara Irlandako Galwayko konderriaren mendebaldean dagoen eskualdea da. Gaeltacht lurralde gaelikoaren inguru garrantzitsua da. Eskualde hau geografikoki nahiz hizkuntza aldetik Galway hiriaren mendebaldean hasi eta Galwayko badiaren kostaldean zehar, Clifden eskualdeko hiriburua iragan eta Connemara eskualdearen iparraldeko ertzean dagoen Leenaun edo Leenane udalerrian amaitzen da. 1980an Connemara Parke Nazionala eratu zen eskualdea babesteko.\nIzena.\nGaur egun Connemara izenaz Corrib aintziratik medebaldera dagoen Galway konderriko mendebaldeko eremu guztiari deitu ohi zaio, baina hau berez ez da zuzena, honela Galway konderriko mendebaldeko Gaeltacht eremu osoan Connemarako zaku berdinean sartuz. Halere, historikoki Connemara eskualde historikoa gaur egungo eskualdea baino txikiagoa eta Galway konderriko mendebaldeko muturreko kostaldean kokatzen zen, hegoaldean Ros an Mh\u00edl udalerrian hasi eta iparraldean Leenaun udalerrian amaitzen zelarik.\nGaur egungo Connemara eskualdea nahiz eskualde historikoaren hiburua Clifden udalerria da.\nHerriak.\nOndoko udalerri eta herriek osatzen dute barrutia:"}
{"id": "44123", "revid": "119347", "url": "https://eu.wikipedia.org/wiki?curid=44123", "title": "Ega", "text": "Ega Arabako hegoaldean jaiota ia ibilbide osoa Nafarroa Garaiko hego-mendebaldean egiten duen ibai bat da, Ebroren adarra. 113 kilometro luze da, eta 1.461 kilometro koadroko arroa drainatzen du.\nGeografia.\nTolo\u00f1oko mendietatik datorren erreka batek eta Iturrietako mendietatik (Entziaren hegoaldean) jaisten den beste batek eratzen dute. Sartalde-sortalde norabidean doa Lizarraraino. Hegoaldera abiatzen da ondoren eta Lerindik igaro eta gero, San Adrianen Ebro ibaira isurtzen da.\nEga ibaiak Mendatza, Kanpanarea eta Zamarka erreken ura jasotzen du eskuinaldetik; Urederra eta Irantzu ibaiena ezkerraldetik. Kanpezu, Antzin, Legaria, Murieta, Zubielki, Arbeitza, Lizarra, Iratxe, Lerin, Carcar, Andosilla eta San Adrian herrietatik igarotzen da. Ebro ibaiak Nafarroatik jasotzen dituen hiru adar nagusietatik urriena da.\nIbaiadarrak.\nEgaren ibaiadarrak hauek dira: Izki, Istora, Galbarra, Ubaria, Sardegi, Zelaieta, Urederra eta Irantzu.\nHidrometria.\nEga ibaiaren emaria Andosillan neurtu zen 1912-2010 bitartean. Ibaiak 1.445 kilometro koadroko eremua drainatua du gune horretan, arro osoaren %\u00a099. Urteko batez besteko emaria segundoko 13,6 m\u00b3 da. Emari handiena otsailean du (25,7 m\u00b3/s), eta txikiena abuztuan (2,8 m\u00b3/s).\nEga ibaiaren batez besteko emariak (m\u00b3/s), Andosillan neurtuak"}
{"id": "44124", "revid": "52511", "url": "https://eu.wikipedia.org/wiki?curid=44124", "title": "Sollube", "text": "Sollube Bizkaiko mendia da, Bizkaiko deiadar mendietako bat. 686 metroko altuera du. Sollubera igotzeko hainbat bide daude, baina hauek dira erabilienak: Bermeotik, Busturiatik, Me\u00f1akatik, Arrietatik eta Sollubeganatik. Gailurra Arrietako herrian dago.\nHistoria.\nEuskal Herriko guda zibilean, Sollubeko bataila deituriko borrokaldia gertatu zen. Errepublikarren eta nazionalen bandoen artean. Nazionalen bandokoan italiarrak (\"flechas negras\") eta espainiarrak ziren gehien bat.\nSollube gailurrera iritzi orduko, antzinako arrizko hilerri bat dago, triku harri deitzen dena.\nSollube 707.\nBermeoko mendizale taldea sollube707 deitzen da. Bere webgunean (sollube707-ren webgunea) haren ekintzak eta egutegia dago."}
{"id": "44125", "revid": "512", "url": "https://eu.wikipedia.org/wiki?curid=44125", "title": "Raidi\u00f3 na Gaeltachta", "text": "Raidi\u00f3 na Gaeltachta irlandako gaelerazko irrati kate bat da, Raidi\u00f3 Teilif\u00eds \u00c9ireann (RT\u00c9) irrati-telebistaren talde barruan dago sartuta.\nFM 92-94 frekuentzian entzungai dago, bai eta Interneten ere. Casla herrian (Galway/Na Gaillimhe dauka egoitza nagusia.\nBeste bulego batzuk daude Gaoth Dobhair-en (Donegal/Dh\u00fan na nGall), Baile na nGall-en (Kerry/Chiarra\u00ed), Castlebar/Caisle\u00e1n an Bharraigh-en (Mayo/Mhaigh Eo) eta Dublin/Baile \u00c1tha Cliath hiriburuan."}
{"id": "44128", "revid": "56334", "url": "https://eu.wikipedia.org/wiki?curid=44128", "title": "Fernando Go\u00f1i", "text": "Fernando Go\u00f1i Erize, pilota arloan Go\u00f1i III.a deituraz ezaguna (Zubiri, Nafarroa Garaia, 1973ko otsailaren 5a) esku huskako pilotari profesional ohia eta enpresaburua da. Pilotan, atzelari jardun zuen, Aspe enpresarekin. Estatistika ofizialen arabera, 1,84 m luze da. Lehendabiziko partida 1998ko otsailaren 27an jokatu zuen, Iru\u00f1eko Labrit pilotalekuan, eta pilotaleku berean hartu zuen erretiroa, 2010ean.\nBinaka jokatuz nabarmendu zen: jokatu zituen lau finalak irabazi zituen binakako txapelketa nagusian, eta 12 urte eman zituen estelarrak jokatzen. Jo handikoa ez zen; bai, ordea, pilotari langilea eta lehiakorra, ia hutsik egin gabe pilota ederki gozatzen zuena, bereziki partida garrantzitsuenetan.\nGaur egun, Eugin (Nafarroa) dagoen Quinto Real ostatuaren jabe eta zuzendari da. Gainera, MondoPilota enpresako buru ere bada; Nafarroako enpresa horrek turismo aktiboaren eta kulturaren arloan lan egiten du, eta Fernando Go\u00f1ik pilota jokoari buruzko maisu eskolak eskaintzen ditu.\nKirol lorpenak.\nBinakako Txapelketa Nagusia.\nLau aldiz irabazi zuen Esku Huskako Binakako Pilota Txapelketa Nagusia: 2001, 2004, 2005 eta 2009. urteetan, hain zuzen. Lehiaketa horretan, jokatutako final guztiak irabazi zituen.\nEstatistikak.\nBere kirol ibilbidean, zenbaki hauek egin zituen Go\u00f1i III.ak, haren enpresaren webguneko fitxan jasota dagoenez:"}
{"id": "44129", "revid": "26894", "url": "https://eu.wikipedia.org/wiki?curid=44129", "title": "Galwayko konderri", "text": ""}
{"id": "44130", "revid": "26894", "url": "https://eu.wikipedia.org/wiki?curid=44130", "title": "Kerryko konderri", "text": ""}
{"id": "44131", "revid": "26894", "url": "https://eu.wikipedia.org/wiki?curid=44131", "title": "Corkeko konderri", "text": ""}
{"id": "44132", "revid": "448", "url": "https://eu.wikipedia.org/wiki?curid=44132", "title": "I\u00f1aki Larralde", "text": "I\u00f1aki Larralde Juanenea, pilota arloan Larralde deituraz ezaguna, (Lesaka, Nafarroa Garaia, 1985eko uztailaren 31) esku huskako pilotari profesional ohia da. Aurrelari aritzen zen, Aspe enpresarekin. Profesionala zela, 1,79 metro luze zen, eta 78 kilo pisatzen zuen. Estreinako partida 2005eko maiatzaren 29ean jokatu zuen, Bergarako pilotalekuan. 2009an bukatu zitzaion Asperekiko kontratua."}
{"id": "44134", "revid": "42539", "url": "https://eu.wikipedia.org/wiki?curid=44134", "title": "Ega (argipena)", "text": "Ega hitzak esanahi ezberdinak izan ditzake:"}
{"id": "44135", "revid": "119347", "url": "https://eu.wikipedia.org/wiki?curid=44135", "title": "Oskar Lasa", "text": "Oskar Lasa Elizalde, pilota arloan Lasa III.a deituraz ezaguna (Etxarri Aranatz, Nafarroa Garaia, 1972ko urtarrilaren 28a) esku huskako pilotari ohia, esku huskako pilotako irakaslea eta taxilaria da. Pilotan, atzelari jardun zuen, Aspe enpresarekin. Profesional garaian, 1,85 m luze zen, eta 90\u00a0kg pisatzen zuen. Lehendabiziko partida 1993ko abuztuaren 4an jokatu zuen, Zarauzko pilotalekuan. 2009. urtea amaitzearekin batean, Aspe enpresarentzat jokatzeari utzi zion. Indar handiko pilotaria, burutsua ere bazen kantxan, eta nekez galtzen zuen pilotarik. Hamasei urtez izan zen pilotari profesionala, eta binaka jokatuz nabarmendu zen: hiru aldiz irabazi zuen Esku Huskako Binakako Pilota Txapelketa Nagusia (1997, 2000 eta 2002), eta behin izan zen txapeldunorde (2004).\nGaur egun, Etxarri Aranazko taxi gidaria da lanbidez, eta astialdian herri horretako esku huskako pilota eskolako irakasle da, Aitor Zubieta herrikidearekin batera. Pilota profesionaletik erretiratu eta gero ere, partidak jokatzeagatik ordaindu izan diote, izen handia baitu oraindik."}
{"id": "44136", "revid": "1545", "url": "https://eu.wikipedia.org/wiki?curid=44136", "title": "Raidi\u00f3 Teilif\u00eds \u00c9ireann", "text": "Raidi\u00f3 Teilif\u00eds \u00c9ireann (RT\u00c9) Irlandako irrati-telebista kate publikoa da.\nIngelesez emititzen du nagusiki, gaelerazko irrati eta telebista bana ere eskaintzen dituen arren."}
{"id": "44137", "revid": "105290", "url": "https://eu.wikipedia.org/wiki?curid=44137", "title": "Castlebar", "text": "Castlebar (irlanderaz \"Caisle\u00e1n an Bharraigh\"), Irlandako mendebaldean dagoen hiria da, Connachteko probintzian, Mayo/Mhaigh Eoko konderriaren hiriburua dena. 2011an 12.318 biztanle zituen.\nGaeltachten barruan ez dagoen arren, Raidi\u00f3 na Gaeltachta irrati gaelerazkoaren bulegoa dago hirian.\nEtimologia.\nIrlanderazko \"Caisle\u00e1n an Bharraigh\" izenak \"Barryren gaztelua\" esan nahi du, izan ere herria Odo de Barry normandiarrak altxaturiko gazteluaren inguruan eratu baitzen.\nHistoria.\nEsan bezala Castlebarren historia 1235ean eraikitako de Barriren gazteluarekin hasten da. Gaztelu hau berehala ingelesen gotorleku garrantzitsu bihurtu zen. 1613an herri eskubideak eman zizkion Jakue I.a erregeak.\n1798ko Irlandako matxinadan irlandar eta frantziarren 2.000 gizonezko gudalosteak 6.000 soldadu britainiar garaitu zituzten Castlebarreko gudua izenaz ezagutzen den borrokan. Garaipen honen ondoren Connaughteko Errepublika sortu zen John Moore mayotarra presidente izendatu zutelarik. 12 egun bakarrik iraun zituen Errepublikak.\n1990ko hamarkadan Castlebarreko populazioa nabarmen igo zen, baina azken urteetan orekatu egin da.\nOndasun nabarmenak.\nHerritik zortzi kilometrotara dagoen Turlough herrixkan Irlandako Museo Nazionalaren eraikinetako bat dago Irlandako Landa eremuko bizitza erakusten duena."}
{"id": "44138", "revid": "105290", "url": "https://eu.wikipedia.org/wiki?curid=44138", "title": "Casla", "text": "Casla (Costelloe ingelesez) Irlandako mendebaldean dagoen udalerria da, Galwayko konderrian. Galway badiaren kostaldean dago. Connemara eskualdean dago, Indreabh\u00e1n (Inverin) eta Cheathr\u00fa Rua (Carraroe) udalerrien artean.\nIzena.\nAzkenik, eta kontrakoa ematen duen arren, ingelesko izena ez da Irlandako \"Costello\" abizenaren jatorria (Adibidez, Elvis Costello).\nIrlandera.\nGaeltachteko herria da, hau da, gaelikozko hiztunen kopuru esanguratsua duena. Halaber, Raidi\u00f3 na Gaeltachta irratiak egoitz nagusia bertan dauka."}
{"id": "44139", "revid": "105290", "url": "https://eu.wikipedia.org/wiki?curid=44139", "title": "Baile na nGall", "text": "Baile na nGall (ingelesez \"Ballydavid\") Irlandako hego-mendebaldean dagoen herria da, Kerry/Chiarra\u00ed-ko konderrian.\nGaeltachteko herria ez den arren, Raidi\u00f3 na Gaeltachta irratiak bulegoa dauka bertan."}
{"id": "44145", "revid": "119347", "url": "https://eu.wikipedia.org/wiki?curid=44145", "title": "Clannad", "text": "Clannad Irlandako folk musika musika taldea da, Gaoth Dobhair herrian sortutakoa (Donegal/Dh\u00fan na nGall). Euren izena \"An Clann As Dobhar\" gaelerazkotik dator, \"Dobhaireko Familia\" esan nahi duena.\n1970etik Folk musika, New Age eta Pop-rock landu izan dituzte. Enya da mundu mailan taldekiderik ezagunena, bakarka ere aritu izan dena.\n1997an Grammy Saria irabazi zuten New Age-ko diskorik onenagatik (\"Landmarks\").\n2007ko urtarrilaren 19an Glasgown aritu ziren zuzenean \"Celtic Connections Festival\" jaialdian jatorrizko bost taldekide, lehen aldiz 10 urteren buruan."}
{"id": "44146", "revid": "119550", "url": "https://eu.wikipedia.org/wiki?curid=44146", "title": "Irlandako literatura", "text": "Irlandako literatura Irlandako uhartean sortutako literatura da. Emankorra izan da historian zehar, herrialde hark idazle handiak eman baitizkio munduari, hala nola Oscar Wilde eta James Joyce. Gainera, Literaturako Nobel Saria eskuratu zuten William Butler Yeats (1923), George Bernard Shaw (1925), Samuel Beckett (1969) eta Seamus Heaney (1995) idazleek.\nIrlandera, latina, ingelesa eta Ulsterko eskoziera erabili izan dira literatura honetan. Irlandako lehen idatzi ezagunak VII. mendekoak dira, eta fraideek latinez eta irlandera zaharrez idatzi zituzten. Idatzi erlijiosoez gain, erlijio-pertsona hauek poesia eta mitologia idatzi zituzten. Irlandar mitologiako lan asko iritsi dira gurera: adibidez, \"Cuailnge-ko zezenaren lapurketa\" (\"T\u00e1in B\u00f3 C\u00faailnge\").\nIngeles hizkuntza lehen aldiz XIII. mendean iritsi zen Irlandara, normandiar inbasio baten ondoren. XVII. mendean, Ingalaterraren boterea handitu egin zen eta irlanderak behera egin zuen, baina XIX. mendera arte, azken hau literaturan hizkuntza nagusia izan zen. Mende horren amaieran, Gosete Handiaren ondorioz, biztanleria ingelesak biztanleria irlandarra ordezkatu zuen, eta irlandar herritarren zati handi batek herrialdetik alde egin zuen; honen ondorioz, ingelesa nagusitu zen uhartean. Horrez geroztik, nazionalismo kulturalak bultzatuta, pizkunde- eta modernizazio-mugimendu bat egon da irlanderazko literaturan.\nXVII. mendeko irlandar literaturaren idazle nagusiak Richard Head eta Jonathan Swift izan ziren, eta mende bat beranduago, Laurence Sterne, Oliver Goldsmith eta Richard Brinsley Sheridan nagusitu ziren. XVIII. mendean, irlanderaz eta irlandar literaturan inoiz idatzitako poema onenetakotzat hartzen dena idatzi zuen Eibhl\u00edn Dubh N\u00ed Chonaill-ek: \"Caoineadh Airt U\u00ed Laoghaire\", idazlearen senarra hil ondoren idatzi zion keen bat (hildakoak oroitzeko olerkia).\nXIX. mendearen amaieran eta XX. mendearen hasieran, mundu osoan zehar famatuak egin ziren hainbat lan idatzi ziren irlandar literaturan. Autore ezagun batzuk Oscar Wilde, Bram Stoker, James Joyce, W. B. Yeats, Samuel Beckett, Elizabeth Bowen, C. S. Lewis, Kate O'Brien eta George Bernard Shaw izan ziren. Gehienek Irlandatik alde egin zuten eta beste herrialde batzuetara joan ziren: hala nola Ingalaterrara, Espainiara, Frantziara eta Suitzara. Ulster probintzian bizi ziren eskoziarren ondorengoek tradizio ulster-eskoziarra sortu zuten, eta bertan, olerkiak nagusitu ziren.\nXX. mendean, ingelesa izan zen Irlandako literaturan nagusitu zen hizkuntza; hala ere, irlanderaz kalitate oso oneko lanak idatzi ziren, eta gaur egun ohitura horrek aurrera jarraitzen du. Irlandera erabili zuen idazle moderno esanguratsu bat P\u00e1draic \u00d3 Conaire izan zen. Bizimodu tradizionala mendebaldeko kostaldeko irlandar hiztunek sortutako autobiografia-bilduma batean era bizian kontatu zen, eta aipagarriak dira arlo honetan Tom\u00e1s \u00d3 Criomhthain eta Peig Sayers.\u00a0 M\u00e1ir\u00e9ad N\u00ed Ghr\u00e1dak arrakasta izan zuten antzezlan ugari idatzi zituen, eta horietako askotan, Bertolt Brecht-ek eragina izan zuen. Gainera, M\u00e1ir\u00e9adek Peter Pan liburuaren lehen irlanderazko itzulpena argitaratu zuen, \"T\u00edr na Deo\" izenarekin, eta irlanderazko lehen zientzia-fikziozko liburua idatzi zuen: \"Manann\u00e1n\". Irlanderazko prosa modernoaren idazle nagusia\u00a0M\u00e1irt\u00edn \u00d3 Cadhain izan zen, eta poeta esanguratsu batzuk\u00a0 Caitl\u00edn Maude, M\u00e1irt\u00edn \u00d3 Dire\u00e1in, Se\u00e1n \u00d3 R\u00edord\u00e1in eta M\u00e1ire Mhac an tSaoi izan ziren. Idazle elebidun ezagun batzuk Brendan Behan (irlanderaz poesia eta antzezlan bat idatzi zituena) eta Flann O\u2019Brien izan ziren. O\u2019Brienek ingelesez idatzitako bi eleberri (\"At Swim Two Birds\" eta \"The Third Policeman\") Irlandako fikzio modernoaren lehen lanen artean daude. Idazle berak irlanderaz nobela satiriko bat idatzi zuen: \"An B\u00e9al Bocht\". Liam O\u2019Flaherty ezaguna bihurtu zen bere ingelesezko lanengatik, baina irlanderaz idatzitako istorio motzen bilduma bat argitaratu zuen (\"D\u00fail\"). Gaur egun, irlanderazko literaturak hazten jarraitzen du, eta autore nagusiak\u00a0\u00c9il\u00eds N\u00ed Dhuibhn eta Nuala N\u00ed Dhomhnaill dira; lehenak eleberriak idazten ditu, eta bigarrenak, berriz, poesia.\nIngelesa erabiltzen duten autore irlandarrak oso garrantzitsuak izan dira eta hauek izan dira modernismoaren aitzindari. Aipatzekoak dira James Joyce eta bere \"Ulises\" eleberria, XX. mendean eragin handiena izan duten lanetako bat. Samuel Beckett antzerkigileak, fikzio-eleberri ugari idazteaz gain, antzezlan garrantzitsu batzuk idatzi zituen: adibidez, \"Godoten esperoan\". Idazle asko arrakastatsuak izan dira ipuin motzak idazten: adibidez, Edna O\u2019Brien, Frank O\u2019Connor, Lord Dunsany eta William Trevor. XX. mendeko beste idazle irlandar esanguratsu batzuk Eavan Boland eta Patrick Kavanagh poetak, Tom Murphy eta Brian Friel antzerkigileak eta Edna O\u2019Brien eta John McGahern nobelistak izan ziren. XX. mendearen amaieran, poetak nagusitu ziren, batez ere Ipar Irlandakoak. Izen batzuk Derek Mahon, Medbh McGuckian, John Montague, Seamus Heaney eta Paul Muldoon dira. \nXXI. mendeko idazle irlandar ezagun batzuk Edna O'Brien, Colum McCann, Anne Enright, Roddy Doyle, Moya Cannon, John Boyne, Sebastian Barry, Colm T\u00f3ib\u00edn, Anna Burns, John Banville, Sin\u00e9ad Gleeson, Paul Murray, Billy O'Callaghan, Kevin Barry, Emma Donoghue, Donal Ryan, Sally Rooney, Marina Carr, Sin\u00e9ad Morrissey, Lisa McGee eta Martin McDonagh dira. Hauetako askok sariak irabazi dituzte haien lanengatik. Irlanderaz idatzitako lanek eta Ipar Irlandan idatzitakoek garrantzi handiagoa lortu dute azken urte hauetan. \nHistoria.\nErdi Aroa.\nIrlanderak Europa mendebaldeko herri-literatura zaharrenetako bat du, greziar eta latindar literaturen ondoren.\nIrlandar herritarrak V. mendean alfabetatu ziren guztiz, kristau erlijioaren etorrerarekin batera. Horren aurretik, \"ogham\" izeneko idazkera-sistema bat erabiltzen zen inskripzio txikiak egiteko (adibidez, \"x y-ren semea da\" bezalakoak). Latina Irlandara iristearekin batera, alfabeto latindarra irlanderara moldatu zen eta klase sozial alfabetatu bat sortu zen, jende gutxikoa (kleroa eta pertsona ez-erlijiosoak).\nIrlandan sortutako lehen literatura-lanak Patrizio Irlandakoak idatzi zituen, latinez: \"Confessio\" eta \"Epistola\". Irlanderaz sortutako lehen literatura-lanak olerki lirikoak eta urrutiko iraganean kokatutako prosa bildumak izan ziren. Olerki hauek VI. mendean idatzi ziren, eta fede erlijioso bizia edota naturaren mundua deskribatzen zituzten; gainera, batzuetan, eskuizkribu argiztatuen ertzeetan idazten ziren. \u201cBelfast aintzirako zozoa\u201d, IX. mendeko olerki zati bat, gaur egunera iritsi da. Seamus Heaney Nobel saridunak eta beste hainbatek (John Montague, John Hewitt, Ciaran Carson eta Thomas Kinsella idazleek) lan hau interpretatu eta itzuli dute. Gainera, Tom\u00e1s \u00d3 Floinn-ek gaur egungo irlanderara moldatu du. \nIdazleen sailkapena.\nHizkuntza nagusiaren arabera (ingeles edo eta gaelera) sailkatuko ditugu egileak."}
{"id": "44149", "revid": "371", "url": "https://eu.wikipedia.org/wiki?curid=44149", "title": "Markina", "text": ""}
{"id": "44150", "revid": "201", "url": "https://eu.wikipedia.org/wiki?curid=44150", "title": "Nerbio sistema", "text": ""}
{"id": "44151", "revid": "512", "url": "https://eu.wikipedia.org/wiki?curid=44151", "title": "Nerbio-ehun", "text": "Nerbio-ehuna ornodunen laugarren ehun nagusia da, eta guztietan konplexuena. Garuna, bizkarrezur-muina eta nerbio periferikoak osatzen duten zelulak dira. Berariazko hartzaileen bitartez estimuluak jasotzen, nerbio zentroetatara informazioa transmititzen, erantzunak sortzen eta, euren jarduera egokitu dezaten, erantzun horiek organo eragileei bidaltzen berezituta daude. Organismo osoan zabalduta daude, sistema baten barruan antolatuta: nerbio-sisteman.\nMotak.\nBi elementu mota ditu: nerbio zelulak edo neuronak eta glia edo neuroglia zelulak.\nNeuronak.\nNeurona guztiek gorputz neuronala edo perikarion izeneko gorputz zelularra eta zitoplasmako luzapenak dituzte. Gorputz neuronalek itxura bat baino gehiago izan dezakete: izar itxura, piramide itxura, esferikoa... Nukleo handia dute, neurofibrila ugari eta gorputz besikularrak edo Nisselen granuluak.\nPerikarionetik bi luzapen mota irteten dira:\nFuntzioaren arabera, neuronak bi eratakoak izan daitezke: sentikorrak, estimulua jasotzen dutenak, eta eragileak, erantzuna sortzen dutenak. Bi neurona mota horien artean nerbio kinada zuzentzen, erregulatzen eta aldatzen duten beste neurona batzuk egon daitezke. Ornogabeetan oso ugariak dira jariatzen neuronak, ornogabeetan ez dira hain ugariak. Neurona mota horiek odol-hormonak askatzen dituzte.\nGliak.\nNeuronak bete, eutsi eta bakantzeaz gain, ziur aski euren elikaduran partea hartzen dute (astrozitoak eta oligodendrozitoak), hau da, neuronen mantenuaz arduratzen dira. Nerbio ehunak garbitzen ere jarduten dute eta zaurituta edota hilda dauden neuronak digeritzen dituzte (mikroglia). Neurona bakoitzeko hamar glia daudela kalkulatzen da.\nGlia mota desberdinak:"}
{"id": "44152", "revid": "512", "url": "https://eu.wikipedia.org/wiki?curid=44152", "title": "Irlandako musika", "text": "Irlandako musika emankorra izan da eta estilo oso desberdinetako talde eta abeslariak eskaini izan ditu urteetan zehar.\nFolk musikaren inguruan azpimarratzekoak dira The Chieftains eta Clannad taldeak eta Enya bakarlaria.\nRock talde oso arrakastatsua mundu osoan U2 da. Pop edo Pop-rock estilokoak eta The Cranberries dugu. Bestalde, heavy metaleko adibidea Thin Lizzy da.\nAparteko aipamena merezi du Van Morrison abeslariak, \"Belfasteko lehoia\" ezizenekoa."}
{"id": "44153", "revid": "90204", "url": "https://eu.wikipedia.org/wiki?curid=44153", "title": "Ehun konektibo", "text": "Ehun konektiboa edo ehun lotzailea ornodunen lau ehun nagusietako bat da eta, izenak berak adierazi moduan, dena batera eusten duten ehunak dira.\nAnimaliaren gorputz osoan zehar oso zabaldua dauden ehunak dira eta beste ehunak eta organoak eutsi eta lotzeko funtzioa dute. Oso zelula gutxiz, bizirik ez duten zelula arteko substantzia ugariz eta hiru zuntz motaz osatuta daude:\nLotura ehun ez espezializatuak.\nEhun konektibo areolarra, lodia eta elastikoa.\nEhunak eta organoak babesten eta lotzen dituen ehun tipikoa da. Eta ehun horien bitartez heltzen dira ehun eta organoetara nerbio eta odol hodiak. Biltzen dituen zelula desberdinak zuntzek zeharkatzen duten oinarrizko substantzia ugari eta amorfo baten barrruan daude. Bi zelula motez eratua dago, fibrolasto (zelula finkoa) eta pseudopodoa (mugikorra, zelula zaharrak jan). Ehun konektiboa ugarienak hauek dira:\nGantz ehuna.\nGantz ehuna konektibo laxoaren antzekoa da, baina nagusi ditu gantz zelulak edo adipozitoak. Zelula horiek esferikoak dira eta ez dute luzapenik. Koipe neutroak gordetzen dituzten bolumen handiko tanta batean gantz ehuna horiaren kasuan; eta gantz ehuna arrearen kasuan, berriz, tanta txikiago eta ugariagoetan gordetzen dituzte.\nGantz ehun arrea oso ugaria da hibernazioa egiten duten ugaztunetan, kiroptero eta karraskarietan. Ornodun homeotermoetan energia erreserba moduan eta isolatzaile termiko moduan jokatzen dute; organo jakin batzuk finkatzen ditu, giltzurruna esaterako, eta gorputzaren ingurua modelatzen du larruazalaren azpian geruza jarraitua eratzen duelako: panikula adiposoa. Hezur luzeetako hezur muin edo muin horia eratzen du.\nLotura ehun espezializatuak.\nKartilago ehuna.\nOsaketari dagokionez zelula arteko substantzia amorfo, solido, elastiko eta gogorra duenez, trinkotasun zurruna du. Ez du odol hodirik, hodi linfatikorik eta berbio hodirik. Oinarri-oinarrian azalera artikulatuen euskarri edota estaldura moduan jokatzen du. Enbrioien hezurdurak kartilagosiaz dago osatua. Kartilago ehuneko zelulak kondrozitoak eta euren zuntzak, kolagenoak eta elastikoak dira. Kopurua osatzen duten kartilagoaren arabera da. Kondrozitoak obalo formakoak dira eta luzapen finak dituzte, matrizean hutsuneak betetzen dituzte, zulo izenekoak, eta batetik zortzira egon daitezke. Ornodunetan hiru kartilago mota ageri dira:\nKartilagoaren muga perikondria da. Eremu horretatik luzatzen da kondorbalstoen jardueraren ondorioz.\nHezur ehuna.\nHezurrak ehun konektibo guztietan orokorrena da, zelula arteko substantzia, hezur matrizea, kaltzifikatu egiten delako. Horrek pisu handia jasateko gaitasuna ematen dio okertu eta apurtu gabe. Ornodunek bakarrik dute eta euren barne eskeletoko hezurrak eratzen ditu.\nHezurraren azkeneko itxura ematen parte hartzen duten hiru zelula mota ditu:\nBi hezur ehun edo hezur mota bereizten dira: trinkoa eta harroa edo erretikularra.\nOdol ehuna.\nOdol ehuna edo hemotopoietikoa oso berezitua dagoen ehun konektiboa da eta plasma (\"serum\" edo gazura eta fibriejenoa \u2013proteina batzuk, plaketekin batera lan egiten dutenak, sare moduan -) %55 izenekok zelula arteko substantzia likiadoa du. Bere gorpuzkuluak goblulu gorriak, globulu zuriak eta plaketak dira.\nn tronbozitoak betetzen dute plaketen funtzioa. Tronbozitoak nukleorik gabeko zelula fusiformeak dira."}
{"id": "44154", "revid": "512", "url": "https://eu.wikipedia.org/wiki?curid=44154", "title": "Muskulu-ehun", "text": "Muskulu-ehuna edo gihar-ehuna giharrak osatzen dituen ehun uzkurkorra da, laburtu eta luzatzeko gaitasuna duena.\nGorputzaren mugimenduak kontrolatzen dituen ehuna da. Haien zelulen ezaugarri nagusia uzkurtzeko gauza izatea da, hau da, nerbio-estimuluak hartzen dituztenean etzan egiten dira. Gihar zuntzak luzeak dira eta miofibrila ugari biltzen dituzte. Miofibrila horiek proteina uzkurgarrien mikrofilamentuz osatua daude, aktina eta miosina proteinez. Giharrak uzkurtzen dira aktinazko filamentu finak miosinazko filamentu lodien gainean higitzen direnean. Gihar zeluletako zelula-mintzari sarkolema deritzo eta zitoplasmari sarkoplasma: Hauen nukleoek zatitzeko gaitasuna galdu dute.\nHiru gihar-ehun mota bereizten dira:"}
{"id": "44155", "revid": "23317", "url": "https://eu.wikipedia.org/wiki?curid=44155", "title": "P\u00f3g Mo Th\u00f3n", "text": "P\u00f3g Mo Th\u00f3n Mungian (Bizkaia) sortutako euskal musika taldea da.\nBiografia.\nIzen gaelikodun talde euskaldun honek estilo desberdinak jorratu izan ditu hasierako hardcore melodiko hartatik eta gaur egunera.\nHasierako maketa bi albo utzita, Be\u00f1at Fuentes gitarra-jotzailea (\"Akustika\", \"Big Fingers and The Love Seeds\") sartzearekin batera ekin zioten euren lehen lan luzea grabatzeari (\"El otro lado\",2004). \"Lami\u00f1a producciones\"-en grabatu zuten, Natxo Liberty teknikari zela. Urte oparoa izan zen berau. Batetik, Euskadi Gazteko maketa lehiaketan entzulearen lehenengo saria irabazi zutelako. Baina ez zen horretan geratu. \"Musikadero\" elkarteko maketa lehiaketarako izan ziren aukeratuak. Bestalde, Zero Records diskoetxeak, \"Metal alternativo vol. 2\" famaturako jaso zuen taldearen lehen lan hartako \"A game called life\" kanta, hainbat lekutan zeresana eman zuena. Euskadi gazteak atera zuen CD-an \"A game called life\" eta \"Zauritu bat jaso dute\" kantak agertu ziren, azken honen letra Igor Estankona poeta finak idatzi zuelarik.\nUrte hartan Julen bateria-jolea (\"Trust, Desfassion\") sartu zen taldean, eta nabarmen igarri zuen taldeak beronen ekarria. Urte berean \"Skunk D.F.\" eta \"Kannon\"-en biratan aritu ziren. Kontzertu ugari eman ostean, hurrengo lana prestatzeari ekin zioten: \"Itzalitako argi bakoitzeko\". Taldearen lehen disko ofizialtzat hartu zen berau: Batetik taldearen egitura eta estiloa finkatu zirelako, eta bestetik aurrerantzean euskara hutsez abestuko zutelako (ordura arte ingelesez eta gaztelaniaz ere egin zuten aproba). Gainera, diskoetxe batek atera zuen konpaktua lehenengo bider, Babelmusikek alegia.\n\"Itzalitako argi bakoitzeko\" ia urtebeteko lana izan zen, konposaketa arloan ordura arte egindako beharrik handiena. Haritz Harreguyrekin jarri ziren kontaktuan, berak diskoa ekoiztea baitzen P\u00f3g mo th\u00f3n-ekoen lehentasuna. Baiezkoa izan zen Haritzen erantzuna, eta oparoa bere lanaren emaitza. \"Garate Studios\" -en grabatu zuten, Andoainen, 2006ko otsaila eta martxoa bitartean, bakoitzaren eguneroko betebeharrak albo utzita. Nahasketak amaitu ostean, New Yorkera igorri zen lana, \"West West Side Music\"-era (Sepultura, Sick of it all, Mastodon, Snapcase, Atreyu, Thrice...), masterizazioa bertan egiteko, eta Alan Douches handiak hartu zuen horren ardura. Esan bezala taldeak euskara hutsez abestu zuen lan honetan, eta Markel eta Be\u00f1at taldekideek egin zituzten letrez gain Igor Estankonak eta Gotzon Barandiaranek letra bana idatzi zituzten. \"Lorratza\" kantan Rafa Ruedak abestu zuen. \"Gazteok management\" enpresak fitxatu zuen taldea, bira hartan berrogei kontzertutik gora emanez, talde ezagunekin batera joz: Berri Txarrak, Betagarri, Reincidentes, Sorkun, Banda Bassotti, Kauta, Aphonic, Kaotiko, Gozategi, Biok, Noizeanbehin...\nKritika ederrak jaso zituen diskoak, bai Euskal Herriko egunkarietan, bai musikan aditu diren atzerriko web guneetan, irratietan (Euskadi Gaztean kasurako bi single egon ziren lehen postuan, \"Zemendiak 27\" eta \"Itzalitako argi bakoitzeko\", eta espainiar estatuko Radio 3-en \"besarkada bat\" kantua jarri zen.), Entzun aldizkarian publikoaren urteko diskorik onenen arteko zerrendan sartu zen. \"Taslab\" etxeak ekoiztu zuen euren lehen bideoklip ofiziala.\n2007an Leioako Pop Rock lehiaketa irabazi zuten. Berrehun taldetik gora aurkeztu, eta metal arloko finala maiatzean ospatu zen: Eko4 (Doneztebe), Falso Dogma (Sevilla) eta P\u00f3g mo th\u00f3n bera, azkenean garaile suertatuko zena.\nBira amaierako kontzertuetan Biok taldeko Julenek lagundu zien zuzenekoetan.\n2007ko irailean Radio3 kateko \"Bienvenidos al para\u00edso\" programa mitikoan agertuko zen taldea berriro ere.\n2008an bide berri bati ekingo dio taldeak Kaska gitarra-jotzaileak taldea uztean. Be\u00f1at izango da aurrerantzean gitarra-jotzaile bakarra. Honekin, taldeak zerotik hastea erabaki, disko berrirako prest ziren kantak albo batera utzi, eta hurrengo lana konposatzeari ekingo dio buru-belarri: \"Oztopo guztien gainetik\". 2008ko abuztuan grabatu da, hilabete osoan Amasako IZ-n eta Haritz Harreguyrekin. Masterizazioa Italiako \"Nautilus\" etxean burutu du Antonio Bagliok ( Laura Pausini, Eros Ramazzotti...). Diskoko kanta bitan Pi.L.T.-ko teklista izandako Aitor Abiok hartu du parte. Letren egileak: Arkaitz Estiballes, Julen Gabiria, Gotzon Barandiaran, Miren Ibarluzea, Igor Estankona, eta taldekide diren Be\u00f1at eta Markel.\n2009an 30 kontzertuko bira emango zuten, Volbeat-ekin batera emandakoa nabarmenduz. Urte honetan bertan grabatu zuten \"Suge bat da\" bideoklipa."}
{"id": "44157", "revid": "98444", "url": "https://eu.wikipedia.org/wiki?curid=44157", "title": "U2", "text": "U2 Irlandako rock musika taldea da, mundu osoan erabat arrakastatsua. 2006 arte, 170 milioi disko saldu dituztela kalkulatzen da. Halaber, 22 Grammy Sari irabazi dituzte."}
{"id": "44158", "revid": "201", "url": "https://eu.wikipedia.org/wiki?curid=44158", "title": "Lotura ehun", "text": ""}
{"id": "44159", "revid": "105290", "url": "https://eu.wikipedia.org/wiki?curid=44159", "title": "Aukera Guztiak", "text": "Aukera Guztiak 2005eko Euskal Autonomia Erkidegoko hauteskundeetara aurkezteko sortutako hautesle taldea izan zen.\nBere bultzatzaileek euren burua aurkeztu zuten Batasuna legez kanpo uztearekin ados ez zeuden herritar talde bezala, aipatutako alderdia dagoeneko ezin zelarik aurkeztu.\nAukera Guztiak, hala ere, euskal herritar guztiek nahi zuten aukera politikari boto emateko aukera izan zezaten aldarrikatzen zuen. Honela, Batasuna hauteskundeetan ez egoteak hutsune demokratiko larria zekarrela uste zuten, eta AGren bidez Batasunaren eta bere jarraitzaile guztien ahotsak entzunaraztea defendatzen zuten, eta hortik bere izena.\nHautagai-zerrenda aurkeztu zenetik hainbat ahots kritikok AG Batasunaren \"zerrenda zuri\" bat zela salatzen zuten, alderdi honen \"erre\" gabeko kideek osatua, aurretik inon ez aurkeztutakoak, eta Batasunak zuzendua zela ere esan zen. ETAren iharduera argi ez gaitzesteagatik ere kritikak jaso zituzten. AGren \"aurpegiak\" bere hiru zerrendaburuak ziren: Ana Arbulu, Lurdes Agirrezabal eta Marije Rodr\u00edguez de Lera.\nAGk hauteskundeetara aurkezteko behar ziren sinadurak bildu zituen 2005eko martxoan, eta behin hautagai-zerrenda formalki aurkeztuta, Estatuaren abokatutzak helegitea aurkeztu zuen. AGk aurkezteko zeukan eskubidea aurrekanpainiako gai nagusia izan zen eta alderdien arteko tirabira handiak sortu zituen.\nAuzitegi Gorenak helegitea onartu zuen aho batez, Batasunak AG kontrolatzen zuela frogatutzat emanez eta alderdi honen jarraipen hutsa zela adieraziz, AGren ilegalizazioari bidea zabalduz. \"Arrazoietako\" bat zerrenda aurkezteko sinatu zuten pertsonen zerrenda izan zen. Bestea, grabatutako telefono elkarrizketak. Sinadurak argumentu bezala erabiltzeak kritikak sortu zituen hainbat sektoretan, horrek demokrazian atzerapausu bat zela esaten zutenak.\nHala ere, Aukera Guztiak legez kanpo utzi eta egun batzuetara, hauteskundeetarako aste bi ere falta ez zirenean eta ofizialki kanpainian, ordura arte ezezaguna zen alderdi batek, Euskal Herrialdeetako Alderdi Komunistak, AGren lekukoa hartzeko eta Eusko Legebiltzarrean Batasunaren ahotsa izateko konpromezua hartu zuen.\nEHAK aurkezten zelarik, AGk ez zuen agerpen gehiagorik egin jendaurrean eta alderdi honentzat eskatu zuen bozka, bere asmo nagusi biak betetzen zituelakoan: Demokrazia eta Bakea. EHAKri ez zitzaion harremanik atzeman Batasunarekin, eta 9 legebiltzarkide lortu zituen."}
{"id": "44160", "revid": "58701", "url": "https://eu.wikipedia.org/wiki?curid=44160", "title": "The Chieftains", "text": "The Chieftains (euskaraz \"Buruzagiak\") Irlandako folk musika talde ezaguna da, 1962an Dublinen Ceolt\u00f3ir\u00ed Chualann musika taldea eta bere burua zen Se\u00e1n \u00d3 Riadaren eraginaren itzalpean sortu zen. 1963an \"The Chieftains 1\" izenburupean euren lehendabiziko diskoa kaleratu zuten.\nDisko kopuru itzela kaleratu dute urte hauetan guztietan. 1981 arte 10 lan (gehi zuzeneko bat) argitaratu zituzten, \"The Chieftains 1-10\" izenekin.\nKolaborazio ugari jaso eta egin izan dituzte munduko musikari askorekin, Kepa Junkera bilbotarrarekin tartean, baita musika mota desberdinak lantzen dituzten Mick Jagger, Elvis Costello, Tom Jones, Sinead O'Connor, The Corrs, Art Garfunkel eta Stingekin ere.\n1996an \"Santiago\" diskoa kaleratu zuen, Galiziako tradizioarekin bat egiten, besteak beste Carlos Nu\u00f1ez vigotarrarekin batera.\nGrammy Sariak 6 aldiz irabazi dituzte 2006 arte.\nTaldekideak.\nPaddy Moloney musikaria taldeburua eta kiderik ezagunena da. Hainbat musika tresna jolea izan da.\nBeste kide ezagun batzuk: Matt Molloy , Kevin Conneff, Se\u00e1n Keane, Martin Fay eta Derek Bell (hilda)."}
{"id": "44161", "revid": "336", "url": "https://eu.wikipedia.org/wiki?curid=44161", "title": "Nosaltres Sols!", "text": "Nosaltres Sols! (euskaraz \"Gu Bakarrik!\") Kataluniako talde abertzale erradikala, Espainiako lehen talde zehazki politiko-armatutzat jo izan dena. 1916an sortu zen, \"Uni\u00f3 Catalana\"-ko lokalaz baliatuz. Erakundearen helburu bakarra Kataluniako etsaitzat zeuzkanak borrokatzea izan zen.\nErakundea \"Organitzaci\u00f3 Militar Nosaltres Sols!\" (OMNS) bilakatu zen N\u00fariako Estatutua (1932) onartzean, ez baitzuten uste nahikoa zenik. Espainiako Gerra Zibila amaituta, \"Nosaltres Sols!\"-eko hainbat militantek -haietako gehienak gazteak- \"Front Nacional de Catalunya\" sortzeko lagundu zuten."}
{"id": "44162", "revid": "512", "url": "https://eu.wikipedia.org/wiki?curid=44162", "title": "Ehun (argipena)", "text": "Ehun honakoa izan daiteke:"}
{"id": "44164", "revid": "105290", "url": "https://eu.wikipedia.org/wiki?curid=44164", "title": "Liberaci\u00f3n Andaluza", "text": "Liberaci\u00f3n Andaluza (LA, Andaluziar Askapena) 1985ean sortutako Andaluziako (Espainia) alderdi politikoa da, Sindicato Andaluz eta Al-Andaluseko Yama\u00b4a Islamikoko kideek sortua; Al-Andaluseko independentzia aldarrikatzen dute. Euren ustez, Al-Andalusek Andaluziaz gain, Murtziako Erkidegoa, Badajozko probintzia, Alcaraz mendilerroa, Algarve eta Gibraltar hartzen ditu barne. Andalusi disporaren onarpena eta Andaluzian arabieraren ofizialtasuna onartzea ere aldarrikatzen dute. Alderdi laikoa dela esan arren, bere agintari gehienak musulmanak dira."}
{"id": "44165", "revid": "336", "url": "https://eu.wikipedia.org/wiki?curid=44165", "title": "Van Morrison", "text": "Van Morrison (Belfast, 1945eko abuztuaren 31), sortzez George Ivan Morrison, irlandar musikagile, musikari eta abeslaria da. Estilo ugari landu izan ditu, hala nola, rock, soul, rhythm and blues, folk, blues, jazz eta countrya. Belfasteko lehoia ezizena ematen zaio. \nDiskografia zabalaren egilea da. Abesti arrakastatsuen artean \"Gloria\", \"Brown Eyed Girl\", \"Moondance\", \"Domino\", \"Have I Told You Lately\", \"Someone like You\" eta \"Days Like This\" ditugu. Behin baino gehiagotan eman ditu kontzertuak Euskal Herrian, batik bat Donostian.\nBizitza.\nGeorge Ivan Morrison Belfasten jaio zen, 1945eko abuztuaren 31n. Haren gurasoak eskoziar jatorrikoak eta Jehovaren lekukoak zirenez, hasieratik arrotz sentitu zen katoliko eta protestanteen artean banatutako gizarte batean.\nHamabost urte zituela, eskola utzi eta \"The Monarchs\" rhythm and blues taldean sartu zen saxofoi-jotzaile gisa. 1963an, \"Them\" taldea osatu zuen. Lehenbiziko aldiz, berak konposatutako abesti bat diskoratu zuen: \"Gloria\"; hemeretzi urte besterik ez zuen. Talde horrekin bi disko kaleratu ondoren, bakarkako bideari ekin zion.\n1967an, Them taldearen ekoizle berak, Bert Bemsek, kontratu bat eskaini zion. Bemsek, Morrisonen baimenik gabe, \"Blomin your mind\" LPa kaleratu zuen. Apenas entzun zen inon, gogorregia zen, mingarriegia, artean ere ilean loreak zeramatzan gazteriarentzat. Hurrengo urtean, bere diskorik onenetarikotzat hartua izan dena osatu zuen, \"Astral Weeks\". Garai hartan Boston hirian bizi zen eta, alkoholaren morroi, gauetan irratietara deitu ohi omen zuen John Lee Hookerren kantuak eskatzeko. Egoera horretan, berrogeita zortzi orduz grabatu zuen aipaturiko diskoa. \nHurrengo lanetan konstantea izan zen \"Kaledonia izpiritua\" agertu zen \"Astral Weeks\" albumean, Morrisonen ukitu propioa, jazza, bluesa, soula eta musika tradizionala nahasiz. Arrakasta handirik izan ez bazuen ere, kritika espezializatuak ongi baino hobeki hartu zuen eta, urteak igaro arren, ez du gaurkotasunik galdu.\n1970ean, \"Moondance\" LPa plazaratu zuen, eta banda propioa osatu. Talde hartatik sortu zen, urtebete beranduago, Caledonia\nSoul Orchestra. Urte berean, \"His Band and the Street Choir\" lana eman zen argitara, eta \"Tupelo Honey\" 1971n. John Platania, Jack Schroer, Jeff Labes \u2014hari atalekoak \u2014, Ronnie Montrose, Ron Elliot \u2014gitarra-jotzaileak\u2014, Leroy Vinnegar, David Hayes \u2014baxu-jotzaileak\u2014, Gary Mallaber, Connie Kay, Rick Schlosser \u2014bateria-jotzaileak\u2014, Mark Naftalin, Mark Jordan \u2014pianistak\u2014 eta Nathan Rub\u00edn \u2014biolin-jotzailea\u2014 igaro ziren orkestra hartatik, 1974 arte.\n\"Saint Dominic's Preview\" (1972), \"Hard Nose the Highway\" (1973) eta \"It's Too Late to Stop Now\" (1974) izan ziren hurrengo lanak. Ondoren, taldea deuseztu, Janet Rigsbee emaztearengandik banatu, Amerika utzi, eta bere sorterrira itzuli zen. \"Veedon Fleece\" (1974) albumak ireki zuen Morrisonen aro berria. Disko mikatza eta arraroa da, oraindik ere obsesionaturik Kaledoniaren edo izpiritu-bakearen bila dabilena.\n1976an, Martin Scorsesek \"The Last Waltz\" filmean jasotako The Band taldearen azken kontzertuan aritu zen, Bob Dylan, Neil Young, Joni Mitchell eta beste zenbaitekin batera. Ondorengo lanak \"A Period of Transition\" (1977), \"Wavelength\" (1978) eta \"Into the Music\" (1979) izan ziren; azken horretan, besteak beste, Ry Cooderrek, Toni Marcus biolin-jotzaileak, Pee Wee Ellis saxofoi-jotzaileak eta Mark Isham tronpeta-jotzaileak hartu zuten parte. \nJehovaren Lekukoen erlijioan hezia, urteekin eliza ezberdinetara hurbildu zen, eta haren diskoetako batzuk mistizismoz eta espiritualtasun handiz jantzirik daude. 1982an, Zientziologiaren Elizako kide egin zen. Garai\nhartan, lau lan kaleratu zituen eta laurak Irlandatik inoiz baino gertuago daude: \"Beautiful Vision\" (1982), \"Inarticulate Speech of the Heart\" (1983), \"Live at the Grand Opera House, Belfast\" (1984) eta \"A Sense of Wonder\" (1985). 1986an utzi zuen Zientziologia; hurrengo lana horren lekuko izan zen: \"No Guru, No Method, No Teacher\" (\"Ez gururik, ez\nmetodorik, ez irakaslerik\").\nBerriro ere Caledonia Soul Orchestrako zenbait kiderekin elkarturik, \"Poetic Champions Compose\" eman zuen argitara 1987an; lan oinazetua da, lasaitasunaren eta ezinegonaren arteko orekan segitzen duena. 1988an, \"Irish Heartbeat\" grabatu zuen The Chieftains Irlandako musika tradizionaleko taldearekin. 1990eko hamarkadaren hasierako lanak top 5era iritsi ziren Erresuma Batuan: \"Enlightenment\", \"Hymns to the Silence\" bikoitza eta \"Too Long in Exile\". 1994an, \"A Night in San Francisco\" zuzeneko diskoa karrikaratu zuen."}
{"id": "44166", "revid": "105290", "url": "https://eu.wikipedia.org/wiki?curid=44166", "title": "Frente Andaluz de Liberaci\u00f3n", "text": "Frente Andaluz de Liberaci\u00f3n (FAL, Askapen Fronte Andaluziarra) Andaluziako alderdi independentista izan zen. Al-Andalus-eko Yama\u00b4a Islamikotik zetozen militante batzuk sortu zuten, baita independiente batzuk ere. FAL-ek Erdi Aroko Al-Andalus-eko arabiar eta islamiar kultura berreskuratu nahi zuen. Euren ikurra zortzi puntako izarra zen. 1990ean Naci\u00f3n Andaluza sortu zuten alderdietako bat izan zen. Urte hartan bertan 1633 boto lortu zituzten Andaluziako hauteskundeetan, %0,06."}
{"id": "44169", "revid": "90523", "url": "https://eu.wikipedia.org/wiki?curid=44169", "title": "Afrikaner", "text": "Afrikanerrak batik bat Hegoafrikan bizi den eta afrikaansez mintzatzen den talde etnikoko kideak dira. 1652an Herbehereetako Ekialdeko Indietako Konpainiarekin (\"Vereenigde Oostindische Compagnie\" edo \"VOC\") Afrika hegoaldera iritsitako herbeheretar, hugonote, frisiar eta flandriar kolonoen ondorengoak dira. Batzuetan boer izena ematen zaie, baina boerrak afrikaner etxaldetarrak dira.\nEgun, Hegoafrikaz gain, Namibian ere badaude talde esanguratsuak. Afrikanerrak, orotara, 2.700.000 lagun inguru dira. Erlijioari dagokionez, gehiengoa kristau protestantea da."}
{"id": "44170", "revid": "96586", "url": "https://eu.wikipedia.org/wiki?curid=44170", "title": "Folk musika", "text": "Folk musika herriak egindakoa edo herrietako sustraietakoa da. Folk musika, bestetik, musika folkloriko tradizionala ezezik musika genero garaikidea ere bada eta horrek nolabaiteko anbiguitatea ematen dio kontzeptuari; azken mota hau XX. mendean zehar folklorean oinarrituta garatu zen. Musika folkloriko mota honek fusio-generoak ere biltzen ditu, hala nola folk rocka, folk metala eta beste batzuk. Folk musika garaikidea, oro har, musika folkloriko tradizionalarekiko genero desberdina bada ere, ingeles estatubatuarrean, musika folkloriko tradizionalaren izen bera du eta, sarritan, artista eta leku berberak partekatzen ditu.\nMusika folklorikoa edo musika tradizionala da belaunaldiz belaunaldi ahoz (eta gaur egun modu akademikoan ere bai) herri baten balioen eta kulturaren beste zati gisa transmititzen den herri musikaren izendapena. Beraz, izaera edo erro etniko nabarmena du. Musika tradizionalen artean, batzuk jatorritik haratago joan dira, hala nola flamenkoa, jota, tangoa, country musika, samba, cumbia kolonbiarra eta, oro har, denborarekin nolabaiteko garrantzia izan duten erritmo latinoak. \nEuropakoa.\nTaldeen artean aski ezagunak dira Sorotan Bele, Alboka, Amaren alabak, Alaitz eta Maider, Hiru Truku, Tapia eta Leturia, Oreka Tx, Oskorri, Ugarte Anaiak, Xarnege eta Bizardunak.\nMusikari famatuak ditugu bestela Juan Mari Beltran, Iker Goenaga, Kepa Junkera, Kaxiano, Ibon Koteron, Joxan Goikoetxea eta Tomas San Miguel."}
{"id": "44171", "revid": "117015", "url": "https://eu.wikipedia.org/wiki?curid=44171", "title": "Euskal Herriko historiaren kronologia", "text": "Euskal Herriko historiaren kronologia honek Euskal Herrian Historiaurretik gaur egun arte izan diren gertakari esanguratsuak biltzen ditu, nolabaiteko mugarria jarri izan duten horiek.\nKronologian erabilitako etiketak.\nARKITEKTURA\nARTE ESZENIKOAK\nEUSKAL GATAZKA\nEUSKARA\nGERRA\nGERTAERA\nHIRIGINTZA\nKIROLA\nLITERATURA\nPOLITIKA\nTEKNOLOGIA"}
{"id": "44174", "revid": "119347", "url": "https://eu.wikipedia.org/wiki?curid=44174", "title": "Terminologia erauzketa", "text": "Terminologia erauzketa (ingelesez, \"terminology extraction\") informazio erauzketaren barne dagoen arlo bat da. Terminologia erauzketaren helburua corpus bat oinarri izanik, automatikoki termino garrantzitsuak eskuratzean datza.\nKomunitate birtual bateko gai baten ezagutza irudikatzeko lehen pausoetako bat gai horretarako termino garrantzitsuekin berbategi bat osatzea da. Dokumentu sorta baten oinarrituz gai baten inguruko termino garrantzitsuak eskuratzeko metodo ezberdinak definitu izan dira.\nOrokorrean, terminologia automatikoki erauzteko, termino hautagaiak ateratzen dituzten prozesagailu linguistikoak erabili ohi dira. Ondoren, hautagaien zerrenda horretatik termino batzuk kentzen dira metodo estatistikoak eta ikasketa automatikoan oinarritutakoak erabilpenaren bitartez iragaziz. Terminologia erauztea oso baliagarria da antzekotasun semantiko eta ezagutzaren kudeaketa bezalakoetan oinarri bezala izateko."}
{"id": "44175", "revid": "15795", "url": "https://eu.wikipedia.org/wiki?curid=44175", "title": "Homo neanderthalensis", "text": ""}
{"id": "44176", "revid": "56334", "url": "https://eu.wikipedia.org/wiki?curid=44176", "title": "Euskal Herriko ibaiak", "text": "Euskal Herriko ibaiak bi isurialdetan banatzen dira. Mediterraneora doazenak luzeak eta zabalak dira, eta Kantaurira doazenak motzak, bortitzak eta emari txikiagokoak.\nEbro da Euskal Herria zeharkatzen duten ibaien artean luzeena (910 km). Europako Mendietan sortzen da eta Mediterraneo itsasoan isurtzen du bere emaria. Bide horretan, hainbat kilometroz Euskal Herriko hegoaldeko muga da, Araba eta Nafarroan. Ibai handi guztien antzera, beste ibai eta errekek bertara isurtzen dituzte beren urak besteak beste, Zadorra, Baias, Ega eta Aragoi ibaiek. Azken hau da, Aragoi ibaia alegia, Euskal Herriko lurretan zehar ibilbide luzeena egiten duena: 192 kilometro. Esako urtegian jaio eta, Nafarroa Garaia zeharkatu ondoren, Ebro ibaira isurtzen ditu bere urak.\nEuskal Herriko kostaldean ura isurtzen duten ibaietatik Aturri da luzeena eta ur emari handiena duena. Tourmalet inguruan\njaiotzen denetik Baionan itsasoratu arte, 335 kilometro inguru zeharkatzen ditu, azken 30ak euskal lurretatik. Bide luze horretan, Pirinioetan jaiotako hainbat ibai eta errekaren emaria jasotzen du (Biduze, Errobi, Arhan...). Aturrik bezala, beste euskal ibai askok ere Bizkaiko golkoan isurtzen dituzte euren urak: Nerbioik, Bidasoak, Oriak, Debak, Urolak, Urumeak... Nerbioi ibaia da, hain zuzen ere, Bizkaiko golkoan ura isurtzen duten ibaien artean Euskal Herriko lurraldeetan ibilbiderik luzeena egiten duena (75 km).\nKantauriar isurialdea.\nUrak Bizkaiko golkora isurtzen dituzten ibaiek ibilgu laburra dute, gehienetan erliebe handikoa: 50-70 kilometroan, gutxi gorabehera 1300-1500 metroko garaieratik jaisten dira. Hauek dira ibai nagusiak:\nMediterranear isurialdea.\nMediterraneo itsasora isurtzen duten Euskal Herriko ibai guztien ura Ebro ibaiaren bitartez iristen da itsaso hartara. Hauek dira Ebroren emaile nagusiak:"}
{"id": "44181", "revid": "81544", "url": "https://eu.wikipedia.org/wiki?curid=44181", "title": "Asua (ibaia)", "text": "Asua ibaia Ibaizabal itsasadarraren adarra da. Asua ibaiaren arroa Bizkaiko arrorik zabalenetarikoa da, eta 74 kilometro koadro ditu gutxi gorabehera. Asua ibaiaren iturburua Ganguren mendilerroan (400 metro) dago, Lezamatik hurbil, eta Ibaizabalera isurtzen du.\nAsuak 15 kilometroko ibilbidea egiten du Lezamatik Lutxanaraino (Erandio), eta herri hauek zeharkatzen ditu: Zamudio, Derio, Loiu (Larrondo), Sondika eta Erandio (Asua). Asua auzotik aurrera ibaia itsasadar bihurtzen da. Antzina portu txiki bat egon zen Asuan bertan.\nGaraiera txikiko mendiak daude arro ertzean. Haien artean, Berreaga mendia (360 metro) dago, arroa Butroetik bereizten duena. Ibaiaren uharkak marga eta kareharrien artetik iragaiten dira. Arroaren goiko aldeetan pinu sail ugari daude; eta beheko aldean, berriz, nagusi dira larreak, soroak, etxeak eta industria.\nAsua ibaiak hainbat errekatxotik jasotzen du ura. Gehienak eskuineko ibaiertzetik azaleratzen dira, eta ibilbide zuzen eta luzeak egiten dituzte, kokatuta dauden haranaren aldean aldapa leunak baitaude. Ezkerraldeko ibaiertzetik errekatxo gutxiago azaleratzen dira, eta horiek aldapa handiagoetatik igarotzen dira. Uraren kalitateari dagokionez, zona bi bereiz ditzakegu: alde batetik, Basobaltza, Kantarazarra, Untza eta Preguntegi errekatxoek osatzen dutena eta zikin ez dagoena; eta, bestetik, Asuko uharka nagusiak eta Antontxune errekatxoak osatzen duena. Kutsadura nabaria da azken zona horretan.\nGoiko ibai tarteetan oraindik badira haltzak, lizarrak eta zumeak, baina beheko aldeetan eutrofizazioa ageri-agerikoa da: han sasiakazaiak, landare belarkarak eta zuhaixka nitrofiloak daude. Ondo zainduta dauden errekatxoetan animaliak badaude ere, uharka nagusian ez dago. Izan ere, aldapak txikiak dira eta horren ondorioz, ura oso motel dabil. Horrezaz gainera, ura zikin dago. Uharka nagusian ez dago arrainik, eta ibaiadarretan badira ezkailuak."}
{"id": "44182", "revid": "81544", "url": "https://eu.wikipedia.org/wiki?curid=44182", "title": "Asua", "text": ""}
{"id": "44183", "revid": "28807", "url": "https://eu.wikipedia.org/wiki?curid=44183", "title": "Larrondo", "text": ""}
{"id": "44185", "revid": "119347", "url": "https://eu.wikipedia.org/wiki?curid=44185", "title": "Alejandro Finisterre", "text": "Alexandre Finisterre (jaiotzez Alexandre Campos Ramirez, Fisterra, 1919ko maiatzaren 6a - Zamora, 2007ko otsailaren 9a), futbolinaren asmatzailea eta editorea. Frankismoaren garaian deserrian bizi izan zen, Frantzia, Ekuador, Mexiko eta Guatemalan. Mexikon Le\u00f3n Feliperi eginiko omenaldia antolatu zuen.\n15 urte zituela Madrila joan zen ikastera eta bertan hainbat idazle eta intelektualekin harremana eduki zuen. Espainiako Gerra Zibila gertatu zenean zauritu eta ohean geratu zen. Bertan futbola etxetik mugitu gabe jokatu ahal izateko futbolina asmatu zuen. Hala ere bera deserrian bizi izan zeneko garaian Le\u00f3n Feliperekin bere alde eginiko lanengatik gogoratzea eskatu izan zuen beti."}
{"id": "44186", "revid": "119347", "url": "https://eu.wikipedia.org/wiki?curid=44186", "title": "Smurf eraso", "text": "smurf erasoa DoS moduko eraso bat da, eta spoofing bitartez ping-en mezuak Broadcast-era bidaltzean helburu bat (erasotutako sistema) inundatzean datza.\nModu honetako eraso batean, erasotzaileak ICMP (ping) motako trafiko handia bidaltzen du Broadcast helbidera, non trafikoko pakete guztiek jatorrizko helbidea aldatuta duten (spoofing) erasotu nahi den sistemarenarengatik. Router-ak trafiko guzti hau bidaltzen badu, OSIren 2. geruza erabiliko du, broadcast funtzioak egingo dituenak, eta ondorioz host gehienek ICMP motako echo request mezuak hartu eta erantzungo dituzte, azpisareko host bakoitzeko trafikoa biderkatuz. Hainbat broadcast sarbide dituen sare batean, milaka host-ek erantzun dezakete pakete bakoitzari. Erantzun guztiak jatorrizko IPra itzultzen dira (erasotu nahi den sistemarenera).\nOrain dela urte batzuk, sare guztiak ziren bulnerableak smurf motako erasoei -- \"smurfeableak\" ziren --. Egun aldiz, administrari gehienek bere sareak babestuak dituzte mota honetako erasoak ekiditeko, baina badira oraindik hainbat sare arazo hauekin. \nCisco routerrak dauden sare batean, nahikoa da honako konfigurazio komandoa egikaritzea:"}
{"id": "44187", "revid": "1045", "url": "https://eu.wikipedia.org/wiki?curid=44187", "title": "Smurf atakea", "text": ""}
{"id": "44188", "revid": "1830", "url": "https://eu.wikipedia.org/wiki?curid=44188", "title": "Malware", "text": "Malware ingelesezko \"mal\"icious soft\"ware\" (programa kaltegarri) hitzetatik eratorritako hitza da, edozein sistema informatikori nahita ekintza kaltegarriak egiten dizkion software mota da. Era askotakoak izan daitezke: informazio lapurreta, funtzionamenduaren kaltetzea edo datuen eskuragarritasuna blokeatzea besteak beste. Hauen arteko konbinazioa gerta daiteke ere, gainera, askotan erabiltzaileari xantaia egiteko erabiltzen dira. Malware mota asko dago; ohikoenak eta birusak eta harrak dira, baina, troiakoak, spyware eta ransonware ezagunen artean topa ditzakegu ere. 1990ean Yisrael Radaik \"malware\" terminoa asmatu aurretik software kaltegarria birus informatikotzat hartzen zen, nahiz eta birusak malware mota bat izan.\nHistoria.\nHistorialariek zalantzan jartzen duten arren, malwarea lehen aldiz 1970eko hamarkadan ARPANET sarean agertu zela diote gehienek. Hala ere, Apple-ek 1984an Macintosh 128k ordenagailu pertsonalaren merkaturatzea boom bat eragin zuen. Gero eta jende gehiago zen ordenagailu pertsonala ulertzeko gai, hala ere, batzuek jakintza horiek maltzurkeriak egiteko erabiltzea erabaki zuten. Hasieran, konputagailua ustekabeko eran jokatzea eragiten zuten bakarrik, hortaz, ez zuen kezka handirik suposatzen. Dena dela, ordenagailuen teknologiak aurrera egin ahala malwareak ere aurrera egin du. Azken bi hamarkadetan konputagailuek izugarrizko aldaketak izan dituzte, gainera, interneten etengabeko zabalkuntzaren ondorioz malwera duten webguneak nabariki ugaritu dira. 1980ko hamarkadan hainbat sistema eragileen aurkako programak egiten ziren, hala ere, gaur egun Microsoft Windows eta Android dira erasotuenak, izan ere, erabiltzaile gehien dituztenak dira.\nPrograma maltzurrak negozio bihurtu egin dira. Alde batetik, malwarea dirua irabazteko erabiltzen dute Hackerrek; bestetik aldetik, horren aurka lan egiten duten White Hat-ek. Azkenak normalean enpresek kontratatzen dituzte euren fitxategiak eta sareak babestu ditzaten."}
{"id": "44189", "revid": "371", "url": "https://eu.wikipedia.org/wiki?curid=44189", "title": "Smurf erasoa", "text": ""}
{"id": "44191", "revid": "119347", "url": "https://eu.wikipedia.org/wiki?curid=44191", "title": "Pedro Karrera", "text": "Pedro Karrera Arana (Beasain, Gipuzkoa, 1679ko urriaren 19a - 1731ko apirilaren 30a) beasaindar arkitektoa izan zen. Karreratarrek osatu zuten arkitekto-leinu ezagunaren lehena izan zen.\nBeasaingo Errekartehaundi baserrian jaioa, Tomasa Aranburu Loinazekin ezkondu zen. Ezkontza horretatik Martin Karrera Aranburu jaio zen. Halaber, Manuel Martin Karrera arkitektoaren aitona izan zen. 52 urte zituela hil zen."}
{"id": "44192", "revid": "119347", "url": "https://eu.wikipedia.org/wiki?curid=44192", "title": "Martin Karrera", "text": "Martin Karrera Aranburu (Beasain, Gipuzkoa, 1713ko martxoaren 23a - \"ib.\", 1768ko abuztuaren 31) gipuzkoar arkitektoa izan zen.\nPedro Karrera Arana arkitektoaren eta Tomasa Aranburu Loinazen semea zen. Bi aldiz ezkondu zen; lehenengo emaztearekin, Orendaingo Maria Egipziaka Artzadun, Manuel Martin izeneko semea izan zuen, hura ere arkitekto ezaguna. 55 urte zituela hil zen.\nLanak.\nHonakoak izan ziren bere lanik garrantzitsuenak:\nAipatutako lanez gain, errota eta etxe partikular asko ere egin zituen."}
{"id": "44193", "revid": "58701", "url": "https://eu.wikipedia.org/wiki?curid=44193", "title": "Manuel Martin Karrera", "text": "Manuel Martin Karrera Artzaduna (Beasain, 1742ko abenduaren 25a - 1804) gipuzkoar arkitektoa izan zen. Martin Karrera Aranburu arkitektoaren semea eta Pedro Karrera Arana arkitektoaren iloba zen."}
{"id": "44194", "revid": "1545", "url": "https://eu.wikipedia.org/wiki?curid=44194", "title": "Aldekone", "text": "Aldekone Derioko auzoa da. Auzo honetan dago Derioko eliza berria eta zaharra (San Kristobal). Horrez gain, lehen Derioko udaletxea hemen zegoen Arteagara eraman aurretik.\nAzken urteotan bere baserri izaera galdu du eta etxebizitza asko ari dira eraikitzen auzoan: Ganbe Behekoan, Ganbe Goikoan eta Mantulizen.\nJaiak eta ospakizunak.\nAuzoko jaiak uztailaren 31ean ospatzen dira San Inazioren omenez."}
{"id": "44195", "revid": "1545", "url": "https://eu.wikipedia.org/wiki?curid=44195", "title": "Artebakarra", "text": "Artebakarra Derioko auzoa da. Auzo honek muga egiten du Mungiarekin. Orain arte, baserri auzoa izan da. Hemendik eta urte batzuetara, izaera hori galduko du, izan ere, auzo honetan golf zelaia eta urbanizazioa eraikiko dute, Mantuliz aldean.\nAuzo honetan dago Derioko gasolindegi bakarra eta jatetxe famatu bat.\nAutobidea.\n1990eko hamarkadan Mungiarainoko autobidea zabaldu zen, horrez gain, gasolindegiaren ondoan Laukarizko auzoko eta bertako etxe dotoreetaraino ailegatzen den errepidea dago."}
{"id": "44196", "revid": "1545", "url": "https://eu.wikipedia.org/wiki?curid=44196", "title": "San Migel (Derio)", "text": "San Migel Derioko auzoa da, Arteagan. Auzo hau 1960ko hamarkadan hasi zen eraikitzen. Auzo honetara bildu ziren Deriora Extremaduratik eta Espainiako beste lurralde batzuetatik etorritako hainbat immigrante.\nOspetsua da auzoa Txorierrin, batez ere irailean egiten dituzten jaiengatik. Jai herrikoiak dira eta auzoko hainbat lagunek hartzen dute parte antolakuntzan, konpartsen bidez."}
{"id": "44197", "revid": "119347", "url": "https://eu.wikipedia.org/wiki?curid=44197", "title": "Ugaldeguren", "text": "Ugaldeguren edo Santimami auzoa Deriotik hurbil egon arren, bere lur gehienak Zamudioko udalarenak dira. Auzo honetan badago Santi Mami izeneko baseliza. Horrez gain, Bilboko hilerria eta izen bereko poligonoa ere auzo honetan daude.\n2007ko urtarrilaren 1eko erroldaren arabera, auzoak 30 biztanle ditu."}
{"id": "44198", "revid": "2241", "url": "https://eu.wikipedia.org/wiki?curid=44198", "title": "San Migel (argipena)", "text": "San Migel, euskara batuko San Mikel edo Done Mikel izenaren aldaera dialektala da. Erabilera hauek ditu:"}
{"id": "44199", "revid": "1545", "url": "https://eu.wikipedia.org/wiki?curid=44199", "title": "Arteaga Derio", "text": "Arteaga Derio udalerri honetako auzoa da. Auzo honetan daude gaur egun Derioko zerbitzu gehienak (udaletxea, eskolak, institutua, kiroldegia, mediku zerbitzua, tabernak, dendak, bankuak, ...). Beraz, gaur egun Derioko erdigunetzat har daiteke.\nLehen, ostera, Derioko erdigunea gorago zegoen, Mungiarantza. 1960ko hamarkadan trenbideak, errepide nagusiak eta enpresek erdigunea Asua ibaiaren altzora mugitu zuten."}
{"id": "44200", "revid": "6327", "url": "https://eu.wikipedia.org/wiki?curid=44200", "title": "Arteaga auzoa", "text": ""}
{"id": "44201", "revid": "1545", "url": "https://eu.wikipedia.org/wiki?curid=44201", "title": "Txozna auzoa", "text": "Txozna auzoa Aldekone eta Arteagaren artean dago. Azken urteotan Derion eraiki diren etxebizitza gehienak auzo honetan egin dira. Hortaz, auzo honetako biztanle gehienak gazteak dira.\nEtxebizitza berriekin batera, Txoznako auzunean hainbat enpresa daude, eta etxebizitzak eraiki aurretik, industriak zerbitzuek baino garrantzia handiagoa zeukan."}
{"id": "44202", "revid": "1519", "url": "https://eu.wikipedia.org/wiki?curid=44202", "title": "Arteaga (argipena)", "text": "Arteaga izena toponimoa da jatorriz (\u00abarte ugariko tokia\u00bb esan nahi du), eta, hortik abiatuta, hainbat adiera eta erabilera hartu ditu:\nToponimoak.\nMexikon.\nJos\u00e9 Mar\u00eda Arteagaren omenez Ameriketako herrialde honetako toki batzuek hala deituak dira:"}
{"id": "44204", "revid": "843", "url": "https://eu.wikipedia.org/wiki?curid=44204", "title": "Sniffing", "text": ""}
{"id": "44205", "revid": "3591", "url": "https://eu.wikipedia.org/wiki?curid=44205", "title": "Ekain (argipena)", "text": "Ekain hitzarekin artikulu ezberdinak daude:"}
{"id": "44206", "revid": "119347", "url": "https://eu.wikipedia.org/wiki?curid=44206", "title": "Kriptografia simetriko", "text": "Kriptografia simetrikoa mezuak deszifratzeko eta zifratzeko gako berbera erabiltzen duen kriptografiako metodo da.\nSarrera.\nKomunikazio kriptografiakoa gauzatzeko, igorlea eta hartzailea aldez aurretik kanal fidagarriaren bidez zein gako erabili erabakitzen dute. Gakoa biek dakitela, igorleak mezua zifratzen du gako hori erabiliz eta hartzaileak dezifratzen du gako berarekin.\nZifratze algoritmo on batek segurtasun osoa gakoan jartzen du eta bat ere ez algoritmoan. Hau da, erasotzaile bati algoritmoa jakiteak ez lioke lagunduko. Honen adibide GPG da.\nDesabantaila.\nAlgoritmo hauen desabantaila gako banaketan datza. Igorlea eta hartzailea behin gako konpartituz gero komunikazio segurua da. Baina erasotzaileari errazago zaio gakoa banaketan gakoa atzematea gako igartzea baino. Gako banaketaren komunikazioa kanal fidagarriren bitartez egiten da.\nBeste arazoa da zenbat gako erabili behar diren. Bi komunikatzaileen artean gako bakarrarekin nahiko da kriptografia simetrikoan, baina komunikatzaileak bi baino gehiago badira banatzeko gako kopuru biderkatzen da. N modu seguruan komunikatzeko pertsona kopurua bada n x (n-1) / 2 gako behar dira komunikatzaile bikote bakoitzak modu pribatuan. Talde txiki baterekin gauzatu daiteke baina talde handigoagorekin ez.\nAlternatibak.\nGako banaketaren arazoa konpontzeko kriptografia asimetrikoa eta kriptografia hibridoa daude.\nGako banaketa.\nKriptografia simetrikoan gakoa banaketzeko bi era daude: Banaketa simetrikoa eta asimetrikoa.\nGakoen ezaugarri desiragarria bere iraungipena da. Gako guztiek izan behar dute bizitza denbora jakin bat, kriptoperiodo delakoa, eta hortik aurrera ez dira erabilgarriak izango. Gakoek balioa galdu behar izatearen zergaitua, kriptoanalisi teknika bitartez erasotzen ari direnek, mezuak deszifratzeko ez dezatela izan, ez denbora nahikorik, ez informazioa nahikorik, da."}
{"id": "44207", "revid": "119347", "url": "https://eu.wikipedia.org/wiki?curid=44207", "title": "Kriptografia asimetriko", "text": "Kriptografia asimetrikoa deritzo bi gako desberdin behar dituen sistema kriptografikoari, bat ezkutua eta bestea publikoa. Nahiz eta bi gakoak desberdinak diren, matematikoki elkarlotuta daude. Gakoetako batek informazioa zifratzen du eta besteak, deszifratu. Gako bakar batek ezin ditu biak batera egin. Gako publikoa argitara eman daiteke inolako segurtasun arazorik sortu gabe. Bestalde, gako ezkutua ezin zaio mezuak irakurri ezin ditzakeen inori erakutsi.\nKriptografia asimetrikoak algoritmo asimetrikoak erabiltzen ditu. Algoritmo hauek erlazio matematikoetan oinarrituta daude. Nahiz eta erraza den konputazionalki gako publiko eta ezkutuak sortzea, gako ezkutuak erabiliz mezuak deszifratzea eta gako publikoak erabiliz mezuak zifratzea, oso zaila da, gako publiko batetik abiatuta, gako ezkutua zein den asmatzea. Hori dela eta, algoritmo simetrikoek ez bezala, ez dute hasieran inolako gako ezkutuen trukerik egin beharrik. Gainera, algoritmo hauen bitartez, kautotasuna bermatzen da, mezu bakoitzean, igorlearen gako ezkutuaren bidez, sinadura digitala sortuz. Sinadura hau, hartzaileak egiaztatuko du igorlearen gako publikoarekin. Orokorrean, mezuaren hash bat zifratzen da sinadura moduan.\nKriptografia asimetrikoa asko erabiltzen da. Interneteko zenbait estandarren oinarrian dago, hala nola, Transport Layer Security (TLS), PGP eta GPG. Hiru gako publiko sistema mota nagusi daude: gako publikoen hedapen sistemak, sinadura digitalen sistema eta gako publikoen kriptosistemak, azken honek gako publikoen banaketa eta sinadura digitalen zerbitzua eskaintzen ditu. Diffie-Hellman-en gako trukea da gako publikoak zabaltzeko gehien erabiltzen dena; sinadura digitalentzako, ordea, Digital Signature Algorithm.\nZifratze sistema asimetriko batean, edonork zifra ditzake mezuak gako publikoa erabiliz, baina honen bikotea den gako ezkutuaren jabeak bakarrik deszifra dezake. Segurtasuna gako ezkutuaren sekretutasunaren araberakoa da, baina baita erabilitako algoritmoaren eta erabilitako gakoaren kalitatearen araberakoa ere.\nFuntzionamendua.\nAlgoritmo hauetan, zifratzeko erabiltzen den gakoa ez da deszifratzeko erabiltzen den gakoaren berdina. Erabiltzaile bakoitzak bi gako kriptografiko dauzka, zeinetako bat publikoa den eta bestea, ezkutua. Gako publikoa zabaldu egin behar da baina, ezkutua erabiltzaileak bakarrik ezagutu dezake. Gakoak matematikoki erlazionatuta daude baina parametroak kontuz aukeratzen dira, gako publikotik ezkutua lortzea ezinezkoa izan dadin.\nAlderatzearren, algoritmo simetrikoek gako ezkutu bakarra erabiltzen dute. Gako hau igorleak eta hartzaileak, biek, ezkutatu behar dute, bai zifratu eta bai deszifratzeko. Algoritmo simetriko bat erabiltzeko, igorleak eta hartzaileak aurretik segurtasunez elkar jakinarazi behar diote gakoa.\nGehienetan, algoritmo simetrikoak ez direnez asimetrikoak bezain zailak (konputazionalki), orokorrean gakoen trukerako algoritmo bat (asimetrikoa) erabiltzen da lehenik bien arteko komunikazioetan erabiliko den gako simetrikoa transmititzeko. PGP-k eta SSL/TLS-k sistema hau erabiltzen dute.\nDeskribapena.\nBi erabilera nagusi dauzka kriptografia asimetrikoak:\nZifratze asimetrikoaren analogia bat ateetako zulodun postontzia da. Postontziaren zuloa denentzako ikusgarri eta eskuragarri dago. Bere kokalekua (helbidea) gako publikoa litzateke. Helbidea dakien edonor joan daiteke atera eta idatzizko mezua zulotik sartu. Hala ere, giltza duenak bakarrik ireki dezake postontzia eta mezua irakurri.\nSinadura digitalentzako analogia gutun bat seilu pertsonalarekin markatzearena da. Mezua edonork ireki dezake, baina seilu bakarra egoteak igorlea identifikatzen du.\nKriptografia asimetrikoaren arazo nagusia gako publikoa benetakoa izatearen froga da, hots, gakoa zuzena izatea eta adierazten den erabiltzaileari lotuta egotea, baita inork ez duela aldatu edo ordezkatu ere. Honentzako public-key infraestructure (PKI), hots, gako publikoentzako azpiegitura erabiltzen da, non 3. partaide batek gako parearen jabetza egiaztatzen duen. PGP-k sistema hau erabiltzen du, konfiantzazko weba izeneko eskema baten barnean.\nSegurtasuna.\nZifratze eskema batzuen segurtasuna erabilitako buruketa matematikoaren zailtasunaren araberakoa da, bi zenbaki lehen handiren faktorizazioa edo logaritmo zailak kalkulatzea, hala nola. Segurtasuna esaerak, kasu honetan, zentzu matematikoa dauka.\nZifratze asimetrikoaren erabilera nagusia konfidentzialtasunaren lorpena da; igorleak mezua zifratzen du hartzailearen gako publikoarekin eta mezu hau hartzailearen gako ezkutuarekin bakarrik deszifra daiteke. Hortaz, mezua komunikazioko bi muturren artekoa bakarrik izatea bermatzen da.\nBestalde, sinadura digitalak daude. Hau, kautotasuna eta osotasuna bermatzeko erabili ohi da. Mezu bat bidali nahi duen erabiltzaileak, mezu honentzako sinadura bat sortzen du eta gero, mezua eta sinadura bidaltzen dizkio hartzaileari. Eskema honen ezaugarria hurrengoa da: sinadura sortzeko nahitaez gako ezkutua ezagutu behar da. Honela, sinaduraren egiazkotasuna ziurtatzeko nahikoa da igorlearen gako publikoa ezagutzea.\nBai kautotasuna eta bai konfidentzialtasuna lortu ahal izateko, igorleak lehenengo mezua sina dezake bere gako ezkutua erabiliz eta gero biak zifratu (mezua eta sinadura) hartzailearen gako publikoarekin.\nEzaugarri hauek beste hainbat protokolo eta aplikazio kriptografiko sortzeko erabili daitezke.\nKontsiderazio praktikoak.\nPosta bidezko analogia.\nSistema asimetrikoaren abantailak ulertzeko imajinatu bi pertsona, Ainhoa eta Be\u00f1at, posta publikotik mezu sekretuak bidaltzen. Adibide honetan, Ainhoak mezu sekretu bat bidali nahi dio Be\u00f1ati eta Be\u00f1atek ere mezu sekretu baten bidez erantzutea espero du.\nSistema simetriko batekin, Ainhoak mezua kaxa batean sartzen du eta gero, berak giltza daukan giltzarrapo batekin itxiko du. Jarraian, kaxa Be\u00f1ati bidaliko dio posta erabiliz. Be\u00f1atek kaxa jasotzen duenean, Ainhoaren giltzaren kopia zehatza erabiliz (aurretik nolabait lortua, aurrez aurre adibidez) irekiko du kutxa. Mezua irakurri eta giltzarrapo berdina erabili dezake Be\u00f1atek Ainhoaren mezuari erantzuteko.\nSistema asimetriko batean, Ainhoak eta Be\u00f1atek giltzarrapo desberdinak dauzkate. Lehenengo, Ainhoak Be\u00f1ati eskatzen dio bere giltzarrapoa irekita bidal diezaion posta bidez, giltza berak gordez. Ainhoak jasotzen duenean, bere mezua daraman kaxa ixteko erabiliko du eta Be\u00f1ati bidaliko dio. Honi iristen zaionean, berak gordeta daukan giltzarekin irekiko du kutxa eta Ainhoaren mezua irakurriko du. Erantzuteko, modu berean, Be\u00f1atek Ainhoaren giltzarrapoa irekita lortu beharko du bere mezua daraman kutxa itxi eta bidaltzeko.\nAsimetrikoaren abantaila nagusi moduan aipa dezakegu Be\u00f1at eta Ainhoak ez diotela inoiz elkarri giltzen kopiarik bidali behar. Honela, hirugarren partaide batek (adibidez, postari iruzurgile bat) giltza postan dela ez kopiatzea ekidin dezakegu, Ainhoa eta Be\u00f1aten arteko mezu sekretuak etorkizunean irakur ez ditzan. Asimetrikoaren kasuan, Ainhoak eta Be\u00f1atek ez dute konfiantzarik jarri beharrik posta zerbitzuan. Gainera, bietako batek, adibidez, Be\u00f1atek, giltza beste norbaiti emango balio, Ainhoak Be\u00f1ati bidalitako mezuak arriskuan egongo lirateke, baina ez beste edonori bidalitakoak.\nMomentuko algoritmoak: lotutako bi gako.\nHala ere, algoritmo asimetriko guztiek ez dute honela funtzionatzen. Gehienetan, Ainhoa eta Be\u00f1atek bina gako dauzkate, bat zifratzeko eta bestea dezifratzeko. Eskema asimetriko seguru batean, ezinezkoa izan behar luke gako ezkutua lortzea gako publikotik abiatuta.\nGoiko adibidean, Be\u00f1atek giltzarrapo bat (gako publiko bat) nola egin publika lezake. Edonola ere, giltzarrapoaren funtzionamendutik abiatuta ezinezkoa da giltzarrapo jakin bat irekiko duen giltza (gako ezkutua) nola egin deduzitzea. Be\u00f1ati mezu bat bidali nahi dion edonork bere giltzarrapoa (gako publikoa) erabili behar du mezua ixteko (zifratzeko), ondoren, Be\u00f1atek bere giltza (gako ezkutua) erabiliko du mezua daraman kutxa irekitzeko (deszifratzeko).\nAhuleziak.\nNoski posible da norbaitek Be\u00f1aten edo Ainhoaren giltzarrapoa lortzea. Gako publikodun eskema guztiak daude gakoak lortzeko atakeen arriskuan. Atake hauek ez dute ezertarako balio arrakasta izateko beharrezko konputazio kopurua lortzea ezinezkoa bada. Zenbait kasutan, horretarako nahikoa da gako luzeagoak erabiltzea.\nEsan bezala, praktikan nahikoa da gakoaren tamaina kodea hausten duten atakeak ekiditeko behar bezain handia izatea, hau da, gakoa lortzen saiatzeak denbora gehiegi edo kostu altuegia suposatzea. Adibidez, zifratze eskema bat apurtzeko behar den bataz besteko denbora mila urte bada eta behar diren datuak aste gutxi batzuetan baliogabetuko badira, orduan hartu daitekeen arrisku bat da.\nGako pareei egindako atakeen aurreko erresistentziez gain, ziurtagirien hierarkiaren segurtasuna ere kontuan hartu behar da. Autoritate ziurtatzaile batzuek identitate bat bere gakoarekin lotzeko ziurtagiri digital bat sortzen dute. Gako publikoaren ziurtagiriak urte batzuetan zehar baliagarriak dira, beraz, gako ezkutuak segurtasunez gorde behar dira denbora tarte horretan.\nAhulezia larriagoak bilatuak izan dira sistema asimetrikoetan, hirugarren partaide bat komunikazioan sartzea eta gako publiko desberdinak zabaltzea. Zifratutako mezuak deszifratu eta berriro zifratu behar ditu atakatzaileak behar diren gako publikoekin, inor ohartu ez dadin. Atake honek ezinezkoa dirudi baina praktikan ez da hain zaila segurtasun baxuko media erabiltzen bada.\nEsaterako, Ainhoaren edo Be\u00f1aten ISP-ko iruzurgile batentzako nahiko erraza izan daiteke. Aurreko adibidean, Ainhoak bueltako paketean datorren giltzarrapoa benetan Be\u00f1atena dela ziurtatzeko moduren bat izan beharko luke bere giltzarrapoa kendu eta mezua erantzun baino lehen. Bestela, Ainhoari iritsi zaion giltzarrapoa beste norbaitek jarri izatea posible da.\nAtake hauek ekiditeko ziurtagiri baimenak erabiltzen dira, erabiltzaile baten identitatea eta gakoa egiaztatzen dituen hirugarren partaidea. Autoritate honek ziurtagiri digital aldaezin bat sortzen du erabiltzailearentzat. Hauek sinatutako informazio bloke bat dira: gako publikoa zeini dagokion adierazten dute, pertsona, konpainia edo beste entitate bat. Hala ere, baditu bere ahuleziak.\nGainera, gako publikoen zuzentasuna ziurtatu behar da ziurtagiri bat egin baino lehen. Babestutako komunikazioak hasi baino lehen ere begiratu behar dira erabiltzaile bakoitzaren ziurtagiriak.\nNahiz eta arazo teoriko eta potentzialak izan, asko erabiltzen da, esaterako, SSL-n eta bere ondorengo TLS-n.\nKostu konputazionala.\nGako publikoa erabiltzen duten algoritmo gehienak algoritmo simetrikoekin konparatzen dira, izan ere, antzeko segurtasuna lortzeko, konputazionalki askoz garestiagoak dira asimetrikoak. Diferentzia hau gako luzeagoak erabiltzeak sortzen du. Gehienak kriptosistema hibridoetan erabiltzen dira efizientzia arrazoiengatik. Kriptosistema hauetan, saio-gako askoz txikiago bat sortzen du partaide batek eta gero, besteari bidaltzen dio haren gako publikoarekin zifratuta. Ondoren, erabiltzaileak bere gako pribatuarekin deszifratzen du saio-gakoa. Behin bi aldeek gako simetrikoa lortu dutenean, zifratzeko eta deszifratzeko erabiliko dute.\nIdentitateak eta gako publikoak lotzen.\nGako publiko baten eta bere erabiltzailearen artean egindako lotura zuzena izan behar du. Aplikazio kriptografiko gehienetan bezala, lotura hau ezarri eta egiaztatzeko erabilitako protokoloak oso garrantzitsuak dira. Lotura hauek ezartzeko, normalean, gako publikoko azpiegitura bat inplementatzen duten protokoloak erabiltzen dira. Modu honetan, konfiantzazko 3. partaide batek elkarketa horren baliozkotasuna egiazta dezake. Edozein izanda ere protokoloak ematen duen segurtasun kriptografikoa, gakoaren eta jabearen arteko lotura benetakoa den konfiantzazko 3. partaide horrek erabakitzen du. Horregatik, gako publikoko azpiegitura baten formaltasunak erabaki hori hartzeko jarraibideak esplizituki erakutsi behar ditu.\nErrealitateko ekitaldiekin erlazioa.\nGako publikoa erabiltzaile askok jakingo dute; praktikan, ez da jakiten zenbatek. Hortaz, gakoa ezabatu edo aldatu behar denean, denbora asko behar da erabiltzaile guztiek honen berri izateko. Hori dela eta, denbora errealean lan egin behar duten sistemek (adibidez, segurtasun sistema nazionalek) ez lukete zifratze asimetrikoa erabili behar beharrezko neurriak hartu gabe. Lau arazo daude:\nGakoa ezabatzeko pribilegioa.\nPosible da sisteman gakoren batzuk edo denak intentzio txarrez edo errorez ezabatzea. Gako publikoak bakoitzak ezaba baditzake, posible da sistema bertan behera geldiaraztea. Hau gertatzeko aukerak gutxitzearren, esaterako, ziurtagirien bidez, compound principal deiturikoak sortzen dira. Hau da, adibidez, \u201cAinhoa eta Be\u00f1atek ezabatzeko baimena daukate\u201d (\u201cAlice and Bob have Revoke Authority\u201d) jar genezake. Kasu honetan, Ainhoa eta Be\u00f1atek (biak batera) ezaba dezakete gakoa; ez Ainhoak eta ez Be\u00f1atek ezingo du gakoa banaka ezabatu. Hala ere, gakoa ezabatzeko Ainhoa eta Be\u00f1at, biak, egon behar dute eskuragarri eta honek konfiantza arazo bat sortzen du. Zehazki esanda, segurtasunaren ikuspuntutik, sistema honek badauka arazo bat. Ainhoaren edo Be\u00f1aten (edo bien) aurkako Denial of Service atake arrakastatsu batek ezabatzea blokeatuko du.\nGako berri baten banaketa.\nGako baten ziurtagiria ezabatu dela lehenbailehen zabaldu behar zaie potentzialki gakoa eduki dezaketenei.\nBi modu daude informazio hau zabaltzeko sistema zabaldu batean (distributed system): informazioa erabiltzaileei helarazten zaie puntu zentral batetik edo erabiltzaileek hartzen dute puntu zentral batetik.\nLehenengoa da irtenbiderik errazena: mezu bat bidaltzen zaie partaide guztiei. Hala ere, ez dago modurik mezua partaide guztiek jasoko duten edo ez jakiteko. Gainera, partaideak asko badira eta sare-distantzia edo distantzia fisikoa handia bada, arrakasta osoa lortzeko aukerak urriak dira.\nBigarren kasuan, ziurtagiri guztiek balio dute behar diren gako guztiak baliozkoak diren edo ez begiratzeko.\nGaldutako gako baten berreskurapena.\nSuposa dezagun gakoak ezabatzen dituen administratzaileak gako jakin bat ezabatzea erabaki duela. Gako ezkutua kaltetu duen zerbait gertatu dela jakin delako egin ohi da hau. Denbora zeharreko momentu hau T aldagaiaz izendatuko dugu.\nErabaki honek bi arazo dauzka. Alde batetik, gako publiko horrekin zifratutako (orain edo iraganean) mezuak ez dute zertan sekretuak izan. Honentzako irtenbide bat perfect forward secrecy daukaten protokoloak erabiltzea da. Beste alde batetik, gako pribatuarekin T denboraren ondoren egindako sinadurak ez dira fidagarriak izango. Hau ekiditeko, timestamps-ak erabiltzen dira.\nKonfidentzialtasunaren eta kautotasunaren galera, erabiltzaile bakarrarentzat bakarrik ere, sistema osoko segurtasun falta da. Hortaz, berreskurapen estrategia bat ezartzea beharrezkoa da. Estrategia honek adieraziko du nork ezaba dezakeen gako publikodun ziurtagiri bat eta zein kondizio behar dituen hori egiteko. Gainera, ezabatu dela nola zabaldu ere erabaki behar da, baita zer egin T momentuaz aurretik sinatutako mezu guztiekin ere. Erabiltzaile horri, bidalitako (ez du garrantzirik noiz) mezuek ere arazo bat daukate, gako ezkutua behar baita deszifratzeko.\nAdibideak.\nAlgoritmo asimetrikoak erabiltzen dituzten protokoloen adibideak:"}
{"id": "44210", "revid": "336", "url": "https://eu.wikipedia.org/wiki?curid=44210", "title": "Velimir Perasovi\u0107", "text": "Velimir Perasovi\u0107, \"Peras\" izengoitiarekin ere ezaguna (Split, Kroazia, 1965eko otsailaren 9a) saskibaloi-jokalari ohia eta saskibaloi-entrenatzailea da.\n2007ko otsailaren 12an bularraldeko angina baten ondorioz ospitaleratu behar izan zuten. Otsailaren 17an alta eman zioten baina medikuek gomendioak eta atsedenaldi bat har zezala adierazi zioten. Ondorioz, martxoaren 4an Saski Baskoniak, badaezpada ere, entrenatzeari utz zezala agertu zion osasun-arazoa dela medio. Hori dela eta, Saski Baskoniako bigarren entrenatzailea zen Natxo Lezkanok ordezkatu zuen."}
{"id": "44211", "revid": "58701", "url": "https://eu.wikipedia.org/wiki?curid=44211", "title": "Llu\u00eds Llach", "text": "Llu\u00eds Llach i Grande (Girona, Katalunia, 1948ko maiatzaren 7a) katalan egile abeslaria da.\nSei urterekin melodiak konposatzen hasi zen, baina 1965era arte ez zuen abestirik ondu. Haren lehen kantak, \"\"Que feli\u00e7 era, mare\", anaia Josep Mariaren letra zuen.\n1967an, Els Setze Jutges taldean sartu zenean, Nova Can\u00e7o mugimenduan hasi zen.\n1969ren amaieran, arrakastaren ondorioz, Palau de la M\u00fasica Catalanan abestu zuen, bakarrik. Horrek garai hartako bakarlaririk onenen artean jarri zuen. Ondoren, Kubara joan zen eta Madrilen bakarrik abestu zuen berriz ere. Hori zela eta, lau urtez Bartzelonan kantatzea debekatu zioten.\nHalere, Frantzian hasi zen abesten, Parisen. Han, Olympia antzokia bete zuen kontzertu batean.\n1975eko kontzertuen ondoren, atxilotu eta isuna jarri zioten. Gainera, zortzi hilabetez Espainian kantatzeko debekua jarri zioten.\n1976 berriz agertu zen Palau Municipal d'Esports de Barcelonan, bai eta jende asko erakarri ere.\nBerak onditako abestiak kantatzeaz gain, Konstantinos Kavafis, Joan Salvat-Papasseit, Joan Oliver, Josep Maria de Sagarra, M\u00e0rius Torres edo Miquel Mart\u00ed i Pol poeten olerkiei musika jarri die.\n2007an, agur esan zion bakarka abesteari, bi kontzertu hunkigarritan, beti bezain zorrotz: hara bildutako kataluniar politikari guztien aurrean, politikariek Kataluniako Estatutuarekin izandako erdipurdiko jokabidea kritikatu zuen eta salatu zuen Europako ezkerrak gizartea eraldatzeari uko egin ziola hogei urte lehenagotik.\nLiburuak.\nAzken urteetan literaturari ekin dio eta bi eleberri eta memoria liburu bat idatzi ditu:"}
{"id": "44212", "revid": "1830", "url": "https://eu.wikipedia.org/wiki?curid=44212", "title": "L\u00e9opold Eyharts", "text": "L\u00e9opold Pierre Paul Eyharts (Biarritz, Lapurdi, 1957ko apirilaren 28a - ) Europar Agentzia Espazialeko (ESA) astronauta da, Euskal Herrian lehena.\nBiografia.\nBiarritzen jaio eta gaztetandik Arrangoitzen bizi izan da. Ingeniaritza ikasketak Frantziako Aire Armadaren Akademian amaitu zituen 1979an, Salon-de-Provencen. 1998ko urtarrilaren 29an Soyuz TM-27, STS-122 espazio-misioan parte hartu zuen."}
{"id": "44214", "revid": "512", "url": "https://eu.wikipedia.org/wiki?curid=44214", "title": "Brendan McFarlane", "text": "Brendan \"Bik\" McFarlane (Ardoyne, Belfast, Irlanda, 1951). Irlandako Mugimendu Errepublikanoaren kidea eta kantautore bat da.\n\"Song for Marcella\" abestiaren egilea da.\nBiografia.\nFamilia oso katoliko eta erlijiotsu batean jaio eta hazi zen, Ipar Belfasteko Ardoyne eremuan. 16 urte zituela, Ipar Galesen apaiz izateko gogoetak eta prestaketak egitera ere iritsi zen baina azken unean asmo hori alboratu zuen. Ipar Irlandara itzuli eta 1969an Behin-behineko IRA erakunde armatuan sartu zen.\n1976ko epaiketa batean Bayardo Barreko erasoaren arduradun egin zuten eta bizitza osoko espetxe zigorra ezarri zioten. Long Kesh espetxean (espetxearen izen ofiziala: H.M.Prison Maze) sartu zuten, baina 1978an bertako Barrakoietatik abadez jantzita ihes egiten saiatu eta, harrapatu zutenez, Barrakoietan ziren preso errepublikarren estatus politikoa galdu eta espetxe bereko H-Blokeetara pasatu zuten. Bertan, estatus politikorik gabe, bat egin zuen mantaren borrokarekin.\nEzizena.\n\"Bik\" ezizena espetxean zegoela beste irlandar preso errepublikar batzuk ipinia da. Hitzaldietara joan eta gainontzeko presoek ez bezala, bertan entzundakoa edo bere gogoetak beti berarekin zaramatzan Bic markako bolalumarekin koadernotxo batean ohar moduan idazteko ohitura zuelako.\n1981eko gose greba.\nIRA -ren presoen burua izan zen H-Blokeetan 1981eko Irlandako gose grebaren garaian. 10 preso hil ziren gose greba horretan: Bobby Sands, Francis Hughes, Raymond McCreesh, Patsy O\u2019Hara, Joe McDonnell, Martin Hurson, Kevin Lynch, Kieran Doherty, Thomas McElwee eta Michael Devine. Gose greba horrek mugarri bat markatu zuen errepublikaren aldeko mugimenduan. Alde batetik, mugimendua indarberritu zen eta, beste aldetik, ateak ireki zizkion ondorengo bide politikoari ere.\nIhesaldia.\nMcFarlanek gidatu zuen IRAko presoek Long Kesheko H-Blokeetatik 1983an burutu zuten ihesaldia. 3. H-Blokeko preso errepublikarrek Blokea hartu eta ihes egin zuten janaria banatzen zuen furgonetan. Dena dela, furgoneta atzeratu zela-eta, arazoak izan zituzten azken atea igarotzerakoan, borroka eta tiroketa bat sortu zen, kartzelari bat hil zen, hamabost iheslari espetxearen inguruetan atxilotu zituzten, beste lau hurrengo egunean atxilotu zituzten eta 19 lortu zuten ihes egitea. Horietako hiru ez dituzte inoiz berriro atxilotu.\n1986ko urtarrilean Holandan atxilotu zuten Gerry Kellyrekin batera. Ipar Irlandara estraditatu eta 1997an kaleratu zen Long Kesh espetxetik.\nGaur egunean.\nGaur egunean preso ohiak biltzen dituen Coiste na n-Iarchim\u00ed erakundeko kidea da eta Sinn Fein alderdi politiko errepublikarrean ere parte hartzen du, batez ere preso ohien inguruetan.\nMcFarlane musikaria da, Tuan musika taldean jotzen du Terry 'Cruncher' O\u2019Neillekin batera. Bobby Sandsi eskeinitako \"Song for Marcella\" abestiaren egilea da."}
{"id": "44215", "revid": "1982", "url": "https://eu.wikipedia.org/wiki?curid=44215", "title": "Eyharts", "text": ""}
{"id": "44216", "revid": "105290", "url": "https://eu.wikipedia.org/wiki?curid=44216", "title": "Eremu euskaldunak", "text": "Eremu euskaldunak legearen arabera ofizialtasun osoa dutenak Euskal Autonomia Erkidegoa osorik eta Nafarroako zonalde euskalduna da.\nEAE.\nLurralde honetan, euskarak gaztelaniarekin koofizialtasuna elkarbanatzen du, hau da, edozein administrazioko bulegotan euskaraz elkarrizketa bat izateko eskubidea duzu, eta kontsultara zoazenean langileria zuri euskaraz erantzuteko ahalmena izan beharko lukete. Gainera, diru laguntzak jasotzen ditu bere erabilera sustatzeko, esaterako: antzerkiak, gazteentzako programak eta abar.\nNafarroa.\nForu Erkidegoan, Euskararen Foru Legearen arabera hiru lurralde mota bereiz ditzakegu: Zonalde edo lurralde erdaldunean euskarak ez du inongo ofizialtasunik. Edozein beste lekutan bezain babestuta dago. Lurralde euskalduneko egoerak EAEkoaren antza du, gaztelaniarekin koofiziala izaten eta lurralde mistoan bi aldeen nahasketa dago.\nIparraldea.\nIpar Euskal Herrian, Frantziako Estatuak dioenez, frantsesa da herrialdeko hizkuntza bakarra eta ez du euskara ofizialtzat ematen. Euskal ekintzak egin nahi duenak bere kabuz ordaindu beharko ditu, edo alkarte espezifikoei eskatu, eta ez Gobernuari. Bestalde, Euskal Herri frantsesa ez du departamenturik edo \"autonomia erkidego\"rik, Pirinio Atlantikoak departamentuan baitago. Honek euskal kulturari oraindik garrantzi gutxiago ematea dakar."}
{"id": "44218", "revid": "137486", "url": "https://eu.wikipedia.org/wiki?curid=44218", "title": "Mikroekonomia", "text": "Mikroekonomiak hainbat garapen adar du eta horietatik garrantzitsuenak honako hauek dira: kontsumitzaileen teoria, produktuaren eskaria, Orekaren orokortasuna eta aktibo finantzarioen merkatua.\nMikroekonomiaren lau adar hauek ezin dira banandu batzuen emaitzek besteetan eragina izaten dutelako (konkretuki orekaren orokortasunak besteengan eragina dauka). Adibidez, enpresek ez dituzte ondare eta zerbitzuak bakarrik eskatzen, baizik eta ondare eta zerbitzuak ere eskatzen dituzte beraien produktuak ekoizteko. Mikroekonomiak eredu matematikoak proposatzen ditu, non suposizio batzuk garatzen diren agente ekonomikoen portaeraren gain. Eredu matematiko horiek erabiliz lortzen duten konklusio hori izango da baliozkoa bakarrik. Bitartean, suposizioak bete daitezen, inoiz gertatzen ez den gauza bat, bereziki oso suposizio sendoak eta murriztaileak dira.\nMikroekonomiara sartu den estudiorik garrantzitsuenak Jokoen Teoria izena du. Jokoen Teoria, hipotesi matematiko bat da eta honek eragile edo agente desberdinen portaera aztertzen du. Agente bakoitzak hartzen dituzten erabakiek eragina izaten dute, bakoitzak lortu nahi dituen helburuetan. Teoria hau, produkzio industrialen teorian erabiltzen da oligopolio eta lehia inperfektuaren kasuak aztertzeko.\nKontzeptu nagusiak.\nEskaintza eta eskaera.\nEskaintza eta eskaria eredu ekonomiko bat da, konkurrentzia perfektoko merkatu batean prezio edo salneurri ezberdinetarako ondasun baten eskaintza eta eskaria berdindu eta horrela, oreka egoera batean, guztira saldu eta erositako kopurua eta salneurria ematen dituena. Ondasun bakar bati buruzko eredua da eta beraz oreka partziala ematen du, ekonomia osorako bilatzen den oreka orokorrean ez bezala. Aldi berean, eredu mikroekonomiko bat da, kontsumitzaile eta ekoizle banakoen erabakietan oinarritzen den eredua delako. Eredu hau Alfred Marshall ekonomialariak planteatu zuen bere osotasunean lehen aldiz XIX. mendearen bukaeran. Aurretik, merkatuan eskaintza eta eskaria berdindu egiten zirela ezarri zuten beste ekonomialari zenbait ere izan ziren, Jean-Baptiste Say esaterako Sayren legea izenekoaren bitartez.\nElastikotasunaren neurketa.\nElastikotasunak aldagai baten aldaketa neurtzen du, aldagai horrekin lotuta dagoen beste aldagai batean izandako aldaketei buruz. Adibidez, goxokien salneurria %10 merkatuz gero, kontsumitzaileek euren kontsumoa %20 gehitzen badute, kontsumo-salneurri elastikotasuna %20/%10=2 da. Elastikotasuna hainbat ekonomia-aldagairen arteko erlazioak aztertzeko erabiltzen da: eskaera-salneurri elastikotasunak ondasun edo zerbitzu baten eskaeran izandako aldaketak neurtzen du, ondasun edo zerbitzu horren salneurrian izandako aldaketari buruz; kontsumo-sarrera elastikotasuna, familien kontsumo mailan izandako aldaketak neurtzen du, euren diru sarreretan izandako aldaketa bati jarraiki.\nKontsumitzaileen teoria.\nKontsumitzaileen teoria banakakoen lehentasunetik abiatzen da, eta horregatik zehaztu behar du kontsumitzaileak dituen ondare eta baliabideekin zein aukeraketa egingo dituen. Eta jarraitzen duenak, aurkakorik esaten ez badu, esandako guztiak kontsumitzaileen teoriari edo ohiko teoria neoklasikoari egingo dio erreferentzia. Kontuan eduki behar dira mikroekonomiaren beste ikuspegi batzuk, suposizio guztiak ez direlako onartuak izaten eta\u00a0 horrelakoetan, adibidez, eskari-kurbaren baieztapena edo onarpena behar izaten da kontsumitzaile konkretu batzuentzat.\nEkoizpen-teoria.\nEkoizpena kontsumorako zerbait sortzeko (\"output\") asmoz sarrera (\"input\") material eta ez-materialak konbinatzen dituen prozesua da. Ondasun edo zerbitzu bat sortzearen ekintza da, gizabanakoarentzat onurak eta balioak dituztenak.\nOngizate ekonomikoa ekoizpen-prozesu batean sortzen da, non ekintza ekonomiko guztien zeharkako edo zuzeneko helburua gizadiaren behar eta nahiak asetzea den. Behar horien asebetetze maila ongizate ekonomikoaren neurgailu gisa onartu ohi da. Ekoizpen arloan ongizate ekonomikoaren hazkundea azaltzen duten bi ezaugarri daude. Ondasun eta zerbitzuen arteko kalitate/prezio erlazioa hobetzen ari da eta hazkunde bidean dagoen ekoizpen-merkatu gero eta eraginkor batetik eratorritako sarrerak hazten ari dira.\nProdukzio-kostuen balioaren teoria.\nProdukzio-kostuen balioaren teoria bertan inbertitutako gastuaren araberakoa da, bai lanaren ordainketari dagokionez, baita irabazien arabera ere. Kostuak produkzio-faktoreetako edozeinek osa ditzake (lanak, kapitalak edo lurrak barne) eta zergak.\nTeoriak zentzua hartzen du etengabeko eskalara itzulerari buruzko hipotesiaren arabera eta produzitu gabeko produkzio-faktore bakarraren existentziaren arabera. Hauek, ordezkapen ezaren teoremaren hipotesiak dira (beharrezko argibideak). Hipotesi hauen arabera, salgaien iraupen luzeko prezioa, salgai horren sarrera-kostuen baturaren berdina da, interes-gastuak barne.\nAukera-kostu.\nTeoria mikroekonomikoan, aukera-kostua edo hautazko kostua balio bat da, eta erabakiak hartzeko orduan, hautazko kostu onena aukeratzen laguntzen du. Aukeraketa, hautagai esklusiboen artean egin behar da. Onartuz gero aukerarik onena lortu dela, kostu bat edukiko genuke, hurrengo aukera onena hartuz gero izango genituzkeen onurak ez aprobetxatzeagatik. Laburbilduz, aukera bat hautatzeak, beste aukera batzuen irabazi potentziala galtzea ekarriko du.\nAukera-kostua, ekonomian kontzeptu gakoa da, ezinbesteko ideia baita baliabide urriak modu eraginkorrean erabiltzeko, eta eskasia eta aukeraren arteko oinarrizko harremana adierazten du. Horrela, aukera-kostuak ez dira diru edo finantza-kostuetara mugatzen: irteerako kostu erreala, galdutako denbora, plazera edo beste edozein prestaziorekin ere bat etor liteke.\nMerkatu-egitura.\nEkonomian, merkatuaren egiturak (merkatuaren forma bezela ere ezagutua) eskaintzaile eta eskatzailearen arteko merkatu egoera definitzen du. Merkatuaren forma nagusiak honako hauek dira:\nLehia-perfektua.\nLehia perfektua, merkatu egoera bat da, non enpresek produktuen prezioa aldatzeko botererik ez duten (prezio-onartzaileak). Egoera hau egokia izango da eskaera eta eskaintzen arteko harremanak prezioa zehazten duten ondasun eta zerbitzu-merkatuentzat. Lehia perfektuko merkatuan, erosle (eskaria) eta saltzaile (eskaintza) kopurua oso handia da, horren ondorioz, erosle-saltzaileek ez dute eragin erabakigarririk edukiko prezioaren gain.\nKonkurrentzia inperfektua.\nKonkurrentzia inperfektua edo lehia inperfektua konkurrentzia perfektuarekin kontrajartzen den merkatu egoera da, non eragile bakoitzak merkatuko prezioak eta kopuruak finka ditzakeen hartutako erabakien bitartez, konkurrentzia perfektuan ez bezala. Konkurrentzia inperfektuan biltzen dira monopolioa, monopsonioa, oligopolioa eta konkurrentzia monopolistikoa.\nLehia inperfektuko egoeran, merkatu horretan dauden enpresek, aginte nahikoa edukitzera iritsi daitezke beraien merkatuko prezioetan eragina izanik. Merkatuan aginte edo botere hori edukitzeak kontsumitzaileengan ondorio negatiboak eduki ditzake.\nMonopolio-lehia.\nMonopolio-lehia edo lehia monopolista enpresa kopuru handi batek produktu bera \u2014baina ezaugarri bereziekin edo modu berezian\u2014 eskaintzen duen merkatu-egoera da. Enpresa bakoitzak merkatuan eragin mugatua du, eta sarrera hesi nabarmenik ez dago. Monopolio-lehiaren adibide dira auzo bateko jatetxeak, baldin, jatetxe kopurua handi samarra izanik, jatetxe guztiek produktu bera eskaintzen badute, baina ezaugarri bereziekin; horren ondorioz, enpresa bakoitzak badu prezioa finkatzean erabaki-ahalmena. Beste adibide bat supermerkatuak dira: hainbat markatako produktuak existitzen dira, baina guztiek ezaugarri antzekoak dituzte.\nMonopolioa.\nMonopolioa dagoela esaten da merkatu batean ondasun edo zerbitzu baten eskaintza enpresa bakar baten esku dagoenean. Adibidez, urrutiko herri bateko okindegiak monopolio bat osatzen duela esan daiteke, bera baita herri mailako merkatuko ogi-saltzaile bakarra. Ondasuna eskaintzen duen enpresak, monopolista izena duena, \"merkatu-botere\" handia hartzen du, merkatuko salneurria eta eskaintzen den kopurua bere mendean dituelako, bereziki ordezko ondasunik eta merkatu-kuota kenduko dion lehiakiderik ez dagoelako eta monopolio iraunkorretan beste enpresen sarbidea sarrera-hesien bitartez eragozten delako. Hala ere, prezio igoera batek eskaria gutxitzen duela hartu behar du kontuan monopolistak.\nEnpresaren etekinak maximotzen dituen prezioa eta eskaintzen den kopurua jakiteko, monopolioaren eredu mikroekonomiko bat garatzen da, kostuak, eskaria, ekoizpena eta prezioa biltzen dituena. Monopolioak merkatuan ezartzen duen kontrola, oro har prezio altuagoak ezarriz eta kopuru txikiagoak eskainiz, eta sektore bateko enpresen arteko konkurrentzia ezak ekar dezakeen prezioen gehiegikeria eta produktuaren kalitatearekiko utzikeria direla eta gaitzetsi egin ohi da monopolioen existentzia. Horrela monopolioak ezabatu edo gutxienez arautzeko gomendioak, konpainien arteko lehia bultzatu eta efizientzia handiagoa lortzearren, egiten ohi dituzte ekonomialariek.\nOligopolioa.\nOligopolioa merkatu batean enpresa multzo txiki bat nagusitzen denean gertatzen den konkurrentzia egoera da. Merkatua menderatzen duten enpresa horietako bakoitzari oligopolista deritzo. Oro har, oligopolioak kontsumitzailearentzat kaltegarriak direla irizten da, produktuak beste konkurrentzia-egoeretan baino prezio altuagoa izaten duelako. Oligopolioak sortzearen arrazoiak anitz izan daitezke, baina merkatura sartzeko sarrera-hesiak (sektorean sartzeko inbertsio altuak, gobernuen erregulazio zorrotzak) eta lehiakide berriak kanporatzeko oligopolisten beraien arteko itunak izan daitezke.\nMonopsonioa.\nMonopsonioa merkatu batean erosle bakarra dagoeneko egoera da. Adibide gisa, tankeen merkatua herrialde batean monopsonio bat da, erosle bakarra estatua baita.\nJoko-teoria.\nJoko-teoria interes-gatazka eta lehia ageri diren edozein egoeratarako matematika-analisia da, emaitza hobezina eskuratzeko estrategia edo jokabidea zehaztea helburu duena. Jatorria estrategia-jokoen denbora-pasa ezagunen (xakea, pokerra eta abar) azterketetan duelako jarri zitzaion izen hori; hala ere, soziologian, ekonomian, finantzetan, politikan, biologian, psikologian, eta zientzia politiko eta militarrean ager daitezkeen gatazketarako ere baliagarria da. Horietan guztietan, izan ere, jokalari batek hartzen duen erabakiaren emaitza beste jokalariek hartutako erabakien mendean dago. Lehian edo gatazkan ari diren hainbat eragileren interakziozko egoera guztietan ditu aplikazioak, berdin diolarik eragileak gizaki, erakunde edo animalia izan. Metodologiaren aldetik, matematika da joko-teoriaren teknika nagusia, beste arlo batzuetako tresnak hartzen baditu ere, erabaki-teoriatik kasu; hala ere, metodo enpirikoa eta esperimentazioa ere erabiltzen da, teorian ezarritako ondorioak praktikan egiaztatzeko.\nLan-ekonomia.\nLan-ekonomia, lan munduan, ekonomia espezialitateko adarrekoa da. Hartzen den erabakiaren arabera zientzia ekonomikoan, ekonomiaren lan alderdien analisiak ezaugarri bereizgarriak lortuko ditu eta gainerakoetatik oso desberdinak izango dira. Gaur egungo ekonomian, ikuspegi neoklasikoa nagusitzen da.\nLan-ekonomian sortzen diren arazo nagusien artean daude langabezia, soldata-maila, lanaren produktibitatea, kalitatea eta lanpostuen egonkortasuna, beste batzuen artean.\nOngizatearen ekonomia.\nOngizatearen ekonomia zientzia ekonomiko eta politikoaren adarretako bat da, non efizientzia ekonomikoaren eta ongizate sozialaren inguruko gaiez aritzen den. Neurria edozein izanda ere, sozietatea osatzen duten indibiduoen aktibitate ekonomikoaren terminotan aztertzen du ongizate orokorra. Indibiduo horiek (aktibitate ekonomikoarekin batera) interesaren unitate basikoak dira: indibiduoen ongizaterik gabe, ez da posible ongizate soziala egotea.\nInformazioaren ekonomia.\nInformazioaren ekonomia, informazioa eta sistema informatzaileak nola eragiten dioten ekonomia eta erabaki ekonomikoei aztertzen duen adarra da. Informazioak ezaugarri bereziak ditu. Sortzeko erraza baina sinesteko edo fidatzeko zaila. Hedatzeko erraza, baina kontrolatzeko zaila. Erabaki askotan eragina du. Ezaugarri berezi hauek (beste mota bateko ondasunekin alderatuz) teoria ekonomiko estandar asko nahasten dituzte.\nMarketina.\nMarketina (), batzuetan merkatuteknia ere deitua, era egokienean ondasun eta zerbitzuak sortu, euren ezaugarriak komunikatu, merkaturatu eta bezeroari eskaintzeko jardueren multzoa da, helburua ondasun edo produktuaren balioa eta enpresa eta bitartekariei dakarkien mozkina handitzea izanik, bezero eta gizarte osoaren beharrak eta desirak asez. Ohizko uste baten aurka, marketin arloaren helburua ez da zuzenean edo epe laburrean salmentak handitzea soilik eta bestelako helburuak ere jaso ditzake, hala nola bezeroaren fideltasuna eta produktuaren ezagutza. Bestalde, ondasun eta produktuen markoa gaindituz, marketin tresnak gizartean ideiak eta baloreak zabaltzeko ere erabil daitezke.\nMarketin arloak biltzen dituen jarduerak produktuaren diseinua, marka, aurkezpena, salmenta-modu eta tokia, prezio-politika, promozio eta publizitatea barne hartzen ditu besteak beste. Jarduera hauek lau arlotan sailkatzen dira, marketin mixa osatuz: produktua, prezioa, banakuntza eta komunikazioa. Administrazioan marketinak definizio desberdinak ditu. Philip Kotlerren arabera prozesu sozial eta administratibo bat da, non talde sozialek eta gizabanakoek beraien beharrak asetzeko ondasun eta zerbitzuak sortu eta elkarbanatzen dituzten. Aldiz AMA-rentzat(American Marketing Association) marketina \u201cjarduera,erakunde eta prozesu multzo bat da, bezeroentzat, bazkideentzat eta gizartearentzat balioa duen eskaintza sortzeko, komunikatzeko, entregatzeko eta trukatzeko.\nFilosofia moduan ere definitua izan da, non erakundeen helburuak lortzeko merkatuaren beharrak eta nahiak identifikatu eta merkatuaren beharrak lehiakideak baino modu eraginkorrago batean ase behar diren."}
{"id": "44219", "revid": "110431", "url": "https://eu.wikipedia.org/wiki?curid=44219", "title": "Matt Groening", "text": "Matthew Abram Groening (Portland, Estatu Batuak, 1954ko otsailaren 15a) marrazkilari, gidoilari eta komikiaren editore estatubatuarra da.\nBiografia.\nBost anai-arrebetatik hirugarrena da. Matt Groening Portland, Oregonen jaio zen. Bere ama Margaret irakaslea izan zen behin, eta bere aita Homer film-ekoizle, publizista, idazle, marrazkilaria, The simpsonen eta futuramaren egilea da.\nOlimpyan (Washington) ikasi zuen The Evergreen State Collegen. Eskola honetan, Lynda Barry marrazkilaria ezagutu zuen. Lyndak Mattek bezala Joseph Heller marrazkilaria miresten zuen eta Lyndak Josephi idatzi zion gutun baten erantzuna jaso zuen. Mattek horren berri izan zuenean berehalaxe adiskidetu zen Lyndarekin.\n1977an, 23 urterekin Los Angelesera joan zen idazle izateko asmotan. Han, 88 urte zituen B serieko Western film zuzendari baten txofer eta biografo egin zuen lan. Mattek Life in Hell komiki-liburua sortu zuen bere lagunei Los Angelesen bizitzea nolakoa zen azaltzeko. Komikiaren izena Walter Kaufmannen Critique of Religion and Philosophy liburuan dagoen \"How to Go to Hell\" kapituluan oinarritzen da.\n1977an, Matt komikigintzan hasi zen. Liburu-denda batean fotokopiak egiten zituen eta ondoren banatzen zituen. 1978an, bere lehenengo marrazkiak egin zituen profesional gisa Wet Magazinerentzat. Istoriotxo honek \"\"Forbidden Words\" zuen izenburu eta Iraila/Urriko alean argitaratu zuten. 1980rako hain zen ezaguna istoriotxoa ezen \"Los Angeles Reader\" astekariak hartu zuen.\n1982an, Rock and Rollari buruzko zutabea eman zioten, \"Sound Mix\"\" izenburukoa. Halere, ez zuen gehiegi rock and rollari buruz hitz egiten, baizik eta bere haurtzaroari, berak asmatutako musika taldeei edo beste gaiei buruz hitz egiten zuen. Ondoren, zutabe honetatik kendu zuten eta umorezko zutabea eman zioten.\n1980an, Mattek bere emaztea (1999ra arte) izango zen Deborah Caplan ezagutu zuen \"Los Angeles Reader\"ren. 1984an, Deborahk Matt Groeningen \"Love is Hell\" marrazki-liburua argitaratu zuen. Oso arrakastatsua izan zen eta ondorioz, \"Los Angeles Reader\" utzi eta \"Life in Hell Co.\" agentzia sortu zuten.\n1980ko hamarkadan, Apple Inc.ren iragarkiak marraztu zituen \"Life in Hell\" istoriotxoan oinarrituz.\nGaur egun, \"Life in Hell\"en istoriotxo berriak ateratzen jarraitzen dute eta bertsio ugari egin dituzte, hala nola: \"School is Hell\", \"Childhood is Hell\", \"Work is Hell\", \"The Big Book of Hell\" and \"The Huge Book of Hell\"."}
{"id": "44221", "revid": "98220", "url": "https://eu.wikipedia.org/wiki?curid=44221", "title": "Corcovado", "text": "Corcovado Rio de Janeiroko mendia da. 713 metro garai da eta bertako tontorrean dago hiriko ikur den Kristo Berreroslea.\n1926 eta 1931 bitartean aritu ziren Paul Landowski (1875-1961) jatorri poloniarreko irudigile frantsesaren lana aipatu lekuan egokitzen, Brasileko independentziaren 100. urteurrena ospatzeko asmoz. Datuak hauexek dira: 38 metro luze, 6 metroko oinarria, eta 700 tona inguruko pisua. Harria: granitoa. Lana Frantzian egin zuten, gerora Rion harriak bata besteari lotzeko. Egileak 1931n zegozkion eskubideei muzin egin zien, eta haren ondorengoak behin eta berriro saiatu dira berreskuratzen, zorioneko copyrigthak aberats bihurtuko dituelakoan. Talaia horretatik Rio dugu ikusgai, Guanabarako badia eta Niteori. Ziurrenik hara behin igota, dena lainopean ikusiko du bisitariak; lainoa barik, kutsadura da paisaia mozorrotzen duena."}
{"id": "44222", "revid": "119247", "url": "https://eu.wikipedia.org/wiki?curid=44222", "title": "Parenkima", "text": "Parenkimak landareen ehun betegarri garrantzitsuenak dira, hau da, landareei masa ematen diete. Ehun helduen artean espezializazio mailarik txikiena du.\nLandarean egiten duten funtzioaren arabera bost mota bereizten dira: klorofilakoa, erreserbakoa, aeriferoa, akuiferoa eta eroalea:"}
{"id": "44223", "revid": "59723", "url": "https://eu.wikipedia.org/wiki?curid=44223", "title": "Telefono adimendun", "text": "Telefono adimenduna () poltsiko ordenagailu mota bat da, telefono mugikorraren eta tableten elementuak konbinatzen dituena. Datuak gordetzeko, telefono arruntek baino gaitasun handiagoa daukate. ordenagailu baten antzeko jarduerak egiten dituzte eta ohiko telefonoek baino konektagarritasun handiagoa dute.\nOro har, ukimen-pantaila eta posta elektronikorako oinarritzat erabiltzen dituzten telefonoei telefono adimendun esaten zaie. Telefono mota hori 2007tik aurrera nagusitu da. 2008 eta 2010 urte inguruan haietarako ukimen pantailak fabrikatzen hasi ziren. Telefono adimendun gehienetan, bezeroek programa gehigarriak (aplikazio izenekoak) deskarga eta instala ditzakete. Horretarako, sistema eragile nagusiek aplikazio-dendak sortu dituzte, hala nola Androiden Google Play, iOSen App Store edo Windows Phoneren Windows Phone Store.\nTelefono horien ezaugarri nagusiak hauek dira: multiataza funtzioa, WiFi edota 2G, 3G, 4G nahiz 5G sareen bidezko internet konexioa, multimedia funtzioa, argazki kamera, eta mp3 nahiz bideo fitxategiak erreproduzitzeko, agenda programak, kontaktuak kudeatzea, azelerometroak, GPSa eta nabigazio programak, eta hainbat dokumentu irakurri ahal izatea (hala nola, PDF eta Microsoft Office).\nSistema eragileak.\n2010 arte, Nokiaren Symbian izan zen telefono adimendunetarako sistema eragilerik zabalduena, baina gaur egun aski baztertuta dago, Nokia ez diren konpainiaren batzuen telefonoetan baizik ez da erabiltzen; adibidez, Fujitsuren F-07F telefonoan (2014aren erdialdean merkaturatua).\nGartner teknologiako aholkularitzaren datuen arabera, 2015eko lehen hiruhilekoan salmenta altueneko markek (Samsung, Apple eta Huawei) 298 milioi unitate saldu zituzten, bigarren hiruhilekoan % 1,9ko gorakada izan zuen, 300 milioi unitate baino gehiagokoa, hirugarren hiruhilekoan % 15,5 hazi zen, 353 milioi unitate arte, merkatu berrietan bultzatzeari esker.\nHuaweik aurrerapauso handiak egin ditu, eta %\u00a011,3ko merkatu kuota lortu du, Appleri %\u00a05 kenduta denbora gutxian. Hazkunde prozesuan dagoen beste enpresa bat Xiaomi da. Honek lehen hiruhilekoan sailkapenean seigarren postuan zegoen, orain, berriz, laugarren postuan kokatuta dago, %\u00a05,9ko merkatu kuota izanik. Bestalde, Txinako telefonoen salmentak gora doaz Europan eta Asian ere. Kantar webgunearen datuetan jasota dagoenez, 2017ko abuztuan Espainian telefono mugikorreko sistema eragile mugikorren erabilerari dagokionez, hauek izan dira erabiltzaileen kuotak: \nGaur egungo sistema eragile nagusiak Googleren Android, Appleren iOS, eta Microsoftren Windows 10 dira. Gutxiago erabiltzen direnak, ordea, BlackBerry OS eta BlackBerry 10 (BlackBerry), Bada (Samsung), Symbian (Nokia), Firefox OS (Mozilla), MeeGo (Moblin eta Maemo), webOS, Windows CE, EMUI, Huawei, eta abar dira.\nSistema eragileetan, Googlek Android merkatua menderatzen du %\u00a086,8rekin, Appleren iOSek %\u00a012,5 du, eta Microsoftek Windows-ek %\u00a00,7.\nBanden euskarria.\nTelefonoak zenbat eta irrati banda gehiago onartu, orduan eta frekuentzia gehiago erabil ditzake. Tribanda telefonoek, zehazki, hiru frekuentzia onartzen dituzte. Hori dela eta, teorian, beste telefono mugikorrekin \u2014banda bikoekin edo banda bakarrekoekin\u2014 konparatuta, estaldura hobea eskaintzen dute.\nHiru bandako telefonoei smartphone globalak deitzen zaie, ia mundu osoko lau GSM frekuentzia nagusiekin bateragarriak baitira. Hori dela eta, ia edonon erabil daitezke. Hala eta guztiz ere, komeni da erabiltzaileak beti beren zerbitzu-operadoreari kontsultatzea, ekipamenduaren bateragarritasuna ezagutu ahal izateko.\nDiseinua.\nGaur egun, telefono adimentsuen diseinua honelakoa izaten da: laukizuzenak, bat edo bi kamera (aurreko eta atzekoa) edo gehiago (atzean kamera bat baino gehiago dutenean), eta botoi batzuk (hiru izan ohi dituzte: bolumena igotzekoa, bolumena jaistekoa eta gailua blokeatzeko, pizteko eta amatatzekoa). Beste guztia ukimen-pantailaren bidez egiten da.\nTelefono adimendunen adibide batzuk hauek dira:\nBateria.\n2017. urtearen amaieran, telefono adimendunen baterien iraupen luzeagoa bihurtuz joan da; hala eta guztiz ere, aurrekoen baterien iraupen laburra zen ordenagailu sistemen eta telefono adimendunen koloretako pantailen eskakizunak betetzeko gai ez zirelako.\nHala ere, gailu hauen erabiltzaileek etxetik kanpo, lanean eta autoetan erabiltzeko kargagailu gehigarriak erosten dituzte askotan. Kanpoko bateriak, besteak beste, kable batekin telefonoarekin konektatzen diren eredu orokorrak dira eta telefono bakoitzari eransten zaizkion eredu pertsonalizatuak daude. 2016an, Samsung-ek Galaxy Note 7 telefono mugikorren milioika gailu baztertu behar izan zituen. Izan ere, tenperatura arazo baten ondorioz, lehertzen ziren.\nKontsumitzaileen erosotasuna lortzeko, haririk gabeko kargatzeko geltokiak zenbait hoteletan, taberna eta beste gune publiko batzuetan jarri dituzte.\nOsagarriak.\nTelefono adimendunetarako osagarri ugari saltzen dira, kutxatilak, pantaila babesleek, kargagailu kableek, haririk gabeko zentralek, USB On-The-Go egokigailuak (USB unitateak konektatzeko eta, zenbait kasutan, HDMI kablea monitorera konektatzeko), bateriak, aurikularrak, entzungailu mikrofonoak (adibidez, telefonoan deiak egin ahal izatea belarrira hurbildu gabe) eta Bluetooth bidez konektatzen diren bozgorailuei esker, erabiltzaileek haien mugikorretan dutena entzuteko aukera dute.\nTelefono adimendun ia guztiek argazki-kamera digitala izaten dute, argazkiak egiteko eta bideoak grabatzeko. Gehienek bi kamera izaten dituzte, telefonoaren pantailaren beste aldekoa, eta pantailaren aldekoa, azken hau selfieak-eta egiteko. Pantaila aldetik selfieak-eta egiteko egoten den argazki-kamera digitalak beste aldekoak baino bereizmen gutxiago izaten du telefono gehienetan.\nPlastikozko kutxatila bigunak edo kautxuzkoak nahiko merkeak dira, kolpeen aurkako nolabaiteko babesa eta atzamarken aurkako babes ona ematen dituzte. Garestiagoak eta erresistenteagoak, ordea, gomazko betegarria duen kanpoko estalki estu batekin konbinatzen dira, emaitza hobeak lortzeko asmoa dute. Batzuek liburu baten antzeko forma dute: haietan, erabiltzaileek ireki dezaketen estalkia (azala) ixtean, pantaila kutxatila formetakoetan baino babestuago egoten dira. Gainera, liburu antzeko zenbaitetan, duten estalkian bertan, kreditu-txartelak gordetzeko poltsikoak dituzte eta horiei esker, zorro gisa erabil daitezke.\nOsagarriak telefono zehatz bakoitzaren fabrikatzaileek saltzeaz gain, beste batzuek ere produktu harekin bateragarriak saltzen dituzte.\nSegurtasuna.\nTelefono adimendunetan malwarea (hau da, software kaltegarria) erraz sar daiteke, segurua ez den aplikazioen denda baten bitartez. Sarritan, malwarea legezko aplikazioen bertsio pirateatuetan ezkutatzen da, hirugarrenen aplikazioen denden bidez banatzen baitira. Malwarea \"eguneratze erasoa\"ren bidez ere sar daiteke. Aplikazio-denda batetik lortutako aplikazioek zenbait mota berritako malwarekiko ahulak izan daiteke. Beraz, instalatuta daukaten eguneratze bat eskuragarri dagoenean erabiltzaileei jakinarazi behar diete, malwarearen aurkako babesa izateko."}
{"id": "44224", "revid": "105290", "url": "https://eu.wikipedia.org/wiki?curid=44224", "title": "Ehun babesle", "text": "Ehun babeslea landareen ehun mota da, kanpoko azala estali eta babesleten duena, edo landarearen barrualdean ehun batuk eta beste batzuk banatzen duena. Zelulen artean ez dute hutsarterik. Lau ehun babesle mota daude: epidermisa, exodermisa, endodermisa eta suberra."}
{"id": "44225", "revid": "4584262", "url": "https://eu.wikipedia.org/wiki?curid=44225", "title": "Corrent Revolucionari Occitan", "text": ""}
{"id": "44226", "revid": "880", "url": "https://eu.wikipedia.org/wiki?curid=44226", "title": "Manx", "text": ""}
{"id": "44227", "revid": "105290", "url": "https://eu.wikipedia.org/wiki?curid=44227", "title": "Meristemo", "text": "Meristemoak landare baskularrek bakarrik dituzten ehunak dira. Hazkundea zuzentzen dute, euren zelulek banatzeko eta berezitzeko gaitasun handia dutelako (mitosia). Kubo- edo zilindro-formako zelula batetik edo zelula-multzo batetik sortzen da; zelula horiek zatiketa bidez ugaltzeko gaitasuna dute, eta landare helduen ehunak sortzen dituzte. Jardute unearen eta landarean duten kokapenaren arabera, primario edo apikalak eta sekundario edo albokoak izan daitezke.\nZelula meristematikoak txikiak eta poliedrikoak dira, nukleo handi bat dute eta ez dute bakuolarik edo oso txikiak dituzte."}
{"id": "44228", "revid": "336", "url": "https://eu.wikipedia.org/wiki?curid=44228", "title": "Man", "text": "Man (, ahoskatua; , ahoskatua) Irlandako itsasoko uharte txiki bat da, Irlandarekin eta Britainia Handiarekin batera Britainiar uharteak osatzen dituena. Erresuma Batuko parte da, Britainiar Koroaren dependentzia (\"British Crown Dependency\") gisa.\nHistoria.\nMan uhartea Irlandako Itsasoan kokatzen da, eta Goi Erdi Arotik Irlandako eta Eskoziako lurraldeetako gertakarien eraginpean izan da. VIII. mendean, norvegiarrek (bikingoek) Hebrida uharteetan sortutako Uharteetako Erresumako lurralde hegoaldekoena izan zen. XII. mendean, Somerled jaun norvegiar-gaelikoak Man uharteraino hedatu zuen bere agintea eta, 1266tik aurrera, Eskoziaren baitan kokatuta, Uharteetako Jaurerriko zati izan zen. 1313an, berriz, Robert I.a Bruce erregeak uhartea mendean hartu zuen.\n1880ko abenduaren 21ean uhartean emakumeentzako sufragio eskubidea onartu zuten; hori onartu zuen mundu osoko lehen lekua da.\n1975ean, manxeraren azken hiztuntzat jo ohi den Ned Maddrell hiltzean, hizkuntza hori hildako hizkuntza bilakatu zen ofizialki.\nGobernua.\nErresuma Batuko gobernuaren ardura da uhartea babestea eta, azken finean, gobernu ona bermatzea eta nazioarteko foroetan uhartea ordezkatzea. Bestalde, uharteko parlamentuak eta gobernuak barne-arazo guztietarako eskumenak ditu.\nTokiko gobernua.\nMan uharteko tokiko gobernuak antzinako barrutien oinarria hartu du. Bi aginpide mota daude. Alde batetik, Douglaseko udalerriaren udalbatza dago. Bestetik Castletown, Peel eta Ramsey hirien, Michael, Laxey, Onchan, Port St Mary eta Port Erin herrien eta beste 15 barrutien (lehen aipatutako hiriak eta herriak ez dituzten) batzordeak daude.\nKultura.\nHizkuntzak.\nMan uhartean tradizionalki manxera mintzatu da, baina jatorrizko azken hiztuna 1974ean hil zen, eta gaur egun ingelesa da nagusi (nahiz eta manxera berriz indartzeko saiakerak egiten ari diren)."}
{"id": "44229", "revid": "6327", "url": "https://eu.wikipedia.org/wiki?curid=44229", "title": "Man-eko uhartea", "text": ""}
{"id": "44230", "revid": "6327", "url": "https://eu.wikipedia.org/wiki?curid=44230", "title": "Man-eko uharte", "text": ""}
{"id": "44231", "revid": "6327", "url": "https://eu.wikipedia.org/wiki?curid=44231", "title": "Man uharte", "text": ""}
{"id": "44232", "revid": "56334", "url": "https://eu.wikipedia.org/wiki?curid=44232", "title": "Samiera", "text": "Samiera Eskandinaviako iparraldean samiek mintzatzen duten uraldar hizkuntza da, laponiera izenez ere ezaguna. 20.000 bat lagunek mintzatzen dute eta beste uraldar hizkuntzekin harremana du (finlandiera, estoniera, kareliera...). Modu askotara izendatzen da nazioartean: \"saami\" (hizkuntza), \"samic\" eta abar. Egun, euskaraz, \"laponiera\" izena (Laponia lurraldeari lotua) baztertzeko joera dago, samiak gutxiesteko erabili izan baita.\nHistoria.\n1948an, samiera biziberritzeko egitasmo bat eraman zen aurrera: ipar samiera izeneko aldaera hartu eta finkatu zuten, hiztun gehien zituen dialektoa zela ikusita. Hala ere, Errusiako samiek euren hizkuntza alfabeto zirilikoaren aldaera hedatu batez idaztea erabaki zuten, 1937an ofizialki onartua.\nAdibidea.\nZenbakiak, ipar samieraz idatzita:\nEgoera soziolinguistikoa.\nEgoera soziolinguistikoa oso kaskarra da: hiztun gutxi ditu eta, gainera, hainbat dialekto literariotan banatuta. Hizkuntzaren aldaerez hitz egiten bada ere, forma literario finkatu horiek hizkuntzak direla esatea zehatzagoa da, samiera hizkuntza horien multzoa izanik. Bederatzi hizkuntza dira eta bakoitzak dialektoak ditu. Aldaeron tamaina txikia dela eta, hala ere, dialektoez hitz egiten da normalean, nahiz eta batzuetan hiztunek ez duten elkar ulertzen. Ondoko taldeak ditu:\nHegoaldeko taldea:\nErdiko taldea:\nIparraldeko taldea:\nEkialdeko taldea:\nAkkala samierari dagokionez, azken hiztuna 2003an hil zen. Kemi samiera, azkenik, XIX. mendean galdu zen."}
{"id": "44233", "revid": "880", "url": "https://eu.wikipedia.org/wiki?curid=44233", "title": "Laponiera", "text": ""}
{"id": "44234", "revid": "880", "url": "https://eu.wikipedia.org/wiki?curid=44234", "title": "Lapoiera", "text": ""}
{"id": "44235", "revid": "2241", "url": "https://eu.wikipedia.org/wiki?curid=44235", "title": "Sami", "text": "Sami hurrengoetako bat izan daiteke:"}
{"id": "44236", "revid": "105290", "url": "https://eu.wikipedia.org/wiki?curid=44236", "title": "Gaztelaniazko Wikipedia", "text": "Gaztelaniazko Wikipedia Wikipediaren gaztelaniazko edizioa da. 2001eko maiatzean jarri zen abian, eta 2007ko otsailaren 10ean 200.000 artikuluen muga gainditu zuen, edizio guztien artean hori lortzen 10.a izan zelarik.\n2016ko martxoan, wikipedia guztien artean, artikuluak kontuan hartuta 10. zen eta 1.240.000 artikulu zituen."}
{"id": "44237", "revid": "371", "url": "https://eu.wikipedia.org/wiki?curid=44237", "title": "Gaztelerazko Wikipedia", "text": ""}
{"id": "44238", "revid": "7476", "url": "https://eu.wikipedia.org/wiki?curid=44238", "title": "Euskal Herriko historiaurrea", "text": "Euskal Herrian, historiaurreko aztarnategi abera\u00adtsenak dituen eskualdetako bat izanik, bertan egin diren ar\u00adkeologia eta paleoantropologiako ikerketen etengabeko garapenak eta haietako aur\u00adkikun\u00adtzek gero eta atzerago eramaten gaituzte, gure lurrean gizonaren lehen kokapena zehazterakoan. Atapuercan eginiko indusketek hurbilketa geografikoagatik pen\u00adtsarazten dute Euskal Herrian gizakiaren kokapena, Behe-Paleolitora, 200.000 urte baino atzerago eraman behar dela. \"Homo neanderthalensis\"ek artea egiten ote zuen ezbaian dago, eta badakigu Euskal Herrian ia desagertu ziren garaira arte bizi izan zirela; baina gerora iritsitako \"Homo sapiens\"ak aztarna ugari utzi ditu Euskal Herrian.\nZentsu hertsian, Euskal Herririk ez zen historiaurrean, eta ez dakigu ere bertan bizi ziren gizakiek zein hizkuntza hitz egiten ote zuten. Euskararen jatorriari buruzko azalpen paleogenetikoek ez dute lortu ebaztea euskararen jatorriaren edo euskaldunen jatorriaren inguruko eztabaida. Artikulu honetan, beraz, gaur egun Euskal Herria izena ematen zaion ingurune geografikoaren inguruan hitz egiten da.\nPaleolitoa.\nEz dirudi Euskal Herrian W\u00fcrm izoztearen az\u00adken aldia baino lehenagoko arte sor\u00adkun\u00adtza benetako bati buruz hitz egin daitekeenik. Ordukoak ditugu, hain zuzen ere, nolabait langin\u00adtza handien frogak, bai ehiztari eta bai uzta-bil\u00adtzaileenak, kosta inguruan 350 metro baino altuera handiagoak ez dituzten lekuetako kobazulo eta babes naturaletan bizi zirenenak. Gizaki hauek Madeleine aldiko kultura bere goi eta az\u00adken aldian garatu zuten. Santimami\u00f1e, Lumen\u00adtxa, Bolinkoba, Urtiaga, Ekain, Aitz\u00adpitarte, Ermitia, Izturi\u00adtze eta Beroberria dira aztarnategi garran\u00adtziz\u00adkoenak, bai estratigrafiako betegarriengatik, bai langin\u00adtzako tresnen aberastasun eta ugaritasunagatik: xixelak, harraskagailuak, xafla\u00adtxoak, arpoiak, azagaiak, haga\u00adtxoak, orra\u00adtzak eta abar.\nArte historialarien artean gai eztabaidatuak dira, batez ere, historiaurreko aztarnategiok, milurteko luzeetan gizakiaren bizitoki izandakoak, ezinbestean bata bestearen gainean dituzte indusketetan azaldutako aztarnen zenbait \"fazies\" horien kronologiak, aldiak eta identifika\u00adtzeak zalan\u00adtza handiak sor\u00adtzen dituztelako. Delako arazoak baztertu eta ar\u00adkeologo eta antropologoek beren iker\u00adketa eta eztabaidetatik ateratako ondorioetan oinarrituta, arte-jarduera modura uler daitekeen horretan baino ez gara geratuko.\nTeknikak eta langaiak.\nHasiera beretik gizakiaren jarduera horri dagokie, besteak beste, gaur egun hainbat tekniken emai\u00adtzatzat jo\u00adtzen ditugun gauzak: pintura, grabatua, erliebea eta baita eskultura ere. Langai mota orokorrari dagokionez ere bi alderdi bereiz daitez\u00adke: arte higikorra eta labar-artea.\nTresna higikorrak harriz\u00adko xafla gainetan edo errekarrietan aur\u00adki\u00adtzen dira, baina, baita hezur, adar eta marfilez\u00adko gaietan ere. Ba\u00adtzuetan, Paleolitoko eskulangilea, lan-tresnen gainean \u2013esate baterako, azagaietan eta arpoietan\u2013 eginiko irudi ez-figuratiboetara muga\u00adtzen zen. Adituek az\u00adpimarra\u00adtzen dute komeni dela harriz\u00adko tresnen langin\u00adtza eta hezurrean landutako ebakiduren artean bereiz\u00adkun\u00adtza egitea; ohartaraziz, sarritan, erretenak, askak edo ebakidurak ez direla izaten arte-adieraz\u00adpenak, baizik eta tresnaren eraginkortasunari baino ez dagoz\u00adkien langaiaren ezaugarriak.\nEstetikako jarduera baten hasera zin\u00adtzilikarioetan eta lan tresna ez diren bestelakoetan errazago suma daiteke; ba\u00adtzuetan harrian landuak diren arren, sarriagotan hezurrez\u00adko xafla eta zatietan, edo harriz\u00adko, hezurrez\u00adko, adarrez\u00adko edo marfilez\u00adko irudi\u00adtxoetan ere landuak izaten direnetan.\nKobazuloetako hormetan eginiko labar-artea pinturak ala grabatuak izaten dira. Badira erliebeak ere, baina ezhoikoagoak. Erliebe kasu bakan hauetako bat Izturi\u00adtzen agertzen da.\nFormak eta irudiak.\nPaleolitoko gizakiak diseinaturiko formen artean badira figuratiboak eta ez-figuratiboak, arte higikorra nahiz hormakoa izan.\nFiguratiboen artean, maizenik azal\u00adtzen direnak, garai hartako zenbait abereren irudiak dira: bisonteak, zaldiak, oreinak, elur-oreinak, basahun\u00adtzak, uroak eta abar. Ia inon ez da giza irudirik azal\u00adtzen.\nEz-figuratiboak direnen artean ugaritasun handia dago eta ia beti nekez uler\u00adtzen dira. Luzetarako lerro soilak, sigi-sagan eginiko okerrak, ondulatuak, izar irudiz\u00adkoak, hiruki i\u00adtxiak, erronboak, obaloak, laukiak, eta abar.\nHaitzuloetako artelanen daten arazoa konpon\u00adtzeko bide eraginkorrak bilatuz, historiaurrearen ikerlariek arte higikorrarekin loturak egiteko ahalbideak azaldu izan dituzte beti; zeren eta, hauek data\u00adtzea errazagoa da, aztarnategiko geruzetan, delako geruza datatu dezaketen beste gai ba\u00adtzuei loturik azal\u00adtzen baita eta ondorioz berauen data ere jakin baitaiteke.\nHormetako irudiak, aldiz, aztarnategiko geruzetatik aparteko hormetan aur\u00adki\u00adtzen dira, eta margotu edo grabatu zituzten ertilariak Goi-Paleolitoko edozein garaitakoak izan daitez\u00adke. Hortik dator, bada, ar\u00adkeologoek \u2013eta hauen artean, batik bat, Henri Breuil ospe\u00adtsuak\u2013 betidanik bi arte modu hauen arteko erlazioa ikusteko izan duten interesa. Baina, metodo hau oso eztabaidatua izan da. Bi arte jarduera hauen arteko kronologia paraleloak ez du ia inoiz ziurra izateko bermerik eskain\u00adtzen. Desberdintasun hau, ziur asko, honegatik emango da: plastika adieraz\u00adpen hauen izaera ez dela izan estetikazko sen hu\u00adtsez\u00adko emai\u00adtza, baizik eta gaurdaino ziurtasunez ezagu\u00adtzen ez diren arrazoi sakonago ba\u00adtzuen ondorioa. Honek guztiak pen\u00adtsarazten du arte higikorraren eta labar-artearen helburuak eta asmoak desberdinak zirela.\nAldiak, estiloak eta kronologia.\nHala eta guztiz ere, ar\u00adkeologorik ospe\u00adtsuenak saiatu dira paleolitoko artearen hainbat zatiren ezaugarriak zehazten, kronologia prozedura bat finka\u00adtzeko baliozkoa izan dadin. Henri Breuil saiatu zen sistema bat lan\u00adtzen. Argudio tekniko eta estilistikoetan oinarriturik, bi ziklotako prozesu bat asmatu zuen: bata Aurignac-Perigord eta bestea Solutre-Madeleine aldia\nEgun, historiaurrea ikertzen dihardutenek Andr\u00e9 Leroi-Gourhanen iriz\u00adpidea onartu nahiago izan dute, hau da, \"oinarriz\u00adkoena ez da beti an\u00adtzinakoena izaten\", eta orokorrean historiaurrearen ikertzaile ospe\u00adtsu honek finkaturiko sistema jarrai\u00adtzen dute. Horretarako ez zen labar-arteaz baizik baliatu, baita arte higikorraz ere.\nLeroi-Gourhan estiloaren zenbait egitura-faktore hauta\u00adtzetik hasi zen; hain zuzen ere, koka\u00adtze, konposa\u00adtze, artikula\u00adtze eta animatze faktoreetatik. Segida horri bigarren mailako beste osagai ba\u00adtzuk eran\u00adtsi ziz\u00adkion. Eta hauetaz guztiez baliaturik, ehunka arte-laginen iker\u00adketari aplikatuz eta arte ez-figuratiboaren lehen aldi bat ziur\u00adtzat hartuz, lau talde edo estilotan zatitu zituen:\nLeroi-Gourhanen ustez, lau estilo hauetako bakoi\u00adtza aldietan bana daiteke (an\u00adtzinako aldi, berri...) eta guztiak, Henri Breuil-ek izendaturiko Madeleine aldiko guztiekin identifika daitez\u00adke, gu\u00adtxi gorabehera. Ar\u00adkeologoak gaur egun Leroin-Gourhanen zatiketa moduari eusten badiote ere, ez zaie kritikarik falta izan.\nArte higikorra.\nArte higikorra esaten diegu giza eskuz landu eta leku batetik bestera eraman daitez\u00adkeen artelanei. Erliebeko apaingarriekin landutako arte mota hauetan aztarnategi abera\u00adtsak, sartaldeko Pirinioetako kobazuloetan aur\u00adki\u00adtzen dira, eta guztien artean Izturi\u00adtzekoa da deigarriena.\nEzer baino lehen, eman dezagun ohar bat: Pirinioen eskualdeko arte higikorrean ia ez da erlieberik aur\u00adki\u00adtzen eta eskultura libreak are gu\u00adtxiago. Oso gu\u00adtxi dago eta estetikoki kalitate gu\u00adtxikoa da. Inola ere, Fran\u00adtzia hegoaldean eta beste eskualdeetan aur\u00adkitu diren estatua\u00adtxo ezagunen \u2013\u201cVenus\u201d deritzon\u2013 alerik ere ez da aur\u00adkitu.\nAtxetako estatua\u00adtxoa.\nBiz\u00adkaian, Foruko Atxetan, Juan M\u00aa Apellaniz irakasleak aur\u00adkituriko estatua\u00adtxo bi\u00adtxi batek arreta merezi du. Estatuatxoaren gainean, paleolitoko ehiztari batek katu buru bat landu zuen hareharrizko har\u00adkoskor batean. Luzeran 15 cm ditu eta zabaleraz 7 cm Apellanizek K. a. 10.000 inguruan koka\u00adtzen du, eta kontura\u00adtzen da ertilariak, gauza natural bat irudi bihurtu duela, aurrealdeko eta goiko hausturaren eskuinaldeko erdiaren tarteko angeluan, kopeta, bekokia, garondoa, begi bat eta ahoa landuz.\nAzalpen emaileak, honi dagokionez, Jorge Oteiza eskulturagilearen \u201cSadi Za\u00f1arturen argaz\u00adkia\u201d gogorarazten digu. Duela urte ba\u00adtzuk, eskulturagile euskaldun honek berak \u201caur\u00ad\u00adki\u00adtzearen\u201d bere teoria bat asmatu zuen. Teoria honetan \u201carte\u201d bezala izenpe\u00adtzen da, naturako indar gorabehera\u00adtsuak sorturiko zenbait objektu \u201caur\u00adkitu\u201d eta bere edertasuna kontenplatzeko sentiberatasun estetikoa izatea. Dena dela, esan daiteke Atxetako Madeleine aldiko \u201ckatu buruak\u201d arte garbi\u00adtzaile eta labur\u00adtzailea gogorarazten duela, zeinari esker, Bracusik bere irudi ba\u00adtzuei forma eman dien; adibidez, bere \u201citsas zakur\u201d ezagunari.\nZati aipagarriak.\nGrabatu apaingarriak.\nPirinioetako ehiztaria, esan daiteke, artista izaten ez dela plastika librean hasi, grabatuan baizik. Eta az\u00adken Goi-Paleolito aldian jada, hitz egin daiteke arte-jardueraz, gauzen erabilgarritasun soila gainditu eta zeinu apaingarri ba\u00adtzuez tartekatu dituztela ikustean.\nHorretan, hainbat alderdi aipa daitezke: diseinu formala, lerroduna, lerromakurra eta puntuduna; antolaketa, aldiz, sailka, paraleloan, taldetan, aur\u00adkako ala guru\u00adtzaturiko osagaietan eta abar; adieraz\u00adpen formalari buruzkoan, guztiz abstraktuak, irudi naturalista, estilizatua edo eskemaduna eta geometrizatua. Ikuspegi horietatik guztietatik lortu da hainbat motibotako zenbait dozena sailka\u00adtzea.\nIgnazio Barandiaranek argibide esangura\u00adtsuak plazaratu ditu eskulangileak langaien tarte hu\u00adtsak uler\u00adtzeko zuen moduez eta langai horietan irudiak buru\u00adtzeko teknikei buruz. Fran\u00adtses ar\u00adkeologo ba\u00adtzuen proposamena, adibidez, H. Breuil, A. Laming Emperaire eta A. Leroi-Gorhan-ek atxikitako arte higikorraz eginiko igarpena \u2013bereiz\u00adketak egitearen proposamena\u2013 egokia irudi\u00adtzen zaigu, hala nola, azagaia eta guztien gainetik gogortasuna eta iraunkortasuna \u2013etengabe erabil\u00adtzen zutelarik\u2013 behar zituen espatula baten lanketaren eta apainketa per\u00adtsonaleko \u2013ziur asko, balio estetikoari dagokionez, ezaguera argiagoz burutuak\u2013 arte garbiko zin\u00adtzilikarien artean.\nZati grabatudunak. Euskal paleolitoaren arte higikorraren sukalde handia izan zen Izturi\u00adtzeko kobazuloan sartu baino lehen, aipa di\u00adtzagun beste lekuetan aur\u00adkituriko pieza bereziki nabarmen ba\u00adtzuk. Euskal Herriko kobazuloetan aur\u00adkituriko arte higikorreko gauzen azaleko deskribapena eta zerrenda ikus daiteke, motibo figuratiboak eta soilik apaingarritarako zirenak bereiziz, Ignazio Barandiaranek, 1965eko Sinposiumean, oso irudi didaktikoekin Euskal Historiaurre eta arazo etnologikoei buruz aur\u00adkezturiko ikerlanean. Harrez\u00adkero, arte higikorraren emaria azal\u00adtzen eta nabarmenki handiago\u00adtu da eta sailkapen-lan bikainak agin dira.\nArte higikorraren ondare handi honen barruan bereiz hartzekoak lirateke:\nBaina, egiaz benetako artelanak dira, bi objektu higikor, Gipuz\u00adkoa aldeko kobazuloetan azaldutakoak.\nDorre kobazulo\u00adtxoko hezurra.\nOiar\u00adtzungo Dorre kobazulo\u00adtxoan zaz\u00adpi irudi bikain azaldu dira kubitu batean landuak, nahiz eta osoak ez izan, bi lerrotan kokatuak: goialdean, orein bat, zaldi bat eta ahuntz bat; behealdean, sarrio bat, uro bat, ahuntz bat eta antropomorfo bat. Agerpen honen ondoan zeinu ugari azal\u00adtzen dira animalia-irudiekin antolatuak. Pieza hau bere ingurune ar\u00adkeologikotik at azaldu da, kobazuloan historiaurreko aztarnategiren bat ba ote zegoen jakiteko azaleko miaketan ari zirela. Joxe Migel Barandiaranek eta Jesus Altunak bere azter\u00adketan adierazi zutenez, Az\u00adken Madeleine aldiari dagokiona omen dirudi eta Pirinioen gaineko eskolarekin hobeto uztar\u00adtzen omen da Santander eta Asturiaskoekin baino. Gainera, pieza horrek burutapen bat ekarri zion Juan M Apellanizi, hau da, Izturi\u00adtzeko azagaia baten egile berarena izan daitekeela.\nEkaingo xafla.\nBigarren pieza bikainetako bat Ekaingo kobazuloan Az\u00adken Madeleine mailan (K. a. 10.000) azaldutako hiru irudi grabatu dituen xafla da,: basahuntz bat, trazu sakonean landua; orein baten burua, lepoa eta adarra, trazu finago batez landua; eta zaldi bat, muturra eta gorputz aurrealdea besterik markatzen ez zaiona. Gaur egun jakin ez dakigun esanahiren bat duen \u201chirukoa\u201d zalan\u00adtzarik gabe. Grabatu hauek ere Pirinioetako eskolarekin ere hobeto uztar\u00adtzen dira.\nIkuspegi kronologiko batetik, esan daiteke Kantauri aldeko arte higikorraren ugaritasun handia Goi-Paleolitoaren az\u00adken bost milurtekoan eta Mesolitiko alderako trantsizioan koka\u00adtzen dela, alegia, Madeleine III. alditik Azil aldera: K. a. 13.500etik 8.500era.\nIzturi\u00adtzeko al\u00adtxor higigarria.\nLapurdiko Izturi\u00adtzeko kobazuloko aur\u00adkikun\u00adtzak, euskal Paleolitoko arte higikorraren aztarnategian azaldutakoak, itzal handiko eta enblematikoenak dira, eta europarren mailan ospe\u00adtsuenetarikoa. Bestalde, homogeneotasun gu\u00adtxienekoa dugu Euskal Herriko beste aztarnategiekin.\nDuela mende bat baino gehiago aur\u00adkitua da, 1885ean, Nafarroa Behereko Izturi\u00adtze eta Arberoako San Martinen tartean. Indusketa nagusiak Emmanuel Passemard-ek egin zituen 1913tik 1922ra bitartean, eta 1928tik 1956ra, berriz, Saint-P\u00e9rier konde-kondesaren eskutik. Zori\u00adtxarrez, materialak oso sakabanatuak daude museo eta bilduma partikularretan; horietako batzuk baino ez dira ekarri Baionako Museora, eta ekarri direnak inola ere ez, esangura\u00adtsuenak.\nAurreago esan dugun bezala, Izturi\u00adtzeko aztarnategiak oso kultur maila garran\u00adtziz\u00adkoen segidak ditu, musteriense mailetatik hasi eta erromatar Erdi Arora bitartekoak eta baita beranduagokoak ere. Horien artean, badira, Goi-Paleolitoko aldiko hamar maila gu\u00adtxienez, denak ere harrian eta hezurrean egini\u00adko ostilamendu ugari dutenak.\nArte higikorreko lanetan, mailarik abera\u00adtsenen artean Erdi-Madeleine aldikoa nabarmen\u00adtzen da, bai kopuruarengatik, bai adierazpenetan duten kalitatearengatik.\nUgaritasuna langaietan.\nBerauen barruan aipa di\u00adtzagun, kontutan eduki beharrekoak baitira, lehendabizi, elur orein baten adarrean erliebe txikiz landutako haga\u00adtxo erdizir\u00adkularrak, okerdurak eta lerromakurrak deskribatuz, estetika faktore modura, erritmoaren, paralelismoaren eta kontrastearen zen\u00adtzu oso garatu bat adierazten dutenak. Breuilen ustez, objektu hauen eskematismo apaingarria, animalien (arrain eta oreinen) benetako adieraz\u00adpen-garapenean az\u00adken zatia izan zen, hau da, dekorazio errealista baten degradaziozko ondorioekin, behin eta berriz errepika\u00adturik gure\u00adtzat esanahirik gabeko marra bilakatzen direnak.\nMakilak izenekoak ere erliebe txikian landuak dira, eta hauen artean badira forma naturalak begiratu eta errepika\u00adtzeko gaitasun deigarria erakusten duten grabatuak. Zulatu eta dekoraturiko makila guztien artetik nabarmen\u00adtzen da erliebe txikian bikainki landutako bisonte burua daramana. Moldatuan dituen marraduragatik, Leroi-Gourhanek adierazi du Niauxko kobazuloko marraz\u00adkiekin baduela zerikusirik. Badira makila ba\u00adtzuk zaldiak, elur-oreinak eta arrainak grabaturik dituzten ere. Horietako ba\u00adtzuk, azagaiak makilarekin lo\u00adtzeko bitarteko pieza bezala erabiliko ziren.\nArtelanetan hirugarren mota da animalia buruen silueta txapalena, zaldiena bereziki; animalia-espezie horren hioide hezurrean moztu eta grabaturikoak. Hioidesa oso hezur txapala da eta silueta horien egitura laua baldin\u00adtza\u00adtzen du. Zin\u00adtzilika\u00adtzeko zulo bat edo bi izan di\u00adtzakete, tokiren batean zin\u00adtzilikatu ala koka\u00adtzeko ziur asko. Izturi\u00adtzen elur-orein, hartz eta izokinen siluetak ikus daitez\u00adke, halaber.\nKobazulo honetako beste artelan mul\u00adtzo bat, hezur, adar eta hareharrietan landutako animalien eskulturak osa\u00adtzen dute. Sartaldeko Paleolitoko arte agerpenetan oso ugariak dira irudi txiki hauek, animalien adierazpenak dituztenak. Hala ere, ugariagoak dira Europa erdialde eta ekialdean. Sartaldeko esparrukoen barruan Izturi\u00adtze gailen\u00adtzen da, ezagunak diren gehienak kobazulo honetakoak baitira. Nabarienak dira, besteak beste, hartz baten irudi\u00adtxoa, lehoi batena eta bisonte batena.\nAz\u00adkenik, Izturi\u00adtzetik aipa\u00adtzekoak ditugu hezurrez\u00adko ala harriz\u00adko xaflak (beren egitura laua dela eta sarritan \u201cespatulak\u201d esaten zaienak), bisonte, elur-orein, zaldi, ahuntz eta antropomorfo irudiz apainduak.\nUste guztien arabera, delako estatua\u00adtxo hauek, aurreko garaietan xafla modura grabaturikoak, ez ziren erabilgarriak, azagaiak eta arpoiekin gertatu ohi zen mailan, ezta norberaren apaingarriko zin\u00adtzilikarioekin gerta\u00adtzen zen moduan ere. Horrexegatik hartu izan dira erlijioz\u00adko artelantzat. Labar-artearen egituratan an\u00adtzik handiena dutenak plaketak direlako egiten da, hain zuzen ere, baieztapen hau eta horiei ar\u00adkeologo guztiek esanahi erlijioso bat ematen diote.\nTestuingurua espaziala eta artistikoa.\nBestalde, espazioari dagokionean beste testuinguru batean kokatuta, Pirinio erdialdeko aztarnategi handiekin hobeto uztar\u00adtzen da Izturi\u00adtze Euskal Herriko sartaldeko besteekin baino. Kantauri erdialdeko eta sartaldeko \u2013berriro adieraz\u00adpen bikainak azaldu diren Santander eta Asturiaskoak\u2013 artearekin duen an\u00adtzekotasuna halaber, askoz txikiagoa da Pirinioetako erdialdekoarekin baino. Beraz, \u201cesan daiteke Paleolito garaian Pirinio erdialdean erlijioan eta artean garatu zen bizi\u00adtza bikain honen sartalderan\u00adzko ai\u00adtzinamendua dela Izturi\u00adtze, baina berezitasun batekin, oraingo honetan hedaduraren er\u00adtzak beronen erdigunea gaindi\u00adtzen duela\u201d.\nIzturi\u00adtzeko kobazuloa, beraz, oso garran\u00adtzitsua da Paleolito aldian, batez ere, Erdi-Madeleine aldian. Artelanen aberastasun eta edertasunean dituen adieraz\u00adpenak, euskal Paleolito aldiko gainerako kobazuloekin aldera\u00adtzean, nabarmen gailen\u00adtzen dira, Oiar\u00adtzungo Dorreko hezurra eta Ekaingo plaketaz aparte, gainerako euskal arte higikorra pobrea baita.\nArte higikorrak duen distiraren kontrastean, Izturi\u00adtzeko aztarnategiak ez du Ekain, Al\u00adtxerri eta Santimami\u00f1eko aztarnategiekin alderagarri zaion labar-arterik. Eta eran\u00adtzun sinesgarri bat aur\u00adki\u00adtzea zaila li\u00adtzaiguke, Izturi\u00adtzeko arte higikorraren kalitate bikainari dagokion kalitatea bera labar-artean zergatik ez zaion azal\u00adtzen galdegingo bali\u00adtzaigu. Ingura\u00adtzen gaituen ezjakintasun bera azalduko litzaiguke, Santimami\u00f1eko bisonteen egileek beren aztarnategiko konpresore eta plaketen artean alderagarria den ezer zergatik ez zuten utzi galdegingo bali\u00adtzaiguke.\nJesus Altunak, Izturi\u00adtzeko arte al\u00adtxor horri buruz, zera adierazten du, artearen perfekzio horrek berak Madeleine aldiko arte higikorraren \u201caz\u00adken zatia\u201d adierazten ote duen dirudiela: \u201cK. a. 10.000 aldera artelanen dekorazioak Izturi\u00adtzen halako dinamismo eta askatasuna iri\u00adtsi izateak, abstrakturako garaien atarietan egotea esan nahi duela\u201d. Antropologo ospe\u00adtsuaren adieraz\u00adpen hau guztiz garran\u00adtziz\u00adkoa irudi\u00adtzen zaigu, gure ustez, artearen historiaren beste garai ba\u00adtzuetan ikus daitekeenarekin bat datorrena baita. Az\u00adpimarra dezagun jada, beranduago jardun beharko baitugu gertakari horri buruz, euskal artearen garapen estilistikoari lo\u00adtzen ga\u00adtzaiz\u00adkionean.\nLabar-artea.\nEuskal Herrian ezaguna zen labar-artea ez da bereziki azaldu ia orain\u00adtsu arte. Baina, az\u00adken urteotan egin diren aur\u00adkikun\u00adtzak, gure herria, Paleolitoko artearen garran\u00adtziz\u00adko lekuan kokatua du.\nPinturak eta grabatuak.\nEuskal Herrian labar-artea fran\u00adko-kan\u00adtaurikoaren sailean koka\u00adtzen da. Historiaurreko gure pinturen aur\u00adkikun\u00adtzen aurretik, ezagunak ziren Fran\u00adtzia erdialdeko Dordo\u00f1an Lascauxekoak (1940) eta askoz lehenago Altamirakoak (1879). Lascauxekoak an\u00adtzinago\u00adkoak dira, hain zuen ere, Auri\u00f1aciense aldikoak, nolabaiteko giro epel garaikoak; Altamirakoak Madeleine aldikoak dira. Dirudienez, duela gutxi (1995) Fran\u00adtzia hegoaldean, Ard\u00e8che departamenduan, lehen mailako garran\u00adtzia duen beste aur\u00adkikun\u00adtza bat egina da hai\u00adtzulo batean, adituak iker\u00adtzen ari diren ehunka animalien irudiekin.\nGoi-Paleolitoan labar-artea, zeha\u00adtzago esanda, Madeleine aldian, pintura eta grabatu moduan azal\u00adtzen da.\nBa\u00adtzuetan, pinturak hai\u00adtzen erliebe naturalei egoki\u00adtzen zaiz\u00adkie eta beroiek iradokiak direla dirudite. Madeleineko ertilariak margo\u00adtzeko bel\u00adtza \u2013ikatz edo manganeso dioxidoa\u2013 zuria eta okrea \u2013hau horitik gorrira eta bioleta alderako aldagaiak dituena\u2013 erabiltzen du.\nEskualde ba\u00adtzuetan, denok ezagu\u00adtzen ditugun fauna-adieraz\u00adpenaz gain, gu\u00adtxi-asko geometrikoak diren forma bi\u00adtxiak azaldu dira \u2013makarroiak\u2013 marra makurrez eginiko trazuak, beha\u00adtzez eginak balira bezala; baita esku osoaren aztarnak ere, negatiboan, ia beti ez\u00adkerreko eskuarenak. Esan daiteke hor ditugula gure eskualdeko artearen lehen zizakadurak. Giza eskuaren silueta horiek kanpora azal\u00adtzeko modu bat dira, uniber\u00adtsoan izen ematekoak; jabegoa har\u00adtze modu bat, nolabait ere. Ez dezagun ahantz gertakari plastiko hori euskaraz\u00adko esku-bide hitzaren esanahiarekin bat datorrela.\nGero etorriko da an\u00adtzekotasun aur\u00adkikun\u00adtza mimesiaren harridura, zenbait milurteko beranduago Aristotelesek arte figuratiboaren iturri gisa aipatuko duena, alegia, \u201chonoko hau \u2013marrazturiko objektua\u2013 hura dela\u201d ziurta\u00adtzearen atsegina. Eta beranduago, edo agian aldi berean, zeinu abstraktua eta sinboloa azalduko dira.\nGure Paleolito aldiko artearen ondaretzat har dezakeguna gainbegiratu eta azaldu baino lehen egin di\u00adtzagun edozein historialariren berezko ohar ba\u00adtzuk. Ezer baino lehen, egin dezagun ohar hau, guri naturala iruditu dakiguken zerbait, hasierako gizonarengan kreazio ahalegin bi\u00adtxi eta goiztiar baten balioa duena: hiru dimen\u00adtsiotako objektuak horma baten bi dimen\u00adtsioen adieraz\u00adpenetara murriztea, alegia. Aipa dezagun gainera, eskala laburtuko erreprodukzio bat dela. Dirudienez Afrikako zenbait herri oraindik ez da iri\u00adtsi abstrakzio maila horretara.\nBeste abstrakzio bat li\u00adtzateke: margo bakar batez eginiko marraz\u00adkiena, eredu naturalak berezkoa duen margo aniztasuna ordez\u00adka\u00adtzen duena.\nPaleolitoko gizonak bereganaturiko abstrakzio horiek bul\u00adtzatu zituzten lehen ar\u00adkeologoak \"a priori\"z\u00adko ideia bat botatzera, eskultura marraz\u00adkigin\u00adtza baino lehenagokoa dela pen\u00adtsa\u00adtzera, alegia; baina ideia horri ezin eu\u00adtsi izan zaio, historiaurreko azter\u00adketa objektiboaren aurrean.\nGainera, egiaztatu egiten da historiaurreko artean naturalismotik eskematiza\u00adtze sinbolikora pasa\u00adtzen dela, nahiz eta badiren bi margo motak elkarren ondoan bizi zireneko kasuak; baina hasieran naturalismoa da nagusi. Gai honi dagokionez, gogora dezagun Wilhem Worringerren tesia, XX. mende hasieran jada bere teoria eran\u00adtsiz baieztapen hau egin zuenekoa, alegia, \u201cbenetako arte-sormena ez dela abstrakzio eta geometrian baizik hasten\u201d. Bistan da Madeleineko artistak ez zuela irudiak eskor\u00adtzoan marrazteko eta beren bolumenak itxura\u00adtzeko zailtasunik.\nZalan\u00adtza handiagoak daude bere zen\u00adtzu konposatzaileari buruz. Denbora luzez uste izan da ez zuela horren ezagu\u00adtzarik. Baina aldarrikapen hau, bere horretan, arte historian konposaketa kon\u00adtzeptu horri ezin diogu eu\u00adtsi eman izan zaion zen\u00adtzu zorro\u00adtzera mugatuz baino; alegia, paisaiaz\u00adko hondoera guztiak, eta eszena posible guztiak erdiratu, uztaitu eta antola\u00adtzeko espazioko erreferen\u00adtzia txikienak alde batera uzten direnean. Eskuaren esparrua \u2013artistaren\u00adtzat, gorputz jarrera bat aldatu gabe iri\u00adtsi dezakeen espazioa\u2013 eta gainjarritako irudiak, kokapena, simetria eta perspektiba aztertu ondoren, Leroin-Gouhanek ohar hau ematen du, pintura edo grabatuan gaur egunera arte zoruko marraren adieraz\u00adpenik ez bazen ezagu\u00adtzen ere, Paleolitoko ertilariek \u201csarritan erabili izan dute beraren ordez\u00adko hormako pi\u00adtzadura edo erlai\u00adtzen bat. Leroi-Gourhanek baino askoz lehenago, salatu izan ditu Max Raphaelek \u201cPaleolitoko artea, espazioak, mugimenduak eta konposaketen arazoak aurrez aurre hel\u00adtzeko ezgai zen arte hasiberritzat jo\u00adtzen zutenak\u201d.\nAldiz, oraindik orain, Paleolito aldiko geometriariak izena eman dionik ere izan da, beren marraz\u00adki eta margoetan zenbait trazatu erregula\u00adtzaileetan erabilera kon\u00adtzientea delako ustea dutela-eta: urrez\u00adko ebaketa bikoi\u00adtza, erro karratuaren proportzioa eta beste; dena dela, errealitatea begiz harrapa\u00adtzeko eta egitura plastikoetan berriro sor\u00adtzeko zuten ahalmen honen aurrean, Herbert K\u00fchnek ida\u00adtzi zuen bezala, \u201cmiresmenez, isilik gera\u00adtzen da ahoa\u201d.\nLabar-artea duten kobazuloak.\nPintura horien aur\u00adkikun\u00adtza duela gutxi egina bada ere, Euskal Herriko aztarnategietan historiaurreko gizonak utzi dituen labar-arte mul\u00adtzoak ugaritzen hasiak dira \u2013hamabi bat guztira\u2013 eta hauen artean, ba\u00adtzuk garran\u00adtzi handikotzat jo\u00adtzen dira.\nAur\u00adkikun\u00adtzako kronologia gu\u00adtxi gorabeherako bati jarraituko ga\u00adtzaiz\u00adkio, garran\u00adtzi txikienekoetatik abiatuta.\nAitz\u00adbitarte.\nPalelitikoko aztarnategi handi baten lehen aur\u00adkikun\u00adtza Errenteriako Aitzbitartekoa izan zen, herri mailan Landarbasoko kobazulo deritzonean. Zenbait mailatan sail\u00adkaturik, historiaurreko gizonaren arrastoak aur\u00adkitu dira denbora luzez bizi izandakoak eta langin\u00adtza ugarirenak: orriak, har\u00adtxabalak, zenbait eratako karrakagailuak, pun\u00adtzoiak eta abar; gu\u00adtxienez, Auri\u00f1aciense garaitik hasi eta Mesolitikora artekoak. Besteak beste, animalia-irudiz dekoraturiko hezur ba\u00adtzuen aur\u00adkikun\u00adtza harrigarriak azaldu diren, bertan diren bostetatik, III. hai\u00adtzuloa arakatuz hasi badira ere; IV. hai\u00adtzuloko aztarnategia izan da ondoen ikertu dena. Han aur\u00adkituak dira orein-burua grabaturiko plaketaren bat, makila zulodunen bat, haga\u00adtxo dekoratuak eta ebakiduraz eginiko animalia-irudiak dituzten zenbait hezur.\nLaperra Benta.\nKantabriako mugetatik gertu, Biz\u00adkaiko Karran\u00adtzan dago Laperra Bentako kobazuloan egin zen 1904an labar-artearen lehen aur\u00adkikun\u00adtza: irudi bat, kobazuloaren sarreran bertan. Bi urte beranduago, Breuilek beste lau irudi gehiago aur\u00adkitu zituen: buruzagirik gabeko hiru bisonte azefalo, hatz oso bat, zehaztasun gutxiko bobido bat eta lerro-segida ulertezin bat. Hai\u00adtzean halakoxe sakontasuna duen grabatu batez eginak daude. Grabatu hauen ezaugarri bereizgarria honetan da\u00adtza: kobazuloaren sarreran zeudela eta eguz\u00adkiaren argitan ikus daitez\u00adkeela. Gure herrian aur\u00adkitu ditugunen artean, zaharrenak eta Auri\u00f1aciense aldiari dagoz\u00adkionak dira. Apellanezi gertakari honek zera pen\u00adtsarazten dio, Paleolito aldi an\u00adtzinakoetan, Kantabriako artea, Euskal Herriko sartalderaino zetorrela, beste arte formula ba\u00adtzuk (piriniotarrak) hartu ahal izateko edo bere-bereak sor\u00adtzeko, Herria libre utziz.\nIzturi\u00adtze.\nLehen ere aipatu dugu Izturi\u00adtzeri kobazuloari buruz, arte higikorrean hain aberatsa bada ere, ez dela horrela labar-artean: bi zaldi eta bi elur-orein; horietako bati, isats mo\u00adtzeko eta egitura ederreko baina adardura desagertu zaien bi hausnar\u00adkariren gorpu\u00adtzak gainjarri zaiz\u00adkio. Beste maila beheragoko batean beste hiru zaldi eta interpreta\u00adtzerakoan zalan\u00adtza sor\u00adtzen duten beste irudi ba\u00adtzuk agertu dira. Deigarria da haitz \u00adgaineko erliebe txikian eginak direla irudiak. Beren estiloz Erdi-Madeleine aldikoak dirudite, berrienaren muga aldekoak, alegia.\nHaristoi.\nIzturi\u00adtzeko kobazulotik oso gertu eta az\u00adpialdean dago Haristoiko kobazuloa, Otsozelaia ere esaten zaiona; han azalduak dira zaldia, bisontea, oreina eta hegazti buru bat. Erdi-Madeleine aldikoak dira.\nAlker\u00adki.\nNafarroako Urdazubin Alkerdi kobazuloko lehen hai\u00adtzetako pinturak Casteretek aur\u00adkitu zituen 1939an. Beranduago, J. M. Barandiaranek beste lau aur\u00adkitu zituen. Kobazuloko bi gunetan kokaturiko grabatu mul\u00adtzo bi dira. Bata, sarreraren aurrez aurre dago, 20 bat metrora. Bigarrena, berriz, beste horretatik 40 bat metrora, pasabide estu baten sakoneran. Besteak beste, gailen\u00adtzen dira osatu gabeko orein baten grabatua, eta bi bisonterenak, baina konkorra eta isats oso luzea nabarmenduak dituztenak, eta beharbada otso baten buruaren grabatua. Behe-Madeleine aldian koka\u00adtzen dira.\nEtxeberri.\nZuberoako Gamere-Zihigan, Etxeberriko-Karbian, Boucherrek 1950ean zenbait irudi aur\u00adkitu zituen, oso nekez igo zitekeen leku batean, sarreratik 200 bat metrora. Irudiak apur bat itsustuak daude; bel\u00adtzez eginak dira baina puntu eta orban okreak dituzte. Kobazuloaren bi aldetako hormetan, hamabi zaldi, bisonte pare bat, eta beste ahuntz pare bat ere zenbatu daitez\u00adke. Irudi ba\u00adtzuk buztin zuri gainean beha\u00adtzez eginak dirudite.\nOraindik ere igoera zailagoa duen tontor batean, beste bost zaldi eta beste baten trazuaz gain, ahuntz bat, bisonte bat eta zenbait tanto gorrizko mul\u00adtzoa aur\u00adkitu da. Leroi-Gourhanen ustez, bi animalia pareka\u00adtzea zaldia-bisontea eta beste hirugarren animalia baten \u2013hemen ahun\u00adtza\u2013 etenik gabeko gaiari buruz\u00adko bi mul\u00adtzo berdinen santutegi bat da. Antropologo ba\u00adtzuk, zenbait irudi Auri\u00f1aciense aldian koka\u00adtzen dituzte. Le\u00adroi-Gour\u00adhanek Erdi-Madeleine aldiraino atzera\u00adtzen ditu.\nGoikolau.\nBiz\u00adkaiko Berrituan, Goikolau kobazuloko irudiak J. M. Barandiaranek aur\u00adkitu zituen 1962an. Bost taldeetan banaturiko grabatu sail bat da. Ba\u00adtzuetan, biz\u00adkarra bata bestearen gainean jarria duten animalia-eskema osatugabeak dira; hainbesteko pila bata bestearen gainean jarririk, ez da erraza izaten zein animalia-espeziea den ezagu\u00adtzen, ahun\u00adtzen bat edo beste izan ezik. Aur\u00adki\u00adtzailearen beraren ustez, postpaleolitoan kokatu behar dira eta aztarnategiko zenbait mailetako hilobi izaerarekin lotu.\nSinhikole.\nBordeleeko espeolologo talde batek 1971eko abuztuan Sinhikoleko-Karbia kobazuloan labar-arte aztarnategi berri bat aur\u00adkitu zuen. Areto bakar bat da, luzeran 60 cm eta zabaleran 10 cm dituena, oso irudi gu\u00adtxikoa; baina, kalitate bikaineko zaldi bat eta bisonte bat azal\u00adtzen dira. Zaldia, ingurune bel\u00adtzez eta isats oso luzeaz margoturik. Barrutik, ilajearen eta buruaren margo\u00adtze bikoi\u00adtza gorriz egina da, begiaren\u00adtzat hu\u00adtsarte bat utzita. Bisontea, zaldiaren gainean kokaturik dagoena, osatu gabea da. Bere ile-zerra hai\u00adtzaren er\u00adtzak osa\u00adtzen du. Bi irudi horiek eskuinean, bisontearena dirudien osatu gabeko beste irudi bat dago. Zaldiaren aurrealdeko az\u00adpialdean, nekez uler daitez\u00adkeen trazu gorri ba\u00adtzuk ere badaude.\nArenaza. Arantzadi Elkarteko kideek, 1973ko neguan labar-artearen beste aztarnategi bat topatu zuten Galdameseko Arenaza kobazuloan. Irudiak, nekez igo daitekeen areto txiki batean daude. Gela erdiesferiko bat da, sarreraren ia bestaldeko muturrean kokaturik goraka doan luzapen bat dago, eta orein eme talde bat azal\u00adtzen da. Gu\u00adtxi zaindu delako-edo, oso egoera txarrean daude, hai\u00adtzak nozitu duen zarta\u00adtzearen ondorioz. Orein emeak, Kantabriako beste kobazuloetan erabilitakoaren an\u00adtzera, puntea\u00adtze teknikaz daude gorriz margotuak. Xehetasun honek eta oreinak nagusi izateak, badirudi Asturias eta San\u00adtander aldeko artearekin ahaidetasun gertuagokoren bat adierazten duela, Laperra Bentari buruz aipatu den bezala, ipar Pirinioetako artearekin baino. Beren estiloagatik badirudi irudi hauek an\u00adtzinako Madeleine aldikoen sailean atxiki behar direla.\nSantutegi handiak: Santimami\u00f1e, Al\u00adtxerri eta Ekain.\nSantimami\u00f1e.\nLabar-arte mul\u00adtzo handi bat aur\u00adkitu zen 1916an Kortezubiko Santimami\u00f1e kobazuloan. Ar\u00adkeologia ikuspegitik, Santimami\u00f1ek garran\u00adtzi izugarria du, maila guztiak eskain\u00adtzen baititu, an\u00adtzinako Auri\u00f1aziensetik hasi eta Behe-Inperiorainokoak.\nArte historialariaren\u00adtzat, benetako santutegia esaten dioguna da esparru garran\u00adtziz\u00adkoena: 20 bat metroko luzera du eta 4 edo 5 m-ko altura. Irudien talde nagusia areto txiki batean dago, normalean oso sarbide zailekoa izaten da eta honen aurretik aretoaurre bat dago, osatugabeko zenbait bisonte eta zaldiez gainera, marra sail bat ere ikus daiteke. Ia biribila den ganbara edo aretoaren inguruetan \u2013Leroi-Gourhanek biribilgune deitu zion\u2013 banaturik oraindik ere irudi-mul\u00adtzo gehiago daude.\nIrudiak eta beren kokamena. Bere ikusgarritasunagatik, taula bat nabarmen\u00adtzen da, oso argi eta garbi sei bisonte, zaldi bat, orein buru bat eta ulermen zailagoko beste trazu eta marra mul\u00adtzoa goza daitekeelarik. Zer adierazi nahi ote du behin eta berri zaldia eta bisontea pareka\u00adtzeak eta beste sei bisonteek \u2013hauetako ba\u00adtzuk zutikako jarreran jarririk\u2013 seiak erdi-erdian marrazturiko zaldi bakar batek inguruan dituela? \u2013galdegiten du gaur\u00adko ikusleak jakin-minez. Baina, eran\u00adtzunik gabeko galderak.\nBi mul\u00adtzo hauetaz gainera, kobazuloaren barruenean, sarreratik 150 m-ra, 1953tik 1962ra bitartean irudi berriak aur\u00adkitu dira; hauen artean, bisonte ba\u00adtzuk, zaldi bat eta ahuntz bat.\nGuztira, ia berrogeita hamarrera iristen dira animalia-irudiak. Espezierik ohikoena bisontea da.\nTeknika eta estiloa.\nHemen, Al\u00adtxerrin ez bezala, irudi gehienak pintatuak daude, eta itzal eta guzti ba\u00adtzuk. Irudi grabatuak oso gu\u00adtxi dira. Perfekzioan eta estiloan aldaketa suma\u00adtzen da baina ez da erraza hortik kronologia bat atera\u00adtzea.\nHenri Breuilek zioen itzalekin modelaturiko lau bisonteetatik hiruk beren lau hankak agerian zituztela, eta trazu soil bakar batez marraztuak berriz bi besterik ez. Era berean, Madeleine aldiko ezaugarri moduan denek beren adardura profilez erakusten badute ere, bedera\u00adtzik baino ez dituzte beren bi adarrak erakusten.\nTalde handiko bisonteen artean Ignazio Aldekoak ere desadostasun horiek ematen ditu: \u201cmarra-trazu soileko irudien ondoan, badira beste ba\u00adtzuk zenbait tokitan profilaren lodieraren biziago\u00adtzegatik-edo ia lauak direnak, gu\u00adtxi-asko bular, konkor, papar... tinten betelanagatik argi-ilun gehigarri bat plantea\u00adtzen dutenak. Zenbait aletan arte onekoa izan ohi da delako modelatzea\u201d.\nEsan daiteke, estilistikoki nahiko aurreratutzat hartu behar direla; ziur asko, Erdi-Madeleine aldi aldera gauzatuak. Benta Laperrakoen ondorengoak dira. Eta beren teknika eta ohi\u00adkotasunagatik Pirinioetako santutegiekin uztar daitez\u00adke.\nAl\u00adtxerri.\nGipuz\u00adkoan Aiako Al\u00adtxerri kobazuloak aditu guztiak harritu zituen 1962an, ustekabean aur\u00adkitu bai\u00adtzuten bertan Aran\u00adtzadi Zien\u00adtzia Elkarteko hiru kidek ordura arteko labar-arte aztarnategirik garran\u00adtziz\u00adkoena: ehun irudi baino gehiago eta oso espezie desberdinetakoak gainera, zaz\u00adpi mul\u00adtzotan banaturik.\nAur\u00adkikun\u00adtza deigarri honen txostena jasotzean, J. M. Barandiaranek irudi guztien deskribapena egin zuen, marraz\u00adki bikainak eran\u00adtsirik; ondorenean, Jesus Altunak eta Juan M\u00aa Apellanizek, argaz\u00adki-ekipamendu bikain batekin, azter\u00adketa osoago bat aur\u00adkeztu zuten, irudien iker\u00adketa kronologiko eta paleontologiako bat eginez.\nAdierazitako irudiak.\nLehendik aurkituak zeuden \u2013az\u00adken aur\u00adkikun\u00adtza hau baino lehenagotik\u2013 bisonteak dira nagusi, ia hogeita hamar bat ale guztira. Baina, badira elur\u00ad-oreinak, oreinak, zaldiak, uroak, ahun\u00adtzak, sarrioak, azeriak, arrainak, hegazti bat eta suge bat ere. Giza itxurako bi irudi ere ikusten dira. Horiez gainera, ulermen zaileko zeinu sail bat, halaber. Leroi-Gourhanek, lan hauen kalitate plastikoa azal\u00adtzeaz gainera, \u201cespainiar kobazuloetako elur-oreinaren garran\u00adtziaren lekukotasuna\u201d az\u00adpimarra\u00adtzen du.\nFormen berezitasuna.\nBi\u00adtxia da, irudia osatu gabea dagoelako, zein espezietakoak diren identifika\u00adtzeko zailak diren animalia ugari egotea ere: ba\u00adtzuetan, burua baino ez zaie agertzen; beste ba\u00adtzuetan, atzealdearen laurdena. Irudi ba\u00adtzuk bata bestearen gainean daude, adibidez, azeri bat gerora margoturiko elur-orein baten barruan azal\u00adtzen da; eta zenbait animalia azal\u00adtzen da 4,20 m bider 2,10 m zabalerako bisonte izugarriaren barruan. Gertakari hau lagungarri izan daiteke lanen kronologia zehazteko orduan.\nLehen aur\u00adkikun\u00adtza honen ondoren, Jesus Altunak beste bi bisonte aur\u00adkitu zituen kobazuloaren leizean: beraietan ikus daiteke, gorputz zati ba\u00adtzuk galduak badira ere, artistak animaliaren gorpu\u00adtzeko zatirik lodienean margo gorria erabil\u00adtzen zuela eta, margoa zenbait puntutan desagertu bada ere, marra gogor batek egoki zehazten duela bere silueta. Bestalde, beste lekuetan bezala, gorputz zati ba\u00adtzuk zehazteko hai\u00adtzaren koskak erabil\u00adtzen zirela ikus daiteke hemen.\nAl\u00adtxerriko berezitasunik nabariena da, garai bereko beste aztarnategiekin alderatuz gero, grabatuak pinturaren gain duen nagusitasuna \u2013ia erdiak dira; eta erliebearen barruan, teknika ugaritasun handia. Honek, ertilari bat baino gehiago izango zirela pen\u00adtsarazi die adituei.\nAnimalien anatomia marraz\u00adkietan, bere gorpuz\u00adkera berdin-berdina egitearen ahalegina an\u00adtzematen da, aldiz, beste batzuetan zenbait trazutan baizik ez da tema\u00adtzen, egun estilo espresionista esan dezakegunarekin. Zenbait gradutan azal\u00adtzen den estiloaren azpimarratze hori, bisonteen marraz\u00adkietan erabil\u00adtzen da batez ere, marradura trinko batez ilajea iradoki\u00adtzeko. Honetaz aparte, zabalerako marradura teknika erabil\u00adtzen da eta haren gainean margoturik animalia. Zabalerako marradura, gainean jarriko zaion animalia hobeto egoki\u00adtzeko erabiliko den haitz-oinarri soil bat baino gehiago izaten da askotan; izan ere, irudiaren modela\u00adtzea hobe\u00adtzeko eginkizuna baitu, gainera. Ignazio Barandiaranek eta A. Beltranek, eduki\u00adtze, ehiza\u00adtze edo sun\u00adtsitze zeinu\u00adtzat jo daitez\u00adkeela proposa\u00adtzen dute, zalan\u00adtza artean bada ere.\nEgiletasunak, estiloak eta kronologiak.\nAl\u00adtxerriri buruz egiten duen azter\u00adketa zorro\u00adtzean \u2013Apellanizek dio\u2013 grabatuetan, onarturiko teknika eta adieraz\u00adpen-moduaren bolada oso era berezian sentitzen da, Kantabriako an\u00adtzinako Madeleine aldiko graba\u00adtzaile eta \u201cmarra\u00adtzaileen\u201d aldetik. Al\u00adtxerriko formula ez dator bat beste inongo moduekin; horregatik pentsatzen da Euskal Herrian bertako talderen batenak direla, guztiz.\nGure ustez, XX. mendeko gizaki garen aldetik eta estetikako zein arte sormenez\u00adko ezagueraren berezitasunak eta \u201cartearen historiaurrearenak\u201d onar\u00adtzen dituen kultur oinordeko izanik, ezin ditugu duten balioaren neurrian estimatu gabe utzi santutegi handi honetako apainketan jardun ziren hainbat artista, edo hainbat esku, \u201cidentifika\u00adtzeko\u201d eta sailka\u00adtzeko Apellaniz maisuak egin dituen ahaleginak, eta haren ondorioei jarraikiz, ezta beste santutegiekiko ahaidetasunak bila\u00adtzen eta kronologikoki ordena\u00adtzen saiatu gabe utzi ere. Baina, era berean, labar-artearen ezagutza har\u00adtzeko, galderak egin behar dira ahalegin hauen eraginkortasunari buruz, betiere, talde izaeraz\u00adko adieraz\u00adpenak izanik, oso zorro\u00adtza zen kultur esparruaren arauek behartuta, gainera. Az\u00adken batean, ondorio orokor gisa, \u2013Apellanizek dio\u2013 \u201cleku desberdinetan lan egin duten bi giza talde desberdinek apaindua dela Al\u00adtxerriko kobazuloa. Banaka hartu diren guneen harmonia ikusita, badirudi taldeen arteko irudien desberdintasunak ez direla denboraren iragaite arazoak, maisu bakoi\u00adtzaren nahierazkoak baizik\u201d.\nAl\u00adtxerrin dagoen aztarnategia Solutre-Madeleine aldiari dagokiola dirudi, eta, ba\u00adtzuen ustez, irudiak An\u00adtzina eta Erdi-Madeleine aldian kokatu behar\u00adko lirateke; baina, haien estilistika astiro aztertu ondoren, Juan M Apellaniz zuhurragoa da eta Solutre aldia eta An\u00adtzinako Madeleine aldia kanpoan uztea eta \u201csail\u00adkapen tradizionaletako Madeleine aldiko IV.,V. eta VI.eko (H. Breuil) data\u00ad ziurragoa dela deri\u00adtzo.\nDena dela, Al\u00adtxerriko irudiek badute Santimami\u00f1ekoekin ahaidetasunik, eta beren estiloa iparraldeko labar-arte piriniotarrarekin gehiago uztar\u00adtzen da Asturias eta Santanderkoekin baino.\nArte adieraz\u00adpen hauen esanahiari buruz\u00adko zerbait sendoa esan nahiko genuke; baina, adituek honi buruz\u00adko isiltasuna gorde nahi dute zuhur\u00adki. Hala ere, honi dagokionez oso garran\u00adtziz\u00adko\u00ada da Jose Migel Barandiaranek 1964an iradoki eta azpimarratu zuena: Al\u00adtxerriko animalia-irudi gehienak ez daudela osatuak. Alegia,\u201dirudiak berak ez zirela ziur asko, zeinuak besterik, ikusiezinak ziren izakien ageriko formak: euskal mitologiak leizezuloetako biztanletzat har\u00adtzen zituen animaliak \u2013zaldiak, ahun\u00adtzak, zezenak\u201d.\nEkain.\nEuskal Herriko Paleolitoko labar-artearen aur\u00adkikun\u00adtzarik garran\u00adtziz\u00adkoena da Ekaingo kobazuloan 1969an azaldurikoa, Debako udalerrian dagokiolarik ere, Zestoatik gertu dagoena. Zulo estu batetik sartu eta arrastan joan behar izan zuten aur\u00adki\u00adtzaileek hogeiren bat metro, nabarmenki goraka egiten zuen barnebide batera iri\u00adtsi arte. Zutik jarrita, gero eta zabalagoa eta ederragoa zen kobazulo batetik igaro ahal izan zuten. Harridura gero etorri zen. Benetako santutegi bat zen, ugari ziren zaldiak mul\u00adtzoan eta beste irudi-sail luze bat marrazturik. Jarraian egin ziren indusketetan santutegi hartako ezagutza \u2013erlijio eta arte mailako al\u00adtxorra\u2013 harrigarriro areagotu zuten.\nIrudiak eta maisuak. Ekaingo irudiak bikainak dira. Multzo zoragarriak. Horma zati bat, zaldirik gehiena dituena, Leroi-Gourhanek \u201cKuaternario aldi osoko zaldi talderik bikainena\u201d dela aitortu du, inola ere, jada ezagunak ziren Altamira, Niaux eta Lascauxkoen edertasunaren bekai\u00adtzik izateko inolako arrazoirik gabeak. \u201cEkaingo irudiak, Niaux eta Altamirakoen garai berekoak izanik, gu\u00adtxi gorabehera, franko-kantauriar artearen aldi klasikoaren gailurretako bat azal\u00adtzen dute\u201d.\nEkainen, zaldia da erdigunean azaltzen dena. Badira 33 zaldi irudi, 10 bisonte, 4 ahun\u00adtza, 2 orein, 2 har\u00adtza eta 2 arrain. Ikonoz\u00adko gorputzak perfekzio bikaineko adieraz\u00adpenak dira, baliabide urriez eginak, bestalde. Irudietako ba\u00adtzuk kolore ani\u00adtzekoak dira. Beren estiloz, Erdi- eta Goi-Madeleine aldikoak dirudite. Ez zaigu beharrez\u00adko irudi\u00adtzen Ekaingo irudi hauen egiturazko xehetasunak deskriba\u00adtzen eta azter\u00adtzen hastea, zeren eta ugari baitira mila hi\u00adtzek baino gehiago adierazten duten koloretan argitaratu diren argazkiak.\nJuan M Apellaniz ar\u00adkeologoa saiatu da, Al\u00adtxerriko bezala, Ekaingo santutegi honetan esku hartu zuten \u201cmaisu desberdinen\u201d iker\u00adketan. Horretarako hiru alderdi aztertu ditu: er\u00adtzak mar\u00adka\u00adtzeko modua, gorputz xehetasunak eta erabilitako teknika. Horrela iri\u00adtsi da lau \u201czaldi maisu\u201d, \u201cbisonte maisu\u201d bat eta \u201cahuntz eta arrain maisu\u201d bat bereiztera, eta guztietan \u201cbatasun tekniko bat\u201d badela ikusi du.\nProposaturiko galderak. Badira, adierazita dauden irudietan, beren kokamenean eta zenbait xehetasunetan azalera\u00adtzen diren hainbat galdera.\nEgin dezagun ohar bat, gerora mul\u00adtzo guzti honen interpretazio bat egiten saia\u00adtzeko nahi\u00adko datu ditugunean garran\u00adtziz\u00adkoa izango baitzaigu: kobazuloko leku garran\u00adtzitsu batean bi har\u00adtza ikus daitez\u00adke, hau da, zaldien hormaren zati handiaren eta kobazuloko az\u00adken muturrean aur\u00adki\u00adtzen denaren artean. Bietako bat azefaloa da; \u201cberaren esanahia oraindik ez da argitu \u2013dio Leroi-Gourhanek; baina, ga\u00adrran\u00adtziz\u00adkoa izango zen\u201d.\nBeste baldin\u00adtza bi\u00adtxietako bat zera da, alde batean eta bestean kokaturiko zaldi gehienak har\u00adtzak dauden aldera begira daudela. Asmo berezirik gabeko edozein marraz\u00adkilariren joera natural eta bat-batekoarekin kontrajarrian azal\u00adtzen den xehetasun hau, oso kontuan hartu beharrez\u00adkoa da pintura hauen esanahia aur\u00adkitzeko.\nAdierazitako espezieen bestelako tratamendu da Leroin-Gourhanek ohartarazi zuen beste berezitasun bat. Berak, \u201cgorpu\u00adtzen modela\u00adtzea \u2013bel\u00adtzez eta okrez eginikoa\u2013 eta bereiziki zaldien lepo eta burukoa, fintasunagatik nabarmen\u00adtzen dela esaten du. Aldiz, bisonteak oso estilo egokian moldatuak izanagatik \u2013Madeleine aldiko IV. eta IV. estiloa\u2013, zaldiekin alderatuz gero zabarragoak dirudite; guztien arteko bat besterik ez dago okrez margoturik, besteak ia profilaren trazu bel\u00adtz soilez mugatuak daude\u201d.\nPintura hauen zen\u00adtzua oraindik ere misterio\u00adtsuagoa egiten duen eta kontutan har\u00adtzeko beste xehetasun bat ehizatuaren eta adieraziaren artean alderan\u00adtziz\u00adko propor\u00adtzioa izatea da. Izan ere, aztarnategiko Madeleine maila beretan hezur aztarna ugarienak orein eta ahun\u00adtzenak dira. Kobazuloko hormetan gehien adierazten zutena da gu\u00adtxien ehiza\u00adtzen eta jaten zutena. \u201cEhizarako garaian Paleolitoko gizonaren gurariak eta ezagu\u00adtzen zituen animaliak irudika\u00adtzerakoan zituen interesak ez zetozen bat\u201d. Beste hau ere kontuan har\u00adtzekoa da: Ekaingo zaldi ba\u00adtzuk azagaiaz eta mutur kirtendunez zaurituak agertzen dira, interpretazio totemiko bat egitea zailduz.\nEkaingo irudien eta Etxeberriko-Karbia\u00adko lanen artean ahaidetasun bat ikusten dela ohartarazi nahi da, bai espezien itxuragatik, bai zaldi-espeziearen ugaritasunagatik. Baina Ekain\u00adgo irudien kalitatea hain da goragokoa non, alderatuz gero, santutegi honek \u201cermita batekin alderaturiko katedrala\u201d emango zukeen (J. Altuna).\nPaleolito aldiko artearen esanahia.\n\"Borondate artistikoaren\" uler\u00adkerak.\nBenetako edozein artetan bateratuak egoten dira edertasuna eta zen\u00adtzua, forma eta adieraz\u00adpena. Artearen benetako historialariak ez du nahikoa alderdi bakar bat iker\u00adtzea. Ezin daiteke formak eta irudiak araka\u00adtze soilean gelditu, galdegin gabe, zein nahi edo indarrek, barnekoak edo agerikoak, eraginda burutu zituzten edozein harri\u00adtzerainoko lan hauek, gaur egun guk dakigunez bizimodu xumea zuten haiek? Zein izan zen beren \u201ckunstwollena\u201d, beren borondate artistikoa?\nAskoz errazagoa da estiloak eta teknikak aldera\u00adtzea nahiz halako irudien zenbaketa eta banaketaren estatistikak egitea, galdera hauei eran\u00adtzutea baino.\nDelako ez\u00adkutukiak ziurtasunez eta guztien adostasunez argi\u00adtzeko ditugun ezinen aurrean, joan den mendean zehar atera\u00adtzen joan diren interpretazioak azal\u00adtzen saiatuko gara, egiara iristeko inolako esperantzarik gabe.\nArteagatiko artea.\nFran\u00adtziako paleoantropologiako ai\u00adtzindaria eta, H. Christy-rekin batera, Eyzieseko (La Madeleine, eta abar) gunearen iker\u00adtzailea, eta Aurignac-eko aztarnategiaren aur\u00adki\u00adtzaile E. Lartet (1801-1871) eta Laugeire-Basseko eskulturen azter\u00adtzaile Emile Cartailhac izan ziren, arte orokorraren berri eman zutenak, beren garaian modan zegoen azalpena proposatuz. \u201cArteagatiko artea\u201d izatearen azalpena zen. Ez zen beste misteriorik bilatu behar. Bere garaian oraindik ez zen labar-arterik aur\u00adkitu. Lartet-en azalpenak arte higikorrari buruz\u00adkoa izan behar zuen nahitaez, Les Eyziesen, Dordo\u00f1a aldean bereziki, berak aur\u00adkitu zituen gauzei buruz\u00adkoa, hain zuzen. Altamirako aur\u00adkikun\u00adtza zaz\u00adpi urte beranduago etorri zen. Lartetek uste zuen Paleolitoko ehiztariak gaur egungo ertilariaren helburu bera, indar bera eta gaitasun bera zuela. Ehiza\u00adtzen edo arran\u00adtzan harrapa\u00adtzen zuenarekin eroso bizi eta gainera aisialdiko jardueretarako eta estetikako gozamenerako astia bazuen. Horrela dekoratu ahal izan zituen makila kirtendunak, apainketarako zin\u00adtzilikarioak eta ehizarako tresneria.\nIrizpide horien arabera, Lascaux, Altamira edo Ekaingo ertilariak ikusi behar\u00adko ditugu \u201cPaleolito aldiko Montparnasse antzeko hartan, beren baserri-giroko lantegia utzirik, ikasleak bizi\u00adtzen eta lan egiten: sarrio baten hankari trazu bat zuzen\u00adtzen eta bisonte baten adajearen norabideari zuzenketak egiten\u201d. Askoren\u00adtzat XIX. mendearen az\u00adken aldean egokia izango zen, orduko artearen historialari askoren teoriei eran\u00adtzuten zien azalpen hau, baina, labar-artearen edertasunak ager\u00adtzen hasi zirenean, indar gu\u00adtxikoa gertatu zen.\nMagia.\nEsperien\u00adtzia estetika soilak ezin adieraz zezakeen arte gertakari hura, guztiz. Aur\u00adkituriko irudiak hai\u00adtzuloen barrualdean zeuden, leku guztiz ilunetan eta ez, normalean egile haiek egun oro bizi ziren sarreratik gertu. Bestalde, hai\u00adtzaren horma zatian, bat bestearen gainean sarritan jarririko irudiak kontraesanean jar\u00adtzen zuen estetika edo apaingarri izatearen interpretazio soil bat.\nSalom\u00f3n Reinachek 1903an argitaratu zuen bere \"Artea eta magia\" liburuan ideia bat proposatu zuen, argibide sinesgarriago baten bila etnografiara jo behar zela, alegia. Haserako jende haien arterako joeraren sustraia ehizaren magian zegoenaren pen\u00adtsamendua ekarri zuen iker\u00adketa etnografikoak. Izaki ala objektu baten irudia eduki\u00adtzeak objektua berarengan nolabaiteko agintea ematen duela eta gutizia\u00adtzen zuten animaliaren irudia bera egitera bul\u00adtzatuko zituen herri haiek. Espiritua edo animalia baten gorpu\u00adtza margotua izan den leku hartan\u00adtxe bertan egotera behartu zitekeenaren prin\u00adtzipioa zen. Izan ere, Paleolitoko hormako artean animaliarik marraztuenak gizakiak ehiza\u00adtzen zituen belarjaleak ziren. Basatiak eta beste animalia arrisku\u00adtsuak oso gu\u00adtxitan azal\u00adtzen dira kobazuloetan marrazturik. Arrazoi bertsuagatik ez da normalean giza irudirik ere azal\u00adtzen. Marrazten zutenean, gordean azal\u00adtzen zen giza irudia, hain gordean, non, antropomorfosa esaten zi\u00adtzaion.\nAzalpen berria tentagarria zen: ehiztari ahula eta bizi\u00adtzako mila halabeharren menpe zegoena, gero hilko zuen harrapakinaren zelatan bizirauten zuen. Animalia zen bere etsai handia; hura hilez gero, ehiztariari bizi\u00adtzen lagun\u00adtzen zion. Ehiztariak nagusi irten behar zuen. Baina, bere arrakasta porrotaren on\u00addoan zegoen, zeren eta zenbat eta animalia gehiago hil\u00adtzen zuen, orduan eta gu\u00adtxiago gera\u00adtzen ziren hil\u00adtzeko. Magia zen alde batetik ehizaren eror\u00adketa berma\u00adtzen zuena, eta bestalde ugaritasunaren neurria segurtatu behar zuen.\nMagiaren ideia, lehenbizi, Henri Breuil paleontologo ospe\u00adtsuak bereganatu zuen eta ar\u00adkeologo gehienek ondoren. Ia mende erdi batean iraun zuen beste ororen gainetik, magiaren azalpen honek, arazoaren konplexutasunagatik, osagarriak izan zitez\u00adkeen beste azalpen batzuk bazterrera ez uztea eska\u00adtzen zuen arren zuhurtasunak. Laster ikusi zen magia ezin zitekeela azalpen-sistema bakarra eta nagusia izan, zeren eta, iruditako %14ak baino ez baitzuen ager\u00adtzen arrasto suntsitzailerik.\nIzan ere, ehiztariek berehala behar zuten elikagaiari eta biziraun beharrari lo\u00adtzen zi\u00adtzaion magiaren azalpena; Breuilek beste azalpen bat eran\u00adtsi zion horri, sakonean magiari berdin lotzen zitzaiona; baina emakumearen ernalketaren gur\u00adtzari lotua \u2013animalien ernalketaren gurtzari, halaber. Baina, azalpen honek ere baditu bere zailtasunak. Eta euskal lurraldeko labar-arteari dagokionez, egia bada Al\u00adtxerri eta Ekainen kobazuloen barrenean ugari direla zaldien marraz\u00adki eta grabatuak; egia da, halaber, zaldi-aztarnetan bera dela agerpenik txikiena duena.\nTotemismoa.\nMendearen hasieran totemismoarena izan da aldekoak izan zituen beste interpretazio bat. Berau ere etnografian oinarri\u00adtzen da. Jatorrizkotzat ditugun herri askok, animalia-espezie baten az\u00adpian arbaso bat bera izatearen oinarriz\u00adko ustea dute. Totem bat sakratua da. Inizitu ez direnak ezin ikus dezakete. Horregatik egon ohi da santutegi batean ez\u00adkutaturik.\nAzalpen erakargarria: Ekainen totema zaldia li\u00adtzateke. Baina horrela bada, zergatik azal\u00adtzen da bere irudian zauria? Eta gainera, zergatik azal\u00adtzen da loturik beste espeziekin: bisonte, ahuntz, orein eta abarrekin? Totemen elkarteetan, talde bakoi\u00adtzak bere totem berezia du. Ez da hau dekoraturiko kobazuloen kasua. Beraietan azal\u00adtzen diren irudiak gu\u00adtxi dira eta haiek berak franko-kantauri alde guztian. Espezierik nagusiak zaldiak eta bisonteak dira; gero, oreina, mamuta, ahun\u00adtza, uroa eta elur-oreina. Hain espezie gu\u00adtxi izate hau eta forma bereko adieraz\u00adpen orokortu hau ez dator bat totemismoaren teoriarekin.\nBikoiztasun sexuala.\nBeste azalpen bat iradoki dute gure garaiko fran\u00adtses antropologo ba\u00adtzuk, esaterako, Annette Lamming-Emperairek eta Andre Leroi-Gourhanek.\nHain zuzen ere, filosofo eta arte historialaria zen Max Raphael (1889-1952) izan zen Eliziesetara bisita bat egin ondoren ulermen zuzen baterantz jo\u00adtzeko beste aztarna baten iradokitzailea. Berak, Henri Breuili honela ida\u00adtzi zion eskutitz batean: \u201cJatorriz\u00adkoen aurrean, hipotesi hau sortu zait, gertutasun espaziala dagoen animalia ba\u00adtzuen artean, badela argitzea beharrezkoa zaigun asmoren bat\u201d izan ere, ezin zalan\u00adtzan jarri \u201cdelako irudi horiek zerbaitegatik daudela elkartuak eta baduela horrek esanahirik\u201d. Gainera, \u201cpalinsesto\u201d izeneko bata bestearen gainean dauden irudien kronologia, besterik gabe, interpretatzearen aur\u00adkako jarrera hartu zuen.\nHalako pen\u00adtsamoldeen ondoren, Laming-emperaire eta Leroi-Gourhanek behin betirako utzi zuten zenbait egilek hartua zuten ikuspuntu \u201cetnografikoa\u201d, zeinaren arabera \u201corainak lehengoaren berri eman behar zuen\u201d, eta Paleolitoko artea interpreta\u00adtzeko ahalegin guztiak jada aur\u00adkituak diren datu nabarmenetan oinarrituak. Irudien formak xehetasun gehiagoz aztertu, ikertu eta sailkatu behar ziren, azal\u00addu ziren bezalaxe, eta beren artean nola dauden elkartuak hobeto begiratu behar zen, gainera. \u201cZergatik azaltzen ziren hain ezohiko taldeak halako arte errealista batean?\u201d \u2013galdegiten zuen, Laming-Em\u00adperairek. Halako espeziek edo espezie-taldeek okupa\u00adtzen duten kokapen pribilegioz\u00adkoa, ongi mugatu behar\u00ad zen, gai nagusiak bigarren mailakoetatik bereizi, eta abar. Hiru urteren buruan, norabide horretan azterturiko 66 hai\u00adtzuloetako 2.188 irudiren ikerlanetan frogatu zen ondorioak bat zetozela.\nIker\u00adketa modu horrek az\u00adpimarra\u00adtze hau egitera zerama\u00adtzan: bada sistema bikoitz bat halako animalia eta zeinuak, beste tankera bateko animaliak eta zeinuak osatu eta koka\u00adtzen dituena. Zaldia bisontearekin behin eta berriz\u00ad figuratiboki pareka\u00adtzeak \u2013inola ere kasualitatez gertatzen ez denak\u2013 iradoki zien \u201coinarriz\u00adko sinboloen diadaren\u201d ideia. Bikoiztasun honek izadiko bikoiztasun sexuala adierazten du. Zalan\u00adtzarik gabe historiaurreko gizakiak bazekien espezie bakoi\u00adtzaren barruan sexua bereizten; baina bere horretan, ez dirudi adieraz\u00adpena asko axola izan zitzaienik. Urria da sexu-ezaugarrien adieraz\u00adpena eta horri dagokionez hitz egin izan da, hain zuzen ere, Paleolitoko artearen \u201cneurrigabeko lo\u00adtsaz\u201d. Bestalde, horrek guztiak, animalia-espezie bati sexu jakin bat eranstearen sinbolo balioa eman behar zi\u00adtzaiola pen\u00adtsarazten du. Horrela, Leroi-Gourhanen arabera, zaldia, ahun\u00adtza eta oreina alde batetik eta az\u00adkonak, azagaiak, lerroak eta puntuak bestaldetik, arraren sexua adieraziko lukete. Bisontea eta arma jaurtigaiez zaurituriko animaliak emeari zegoz\u00adkion gaiak ziren. Fun\u00adtsean biko konbinaketa hau, besteak bezain sinbolikoa eta osagarria den hirugarren batekin osatuko li\u00adtzateke: A (zaldia) eta B (bisontea) beste osagarriekin \u2013albokoekin edo bazterrekoekin\u2013 elkartuak egon daitez\u00adke: D (mamuta, ahun\u00adtza edo oreina) edo E (katua, har\u00adtza edo errinozeroa)\nIrudi hauen hai\u00adtzuloetako banaketa topografikoa ere bat dator, balio sinboliko zeha\u00adtza duten eskemekin. Hai\u00adtzuloetan hiru irudi-talderen banaketa honako hau da:animalia eta arraren zeinuak, sarreratik gertu; emeak, ar bat lagun dutela, erdialdean eta arrak kobazuloaren barrenenean. Beraz, gai figuratibo arruntena, zaldiaz osaturiko bisontearena da. Kobazuloa bera emearen sinbolo bezala hartua izaten da; sarrera eta barreneneko animalia eta arren zeinuak hai\u00adtzulo beraren osagarriak lirateke.\nSexuaren uler\u00admen-modu horretaz gain, herio\u00adtzari dagokion beste bat legoke. Azagaia eta zauria, sexuen elkar\u00adtze eta herio\u00adtzaren sinbolotzat harturik, berrituriko bizi\u00adtzaldi batean kokatuak lirateke, eta hor egileak bi lerro paralelo eta osagaietan antolatuko lirateke: gizona-zaldia-azagaia, eta emakumea-bi\u00adson\u00adtea-zauria.\nInterpretazio konplexu horren guztiaren aurrean, begirale soila zin\u00adtzilik eta zalan\u00adtza gehiegirekin geldi\u00adtzen da. Annette Laming-Emperairek 1972an zin\u00adtzoki aitor\u00adtzen zuen, interpretazio horrek \u201cdatu gehitxo uzten zuela ez\u00adkutuan eta gehiago oinarri\u00adtzen zela iradokizunetan, erakustaldi zeha\u00adtzetan baino\u201d. Leroin Gourhanek honako hau dio: \u201cSexu dualismoaren hipotesia, egiaz hu\u00adtsala eta osatugabea dela; beharrez\u00adkoa dela langaiei buruz\u00adko beste esperimentazio bat\u201d.\nKokapen kritikoak.\nHistoriaurreko ikerlariek, oro har, estimazio handia azaldu dute Leroi-Gourhanen interpreta\u00adzio-sistema horretan eginiko ahalegin handi eta ardura\u00adtsuagatik.\nAgian, azter\u00adketa kritiko bakarra Ucko eta Rosenfeld-ena izango zen. Horiek esan baitz\u00aduten, behin eta berriz, Paleolitoko artearen esanahia uler\u00adtzeko eragoz\u00adpenik handiena bertako biztanleek kobazuloen zein erabilera egiten zuten ez jakitearena dela.\nTeoria hauen guztien laburpen bidera\u00adtzaile bat egin ondoren, hauxe zen Altunaren iritzia: \u201cPaleolitoko artearen hain errealitate zabal eta ugaria, hainbeste milurtekotan iraun duena, bide bakar batetik adierazten saia\u00adtzea neurriz kanpokoa dirudi\u201d. Orain, azter\u00adketak \u201cLeroi-Gourhanen lanak hobe\u00adtzera jo\u00adtzen du, batez ere, eta beroietatik abiatuta bide berriak urra\u00adtzera, nahiz eta ekarpenak urriak eta oso geldiro datozenak izan\u201d.\nBadirudi az\u00adkenaldian M. Conkey hasi dela, hai\u00adtzetako zenbait mul\u00adtzotan, adieraz\u00adpen hauek eman zireneko giza taldeen antolaketa sozialaren agerpen sinbolikoa ikusten. Horrela bada, emetasun zeinu\u00adko erdiko taldeek \u2013gizarte matriar\u00adkal, uzta-bil\u00adtzaile eta ehiztarian\u2013 emakumeak erdigunean zuen kokalekua sinbolizatuko lukete. Emakumeak taldearen betikotasuna ziurtatu eta familia zain\u00adtzen zuen; gizonak, inguruko animaliez sinbolizatuak, aldiz, ehizara irteten ziren.\n\u201cTeoria hauek denak akats bera dute. Denak saiatu dira den guztia ideia bakar batean adierazten. Agian, denak daude egiarekin...\u201d. Leroi\u00ad-Gourhanek adierazi duen bezala, eredu figuratiboak, Paleolitoak izan ala ez, on\u00adtzien modukoak izan dira, neurri handi batean hainbat eduki ideologiko beren baitan hartu zi\u00adtzaketenak.\nBaina, desberdinak izanagatik on\u00adtzi horiek badute izaera orokor bat sakoneko esanahien kidetasunean. Dena den, giza historiaren hain haserako aroan, geroko hainbatetan bezala, artea erlijioari loturik doala adierazten da.\nPaleolitoko artearen amaiera Euskal Herrian.\nArtean bereiziriko probin\u00adtzia.\nPaleolito aldiko euskal arteaz oraindik ezin hitz egin daiteke, garai horretan ez dugulako gorpu\u00adtzez eta kulturaz etnia euskalduna osatua denik aur\u00adki\u00adtzen; bai ordea, ohartarazi, azaldutako arte adieraz\u00adpenek badituztela, Pirinioetako artearen barruan eskualde berezi baten an\u00adtzekoa osatuko luketen zan\u00adtzu komun ba\u00adtzuk.\n\u201cEz dago adostasunik Euskal Herria onarturiko eremu batean nahiz bestetan sar\u00adtzeko, deseroso sentiarazten duten berezitasunak badituela erakusten duelako\u201d Zein taldetan sartu behar da Izturi\u00adtze? Strauss-en arabera Solutre aldiko Euskal Herrian; I. Barandiaranen arabera ez du parekiderik Euskal Herrian, eta, Paleolito artearen zeinuen arabera, Casadoren iri\u00adtziz Euskal Herria berez\u00adko nortasuna duen elkarte bat da, kantabriar nahiz piriniotar auzoetatik desberdina\u201d.\nEuskal Herriko Paleolitoko santutegiak sakonak dira. Horietako bakoi\u00adtzean animalia bat nagusi\u00adtzen da. Egiturari dagokionez, irudigileak beren artean harremanetan nekez jar daitez\u00adkeen \u201cmaisuak\u201d dira. Nolanahi ere, bereizita gera\u00adtzen dira euskal eskualdeko artean ikusten diren egitura plastiko kantabriar eta asturiar artetik, zalan\u00adtzarik gabe. Bestalde, Izturi\u00adtzek estilistikaz\u00adko muga bat mar\u00adka\u00adtzen duela dirudi piriniotar eta iparraldetar artearekin.\nEuskal Herrian, bere Paleolito aldiari buruz\u00adko iker\u00adketak buka\u00adtzean Ignazio Barandiaranek gure Paleolitoko artearen berezitasuna aipa\u00adtzean iradoki\u00adtzen zuen Pirinioak \u201cbenetako galbahe baten modura jokatuko zuela kultur korronteen iragaitea mugatuz eta hautatuz, ezaugarri\u00adtsuenaren eszena zehaztuz, baldin\u00adtzatuz eta nortasun berezi bat emanez\u201d. Baina, lehenago, Al\u00adtxerri eta Ekaingo aur\u00adkikun\u00adtza handiei buruz ida\u00adtzi zuen, bertan asturiar edo santandertarrarekin ahaidetasun estuagoa zuela zirudiela piriniotar fran\u00adtsesarekin baino.\nEuskal gizonak oraindik ere milurtekoak pasako ditu gorpuzten eta kulturaz osa\u00adtzen. Baina, Jose Migel Barandiaranek, Boch Gimperak, Jesus Altunak eta beste antropologo batzuek ohartarazten dutenez, Goi-Paleolitoaren az\u00adkenaldian giza gorpuz\u00adkeran gaur\u00ad egungo euskal kera alderako garapena hasia ikusten da.\nNeolitoa eta kalkolitoa.\nAntropologia eta ingurune espaziala.\nPaleolitoaren bukaeran, duela 10.000 bat urte, aldaketa oso garran\u00adtzi\u00adtsu batzuk eman\u00ad ziren, beste kultura bati sorrera emanaz, hasiera batean Euskal Herrian K.a. 9.000 eta 5.000 artean kokatu ohi dena eta Neolitoa jarraiki\u00adtzen zaion Epipaleolito aldiaren barruan gelditu zena.\nIngurumenaren aldaketak, hein handi batean, az\u00adken izoztea amaitu ondoren, giroa epeldu eta heze\u00adtzen hastean eman ziren. Erdialdeko eta hegoaldeko lurraldeetatik alde egin zuten animaliek iparraldera. Ehiztarien helburu izaten jarrai\u00adtzen zuten oreinek, sarrioek eta ahun\u00adtzek; basurdeak eta or\u00adka\u00adtzak ugaritu egin ziren. Ur\u00adki-baso\u00adtxoen ordez pinudiak azaldu ziren. Hostogalkorreko basoak heda\u00adtzen zihoazen, eta euskal lurraldean, 800 metrotik gorako garaieretan pagadiak nagusitu ziren, gaztainadi eta hariztiak berriz beheragoko mailatan.\nBestalde, eskualde honetako gizakia aldatuz zihoan gorpuz\u00adkeraz. Urtiagako kobazuloan aur\u00adkituriko burezurrek, arrazoi estratigrafikoengatik, Paleolito aldian koka zitez\u00adkeela pen\u00adtsarazi zuten. Gero kokapen-kronologia hau alde batera utzi zen, eskuartean erabil\u00adtzen ziren aztarna antropikoen zenbatekoa urria zelako.\nPaulette Marquerrek irakasle fran\u00adtsesak ukatu egin zuen, 1963an, euskal erraza baten batasuna, itxura mediterraneo\u00adko aldagai baten adierazpena zela baieztatu zuen, piriniotar sartaldeko itxurarik gabea, alegia.\nAz\u00adkenik aztarnategiko geruzen iker\u00adketa arreta\u00adtsuago batek eta C14 bidezko probek, antropologoak lehen daten balioespen kritiko batera eraman zituzten, delako burezurrak Bron\u00adtze Aroan koka\u00adtzera bul\u00adtzatuz.\nHori ez zen oztopo izan zenbai\u00adtek Azil aldian (K.a. 9.000-6.000) aur\u00adkituriko giza aztarnak egungo euskal eitearen alderako iragaite joera azal\u00adtzen zutela pen\u00adtsa\u00adtzeko, eta esan zitekeela Eneolitoan eta Bron\u00adtze Aroan izan zela, duela 6.000 bat urte, egungo euskaldunaren an\u00adtzeko arraza-eitea osatua gelditu zen aldia. Tesi hau hiz\u00adkun\u00adtzalari\u00adtzatik baieztatua gera\u00adtzen zela pen\u00adtsatu zen; hain justu, euskarak Harri Aroa gogorarazten duten hi\u00adtzak gorde\u00adtzen zituela ikustean.\nHala ere, iker\u00adketa berriagoen arabera, pen\u00adtsa daiteke euskal eitearen osaera genetikoa uste zena baino konplexuagoa dela; gainera, gure herrira hegoal\u00addetik, K.a. IX. mendean Pirinioetatik sartu ziren indoeuropar taldeetako etnien eraginak izango zirela pentsatzen da, eta baita goiko lautadatik mende ba\u00adtzuk beranduago etorritakoena ere, eta egungo euskal biztanleriaren artean berezitasun bat gorde\u00adtzea dela zuhurrena. Biztanleriaren transformazio genetiko maila \u201ckultur eran\u00adtzunek baldin\u00adtzatua izan zitekeen, hein handi batean, zerikusia dutenak oinarriz\u00adko beharren ase\u00adtzearekin, eta guru\u00adtzadurako traba izango ziren oztopo kulturalak izatearekin eta ondorioz eragin biologikoekin\u201d.\nEbro ibaiaren ibarrean aur\u00adkituriko giza aztarnen iker\u00adketak arraza aniztasun bat ondorioztatzen dute, forma mediterraneoari loturiko trazu antropologi\u00adkoak azal\u00adtzen baitira, euskararen euskalki ani\u00adtzek eta Euskal Herriko eta, oro har, sartaldeko Ipar Pirinioetako eskualdeko beste kultur adieraz\u00adpenek baieztaturikoa.\nKultur aldiak: Neolitoa, Bron\u00adtze Aroa eta Burdin Aroa.\nNeolitoa.\nEuskal Herrian neolitoaren eragina, K.a. bosgarren milurtekotik abia\u00adtzen da, Ekialdeko kulturekin alderatuz gero, atzerapen puska batekin. Neolitoa finka\u00adtzeko fun\u00adtsez\u00adko moduan har\u00adtzen diren alderdiak, gradu eta aldi berean izan ez badira ere, hauek dira:\nAldaketa horrek ondorio garran\u00adtzitsuak izan zituen. Biztanleriaren gorakada, talde edo tribuak sedentario bilaka\u00adtzea ohikoagoa eta horrekin batera aldaketak, gizarte-sisteman eta giza harremanetan. Horregatik, litekeena da, goiko indarrenganako sinesmena aldatua izatea, erlijioaren norabideak oraingoan izadiarengana, hazien sorburu eta giza bizia beraren iturria den ama izadiarengana alda\u00adtzea.\nZiurtasun osoz oraindik konpondu gabe daukagun arazoa da euskal lurraldean \u201cNeolitoko gertakaria\u201d nola eman zen jakitea. Jakinaren gainekoa denez, \u201cneolitoko erreboluzioa\u201d izenez ezagutu ohi denaren zenbait alderdi ez ziren aldi berean eman leku guztietan. Baina, bertan jaiotako biztanleriaren gertakari berezia izan zen ala beste herri batzuen etorrerak eraginikoa izan zen? Eta horrela bada, bertan jaiotako biztanleriarengan zein neurritako eta mailatako etnia eta kultur aldaketa eragin zituen?\nEuskal Herrian, Epipaleolito eta Neolito aldiei dagoz\u00adkien aztarnategi nagusiak aur\u00adki\u00adtzen dira: Araban, Montico de Txarratu eta Husos kobazuloan; Gipuz\u00adkoan, Marizulon, eta Lapurdin, Moulignen.\nGerora, Neolitoko aztarnategiak aur\u00adkitu dira Arabako Fuente Hoz eta Pe\u00f1a Larga deritzaten kobazulo edo haiz\u00adpe babeslekuetan; Nafarroan, Zatoia, Abauntz eta Aita Areson, eta iker\u00adtzen ari diren beste azaleko kokapen ba\u00adtzuk gehiago.\nAztarnategi hauen guztien kronologia K.a. hiru eta bosgarren milurtekoen artean kokatu daitezke.\nBizimoduari dagokienez, gauza jakina da Euskal Herrian aire libreko inguruneen lehen garapena Eneolitora arte ez dela ematen, benetako herriak Az\u00adken Bron\u00adtze Aroan egituratu eta errotu baitziren. Bestalde, gauza jakina da kobazuloetan bizi\u00adtza egiteari ez zi\u00adtzaiola erabat utzi Burdin Aro oso aurreratu zen aldira arte eta are beranduagora arte ere. Animaliak etxeko\u00adtzearen aztarnak oso urriak dira, ehizan luzez jarraitu izanaren aztarnekin gainera. Oinarriz\u00adko hiru espezie \u2013ardi eta ahun\u00adtzena, idi eta behiena, eta zerriena\u2013 baitara\u00adtzen dituen abel\u00adtzain\u00adtza ere berantiarra da. Nekazari\u00adtzaren garapena froga\u00adtzen duten tresneriak, igitaia, eta esku-errota ere berandu azalduak dira, betiere, lautadetatik barrualdera ekarrita, Nafarroa erdialdetik eta Erriberatik.\nTresnerien langin\u00adtzari dagokionez, esan dezagun bi eratakoak direla:\nBron\u00adtzea eta Burdina Europan.\nEneolito edo Kobre Aroaren trantsizioaren ondoren, Europan Bron\u00adtze Aroa hasi zen K.a. II. milurtekoan, eta ezaugarri hauek zituen: hargintzaren gainbehera, salerosketaren hasiera, herrien gotor\u00adtzea, ehorz\u00adketak taldeka egitetik banakakora pasa\u00adtzea eta gizartearen nolabaiteko hierar\u00adkizazioa, beharbada, metalez\u00adko armek ematen duten indarrak eraginikoa.\nBurdin Aroan, bere bi aldietan, bata Hals\u00adtatt-ena, K.a. VIII.tik V. era, eta T\u00eane-na bestea, K.a. V.etik I.era, demografia-haz\u00adkunde nabaria ezagutu zen eta horrekin batera askotariko laboran\u00adtza mediterraneo, teknologia berrien sar\u00adtzea \u2013tornuko zeramika eta budinaren metalurgia\u2013 eta az\u00adkenik lehen hirien agerpena eta Mediterraneo itsaser\u00ad\u00adtzeko kolonizazioak.\nKronologia.\nEuskal Herrian kultur osagai hauek nolabaiteko atzerapen kronologiko batekin azal\u00adtzen dira.\nEuskal Neolitoaren lehen zatiak \u2013Abauntz, Zatoia, Kobeaga eta Fuente Hoz-eko aztarnategiak\u2013 bosgarren milurtekotik aurrerako data izan dezake. Hegoaldean eragin mediterraneoko gune bat eta iparraldean eragin kontinentalekoa ikuska daitez\u00adke; horrek, hala ere, ez du isolamendu ala inkomunikazioa adierazi nahi.\nEneolito edo Neolito oso aurreratu bat aur\u00adki daiteke Husos-eko IV. geruzan, C 14aren bitartez K.a. 2800 eta 1900en arteko data izan dezakeena; I. mailan Marizulorena eta IV.ean Areatzakoa; hemen etxe-abereak aur\u00adki daitez\u00adke, nahiz eta ez den laboran\u00adtzaren aztarnarik.\nPopulazioa.\nGarai hauetan orduko populazioa handiagotua izan zen indoeuropar etor\u00adkinengatik, sartaldeko Pirinioetatik sartuz, baina luzez mendi artean gelditu gabe Nafarroa hegoaldera jo zuena, horrela sortu zen neurria zehaztea zaila den kultur aldaketa bat. Agian, \u201ceuskaldun eta zelten\u201d kultur osaketa bati buruz hitz egin daiteke, erromatarren kultura gabe\u00adtzeari iparraldekoek baino eragoz\u00adpen gutxiago jarri ziena izanik. Nolanahi ere, badirudi kultur eta etnia ugaritasun horren elkar\u00adtzeak ez zuela erago\u00adtzi nolabaiteko identitate batera\u00adtzailea, nahikoa izan bai\u00adtzen erromatar inbadi\u00adtzaileek herri bakar baten elkartea suma\u00adtzeko: Baskoiena.\nNeolitoaz geroztik gure ar\u00adkeologia ezagumena areagotuz eta zehaztuz joan da. Horrek eraman gaitu kultur desberdintasun ezaugarriak azal\u00adtzen dituzten taldeak kokatuz, euskal lurraldearen nolabaiteko bereiz\u00adketa geografiko bat ikustera. Apellaniz irakasleak nahikoa datu aur\u00adkitu du Euskal Herriko bi alderdiei dagoz\u00adkien bi talde defini\u00adtzeko, banalerro atlantiko-mediterraneoaren iparraldean eta hegoaldean; iparraldekoari \u201cSantimami\u00f1eko taldea\u201d izendatzen du eta hegoaldean bizi denari \u201cLos Husosko taldea\u201d. Administrazio eta gune soziopolitiko moduan jardun zuten aztarnategi handien inguruan banatuak aur\u00adki\u00adtzen diren taldeak dira; betiere, an\u00adtzinako garai haietan tribu bizimoduaren barruan hitz hauek izan zezaketen zen\u00adtzuan.\nSantimami\u00f1eko taldeak Pirinioekin zerikusi handiagoa du, Los Husoskoak berriz, Goi-lautada eta Ebroren ibarrarekin, hauetatik zetozen herriekin odolez nahastu zirelarik. Lehenengoa ar\u00adtzain eta abel\u00adtzaina da, halaber bigarrena, baina, nekazaria batez ere.\nEpipaleolitoko ibilbide mentalak.\nEskematismoaren eta naturalismoaren auzia.\nOraindik ez da azaldu paleolitotik irudiz\u00adko arte naturalistaren desager\u00adtzea argiro adieraziko duen argudiorik. Hala ere, horrek ez du esan nahi arte eskematiko ala abstraktua, aurreko arte errealistaren ordez etorria zenik, jakina baita Goi-Paleolitoko itxura abstraktuaz hitz egin daitekeela. Arte eskematikoaren adibideak Asturiasko kobazuloetan nagusi dira Aurignak aldiko mul\u00adtzoak eta batez ere Solutre eta Madeleine aldiko kobazulo ugarietan, sarritan marra, puntu eta man\u00adtxa soil baino direnak, egia bada ere askotan irudikapen naturalistei lo\u00adtzen zaiz\u00adkiela. Ezin hitz egin daiteke, beraz, figuratibotik abstrakziorantz eskematismoan zehar eman beharrez\u00adko garapen edo iragaitearen ondorioez, zenbaitek Levanteko arteari buruzko interpretazioa egin nahi izan duen arren. Eskualde horretan hain zuzen ere, animalia-irudi eskematiko ba\u00adtzuk beste ba\u00adtzuen gainean jarriak izan zirela ikusi da, horrela frogatuz, zenbaitetan bederen, \u201ceskematismoa naturalismoa baino zaharragoa dela\u201d.\nDenon gustura konpondu gabeko arazoa da egun oraindik: estilizazioaren eta eskematizazioaren erabateko zabalkundea eta, aldi berean, arte naturalistaren zokora\u00adtzea zerk eragin ote zuen.\nErrealitatearen ikuspegi estetikoaren sakon-sakoneko aldaketa da, gertakari bi\u00adtxia bereziki, artearen forma eta estiloaren garapena mendeetan zehar industria, ekonomia eta bizi moduaren eraginak adierazten dituzten historialarien\u00adtzat; zeren eta an\u00adtzina-an\u00adtzinako garai horietako iker\u00adketa ar\u00adkeologikoek azal\u00adtzen dute Paleolitoaren hurrengo zenbait milurtekoetan hargin\u00adtzako sistema berak jarrai\u00adtzen duela, eta sistema ekonomiko berak, ehizak alegia, nahiz eta aldi batez kostaldeko itsaskiez lagundua izan zen. Azil aldia, tresnen teknika etenik gabe ager\u00adtzen da erabileran, Az\u00adken-Madeleinearen jarraipen soil baten moduan, gutxiago\u00adrako joera nabarmen\u00adtzen den arren, beste zenbait aldaketen artean.\nPostpaleolitoko aldi hauetan, eskematara eta geometriaz\u00adko abstrakzioetarako joeran behin eta berriz\u00adko marrak besterik ez dira azal\u00adtzen gizakiaren arima eta eskutik, bai arte higikorrean nahiz labar-artearen alorrean. Kanpoko munduaren egiturekiko joera figuratiboa desagertu egiten da. Mental egituren agintaldia da orain.\nAldaketa honen arrazoiak bilatu nahirik, hau da, mendeetako historian eman diren sen\u00adtiberatasun estetikoan txandakako aldaketekin nolabaiteko an\u00adtza baduen aldaketa horretan, tentaldia izaten du batek arrazoi psikologiko soilak ikusteko, egitura errealistak behin eta berriz errepika\u00adtzen ibil\u00adtzearen neke arrunta izan daitekeen horretan eta abar. Beste ba\u00adtzuk arrazoi sakonagoen bila ibili ohi dira. Frantzisko Jord\u00e1 Cerd\u00e1k adibidez, arte eskematikoa Iberiar Penin\u00adtsulan sorturiko erlijiozko sinesmenekin zerikusia duten mugimendu garran\u00adtzitsuen ondorioa izan zela pen\u00adtsa\u00adtzen du.\nUste izatekoa da, aldaketa eragin zuten arrazoien arazoetatik kanpo, ikuspegi pragmatikotik bederen, trantsizioko urra\u00adtsak, mailaz maila irudiak sinplifika\u00adtzearen bitartez, eskematiza\u00adtze, sinboliza\u00adtze eta az\u00adkenik abstrakzioan amaitze alderako joeran eman zirela.\nAuzi hau Euskal Herrian. Agian, komeniko da hemendik jada az\u00adpimarra\u00adtzea arte abstraktuaren sorrera hau, hispaniar penin\u00adtsulan aldi horretan arrunt samarra eta geografikoki orokorra izan bazen ere, Pirinioetako eskualde honetan nabarmen samarra dela eta, eskualde honen mendialdean, euskal arraza nolabait osa\u00adtzen ari zenean gertatu zela.\nGure herriko zenbait aztarnategitan gai abstraktu ba\u00adtzuk azal\u00adtzen dira, hezurrean grabaturiko lerroak edo marrak, interpretatzen zailak; izan ere, hain zailak, non hezurrak haragitik aska\u00adtzerakoan erabilitako tresnek eginiko marra soilekin nahas bailitez\u00adke. Ba\u00adtzuetan zaila gerta\u00adtzen da artistaren asmo garbia eta haragia ken\u00adtzeko arrasto horietan muga bat jar\u00adtzea. Esanahi \u201cartistiko\u201d garbiko lerroak ba\u00adtzuetan marra txiki paraleloak izaten dira, esate baterako, Areatzan; sigi-sagan bestetan, Lumen\u00adtxan, esaterako.\nGure artean berriro labar-artea azal\u00adtzeko, beste milurteko ba\u00adtzuk gehiago itxaron behar\u00adko zen, Bron\u00adtze Arora arte. Hain zuzen ere, aro honi eta gero etorriko den Burdin Aroari dagoz\u00adkio gure herrian azaldu diren eta berehala kontatuko ditugun labar-artearen aur\u00adkikun\u00adtza aleak.\nEpipaleolito eta Postpaleolitoko aztarnategiak.\nAsko dira Paleolitoko geruzaz gainera, Epipaleolitoko tresnak aur\u00adkitu diren aztarnategiak: Izturi\u00adtze, Berroberria, Urtiaga, Ermittia, Lumen\u00adtxa, Bolinkoba, Santimami\u00f1e, Mouligne, Kobeaga II, Areatza eta abar.\nBaina, badira paleolito ondorengo aldikotzat har daitez\u00adkeen beste ba\u00adtzuk. Halakoak direlako aipa daitez\u00adke, Araban, Montico de Charratu, Fuente de Hoz eta Kukumakoa.\nMontico de Charratu.\nTrebi\u00f1uko Albaitan dago Montico de Charratu J.M Barandiaranek (1965-1966), eta ondoren Amelio Baldeonek (1976-1978) ikerturiko aztarnategia da. Aire librean dagoen aztarnategia da. Finkapenik zaharrena Azil aldiko ez-geometrikoena da, Epipaleolito geometrikorantz gara\u00adtzen doana, honen gainean ematen delarik zeramika duen neolitiza\u00adzioa.\nFuente Hoz.\nAraban, aldi horretako beste aztarnategi bat da Fuente Hoz deri\u00adtzana, Anuzitan kokaturiko kobazulo\u00adtxoa, Baia ibaiaren ibarrean. Orain arte geometria itxurako Epipaleolitoko maila bat zulatu da eta C14ak K.a. 6.170 eta 4.170 aldeko data eman du, Neolitoko data da jada, eta tresna ugari ditu ostilamenduetan: armadura geometrikoak, ukituak emaniko xaflak, pieza hor\u00adzdunak, harrastagailuak, karraska\u00adtzaileak eta abar.\nKukuma.\nArabako ipar muturrean koka\u00adtzen da hirugarren epipaleolitoko aztarnategia, az\u00adken ehiztarien garaikoa: Kukuma. Altzania mendizerran (900 m-ko garaieran) Gipuz\u00adkoarekiko mugan bertan dagoen koba txiki bat da. Agian, hor izanak dira lehen ehiztari eta uzta-bil\u00adtzaileak, izoztearen ondoren goialdeko lautadetara igaro\u00adtzen zirenak. Harriz\u00adko erremintak, ehizarako eta animalien zati bigunak mozteko tresnak egiteko xaflak han utzi zituzten.\nPostpaleolito aldiko arte moduak.\nArtistiko\u00adtzat jo daitekeen guztia mia\u00adtzea dagokigunez, tresnagin\u00adtza jarduera soila adierazten duten harri-hondar guztiak alde batera utz di\u00adtzagun, historiaurreko gizakiaren eskua, irudimen sor\u00adtzaile baten eraginez mugi\u00adtzen zela dirudien hartan koka\u00adtzeko. Alor horretan ar\u00adkeologoen\u00adtzat gustukoena den banaketan \u2013lau eratako arte zatiketan\u2013 oinarri\u00adtzen garela ohartaraziz hasiko gara, hala nola: errealismoa, estilizazioa, eskematismoa eta abstrakzioa. Erraza da nahiko argitasun teorikoz zehaztea, baina, betiere onartuz, delako aldagai estilistikoen artean ez dagoela ondoriozko kronologiarik.\nEuskal Herrian.\nZen\u00adtzu hertsian hartuz gero, bistakoa da Euskal Herrian postpaleolitoko artea urria dela Penin\u00adtsulako eta bereziki Levanteko eskualdeekin aldera\u00adtzen badugu. Horregatik, duela urtera gu\u00adtxi, Araba eta Nafarroako zenbait kobazulo, haiz\u00adpeko babes eta aire libreko aztarnategietan, berehala adieraziko ditugun aur\u00adkikun\u00adtza garran\u00adtziz\u00adko ba\u00adtzuk egin dira, eta berriki aipatu dugun sailkapen estilistiko horretan egoki txerta\u00adtzen dira.\nArtelanen esanahiak.\nNolako zen\u00adtzua eman behar zaie aldaketa estilistiko hauei? Francisco Jord\u00e1 Cerd\u00e1-ren iri\u00adtziz, Neolitora bitarteko eskematismoaren hedapena, kronologikoki megalitoarekin uztartu behar da. Idazle honek hipotesi bat plantea\u00adtzen du, alegia, Ekialdean ez bezala, non gizarte hiritartze alderako garapena egiten den, Sartaldean, larrez larreko ar\u00adtzainen eta ehiztarien gizarte bat azal\u00adtzen da, abel\u00adtzain\u00adtza eta hedaduraz\u00adko nekazari\u00adtzan oinarritua. Komunitate zen\u00adtzu bat gailen\u00adtzen da, bai taldekako ehorz\u00adketatan eta bai megalitoetan, elizarik ez dutela eta beren sinesmena, idoloetara \u2013ehorz\u00adketakoa, inper\u00adtsonala eta eskematikoa\u2013 jo\u00adtzen duen forma erlijiosoetan sustraitua dago, gizakia eta haran\u00adtzagokoaren arteko harremanetako elementu moduan harturik. Geldialdi bat egin dezagun, beraz, Baskonian megalito&gt;aren gertakaria ingurumenaren arloan deskriba\u00adtzeko.\nHabitat edo ingurumenaren garapena.\nBizimodua eta ar\u00adkitektura.\nBistakoa den bezala, historiaurreko giza\u00adkiaren ingurumenak badu zerikusirik ar\u00adki\u00adtekturaren historiarekin. Gizakiak ar\u00adkite\u00adkturarekiko izan zuen lehenengo bul\u00adtzada, babeslekuaren premiagatik sortua izan zen: bizi eta biziraun ahal izango zuen lekua, izadiaren indarren kontra, animalia basatien eta beste gizonengandik babesteko lekua. Babesleku hau izadian bertan topatu zuen: kobazuloak eta haiz\u00adpeko babes\u00adlekuetan; baina, berehala bere buruargitasuna helburu horretan jarriko zuen, babes espazioak sortuz, berak fun\u00adtsean men\u00addera\u00adtzen zituen material hauekin, egur, buztin eta harriekin.\nNahiz eta kobazulo eta haiz\u00adpeko babeslekuetan bizi\u00adtzen Epipaleolitoan eta Neolitoaren hasieran oraindik ere jarraitu, zenbait milurtekotan, euskal lurraldeko zenbait gunetan aire librerako joera nabari da jada Neolito garaian bertan. Eta naturala da delako babes eta defen\u00adtsarako kokapenak, egitura korapila\u00adtsuetan gara\u00adtzen joateko joera.\nHaz\u00adkunde demografikoak eta beste gorabeherek sentiarazi zuten etxea eraikitzeko beharra \u2013borda, etxola edo txabola\u2013, pixkanaka, eraikun\u00adtza sendoagoen aldera garatuko zirelarik.\n\u201cDenboraren poderioz, egiturak eta erabilitako materialak ia erabat desager\u00adtu dira, onenean, zoruaren aztarna besterik ez delarik geratzen\u201d. Epipaleolito eta Neolito aldietan halako eraikun\u00adtzak edo hirigin\u00adtza modu horretan izandako guztia desagertu egin zen, materialen eta tekniken ahultasun eta hauskortasunagatik, zalan\u00adtzarik gabe. Berri txiki ba\u00adtzuk, Araban Santurdeko La Renke eta Morillasko Berniolloko aztarnategiek eman dituzten aztarnetatik atera ahal izan da, delako herrixka mul\u00adtzoa Neolito aldian sortu eta Eneolitora arte iraun zuela.\nEuskal gizonak K.a. II. milurtekoan ikasia zuen metalak erabiltzen eta ur\u00adtzen. Bron\u00adtze Aroan, K.a. 1.600. urtean, Nafarroa eta Arabako lautadako gizona hasia zen izadiaren aldiak hobeto ezagu\u00adtzen, denborarenak, urtearenak, alegia. Nekazari bihurtu zen: erein, uzta bildu eta berriro erein egiten zuen. Euria eta ho\u00adtza iristen zen, eta dena berriro bero eta argi\u00adtsu izaten zen. Begiek ez zuten gosez bila\u00adtzen ehiza, eta zerura ere begira\u00adtzen zuten, uraren eta beroaren iturrietara. Izarrak eta ilargia bizi\u00adtzarako fun\u00adtsez\u00adko gertakari ziren, aurreikusi zitez\u00adkeen gertakarien zeinu eta balio. Bizimodua egonkor bihurtu zen. Lehengo ehiztaria sedentario bihurtu zen. Euskal Herriko alderdi ba\u00adtzuetan Burdin Aroa baino lehenago indusketek eman diz\u00adkigute garai horretakoak ziren kokaleku apaletan antolaturiko herrixken ezagu\u00adtza nahikoa zeha\u00adtzak.\nHorrela, \u201cberreraiki\u201d ahal izan dira herrixka zeltiberiarrak, defen\u00adtsarako egurrez\u00adko edo harriz\u00adko hesiez inguratuak eta hormaz eraikitako etxeak, egurrez\u00adko armazoidunak. Horregatik, geroztik etorritako herriek okupa\u00adtzearekin, aipaturiko leku horien aztarnak oso nahasian azal\u00adtzen dira eta kronologia ziur bat erabaki\u00adtzea zaildu egin da.\nLastra, Atxa, In\u00adtxur, Maruelaza eta aba\u00adrretako kastroetan, nahiz Nafarroako beste ba\u00adtzuetan, zaharrenetakoak Oro, Henaio, Barrio eta abarretan berriki buruturiko iker\u00adketek, espazio naturalen arabera eraiki\u00adtzen ziren etxebizi\u00adtza eta hiri-ereduen izaera iradoki\u00adtzen digute, halaber, uniber\u00adtsalki onartuak diren beste datu ba\u00adtzuk ere. Harria, zohia, lurra eta egurra dira jada eraikun\u00adtzako osagai nagusiak.\nBi herrixka.\nLa Hoya.\nEl Torreon deritzon leku batean, Guardiatik oso gertu koka\u00adturiko aztarnategia, oso berezia izan da garran\u00adtzi aldetik.\nAn\u00adtzinako Beroiak bizi ziren lurraldetik gertu dago kokatua, Kantauriko mendizerraren oinetan, Ebrotik oso urruti gabe. Lehen miaketak 1935ean hasi zirenetik eman zi\u00adtzaion La Hoya izena. Ondorenean hainbat ar\u00adkeologoren eskutik iker\u00adketa ba\u00adtzuk burutu ziren, 1973az geroztik Armando Llanos izan zelarik alorreko lanen zuzendaria. Iker\u00adtzaile honek zuzenduriko 18 kanpainen ondorioz, aztarnategiko hiru alderditan eta hainbat mailatan hirigune garran\u00adtziz\u00adko bat aur\u00adkitu izan da.\nIndusketei esker, herrixkaren gu\u00adtxi gorabeherako antolaketa berreraiki\u00ad ahal izan da, 4 hc-ko zabalera duen espazio baten inguruan 360 m-ko esparru hesitua.\nOrduko etxebizi\u00adtza ere berreraiki ahal izan da: solairu angeluzuzen bat, ia trapezio-formakoa, hasieran egitura guztiz egurrez\u00adkoa eta erdiguneko zutoinen gainean eu\u00adtsitako sabaia. Zutoi\u00adnak eusten zituzten zuloen eta harriz\u00adko zirien seinaleak guztiz identifikagarriak dira eta ertz askoko poligonoen gorpuz\u00adkeraz\u00adko egitura horien forma zehazten laguntzen dute.\nEspazioaren erabilera handiena hesiaren inguruan gerta\u00adtzen da; lehen al\u00addian ia erabat libre geldi\u00adtzen ziren erdiko espazioak, gerora guztiz beteak agertzen dira.\nEtxebizi\u00adtzen barruan badira, halaber, haurren ehorz\u00adketa erritualak, gure Herrian orain\u00adtsu arte iraun izan duen ohituraren arrastoak, etnografiaz\u00adko lekukotasunen arabera.\nNafarroako Cortes.\nGarran\u00adtzi berdinekoa, harrigarriz\u00adkoa ez esateagatik, 1946an Nafarroako Cortesen, Alto de la Cruzeko herrixken aur\u00adkikun\u00adtza eta ondorengo miaketak eta berreskura\u00adtzeak egin dira. Agidanean zenbait kokaleku edo auzoen aztarnaz osatuak ziren mendixka artifizial honen azalera zabaleko lau alderdi gainean Blas Taracena, L.V\u00e1zquez de Parga eta O.Gil Farr\u00e9s-en lanak aberastasun handikoak izan dira euskal-zeltiarren habitata ezagu\u00adtzeko.\nCorteseko herrixka Bron\u00adtze Aroaren K.a. 850 az\u00adkenaldira, gu\u00adtxienez 500 bat urtetako aldian luzatuko zen, eta ez zituzten faltako suteak, sun\u00adtsiketak eta berreraiki\u00adtzeak.\nCortes herrixkak etxebizi\u00adtzak paraleloan zituen auzoen antola\u00adketa du. Lurrak eskain\u00adtzen zituen osagaiez eraikiak: lastoz eta ibarreko uholde-lurrez osaturiko zohiez eta Ebroren beheko terrazatan oso ugari diren azala kendutako pinuez eusten ziren etxeak. Etxebizi\u00adtza horiek, guk irudika di\u00adtzakegunak baino konplexuagoak ziren; izan ere, gela nagusiaz gainera bazituzten sotoa eta jakitokia. Ostilamendu ugari aur\u00adkitu zaien etxeak dira; bestalde, kokapenean batasun bat duten kale luzeetan eta mehelin-hormez antolatuak daude. Auzo bakoi\u00adtza batasun bat zen, autoritate eta ohituren eskubide tinkoa iradoki\u00adtzen duen talde-ahalegin baten adierazgarri.\nMegalitismoa: Trikuharria.\nEraikun\u00adtza megalitikoa eta bere esanahia.\nBaina, ar\u00adkitektura aterpearen berez\u00adko behar horren irtenbide soil bat baino gehiago da. Gizakiak, fun\u00adtsez\u00adko iraupen-senezko eran\u00adtzun horren bizipenean bertan, berehala sumatuko zuen bere eskulana nabariarazi nahia, bere bizi\u00adtzarako espazio baten mugaketa horren funtzioaren garran\u00adtzia adierazteko: monumentua da ar\u00adkitekturaz. Baina, herri abel\u00adtzain eta ehiztarien artean ar\u00adkitekturaren monumental izaera ez zen eman bere ingurunean, baizik eta erlijiozko izaera zuten ehorz\u00adketako eraikun\u00adtzetan.\nMilurteko ba\u00adtzuk lehenago, Paleolitoko ehiztariak halabeharrak asko kez\u00adkatuko zituen. Biziraute soila ez zen lehentasun bakarra. Herio\u00adtza oso gauza misterio\u00adtsu eta izugarria zen, eta posible zen denaren amaiera ez izatea. Inspirazio misterio\u00adtsuen mesedea irabazi beharra zegoen. Horrela, bada, iri\u00adtsi zen hai\u00adtzuloa bizitoki bat gehiago izatera. Santutegi izatera ere iri\u00adtsi zen. Barruko ilunpeak gorde ziren bizi\u00adtza eta herio\u00adtzari buruz\u00adko eta haran\u00adtzagokoari buruz\u00adko zeremonietarako.\nGainera, giroa gozoak gero eta sarriago bul\u00adtzatu zituen garai hartako gizakiak kanpoan bizi\u00adtzera. Baina, aldaketa horrek ez zuen beren bizimoduan benetako humanismoa galarazi, besteak beste, horrek bizi\u00adtzaren eta herio\u00adtzaren zen\u00adtzuaz hausnar\u00adketak egitera bultzatuko zituen arren. Megalitismoari buruz, zenbait idazlek hitz egin izan dute izadiaz gaineko indarrei zieten begirunez zein beldurrez, eta talde eran\u00adtzunak eragin zituen elkarte osoaren izuaz. Kontua da izadiaz gaineko izuak edo biziraupenez\u00adko eta bizimodu hobe baten helburuak elkarte mailan sentituak izan zirela, eta modu berean elkartearen adieraz\u00adpenak eska\u00adtzen zituela. Horrela sortua izango zen ziur asko, gizakia bizi zeneko geografia osora hedatu zen megalitismoa. Eta megalitismoarekin batera ar\u00adkitektura sortu zen, gaur uler\u00adtzen dugun modukoa: espazio eta bolumena, babesleku eta monumentu den aldetik.\nMegalitismoaren jatorria.\nUrte luzez eztabaidatu izan da megalitismoaren jatorria. Duela urte ba\u00adtzuk, Mediterraneoaren ekialdetik zetorren zabalkunde-tesiaren aldera makurtu zen iri\u00adtzi orokorra.\nAldi moderno honetan, megalito mul\u00adtzo handienak Europa atlantikoan aur\u00adki\u00adtzen ditugunez, sartaldeko jatorria eman nahiago izaten zaie, gu\u00adtxi gorabehera, aldi berekotzat eta bertakotzat hartuz zenbait eskualdetan, erlijioa ulertzeko modu ba\u00adtzuetatik eta aldeko zenbait baldin\u00adtzetatik abiatuta, hala nola, hedapena demografikoa eta erreboluzio neolitikoak eraginiko ekonomia eta gizarte-baldin\u00adtza berriak.\nEuskal Herriari dagokionez, megalito tipoen eta beraietan aur\u00adkituriko ostilamenduen azter\u00adketek, \u201cpoligenismo edo zabalkunde neurri\u00adtsua\u201d esan daitekeen jarrera defendatzera jotzen dute ar\u00adkeologo ba\u00adtzuk. Megalitiko fenomenoak \u2013ez dezagun kultura megalitikoa esan, kultura desberdinetako esparruan emaniko gertakari bat denez\u2013 sartalde atlantikoko zenbait er\u00adtzeko fokuetan izango zuen bere jatorria: Portugal, Bretainia, Hegoaldeko Ingalaterra, Irlanda, Danimar\u00adka eta Iberiar Penin\u00adtsulan. Hain zuzen ere, Boch Gimpera, Maluker de Motes, Palol eta beste ba\u00adtzuen ondoren, Arabar Errioxako megalitoetan Portugal aldeko eragina ikusi da.\nHorren arabera, euskal megalitoen zabalkundea, arabar aldeko lurraldera hain zuzen ere, sartaldetik eta hegoaldetik etorritako herri berrien eraginez\u00adkoa izango zen. Milurte asko lehenago, gizaki neandertalak bere hildakoak banaka lurpera\u00adtzen zituen. Aldiz, Neolitoan, taldeka lurpera\u00adtzea ohi\u00adkoa bihur\u00adtzen hasi zen. Hain zuzen ere, ar\u00adkeologoen ustez, garai horretan biztanleriaren gorakada izugarria gertatu zeneko arrastoak aur\u00adki\u00adtzen dira. Banakako ehorz\u00adketen gainetik jarriko da nekropolia.\nTrikuharria.\nAgian, Neolitoaren az\u00adken garaietan hasitako zabalkunde horrek Bron\u00adtze Aroan zehar iraun zuen. Eta bere eraikun\u00adtzak Burdin Aroan amaitu zirela dirudien arren, horrek ez du esan nahi gehiago erabili ez zirenik.\nHilobi egitura bat da trikuharria, zutik sarturiko harlosa, ortostatosa, eta estalki modura beste ba\u00adtzuez osaturiko ganbera bat da eta, aldiz\u00adka, sarbidea ere estalitako korridore bat duena. Hilobi gela, gehienetan ekialdetik sartaldera begira egon ohi da. Euskal Herritik kanpo ez da harri\u00adtzekoa hurbilpenez\u00adko errenkadan kupula fal\u00adtsuz estalitako dolmenak aur\u00adki\u00adtzea.\nLurpera\u00adtzeak janarien eskain\u00adtzekin \u2013ardiak, ahun\u00adtzak, behiak eta abarrekin\u2013 egin ohi ziren, eta tresnekin: zeramikak, landutako eta tailaturiko harriz\u00adko materialak, harri txiki geometrikoak, gezi muturrak, labanak, botoiak espatulak eta abar.\nTrikuharriak gizarte batasunaren ideia sendo bat baieztatu nahi du.\nHemen ordea, trikuharrien gertakari hau, eraikun\u00adtza eta estetikaren ikuspuntutik interesa\u00adtzen zaigu soilik, nahiz eta ez genukeen alderdi tekniko eta formalen behaketari besterik gabe lotu nahi, baizik eta, ahal den neurrian behin\u00adtzat, beren esanahietan zehar abiatu, giza eta gizarte-ikuspuntutik orain milurteko ba\u00adtzuk euskal biztanleria nolakoa zen hobeto ezagutzeko.\nTrikuharri motak. Egituren, neurrien eta Euskal Herriko kokapen geografiko ugarien arabera, behartuak gaude bi trikuharri mul\u00adtzo osa\u00adtzera: mendietakoak eta ibarretakoak.\nMendietako trikuharriak monumentu txikiak izan ohi dira, normalean lurpera\u00adtze gu\u00adtxikoak eta ostilamendu urrikoak.\nIbarretako trikuharriak, berriz, eraikun\u00adtza handiak dira hezurdura eta eskain\u00adtza ugari dituztenak eta badirudi biztanleria handien guneak direla, herrixkako hilobiak bailiran. Ibarretako trikuharrietan egitura ere askoz soilagoa izan ohi da.\nTrikuharrien artean hainbat eratakoak bereiz daitez\u00adke:\nTrikuharria babestu egin ohi zen tumulu edo mendixka artifizial batez estalirik. Ba\u00adtzuetan tumulua eusgarri gisa, biribilean jarririko harriz inguratua izaten da, goitik behera jausi ez dadin.\nBestalde, badira ehorz\u00adketarik eta trikuharririk gabeko tumuluak, bere horretan monumentu\u00adtzat jo behar direnak. Funtzioa eta berez\u00adko esanahia izango zuten, zalan\u00adtzarik gabe.\nTrikuharriak sarritan metatze deigarriz osaturiko estazioak izaten dira. Hori dela eta azter\u00adketak errazak izan dira. Hala ere, Euskal herrian katalogatuak hain ugari izanagatik \u2013gaur egun 800 baino gehiago izango dira\u2013, sistematikoki oso zati txiki bat baino ez da miatu, batez ere Araban. Baina oso zaila da data zehatz bat ezar\u00adtzea, estratigrafiarik ez delako eta mugimendu horrek aurretik ehor\u00adtzitako hilo\u00adtzen aztarnak erretira\u00adtzea eskatuko lukeelako.\nAntropologoen\u00adtzat garran\u00adtziz\u00adkoak izan dira trikuharrien azter\u00adketak, beraietan azaldu diren giza aztarnen iker\u00adketek emaniko ondorioengatik. Horrela miatu eta aztertu dira Aralar aldeko trikuharriak \u2013hamabiren bat, gu\u00adtxi gorabehera\u2013, Aiz\u00adkorrikoak \u2013dozena erdiren bat\u2013, eta Ataun-Burunda aldean beste ba\u00adtzuk, eta Araban En\u00adtzia mendilerroan, eta abar. Telesforo de Aran\u00adtzadik horietatik atera zituen euskal gizonaren iker\u00adketa antropologikoak egiteko giza aztarnak, baina, batez ere, Nafarroako beste trikuharri askotatik.\nZenbait trikuharrien aipamena.\nAraba.\nAraban aur\u00adkitu eta miatu diren berrogeita hamar bat trikuharrien azter\u00adketen arabera, badirudi, Maluquer de Motesen hi\u00adtzetan, Portugal sartaldeko zabalkunde megalitikotik zetorren Araba aldera trikuharrien ar\u00adkitektura oso an\u00adtzina iri\u00adtsi zela; eta trikuharri-gune hauen gainean, une jakin batean beste osagai bat azaldu zela edalon\u00adtzi ez\u00adkila-forma berantiarreko kulturatik, dagokion gizarte aldaketarekin.\nArabako trikuharrien artean badira aipa\u00adtzeko moduko ba\u00adtzuk:\nNafarroa.\nNafarroan bi eratakoak eta asko dira azalduz joan diren triku\u00adharriak: mendikoak eta lautadakoak. Mendikoen artean Baztan aldekoak aipatu behar dira.\nLautadakoen artean, arreta bereziz aztertu dira Artaxonako hilobi megalitikoak: Portillo de Eneri\u00adtzen eta Mina de Farangostea deri\u00adtzanetan. Pasabidea duen trikuharri-mota da hau, ezaugarririk deigarri eta berez\u00adkoena, ar\u00adkitekturaz\u00adko ikuspegitik, ganberako sarrerako ateak zulatuak izatea da, fun\u00adtsean sarrerako zuloa erabat itxi nahi zela adierazi nahiko balu bezala.\nIpar Euskal Herrian.\nIpar Euskal Herrian ere, megalitoen garaiko hilobi asko samar aur\u00adkitu eta miatu dira, sarritan oso handiak ez diren arren. Duela urte gu\u00adtxi, azterturiko 104tatik, 68 Lapurdikoak ziren, 28 Nafarroa Beherekoak \u2013hauen artean handienak, Gaxteenea, Bulun\u00adtza, Xuberaxain, Armiaga\u2013, eta 8 besterik ez Zuberoan. Gauza higikor guztiak desagertuak badira ere, azter\u00adketen ondorioek baieztatzen dute sortaldetik sartalderako norabidea eta ehorz\u00adketa izatea beren funtzioa.\nKronologia.\nAr\u00adkeologoei bereziki axola zaien gaia da trikuharrien kronologia zehaztea. Apur\u00adka-apur\u00adka, gertakari megalitikoaren an\u00adtzinakotasuna onartua izan da, esan dugun bezala.\nAur\u00adkituriko ostilamenduak, metal-aurrekoa eta ez\u00adkila-formakoa izanik, zaharrenak Az\u00adken Neolitoan eta Eneolitoan koka\u00adtzen dira. Kur\u00adtzebideko tumulu-trikuharriko ostilamenduei C 14aren bitartez jarri ahal izan zaie data K. a. 2.945. urtean, 95 urteren aldearekin.\nLehendik aipatu ditugun Arabako trikuharriak garai berekoak izan behar dute, gu\u00adtxi gorabehera.\nBeranduagokoak izan behar dute beren ostilamenduetan, ez\u00adkila-formako edalontzien aztarnak azaldu zaiz\u00adkien trikuharriak. Garai horretan kokatu behar\u00adko lirateke Sorginaren Txabola (Chabola de la Hechicera) trikuharriak, San Martingo goieneko maila, eta ia ziur Egilaz\u00adko Aiz\u00adkomendikoa eta Kuartangoko beste zenbait. Eskualde honetako megalitoen eta beren ostilamenduen azter\u00adketatik Teresa Andr\u00e9s Ruperezek, K.a. 3.300 eta 1.700 urte arteko trikuharrien eraikun\u00adtzako sei aldi finka\u00adtzen zituen.\nDenboraz\u00adko hedaduran trikuharrien erabilera Bron\u00adtze Aro betera artekoa izatearen arrazoia egiazta\u00adtzen du metalez\u00adko gai bakan ba\u00adtzuen eta une horretan koka\u00adtzen diren zenbait zeramika azaldu izanak.\nDena dela, trikuharrien gertakaria erromatarren garaira arte iristen da, erabileran behin\u00adtzat. Kristau aroaren hasieran desagertu egin zen, zeren eta erromatarren kulturak \u201celkarbizi\u00adtzako alderdi guztiei eragin zien eta gizar\u00adteko ideologiaren jarraipena moztu zuen, pixkanaka erlijio naturalista, tribuen arteko harremanak eta lurralde antolaketaren uler\u00admena geldituz\u201d.\nAdieraz\u00adpen sozial eta espirituala.\nHorien urrutiko jatorriaren gaiari berriro helduz, gertakari megalitikoak bul\u00adtza\u00adtzen gaitu jende haien gaitasun tekniko eta artistikoei buruz hausnar\u00adketak egitera. Eskualde ba\u00adtzuetako trikuharrietako ortostatoen barrualdeko hormetan pinturak eta grabatuak aur\u00adkitu dira, ia beti geometrikoak eta oso gu\u00adtxitan figuratiboak; baina halako ezer ez da aur\u00adkitu Euskal herriko monumentuetan. Hemen, jende haien gaitasun artistikoaz ari garenean, ar\u00adkitekturaz baino ez gara ari.\nMegalitoa da gure historiako lehen ar\u00adkitektura monumentala. Arrazoi handiz ohartarazi izan da jarduera honek ehunka edo milaka lanordu sar\u00adtzea eta hartan ematea eskatuko zuela, besteak beste, harlauzak ateratzea, garraiatzea, lan\u00adtzea, eramatea, igo\u00adtzea eta eraiki\u00adtzea, baita gizabanako askoren ahalegin koordinatzea eta behar moduan gidatzea ere, lanaldi guztien plangintza egoki eta xehetasunez egiteko. Horrek guztiak ematen digu duela 5.000 urteko gizon haien gizarte hierar\u00adkizatu eta bateratuaren ideia.\nMegalitoa da espazioari buruz\u00adko mugarria adierazten duen lehen ar\u00adkitektura; lehen ar\u00adkitektura, denborari desafioa egiteaz gainera, gogor egiteko eta bere gainetik jar\u00adtzeko sortua izan da. Hain zuzen ere, megalito horien handitasun eta izaera menpera\u00adtzailea, toki estrategikoetan nahita koka\u00adtzea eta horretaz pen\u00adtsatuz, Colin Renfrew-ek argudioak iradoki\u00adtzen ditu, hala nola, trikuharriak ez zirela hildakoen toki soilak izan, baizik eta bazutela mendera\u00adtzen zituzten espazioen gaineko jabegoaren sinbolo izaera ere; lurraldearen ikur gisako zentzua zutela, eta, halaber, \u201clurraren etengabeko okupa\u00adtzearen sinbolo iraunkorrak.\nHain ospe\u00adtsuak ziren monumentu hauen eraikuntzak, sarritan erlijioz\u00adkoa baino gizarte mailako eginkizun handiagoren bat izango zuten, elkarte bati ematen zioten izen onarengatik. Horregatik, esan daiteke bizien begirunez eraiki zituztela, hildakoen oroimenez baino gehiago.\nTrikuharrietako indusketetan aur\u00adkituriko gauzen eta ikonografia tradizionaletatik aldi berean desager\u00adtzeak aztertu ondoren, Maluquer de Motesek ondorio bat atera du, itxura guztien arabera, erlijio izaeraren galera \u2013aldaketa, esan behar\u00adko li\u00adtzatekeena. Bere ustez \u201cziur asko, metalgin\u00adtza eta meha\u00adtzetako jarduerak gehi\u00adtzeak eraginiko talde dinamikaren ondorioz eta beste herriekiko harremanengatik, eta bestalde, Bron\u00adtze Aro guztian iraungo zuen aldi ikonoklasta bat erakarri zuen espiritualitate handiago baten garapenagatik\u201d izan dena.\nMegalitokoak ez diren ehorz\u00adketak.\nBegien bistakoa da, trikuharrien eta beren hilobi izatearen azter\u00adketak megalitoak ez diren beste monumentuetara eramaten gaitu, tumulu egiturakoak eta zulodun eta ziztadun hilobiak begizta\u00adtzera, alegia.\nTumuluen azter\u00adketak arazo asko sor\u00adtzen ditu, mende luzeetatik datorren nekazari\u00adtzak goldaturiko lurrak direla-eta. Dena dela, tumuluetako ehorz\u00adketak arraroak izango ziren Euskal Herrian, aztarna gu\u00adtxi azaldu direla kontuan izanez gero: errausketa ba\u00adtzuk, erretako giza aztarnak, eta zeramika eta harriz\u00adko ostilamendu xume ba\u00adtzuk.\nArte historialariari ez zaizkio erakargarri tumulu eta kobazu\u00adloetako hilobiak, gordetako ostilamendu urriak direla eta, lanabesen teknikaren aldetik baino ez dira interesgarriak.\nEhorz\u00adketa berezi bat. Babestoki bat da an\u00adtzinakoa izateagatik eta lurpetik ateratako giza aztarnetan aberastasun handikoa izateagatik ezagunenetako bat San Juan ante Portam Latinam toponimoaren bitartez ezagu\u00adtzen den. J. L. Vegas Aranbururen taldeak 1985 eta 1991 bitartean buruturiko miaketaren ondorioz ikuspuntu antropologikotik ondorio ikusgarriak atera ditu.\nMilaka hezur zatik, 289 per\u00adtsonen \u2013ar nahiz emeren\u2013 ehorzketa azaldu dute; haietako asko dira gerra borrokaldietan jasotako gezikaden ondorioz hildakoak. Aztarnategiaren iker\u00adketa kronologiko zorrotz batek oso denboraldi mugatu baten inguruan buruturiko ehorzketa\u00adtzat jo ditu, K.a. 3.365 eta 3.035 urte bitartekoak, gu\u00adtxi gorabeherako.\nZeramikak.\nBuztingin\u00adtzaren adieraz\u00adpena.\nLehen aipatu dugunez, Epipaleolito aldian, aurreko aldietakoen garapenak suma\u00adtzen diren harriz\u00adko tresnak erabil\u00adtzen jarrai\u00adtzen da: ekarpen txikikoak dira. Aiz\u00adkora leunduak azal\u00adtzen dira; tresna geometriko ugari eta igitai piezak izenekoak azal\u00adtzen dira, aleak bil\u00adtzearekin zerikusirik dutenak, zalan\u00adtzarik gabe. Neolitoan zeramika azal\u00adtzen denean zenbait berrikun\u00adtza ere ikus daiteke, behar berriei eran\u00adtzunaz, hala nola, aleak bihitegietan pila\u00adtzea, elikagai modu berriak, eta abar. Ondorioz, gizarte egituretan modu ekonomiko berriak agertzen dira.\nGure ikuspuntu guztiz estetikotik ez dugu ia ezer aipa\u00adtzekorik, balio berezia duenik, epipaleolitotik gertuko oinarriz\u00adko harri langin\u00adtzari buruz. Buztingin\u00adtzaren behaketa eta azter\u00adketak, berriz, errazago erakar\u00adtzen gaitu. Zilegi li\u00adtzateke, mendeetan zehar, historiaurreko gizonak aurrera zeraman garapena buztingin\u00adtzan argiago suma\u00adtzen dela esatea, bai bere estetika sen\u00adtsibilitatean eta bai arte sormenean. Esan daiteke buztinaren berez\u00adko biguntasuna eta zuzeneko eskulangin\u00adtzarako erabilera errazak bultzatzen zituela jende haiek apaingarriak eta artea egitera, izatez iheskorragoak eta gogorragoak ziren beste langaien euskarriek ez bezala.\nBizi\u00adtza praktikoan eta egunerokoan buztinez\u00adko on\u00adtziak erraz egoki\u00adtzeak adierazten du erabilera orokorra izan zela. Horregatik esan izan ohi da, ozenegi agian, \u201cbuztingin\u00adtza dela giza adimenaren sor\u00adkari bikainen eta emankorrenetako bat\u201d.\nEgituren garapena eta apainketa.\nNeolitoa. Buztingin\u00adtzaren artea Euskal He\u00adrri\u00adra Neolitoarekin iri\u00adtsi zen. Euskal hai\u00adtzuloetako zeramika, Neolitoko maila an\u00adtzinakoetan aur\u00adkiturikoa, besteak beste, eskuz egina, teknika zakarrekoa, kimikoki ez purua, arrauz\u00adkara izateaz gain, ez da oso itxura gozokoa, bere akats eta irregulartasunengatik. Gogora di\u00adtzagun aztarnategi ba\u00adtzuetan aur\u00adkituriko gaiei buruz\u00adko ondorioz\u00adko ohar ba\u00adtzuk.\nEz zeramikako gauza apur horietan, ez eta (K.a. laugarren milurtekoaren az\u00adkenekoak) harriz\u00adko tresnetan ere, ez da aur\u00adki\u00adtzen beren egitura edo dekorazioko gehigarriengatik zen\u00adtzu estetiko bereziren bat adieraziko duenik.\nTran\u00adtsizioko Neolitoa.\nLos Husosen transizioko Neolitoa K.a. 3.000. aldekotzat har\u00adtzen den aztarnategian, Bilar herrian, Kantabriako mendilerroaren hegoaldeko isurialdean kokaturikoan, 1965 eta 69 bitartean Apellanizek miaturikoan, harri langin\u00adtzaz eginiko xafla eta harraskagailu askoz gainera, zeramika ugari azaldu da, leuna, arrauz\u00adkara. Baina, horretan azal\u00adtzen da, jada, oinarriz\u00adko dekorazio bat, marra horizontalez egini\u00adko ebakidurak, triangeluak eta tresna zula\u00adtzaileen grabatuak.\nGarai horretatik aurrera, zeramikan, modu desberdinetan eginiko aldaskak dituen apainketa bat zabalduko da, hau da, apartean modelatu eta edalontziak erabilgarriagoak izan daitezen gainean itsa\u00adtsita, profilaren aldaketa bat eragingo dutenak. Horren guztiaren eransgarri dira gainazalen apainketa askotarikoak, behatz muturrez, azazkalez eta espatula-er\u00adtzez gauzatuak, guztiak Euskal Herrian zabalduz eta mende askotako erabilerari eu\u00adtsiz.\nEneolitotik burdinetara.\nEneolitoaren az\u00adken aldean eta Bron\u00adtze aldiaren hasieran alda\u00adtzen eta zailtzen hasten dira zeramikaren profilak. Alda\u00adtzen hasten dira eta askotarikoak izaten zeramikaren profilak; nabarmenak dira, besteak beste ko\u00adno-enbor egiturakoak eta karena gorenean duten beste ba\u00adtzuk, Euskal Herriko uren banalerroaren goi-lautada aldean kokaturiko kobazulo-bizitegi askotako ezaugarria den siluetak.\nEz\u00adkila-formako zeramika. Metal garaietako trikuharri aztarnategiek ez\u00adkila-formako zeramikaren lekuko ba\u00adtzuk eman dituzte, kultura horren gainerako esparruetan bezala, iparral\u00addeko nahiz hegoaldeko eraginez apainduak, orrazeen apaingarriak, ildo ondadunak, sigi-sagak, ttanttoz beteriko triangeluak, hatz-markak eta abar.\nSegida osoko bi aztarnategi.\nEuskal Herrian badira zeramikaren garapena etenik gabe jarraitu ahalko litzatekeen aztarnategi ba\u00adtzuk, Az\u00adken Neolitotik hasi eta erromanizaziora bitartean.\nLos Husosko zeramikak.\nSantimami\u00f1eko taldean horrelako ezer aur\u00adki\u00adtzen ez den arren, Los Husosko kobazuloetan baditugu, arestian esan dugun bezala, apaindu gabeko zeramika zati ba\u00adtzuetan Neolitoko aztarna ba\u00adtzuk. Baditugu, halaber, hasi Eneolitoko zenbait faseetako ereduetatik \u2013pastilla bidez apaindutako zeramika arrauz\u00adkarak eta profil ireki zein itxiak dituztenak, nahiz karenatu ba\u00adtzuetatik eta Metalen hasierakoak diren ez\u00adkila-formako edalon\u00adtzietara bitartean\u2013, eta ondorengo eredu ba\u00adtzuk ere, esaterako, orraze apainketa berrikun\u00adtzadunak; eta horrela Burdin Aro eta erromanizaziora arte.\nLa Hoyako zeramika.\nTalde berekoa den beste leku bat, zeramikaren garapen tekniko eta artistikoa ondo samarretik jarraitu dezakeguna da La Hoya herrixka.\nHerrixkaren kokapeneko lehen aldian K.a. XIV. mende inguruan, ebakiduraz\u00adko edergarriak eta on\u00adtzien gainetan zenbait kasutan azal\u00adtzen diren gainazal kordoidunak dituzten zeramikak daude.\nKokapenaren bigarren aldian, ebakidura finez\u00adko teknikak, gero moz\u00adketa apainketak, ildaskak, tonu gorri edo barbotina zuriz margotuak ikusten dira; baita beha\u00adtzez, az\u00adkazalez edo kordoiez eginiko grabatuak ere.\nBurdina II aldian, kultur aurrerapen nabariaren eragineko nekazari\u00adtzan oinarrituriko ekonomiaren garaian, manganesoz pintaturiko laranja koloreko edergarriak eta gehienak abiadura lerromakurra duten apaingarri geometrikoak dituen tornu\u00adko zeramika heda\u00adtzen da. Hauen ondoan badira eskuz eginiko beste ba\u00adtzuk, pasta bel\u00adtze\u00adkoak, ebakidura, moz\u00adketa eta inprima\u00adtzeak dituztenak.\nEgituraren arabera, era askotakoak dira, erabilera arrunteko mahaiko on\u00adtzi zeramiketatik hasi, katilu, edalontzi, txarro, kantinplora eta abar, eta erabilera berezikoak, kopak, onilak eta abar. Moz\u00adketaz apaindutako kaxa hankadun bi\u00adtxiak eta biltegira\u00adtzeko pieza handiak \u201cbatez ere, aleak gorde\u00adtzekoak\u201d.\nZeramika ale aipagarriak.\nHiru milurteko iraungo duen eta herrian erromatarrek ekarritako beste eredu ba\u00adtzuk sartu arteko on\u00adtzigin\u00adtza horretako estetikaren eta sormenaren sentiberatasuna pixkanakako garapena aipa\u00adtzen ezin gelditu gaitez\u00adkeenez, saiatuko gara mul\u00adtzo handi horretatik, eskulangilea artista bihurtu zeneko ibilbidea iraka\u00adtsiko digun zenbait artelanen behaketa eta iker\u00adketa nabarmen\u00adtzen.\nEz\u00adkila-formako edalon\u00adtziak.\nSantimami\u00f1eko taldea deritzon horretatik datorren adibideren bat jar\u00adtzeko, gure arreta merezi du Pagobakoi\u00adtzako ez\u00adkila-formako edalon\u00adtziak, Gipuz\u00adkoan, Aiz\u00adkorriko Urbia zelaiko trikuharriren ostilamenduan aur\u00adkiturikoa da; on\u00adtziaren inguru guztian ebaki paraleloak dituen apainduria xume eta fun\u00adtsez\u00adkoa duena \u2013egun San Telmo Museoan dago.\nApainketa ugariagoak eta konposaketa zen\u00adtzu bizi eta nabarmenagoa dutenak dira Arabako Ar\u00adkeologia Museoan gaur egun gorde\u00adtzen diren edalontzi ba\u00adtzuk.\nEl Sotillotik datorren ez\u00adkila-formako katilua zoragarria irudi\u00adtzen zaigu, eta bereziki dotorea izan behar zuen bere inguruko jokoen balioa areagotzen zion eta irudi geometrikoz tarteka ebakiduretan zuen pasta zuria galdu aurretik; az\u00adkenean, profil soil baten xarma gorde\u00adtzen du, erritoaren distirarena an\u00adtzo.\nEz\u00adkila-formako profil irekikoa da Sorginaren Txabolatik ateratako edalontzi txikia, erretikulazko inguruketak, puntuak, marrak eta erronbo-guneak txandaka dituela, sabelalde osoa estalirik.\nZeramikako kaxak.\nLa Hoyako on\u00adtzigin\u00adtzako bilduma joritik, arte historialariaren begirada, haren forma eta profil ugaritasunak erakar\u00adtzen du eta, ugaritasun horretatik aukeraketa bat egin behar izanez gero, bikaintasunaren isla az\u00adpimarratuko genituz\u00adke lau hanka gaineko zeramikaz\u00adko kaxa ospe\u00adtsuak. Mende ba\u00adtzuk beranduago, gogora ekarriko digute euskal etxe tradizionaletan erabilgarri eta apain\u00adgarri ziren ku\u00adtxa haien ebaketa, paraleloko moz\u00adketa-zerrenden kontrastean, puntu, marra, singi-sangaz eta triangeluez apainduriko kaxa horiek edertasuna.\nNeolito garaiko zeramiken apainketa urri eta landugabeak arte historialariaren arreta ez badu zirika\u00adtzen ere, gauza bera ezin esan daiteke edergarritarako objektuez, sarritan nabariena apaingarri izatea bera baita, bakarra ez bada ere, erabileraren ondoan garran\u00adtzi handiz datorrena.\nHorma-irudiak eta grabatua.\nEz da eginkizun xamurra Burdin Aro eta Bron\u00adtze Aroaren arteko mugak finka\u00adtzea. Bestalde, paleolito osteko pinturek oso gu\u00adtxitan ematen dituzte kronologia nabarmenak. Berrienak Burdin Aroan eta erromanizazio aldian koka daitez\u00adke. Baina, Solaueva eta Cortesen badira batzuk Bron\u00adtze aldiraino eta, ikerlari ba\u00adtzuek ustez, Neolitoraino ere eraman behar\u00adko liratekeenak.\nEstilizazioak eta eskematizazioak.\nHormetakoak diogu eta ez hai\u00adtzetakoak, aipatuko ditugun pintura eta grabatu apurrak kobazuloetan aur\u00adki\u00adtzen direlako; badira haiz\u00adpeen babesean, aire librean eta berriki miatu ditugun horma eta bizitokietan ere, Nafarroako Cortesen gerta\u00adtzen den bezala.\nOrdenamendu formal eta estilistiko bati jarraituz, oraingoz badaez\u00adpadaz\u00adkoa besterik ez dena, eztabaidagarria eta izan daitekeenaren alorrera eramaten gaituen kronologia arazoa utzi eta, has gaitezen estilizazioak izenez aipa\u00adtzen di\u00adtugun aztarnak aur\u00adkitu izan diren lekuak izenda\u00adtzetik.\nSolacueva.\nJokano herriko Lacozmonteko Solacuevan, 1961ean J.M Barandiaran bere lehen probak egiten hasi zen, gerora indusketa zenbait kanpaina A. Llanosekin burutu bazituen ere. Delako kobazulo horretan zaz\u00adpi maila ere izendatu dira, Bron\u00adtze Arotik hasi eta erromanizaziora bitartean doan denbora luzeari dagokionak, alegia.\nAz\u00adken Bron\u00adtze alditik erabili zen kobazulo bat da, baina, K.a. 700etik K.o. 300era bitartekoa izan daitekeen aldian bertan behera utzia izan zen. Kanpotik nekez ikus daiteke eta malkar harkaiz\u00adtsu batean kokatua den kobazulo hau, Apellanizen ustez, beste kultura bateko kastroetako biztanleengandik gorde\u00adtzeko babeslekua izan daiteke.\nLitekeena da, kobazulo hau bizitoki ez izatea, eta giza errau\u00adtsik aur\u00adkitu ez badute ere, erritoz\u00adkoak izan daitez\u00adkeen su-arrastoak agertu dira. Kobazuloa erlijio ospakizunetarako erabilia izan zitekeen, eta zen\u00adtzu honetan ulertu behar\u00adko lirateke hormatik askatuta gaur egun blokeetan ikus daitekeen edergarriak. Grabatu apur ba\u00adtzuk badaude, baina, pinturak dira gehien azal\u00adtzen direnak.\nGiza irudiak.\nKobazuloaren egitura, galeria luze eta ia zuzen baten modukoa da, altuera bikoitz batean kokaturiko aretoa duena. Areto handi honetan daude giza adieraz\u00adpenak. Estilizazio oso nabarmen bat erakusten duten pinturak dira, hain nabarmenak izan ere, non, ez ginatekeen batere harrituko norbaitek benetako eskematizazio gisa izendatuko balitu. Nolanahi ere, Solacuevako irudi bati buruz ere ezin daiteke errealismoaz hitz egin \u2013Llanos eta Maluquer de Motesek egiten duten moduan\u2013, hitz honi arte historialariek ematen dioten esanahi arrunta eman nahi izanez gero.\nIrudiak marraztu zireneko harri-blokeen kokalekuari dagokien ordenamendurik badenik ez dakigunez, ez du axola zein ordenatan deskriba\u00adtzen ditugun.\nSolacuevan giza irudiak ehiztarien ala gerrarien itxuran azal\u00adtzen dira. Horietako ba\u00adtzuk desagertu egin dira. Hobekien gorde dena eta estilizazioa dela esan daitekeena, marra soil ba\u00adtzuen bidez marraztua dagoen ehiztaria ala gerraria da: arrauz\u00adkara batek burua deskriba\u00adtzen du; handik gorpu\u00adtza adierazi nahi duen zutikako marra bat irteten da, eta horretatik beste marra ba\u00adtzuk irteten dira gorputz-adarrak adierazteko. Beste ezaugarri bat badu irudi honek, buru arrauz\u00adkarari gainjar\u00adtzen zaion motots moduko bat. Beso eta zangoen tartea erdibi\u00adtzen duen zehar\u00adkako marra batek aldenik alde pasa\u00adtzen du gorpu\u00adtza, armaturiko gizon bat dela iradoki nahiez, zeren eta marra horren muturretan ar\u00adkua eta gezia daude marraztuak.\nBadira oso an\u00adtzeko estilizaziokoak diren beste irudi ba\u00adtzuk eta bi ala hiruko taldeak \u2013eta inoiz ez gehiago\u2013 osatu nahi balira bezala azal\u00adtzen direnak. Gaur egun denak haurren marraz\u00adkitzat hartuko genituz\u00adke, estilizazio horrek eran\u00adtzungo balie, ez ezintasun tekniko bati, baizik eta, gerra edo ehizarako eszena baten mugimenduak biziago\u00adtzeko ahaleginari.\nMarra eta trazuak.\nSolacuevako marraz\u00adkien estilizazioa areagotu egiten da areto handiaren aurreko galerian marraztuak diren eszenetan. Mugarik gabeko punturantz biltzen diren marra eta trazu sailak dira, eta erdian animaliak diruditen irudi eskematiko ba\u00adtzuk ager\u00adtzen dira; horien gainean zentimetro gu\u00adtxira giza irudi eskematiko bat ikus daiteke. Armando Llanosek eman du irudi hauen interpretazio posiblea irudi\u00adtzen zaiguna. Marrak elkar\u00adtzen diren tokian, erdigunean, konposaketaren behe eskuinaldeko ertz baterantz korrika doazen animalia ba\u00adtzuk daude, loberak izeneko ehizarako tranpak direla pen\u00adtsarazten digu, Ar\u00adkamo eta Gibijoko lurralde hauetan halakoak erabiltzen baitziren duela gu\u00adtxira arte.\nDena dela, gaur\u00ad egungo arteak hain berez\u00adkoa duen intuizio baten eran\u00adtzuna dirudien estilo honen jarioak, faktore plastiko soilen bitartez adieraziriko hiz\u00adkerak, eragozten digu haurren marrazkien antzera begira\u00adtzea Solacuevako artisten pintura.\nApaingarri eskematikoak.\nHai\u00adtzulo beraren beste puntu ba\u00adtzuetan ikus daitezke, eskematizazioaren garapenagatik, apaingarri interesgarriak: ba\u00adtzuk geometria soilera ekarriak; angelu-erlazioa duten puntu eta marrak, ia beti dinamismoa eta mugimendua iradokitzen dutenak, gaur egungo gizakiontzat interpretatzen ezinez\u00adkoak.\nAlto de la Cuz.\nAlto de la Cruz-en Corteseko aztarnategian azaldu ziren marrazturiko lehen irudi estilizatuak, 1950ean. Herrixkako etxebizi\u00adtzen horma bakarretik gera\u00adtzen zen hartan azaldu ziren K.a. 650 eta 550 urte arteko kronologia duten irudiak.\nMargolanak.\nEskematizazio geometriko zorro\u00adtzak dira. Marra zuzen eta triangelu alderako joera nabari zaie. Ez-figuratiboak diren apaingarri geometriko marraz\u00adkoen ondoan, garbi igar daiteke giza irudi bat, bi triangelu soilez osaturikoa. Ia esan daiteke XX. mendeko arte abstraktu geometrikoaren ereilea dela, 2.500 urtetarako distan\u00adtzian, Burdin Aroko jende haien urrutiko kimuak.\nArmando Llanos ez zen ausartu Cortesko eta Solacuevako gizakiari buruz\u00adko pinturen kronologia Az\u00adken Bron\u00adtze aldira baino atzerago eramaten; hain justu, aldi horretako zeramiken an\u00adtza aur\u00adkitu zielako, eta hildakoen gurtzan erabiliak zirenak direla dio.\nApellaniz hain beranduko kronologiarekin ez dago ados, Llanosen tipologia bera ere ez du onargarria ikusten, garapen-iriz\u00adpidea erasten bazaio, kobazulo-santutegi bateko \u2013Solacuevako\u2013 pinturak, Levanteko artearekin zerikusi handiagoa dutenak, eta aire libreko \u2013Nafarroako, Cortesko\u2013 herri baten arteko desberdintasunak argudiatuz. Bestalde, ez dago pintura hauek Burdin Arokoak direla ziurta dezakeen aur\u00adkikun\u00adtza estatigrafi\u00adkorik. Hala ere, bat dator A. Llano\u00adsekin hildakoen gurtzan erabiliak direla esatean.\nAlderaketa Levanteko margolanekin.\nSolacueva.\nEzin uka daiteke arrazoirik badela, batez ere, Levanteko artearekin pareka\u00adtzeko Solacuevako pinturak \u2013eta ez hain\u00adbeste, Cortesekoak\u2013, biek eskematizaziorako duten joaera eta mugimendua iradoki\u00adtzeko irrika dela-eta. Haatik, euskal pinturetan, beste espiritu bat onartu behar\u00adko li\u00adtzateke, bilakaera horrekin batera. Hasteko, Levanten, giza irudiaren pinturak hain dira ugariak, non alde handia dagoen euskal lurrean duen adieraz\u00adpen apurrarekin.\nLevanteko pinturak, oso ugariak izateaz gain, beharbada goiztiarragoak dira, Kalkolitoan azal\u00adtzen diren bezala azal\u00adtzen baitira Neolitoan ere. Estilistikoki Levanteko artean estilizazioa ahulagoa da eta pintura errealistez ezin hitz egin badaiteke ere, bai esan daiteke nolabaiteko espresionismoa lor\u00adtzen duela, azaldutako gaia oso adieraz\u00adkorra izatera iristen baita. Mugimenduaren eta giza taldearen artea da. Badirudi gizonak animaliak baino garran\u00adtzi handiagoa duela. Hain zuzen ere, gizona talde-bizi\u00adtzan ikus daiteke. Per\u00adtsonaiek elkarbizi\u00adtzako zereginetan esku har\u00adtzen dute: zeremonietan, ehizan, borrokan. Levanteko ertilariari irrika bizia sor\u00adtzen dio orain ekin\u00adtzak eta mugimenduak, gizakia eta animaliaren gorputz egituraren silueta oroiterazleak baino askoz gehiago. Franko-kantauriar artistak, berriz, irudia normalki eskema geometriko batera mugatzen du.\nYurdinasko babespeak.\nErabakitako estilizazio eta eskematizazio arteko zatiketa ez da erosoa, ez da egokia gerta\u00adtzen, zenbait margolan tipologia horren barruan sailkatu behar denean. Hori gerta\u00adtzen da, adibidez, Araba hegoaldeko lurraldean, Urizaharrako Yurdinasko babespean aur\u00adkitu direnekin.\nBi margolanez ari ga\u00adtzaiz\u00adkizue, emakume bat eta abelgorri baten burua dira, bi margoren konbinaketaz, gorriaren eta marroiaren, teknikaz eginak dira eta tinta lauaz.\nEmakume irudia aurrez ikusten da, puntadun er\u00adtzaz buka\u00adtzen duen kanpai-formako gonaz jan\u00adtzia, udare itxurakoa du burua eta buruz behera jarria dago, Y moduan besoak dituela. Irudiak 28 x 15 cm neur\u00adtzen du.\nAbelgorriaren burua saiheska dago eta iparrera begira. 21 x 15 cm neur\u00adtzen du. Litekeena da animaliaren zati bat besterik ez izatea; izan ere, horman zenbait zati urratuak baitaude.\nPe\u00f1a del Cantero.\nIru\u00f1eko sakanean, Etxauri herrian, ustekabean Harginaren Hai\u00adtza deri\u00adtzan tokian, margo okre gorriz margoturiko hiru irudi\u00adtxo aur\u00adkitu ziren:\nBeste adierazgarri ba\u00adtzuenak izan litez\u00adkeen beste zati bakan ba\u00adtzuk ere badaude, zaindu gabeak. Pintura hauek hego-ekialdera begira\u00adtzen duen haiz\u00adpeko babesleku batean aur\u00adki\u00adtzen dira, eta ez daude sarbide errazean, lurretik 10 m goragoko leku batean.\nEtxauriko pinturek ere badute kronologiaren arazoa. I. Santistebanen 1968ko lehen azalpen batean Levantekoaren moduko erreferen\u00adtzia bat iradoki\u00adtzen zuen, hipotesi soil baten modura. Baina, nahiko nabarmena den eskematizazio alderako joerak eta mugimenduzko eszenarik ezak, hipotesi hori ez du osorik ziurta\u00adtzen. Bere garran\u00adtzia ,bestalde, beste baldin\u00adtza berezi batetik dator: bere kokapena. Lehendabizi aztertu zituzten ar\u00adkeologoek adierazi zuten bezala Etxaurin irudi horien azalpenak garran\u00adtzi berezia du, delako ebiden\u00adtzia hauek ezezagunak ziren eskualde horretan zabalagotu egiten duelako labar-arte eskematikoen adieraz\u00adpenak dauden kokapen-gunea\u201d.\nLazaldaiko hai\u00adtzuloa.\nGorengo mailako eskematizazioak dira Zuia herrian, Zarate herritik gertu, Gorbeia mendiaren hegoaldean kokaturiko Lazaldai hilobi-hai\u00adtzuloan azal\u00adtzen diren irudi eta pintatuak. Sarreratik 62 m-tara, erdiko galerian eta berau bitan bana\u00adtzen deneko hiru galerietako batean daude. Margo bel\u00adtzez horman margotuak, oso ulermen gai\u00adtza duten zenbait lerro- eta puntu-zerrenda azal\u00adtzen da. Maila berean aur\u00adkituriko osagaiengatik margolan hauei Burdin Aroko data izan dezakete, baina erromaniza\u00adziora arte ere atzeratu daitez\u00adke.\nLiziti hai\u00adtzuloa.\nGibijo mendilerroaren Ekialdeko hegian, Ardagoya herritik gu\u00adtxi gorabehera 2 km-tara dago Liziti hai\u00adtzuloa, areto moduko zabalera batean buka\u00adtzen den galeria luze bakar bat du, luzeran neurria 135 m-tara iristen delarik. Hai\u00adtzuloaren bukaera aldera, ez\u00adker eta eskuin margoturik, bakan diren marra soil ba\u00adtzuk ikusten dira.\nLos Moros hai\u00adtzuloa.\nHorren an\u00adtzeko zenbait aur\u00adki\u00adtzen dugu Arabako Atauri inguruan, Los Moros edo Pe\u00f1a Rasgada hai\u00adtzuloa izeneko zulo batean. Luzeran 15 m baino ez dituen kobazulo\u00adtxo batean sarturik, luzeran 50 m dituen kobazulo batera iristen da, hezur eta zeramika aztarnaz aparte, irudirik gabeko bel\u00adtzez margoturiko man\u00adtxa ba\u00adtzuk aur\u00adkitu dira; beste kobazulo\u00adtxoetan azalduz doazen beste marra eta ttanttoen an\u00adtzekoak dira.\nPen\u00adtsatu izan da, geometria hu\u00adtsez\u00adko irudi hauek, kobazulo hauen ehorz\u00adketa izaerarekin zerikusirik izango dutela eta ondorioz litekeena dela Bron\u00adtze Aroan kokatu behar izatea, eta Corteskoa bezala, beste zenbait Burdin Aroan agian, erromanizaziotik oso hurbil. Mundu honi dagoz\u00adkienak dira Nafarroako Basaurakoa eta Urioga\u00f1akoa, Lapurdiko Sarako Faardiko Harria hai\u00adtzuloak.\nSantimami\u00f1e Taldea.\nAz\u00adpimarratu ditugun pintura hauek guztiak \u201cHusos taldekoak\u201d deri\u00adtzan aztarnategikoak dira. \u201cSantimami\u00f1e taldekoak\u201d esaten diogunetik eredu bat bederen gogoratu dezakegu.\nGoikolauko hai\u00adtzuloa.\nBiz\u00adkaian, Berriatua udalerrian dagoen Goikolau hai\u00adtzuloa galeria estu eta motz bat da. J. M Barandiaranek bizitoki eta ehorz\u00adketa aztarnak aur\u00adkitu zituen bertan. Hormetan, berak Goi-Paleolitoko\u00adtzat jo zituen grabatu ba\u00adtzuk aur\u00adkitu zituen, eta, bere ustez, osatu gabeko animalia eskematizazioak ezagutu zi\u00adtzakeen. Grabaturik aur\u00adkitu zituen, halaber, argitu ezinez\u00adko zeinu ba\u00adtzuk, trazu solteak ziren, bakanak edo guru\u00adtzatuak, Burdin Arokoak ziruditenak. Zenbait iker\u00adtzailek ez du uste halako forma ugaritasuna baiezta daitekeenik, beraz, ezta halako kronologia tarterik ere; ai\u00adtzitik, halakoen ustez Az\u00adken Bron\u00adtze aldiari dagoz\u00adkio.\nUrra\u00adtxa III hai\u00adtzuloko errekarri margotua.\nArte abstraktuari buruz\u00adko ala abstraktu alderako joerakoari buruz\u00adko kapitulu hau buka\u00adtzeko, gure ustez, inbentarioak irabaztekotan eta agian an\u00adtzinakoa delako, merezi duela aipa\u00adtzea orain berriki Biz\u00adkaiko Oroz\u00adkon Urra\u00adtxa III hai\u00adtzuloan aur\u00adkituriko har\u00adkoskor margotua.\nErrekarri bat da, luzean 82 mm, zabaleran 39 mm eta lodieran 22 mm dituena. Gainazaletako batean, ziur asko burdin oxidoaz eginiko koloregai gorriaz zehar\u00adkako hamaika marra paralelo margotu ziren. Marrak, etenak diren ttantto gorri txikiz osatuak dirudite \u2013delako itxura hau nahita egina dela ulertu behar da, ez margo eror\u00adtze soil baten antzera. Har\u00adkoskorraren iz\u00adkinetan eta az\u00adpialdeko alderdian ere tanto txiki ba\u00adtzuk ikusten dira, marratan baino bakanagoak. Marraz\u00adki mota hauek sarritan ematen dira Fran\u00adtzia aldeko har\u00adkoskor margotuetan, baina, harri gaineko zehar\u00adkako marren paralelismo hau Penin\u00adtsulan ezezaguna da.\nAn\u00adtzeko errotarriei eta kobazulo berean aur\u00adkituriko hezur aztarnei C14 bitartez eman zaien dataren arabera, badirudi Urra\u00adtxako errotarriari Kantauri aldeko Azil aldiko data eman behar\u00adko li\u00adtzaiokeela. Data honek eta Urra\u00adtxako errotarriaren zehar\u00adkako marren fun\u00adtsak, Mesolitikoko plaketen eta hezurren arazoa birplanteatuko liguke, hauen gainean ere zehar\u00adkako marra paraleloak aur\u00adki\u00adtzen baitira eta ar\u00adkeologoek ezin argitu izan dute nahita eginiko zeinu artifizialak ala azala gal\u00adtzeak eraginiko marra soilak diren.\nKronologia, estetika eta esanahiari buruz\u00adko hausnar\u00adtzeak.\nPaleolito osteko aldi horietako hai\u00adtzetako pintura ia guztien ezaugarri komun gisa honako hauek aipatu dira: kobazulo barrunbetan azal\u00adtzen dira eta gehienetan sarreratik urruti samar, gainera; gorriz ala bel\u00adtzez margotuak Yurdinasetan baino ez daude; harri\u00adtzar handien er\u00adtzetan margotuak daude; denak neurri txikikoak dira; eta ar\u00adkeologia emarietan leku emankor direnetan aur\u00adkitu dira.\nBaieztapen hau egin ondoren, Euskal Herriko pintura eta grabatuen behaketa eta azter\u00adketak bi galdera eginarazten ditu historialariaren buruan: kronologia eta esanahia.\nKronologiari buruz, batek sartaldeko arte historiaren prozedura ezagu\u00adtzen duela-eta, senak bul\u00adtzaturik joaten utziz\u00ad gero, estilizaziotik abstraktu alderako, pixkanakako eskematizazioan zehar batetik bestera ondorioz etengabe pasa\u00adtzearen prin\u00adtzipio orokorra, agerikotzat onartuko li\u00adtzateke, 1954.an Camon Aznarrek proposa\u00adtzen zuen modura; eta horren arabera, onartuko luke nolabaiteko kronologia bat A. Llanosek 1966an egin zuen moduan, honela aur\u00adkez daitekeena: erdi naturalismo oso estilizatua nabarmen\u00adtzen zaien pinturak, Az\u00adken Bron\u00adtze aldian sar daitez\u00adke; eskematikoak eta beste nahasturiko konposaketa dutenak, Burdin Aroan kokatuko lirateke, eta gu\u00adtxi-asko geometrizatu abstraktuak Az\u00adkan Burdin Aroan, eta Erromanizazioan bertan ere sartu behar\u00adko lirateke. Baina, gauzak ez dira hain samurrak, lehen genioen bezala, zenbait lekutan zeinu abstraktuak eskematizazioak baino zaharragoak direla egiazta\u00adtzen baita.\nPintura hauen esanahiari buruz, ehorz\u00adketei loturik azal\u00adtzeak pen\u00adtsarazi du nekrologiaz\u00adko izaera adierazi nahi dutela. Nolanahi ere, ez da erraza haraindiko zen\u00adtzuaren ideiatik kanpo gera\u00adtzea. Eta honi gagoz\u00adkiolarik oso interesgarria da, eta arreta nahiz iker\u00adketa merezi dutela irudi\u00adtzen zaigu, A. Llanosen oharrak; C.G. Jung-en pen\u00adtsamendua gogoraraziz, hark arte barnerakoia, matriar\u00adkal aldeko gizarte batekin eta nekazari\u00adtzako ekonomia garbi batekin lo\u00adtzen ditu, bi ezaugarri hauek Euskal Herrian milurtekoetako tradizioan ezagutu izan baitira. Bestalde, dena dela ere egiten den interpretazio horren norabidea geografikoa, Paleolito osteko aldi abstraktu alderako arteari ematen zaion balio barnekoi eta espiritualak eduki dezake azalpen bat ikuspuntu diakroniko batetik, historiaurreko artearen \u2013eta zehaz\u00adki aldi historikoetako artearen\u2013 gorabeheretan paralelotasun bat ezagu\u00adtzen badugu.\nArte historialariak, eta kristau artearenak are gehiago, froga dezala, arte sinboliko, eskematiko eta abstrakzio joerako batez ordez\u00adka\u00adtzeko, zenbait alditan arte naturalistatik urrun\u00adtze edo bertan behera uzte bat eman den guztietan, bizi\u00adtzaren ikuspegi guztiz haraindiko batek behartuta sentitu diren per\u00adtsona edo talde sozial batetik etorri dela halako indar berri\u00adtzailea. Kristautasunaren kasuan, froga daiteke espiritualitatearen neurriz kanpoko heterodoxia eta Eliza paleokristau guztiz espiritual eta mistiko baten mirak, irudiak bazter\u00adtzera eraman izan duela beti.\nArrazoi osoarekin, beraz, pen\u00adtsa daiteke an\u00adtzinako historiaurreko aldi haietan ere, pintura sinbolo horiek eta hain errealismo gu\u00adtxiko artearen eskema horiek \u201cper\u00adtsonen egoera espiritualari barru barrutik loturiko kon\u00adtzeptu eta sen\u00adtsazioak argi\u00adtzeko sortu zirela, eta, ez, ukitu daitez\u00adkeen gertaera materialak isla\u00adtzeko\u201d; honek ez du eragozten zenbait egoeratan, historian beste ba\u00adtzuetan gertatu den moduan, beste helburu pragmatiko ba\u00adtzuk ere eginkizun horri eranstea, hala nola, apainketa eta edergarritakoak soilik. Hau da Nafarroako Cortesen etxebizi\u00adtzatako pinturetan ikus daitekeena.\nBestalde, Metal Aroetako abstraktu joerako pintura horien atzean, errealitate espiritualei eta haraindikoei irekitako talde sen\u00adtsibilitate bat taupaka ari zela suma\u00adtzeak ez du ezer askorik esan nahi arte historialari baten\u00adtzat. Jakin nahiko genuke, sen\u00adtsibilitate hori zein ideologia edukitan gauza\u00adtzen zen, historiaurreko gizakiaren biho\u00adtza eta eskua dardararazten zuela dirudien haraindikoaren sentipenak zein sinesmen zeha\u00adtzetan har\u00adtzen zituen profil dogmatikoak. Eta horretaz, oraingoz guregana etorri diren marraz\u00adki eta pinturak zenbat eta ez-figuratikoagoak izan, orduan eta handiagoa da gure ezjakintasuna.\nApaingarriak eta tresna erabilgarriak.\nIzenburu honekin giza gorpu\u00adtza apain\u00adtzeko erabili ohi den gai sail handi batez aritu nahi dugu. Bi dimen\u00adtsioetako marraz\u00adki, pintura eta grabatuen alorra utzi eta hiru dimen\u00adtsioetako lan plastikoetan jarriko dugu gure arreta.\nAr\u00adkeologiak, erabilkortasunaz gainera, eginkizun estetiko eta arte balioak ezagu\u00adtzen zaizkien gauza ugari atera\u00adtzen ditu lurpetik, erasten zaien eginkizuna aren araberako multzotan sailkatuz: fibulak, gerriko-belarriak eta krisketak, botoiak, orra\u00adtzak eta abar. Balio du, ba\u00adtzuetan bi helburu \u2013estetikoa eta erabilgarria\u2013 dituen gauza hauen erakusgai mul\u00adtzo zabal honi kapitulu motz bat eskain\u00adtzea, bi eginkizun hauen harmoniak, mende historikoetan, arte mota desberdinei ku\u00adtsua emango baitie: ar\u00adkitekturari \u2013nola ez\u2013; beste askotan, berriz, eskulturari eta bereziki lehen txikiagoak zeritzaten eta orain guk luxuz\u00adkoak izendatu nahiago ditugun beste horiei. Hauetako kasu askotan, apainduraz\u00adko eta estetikaz\u00adko helburua nagusitu egiten da, askotan beste helbururik gabea izanik, besokoekin, eraztun, koilare eta abarrekin gertatu ohi den moduan.\nGure ar\u00adkeologoak gauza hauetatik guztietatik eredu ugari ari dira atera\u00adtzen trikuharri, kobazuloetako hilobietatik, eta Euskal Herriko gainerako aztarnategietatik, Neolitotik hasi eta historiaurreko aldiei dagoz\u00adkienak.\nK.a. IX. mendetik hasita, Baskonian sar\u00adtzeko zenbait herrik erabili zituzten bideei buruz\u00adko ar\u00adkeologoen eztabaidetan ez gara hasiko sar\u00adtzen, ezta Euskal Herrian kokatu eta kobazuloetan, haiz\u00adpeko babesetan, kastroetan eta herrixketan bizitu ziren jendeari dagoz\u00adkion aztarnen araberako kultur berezitasunak eta sailkapenak egiten ere.\nAur\u00adkikun\u00adtza hauek gaur egun bildu eta museoetan erakusten dira, beren ingurune naturaletik urruti, alegia. Gauza hauen behaketan arituko gara, berauenganako arreta eta azter\u00adketan, arte ikuspuntutik sumatu daitekeenik baldin badute behin\u00adtzat; ar\u00adkeologoek egin ohi duten moduan, haien kronologia zeha\u00adtzaren arazoa zabalik utziz.\nApaingarritarako gauzak edozein motatako tokitan aur\u00adki\u00adtzen dira: kobazuloetan, kobazulo\u00adtxoetan, zuloetan, hilerrietan, trikuharri eta edozein eratako lurpera\u00adtzeetan, hilku\u00adtxen zelaietan, herrixketan eta abar. Araban soilik, 1986an, 70 lekutako gauzak atereak ziren. Materialak ere edozein eratakoak dira: harria, hezurra, kristala, marfila eta metalez\u00adko zenbait. Egiturak ere desberdinak dira, baita eginkizun bera duten sailekoen artean ere. Zin\u00adtzilikarioak adibidez, badira biribilak, angeluzuzenak edo trapezioak; ba\u00adtzuetan osorik eskuratu dira, zatiak gehienetan; badira tutu-formakoak, esferak, zilindro-formakoak eta abarretan segmentaturikoak.\nAztarnategiak.\nAbaun\u00adtzeko aztarnategia.\nAbauntz hai\u00adtzuloko indusketetan kanporaturiko emarien artean daude an\u00adtzinakoenak. Han aur\u00adkitu dira harrizko eta bron\u00adtzez\u00adko apaingarri ugari: hobi sakoneko lurpera\u00adtzeari loturiko 20 hezurrez\u00adko espatula \u2013horietako zor\u00adtzi, osorik eta bikain gorde direnak\u2013; hezurrez\u00adko 16 pun\u00adtzoi eta apaingarritako zin\u00adtzilikario modura erabilitako zenbait objektu, basurde-letagin landu ba\u00adtzuk, suharriz\u00adko 17 gezi mutur; harri, hezur edo maskor gainean zulaturiko 28 objektu eta kontaezin ahalako haina disko-formako aleak.\nSail honen barruan lepoko baten an\u00adtzeko koilarea nabarmen\u00adtzen da, basurde letagin izugarri batean egina, kanpoaldeko diametroa ia 15 cm-koa duena.\nCortesko aztarnategia.\nNafarroako mugetatik irten gabe, baina Abaun\u00adtzetik oso urruti \u2013eta denboran ere gureganantz salto handi bat eginez\u2013, jada aipatua dugun Alto de la Cruz herrixkan, Nafarroako Cortes deri\u00adtzanean, metalez\u00adko material ugari aur\u00adkitu dugu: fibulak, gerriko-belarriak, ar\u00adkuak, besokoak, lepokoak, botoiak eta abar. Mul\u00adtzo hau K.a. VIII. mende az\u00adkenaldi eta VI. erdialdean kokatu behar da.\nMaterial horietatik gauzarik adieraz\u00adkorrenak direlako aipa di\u00adtzagun euskal lurraldeetan oso arruntak ez diren malguki bikoi\u00adtza duten fibulak.\nTorrazako aztarnategia.\nNafarroa erdialdeko aztarnategietatik atera ahal izan diren eta gaur egun Iru\u00f1ean, Nafarroako Museoan, erakusgai diren apaingarriak ere ugari dira. Metal gaineko apainketak ez dira ugari izaten. Ziur asko zeltiberiar herriren batek fibula eta beste metalez\u00adko gauzen gainetan eginikoak, Nafarroako, Balterran eta Torraza deritzon beste leku batean aur\u00adkitu direnen antzekoak, garran\u00adtzi handikoak dira.\nMul\u00adtzo horretatik, aipa dezagun bereziki bron\u00adtzez\u00adko diadema bat, Maluquer de Motesen ustez, Ebro sakaneko Burdin Aroko bi\u00adtxitegiko ale bakar\u00adtzat hartzen dena. Irregular\u00adki mozturiko zinta bat da, gainaldea ponpatua eta er\u00adtzetara mehetua. Hallstatiko aldian egin ohi zen moduan, mailukadaz sakaturiko biribil-sailez apaindurik. Zentrokide diren biribilez osaturiko zor\u00adtzi botoi\u00adko hiru lerrokadek osa\u00adtzen dute piezaren alderdi zabala eta diametro handiagoa duten beste ba\u00adtzuk koka\u00adtzen dira er\u00adtzetan, konposa\u00adtzeka bikain bat sortuz. Teknikari begiratuz K.a. 450 eta 400. urte aldeko data eman zaio.\nLa Custodiako aztarnategia.\nNeolitotik hasi eta erromanizaziora arteko ar\u00adkeologiako materialetan oso abera\u00adtsa den Ebroren ibarreko protohistoriako herrixkarik aipagarriena den Nafarroako Vienako La Custodian aur\u00adkituriko gerriko-belarriak garran\u00adtzi handi\u00adkoak dira. Aztarnategi horretatik 16 gerriko-belarri atera ziren: bi zelta erakoak eta 14 iberiar erakoak, ia denak zatikiak. Filigranaz\u00adko lan fin eta abera\u00adtsa duten bron\u00adtzez\u00adko piezak dira, eta denak ere apaingarri guztiz geometrikoak dira, lerromakur eta kiribil ugariekin. Badira pieza lauak, baina beste ba\u00adtzuk trazu bikaineko ebakiak dituzte \u2013trokelatuak ala sakatuak\u2013 eta beren metala galdua duten urrez ala zilarrez damaskinatuak. Estetikoki edertasun handia izango zuten bai lerrozuzen eta lerromakurren konbinazioen erritmoagatik nahiz apaingarritarako osagai bertikal eta etzandakoen kontrasteagatik.\nSan Juan ante Portam Latinam.\nEbro ibaian gora joanaz, arabar Errioxan sar\u00adtzen bagara, denboran berriro ere urrutiratuz, Guardia inguruan aur\u00adkituko dugu gune bat, La Hechicera, Los Husos, San Martin eta abarretako trikuharrietan eta haiz\u00adpeko babesetako aztarnategi ugarietan abera\u00adtsa dena.\nEskuratu den ostilamenduari buruz, berriz, ehorz\u00adketetan azaldu ohi dena bezalakoa ez dela baieztatu da. Eskuratu den guztia Az\u00adken Neolito aldiari dagokiona dela esan daiteke. Ostilamenduen lautatik hiru osa\u00adtzen duten zeramika apurrak, gezi muturrak eta suharriz\u00adko zenbait gauza alde batera utzita, esan dezagun norberaren apainketarako ez diren objektuen artean nahiko ugariak eta deigarriak diren 9 basurde letaginez\u00adko sail bat azal\u00adtzen dela, horietariko asko oso handiak eta zor\u00adtzi binaka daudenak, gargantila moduko apaingarri bat osatuz. Zulaturiko bi letagin zati eta beste espatula itxurako bat ere badaude.\nUrrez\u00adko Hai\u00adtzetako aztarnategia.\nArabako Zuia ibarraren hegoaldean, Gorbeia eta Badaia mendilerroaren artean bada Urrez\u00adko Hai\u00adtzak izeneko gain batean 1918. urtean aur\u00adkituriko aztarnategi bat, gerora zenbait kanpainatan miatu zena. Lan horiek egin ostean, argi azaldu zen Az\u00adken Bron\u00adtze aldiko, K.a. VIII. mendeko jendeen eta gero Burdin Aroko herrixka baten kokalekua izan zela. Hainbat sailetan eta I.go Budin aldiko maila desberdinetatik eta beren bizitokietatik hainbat materialez eginiko ehun baino apaingarri gehiago atera dira; nabarienak bron\u00adtzez\u00adkoak dira, askoz gainera.\nBron\u00adtzez\u00adkoak dira orra\u00adtzak, fibulak eta bere malgukiak, fibulaz\u00adko orra\u00adtzak, kasket erdiesferikoen zatiak, eskumuturreko osoak ala zatiak, eraztun itxurako fibulak, lepokoen aleak, xaflak, haga\u00adtxoak, botoi erdiesferikoak, eta abar.\nBurdinaz\u00adkoak ere badira eraztun itxurako fibulak, eskumuturreko oso zahar\u00adkitua, malguki zatiren bat eta abar. Badira, halaber, beira-pastaz\u00adko eraztun bat eta urrez\u00adko beste bat \u2013kanpotik ekarria, zalan\u00adtzarik gabe\u2013 kiribil salomonikoz okerturiko haga\u00adtxoaz osaturikoa, guru\u00adtzaturik daudenak, bere bi muturretan izan ezik, eta bola zapalduz bukatuak.\nHenaio Gazteluko aztarnategia.\nArabako lautadan, Gasteiztik 14 km-ra, Dulan\u00adtzi herrian ezaguna da aspalditik Henayoko Gaztelua deri\u00adtzan eremua. Hemen bertan 1969tik hainbat indusketa-saio egin izan da. Kokaleku an\u00adtzinakoenak, oinplano biribil edo lerromakurreko bizitokien aztarnak \u2013Urrez\u00adko Hai\u00adtzean bezala\u2013 badirudi K.a. 750 eta 670 urte bitartekoak direla.\nAztarnategi horretatik atera dira, halaber, bron\u00adtzez\u00adko objektu ba\u00adtzuk: eraztun itxurako fibula orra\u00adtzak, fibula eta gerriko-krisketa baten zatiak, erdiesferiko grapak, eraztun itxurako piezak, haga\u00adtxo zatiak, gauza zulodun biribil txikiak. Burdinaz\u00adkoetan, aldiz, eskumuturrekoren bat bada.\nBerbeia kastroko aztarnategia.\nBarrio herritik gertuko Berbeiako kastroan, Arabako alderik sartaldekoenean eginiko indusketak erromanizatu gabeko hainbat kokapen mailatako herrixka baten aztarnak eman zituen, eta zeramika ugariez gainera, bron\u00adtzez\u00adko eta hezurrez\u00adko apaingarri ba\u00adtzuk bildu ziren. Usteen arabera, iparreko goi-lautadako herrien kultura berekoak dira.\nLakozmonteko Solacuevako aztarnategia.\nHai\u00adtzetako pinturak direla eta aipa\u00adtzen dugun Jokanoko Lakozmonteko Solacueva aztarnategiak material ugari eskaini du, erabilgarriak zein apaingarriako: maila sakonetatik, Erdi Bron\u00adtze aldiari dagokionetik errekuperatu dira igitai-piezak, gezi-muturrak, lauki-ebaketako pun\u00adtzoiak edo burdin ziriak eta apaindutako zeramikak.\nMaila berriagoetakoak baina, beharbada Bron\u00adtze Ertaineko aldi berekoak, hiru eskumuturreko \u2013urrez\u00adkoa, zilarrez\u00adkoa eta zilarrez\u00adko aleazioz\u00adkoa\u2013, apaindutako gezi-muturrak eta hezurrez\u00adko diskoak.\nZarateko Lazaldaiko kobazuloak.\nZarateko Lazaldaiko kobazuloak ere, halakoxe garran\u00adtzi bat baduapaingarritako gauzen ikuspuntutik.\nGarran\u00adtziz\u00adko beste aur\u00adkikun\u00adtza ba\u00adtzuk, apaingarritako objektuetan Hoyosko zenbait gordelekutan eta arabar lurraldeetan barreiaturik dauden Bron\u00adtze eta Burdin aroko aztarnategietan eman dira, besteak beste, Gasteiztik oso gertuko Ku\u00adtzemendi-Olarizu herrixkaren kokalekuetan. Han, 1950az geroztik eginiko miaketen emaitzak dira bron\u00adtze, burdin eta hezurrez\u00adko apaingarriak.\nLa Hoya eta Landatxo.\nArabako lu\u00adrretan zehar, Bron\u00adtze eta Burdin aztarnategietan tresna apaingarrien bila ibiltzeak geldialdi luzeago bat eska\u00adtzen digu bi tokitan: La Hoyan eta Landa\u00adtxon.\nLanda\u00adtxoko aztarnategiak.\nLanda\u00adtxokoak, Gardelegi herritik gertuko hondarleku batean, ar\u00adkeologoek Los Hoyosko biltegia esaten diotenetik datozen objektuetan bi sail eskuratu dira, garran\u00adtziz\u00adko ba\u00adtzuk antikuario bati erosiz eta besteak indusketen bidez lortuz; gaur egun denak Arabako Ar\u00adkeologia Museoan ikus daitez\u00adke. Hilerri batekoak zirela uste izaten da eta zeramika eta metalen arteko halako desberdintasunak kronologiaz\u00adko alde izugarria erakusten dute eta horren ondorioz esan daiteke alor hau luzez erabilitakoa izan zela.\nErositako gauzen artean, biribilean mozturiko orratz bat, apaindutako burua eta etenak dituena, botoiena deritzon fibula oso bat, hau etenaz apaindutako xafla da; eraztun itxurako fibula hispaniarra, \u201cerramu hosto\u201d deritzon motatakoa, orra\u00adtza galdu duena; eta etendako zenbait belarri.\nSail horretan az\u00adpimarratu behar dira bi pieza nabarmen: oso dotore apaindutako biribil errematez bukatzen den oineko fibula bat, luzeran 8,5 cm eta altueran 4,6 cm dituena. Deigarria da oso fibula ba\u00adtzen duen zenbait zatiren apaingarritako ebakien oparotasuna, eta erdigune bereko marra jokoen arte konposaketaren zen\u00adtzu harrigarriak, inguruko marraz\u00adkiekin kontraste direnak.\nMiresmena sor\u00adtzen duen beste objektu bat, hamabi hor\u00adtzeko apain-orraze bat da, bat galdu baitu; ia 10 cm-ko luzera eta 6 cm-ko altura ditu eta zubi tankeran buka\u00adtzen da, eskuan erraz erabil\u00adtzeko, behealdearekin eder\u00adki lotzen delarik dena gorputz batean bilduta. Baina, diseinuagatik miresmena sor\u00adtzen duen pieza hau beranduagoko aldi batean txertatu behar da, erromanizazioak eraginiko beste batean, hain justu.\nLa Hoyako aztarnategia.\nLehen aipaturiko La Hoya herrixka horretako indusketetatik hainbat kultur alditako aztarnak atera dira, Bron\u00adtze Ertainetik hasi eta Az\u00adken Burdin aldera artekoak, K.a. XIV. mendetik II.era bitartekoak, zeltiberiarren arrastoekin. Bata bestearen gainean hiru kulturen arrastoak aur\u00adki daitez\u00adkeen leku baten garran\u00adtzia du, beraz: bertakoa, indoeuroparra eta zeltiberiarra.\nHerrixkaren egituraren iker\u00adketatik, kokapeneko hainbat alditan nabarian azaldutako kultur diferentzietatik \u2013suteak, sun\u00adtsiketak eta berreraikuntzak eraginikoak\u2013 honako alor hauei buruzko ezagu\u00adtza nagusiak igarri dira: gizarte, ekonomia eta errituetan. Horiez gain, bertako biztanleen ezaugarri etniko eta kulturalekin, gainerako herrietako jendearekiko harremanak \u2013orain hemen ikusiko ez ditugunak. Arestian esana dugu lau alditatik pasa zela herrixkako bizi\u00adtza, milurteko batean gorabehera handiak nozituz; eta bilakaera hori jarraitu daitekeela zeramikaz\u00adko tresnen ugaritasunean eta eraikun\u00adtzako tekniken garapenean.\nEta aur\u00adkitu diren apaingarritako materialen artean, harritu egiten du herrixka honetan agerikoa den burdin metalgin\u00adtzarako ahalmenak. Edergarritarako eta norberaren erabilerako gauzen zenbatekoa \u2013fibulak, eskumuturrekoak, zin\u00adtzilikarioak, lepokoak eta abar luze bat\u2013 oso handia da, sarritan zatiak azal\u00adtzen dira eta gehienak bron\u00adtzez\u00adkoa dira; dozenaren bat burdinaz\u00adkoak eta beira-pastaz\u00adko eta hezurrez\u00adkoak beste ba\u00adtzuk.\nBeren egitura bi\u00adtxiengatik bron\u00adtzez\u00adko giza irudiz\u00adko zin\u00adtzilikario ba\u00adtzuk nagusitzen dira, eta idolo\u00adtxoen nolabaiteko an\u00adtza dutenez, hauxe izan daiteke erabilera soilaren edo norberaren apaingarri izatearena baino zen\u00adtzu sakonagoa eman behar izaelako arrazoia.\nTrikuharrietako aztarnategiak.\nGure objektuen zerrendak osoagoa izan nahiko balu, luzeagoa izan behar\u00adko luke eta bere baitan hartu esaterako, Guardiako San Martinekoa, Katadianoko Ipar Gurpidekoa, arabar trikuharrien ekarpenak eta Letonako Kur\u00adtzebideko tumulua; horiez gain, Urbasa, Aralar eta beste mendizerratako nafar trikuharri askotan aur\u00adkituriko lepokoen aleak eta harri-kristalak, edo lan\u00adtza bihurturiko metal muturrak eta Erronkariko Sakuloko trikuharriko basurde letagin handian eginiko zin\u00adtzilikarioa, eta abar. Ezin ahaztuko dugu ezta Aralarko Abal\u00adtzisketan Ausokoi trikuharriko kiribilean eginiko bi bueltako urrez\u00adko eraztun sonatua.\nEdergarritako gaiak eta tipologia.\nEdergarritako tresnerien kapitulu honetan, Bron\u00adtze Aroko eta Burdin Aroko gizonaren sormenaren zen\u00adtzu estetikoa ageri den honetan, gogo bera senti\u00adtzen dugu, delako gauza horiek zer adierazi nahi zuten jakitekoa. Benetako artelanik ez da berezko egituraren balioaz gain beste balio eran\u00adtsi hori ez duenik, adieraz\u00adpen gaitasuna erakusten duten eta, begiez osa\u00adtzen den hiz\u00adkera, egin eta 25 edo 30 mende beranduago gure\u00adtzat zezel nahasi bat besterik ez bada ere, zalan\u00adtzarik gabe, nekazari, abel\u00adtzain eta ehiztari talde haien\u00adtzat adieraz\u00adpen modu joria dena. Bere erara, zer mezu idazten saia\u00adtzen zen eskulangile hura zinka eta eztainuaren nahasketa haien gainean bere burdin ziria sartuz grekak, adarrak eta bihurguneak marraztean? Zertan zuen burua etzandako eseak fibula eta zin\u00adtzilikarioen burdin beroaren gainean bere trokela zanpa\u00adtzen zuenean?\nGai astralak eta emankortasun gaiak.\nAraban aldi horretako objektu apaingarriei buruz Patricia Caprilek buruturiko iker\u00adketa bikainean nabaria da euskal-zelta deritzon artearen hainbat xafla gainetan azal\u00adtzen diren gai edergarrien artean sinbologia astral eta emankorrari buruzko gaiak aur\u00adki\u00adtzen direla. Gai hauek, egiaz beren urrutiko jatorria Ilgora Emankorrean dute eta Mediterraneoan zehar iri\u00adtsi ziren Europara: zir\u00adkulu zentrokideak, kiribila, lau alde berdineko guru\u00adtzea, izarra eta gurpila. Orra\u00adtzen erdian azal\u00adtzen diren gaiak dira.\nEmankortasun sinboloa jakina denez, ofidioen eta landareen sinboloetan aur\u00adki\u00adtzen dugu ez\u00adkutaturik. Badira kiribil edo biribilez apainduriko orra\u00adtzak, baita ongi adierazitako benetako sugeak ere, bere buru, isats eta guzti. Badira, halaber, eguz\u00adki sinbologiarekin lotu daitez\u00adkeen beste ba\u00adtzuk, biribil tantodunak, ebakiz\u00adko zir\u00adkulu txikiak eta abar. Agian ezin aldera daitez\u00adke, berebiziko xumetasunagatik, era bereko beste hegoaldekoekin, baina ikusten da ideia bera adierazi nahi dela.\nSugearen gaia.\nSugearen gaia beste objektuetan azalduko zaigu berriro. Eskumuturrekoen artean badira animalia horren adieraz\u00adpenaren zenbait adibide; objektu beraren egitura, sarritan \u201csuge\u201d forma esanez deskriba\u00adtzen dugu horretarako egokia delako. Gehienetan, narrasti horren trazuak, buruarenak besterik ez dira izaten, La Hoyako eskumuturrekoaren mutur bat da eta beste muturra falta zaiolarik, orain ez duen isa\u00adtsa irudikatuz osa dezakegu.\nDoro\u00f1on, Trebi\u00f1uren sartaldeko lurraldeetan, beste ale bat ikus daiteke. Burdin kulturaren segidan, suge gorputz biribildu formako besoko bat aur\u00adki\u00adtzen dugu, erliebez adierazia, ongi zehazturiko burua eta isa\u00adtsarekin.\nSugea, emakumearen emankortasunarekin loturik dagoen animalia da. Adiera txarrak ere bazituen, bizi\u00adtzaren hasera eta bukaerari buruz\u00adko guztiari zegoz\u00adkionak, alegia. Horregatik, aldi berean, bizi\u00adtzaren eta herio\u00adtzaren sinboloa den animalia izanik, an\u00adtzinako herrien\u00adtzat lurraren indarra, nekazari giroko sinesmen zaharrean, edozein bizidun jaio eta hazarazten zuen lurraren emankortasun kasik magikoa sinboliza\u00adtzen zuen.\nBertakotasuna ala beregana\u00adtzea.\nBron\u00adtze eta Burdin Aroetako Pirinio eskualdeko apaingarrien mul\u00adtzo honetan, bertako kulturaren berez\u00adko ezaugarriak bereiz ote litez\u00adke? Suma ote daiteke halakoxe eraginen bat izan zuela Euskal Herrian gerora etorriko zen bertako arte tradizionalean? Ar\u00adkeologiako iker\u00adketen eremua korapiloz ilun\u00adtzen du, gure herrian behin eta berriz \u00adizandako immigrazioak erago\u00adtziz, beregana\u00adtze kulturala izan zena eta haserako jatorriz\u00adko sor\u00adkun\u00adtza ulertu behar\u00adko li\u00adtzatekeena bereiztea.\nZenbait egituren euskal tradizioa. Historiaurreko hilarrietan ikusten diren egituren arabera \u2013lauburua, esbastika, marra\u00adtxoak, biho\u00adtza, sei iz\u00adpietako erroseta, helize-formako errosetak, eta abar\u2013 eta zelten artearekin duen loturan ikusi izan da hain zuzen ere, berez\u00adko egituraren gaineko geometriza\u00adzioak berak bereizten duela gure herriko artea. Hasiera batean ezin hitz egin zitekeen euskal artearen izaera jakin batez. Baina, Bron\u00adtze Arotik gaur arteraino milurteko leialtasun hau, euskaldunak kanposantuetako hilarri biribilak lan\u00adtzeko eta bere mahaiak, ku\u00adtxak, eta eguneroko al\u00adtzariak taila\u00adtzeko apaingarri modu horri eu\u00adtsi diola ikustean, batek ezin dezake ideia hau alde batera utzi: dekorazio-modu abstraktu horretan aurkitu zuen euskal arimak bere irudimen sormenerako irteerarik naturalena eta beharrez\u00adkoena.\nAxtrokiko katiluak.\nHain justu, inolako estratigrafiako testuingurutik kanpo eta ustekabean eginiko aur\u00adkikun\u00adtzak \u2013Eskoria\u00adtzan, Axtrokiko urrez\u00adko bi katilu bikainek\u2013, alde batetik, beren tipologian data jakin bat adierazten badute, bestetik, bertako emai\u00adtzetatik urrutikoak direla pentsatu behar da. Ziur asko, Germanian landuak, beren jatorri gertukoena, 26 km-tara dagoen eta alderdi hartako guztiko zelata-postu eta salerosketa-leku izango zen Urrez\u00adko Hai\u00adtzetako Gotorlekua izan zela pentsatu izan da.\nAldenik aldeko zerrendaz apainduak eta Europa erdialdeko lehen Burdin Aroko edalontzietan aur\u00adki\u00adtzen diren an\u00adtzeko motibo zanpaturiko hauek, bistan da, handik ekarritakoak dira. Biak dituzte an\u00adtzeko neurriak: 205 eta 210 mm-ko diametroa, urre nahi\u00adko garbiko xaflatan landutakoak dira, moldura lauak txandakatuz, gai nagusiak errosetak izanik, aldenik alderako zerrendaz apainduriko erliebeak dituzte, sasi-zanpaketa teknika bidez landuak. Erlijioz\u00adko eskain\u00adtzak zirela eta Axtrokin dagoen hai\u00adtzaren oinetan gorde zirela uste izaten da.\nZezelkako eskultura.\nHistoriaurreko artearen kapitulu hau ezin itxiko dugu, Goi-Paleolitotik jada hasi eta Postpaleolitoan jarraitu zuen jarduera bat aipatu gabe. Edergarri izatearen helburuetatik aparte, berez\u00adko balioa duen eskultura baten lehen zezelka\u00adtzeak direla esatera behartuak gaude.\nEspatulak eta idoloak.\nHiru dimen\u00adtsioetako arte honek Paleolito osteko aldi horietan egitura xumeak har\u00adtzen ditu, neurri txikikoak, hezurrez\u00adkoak \u2013ardi edo ahuntz baten tibia, normalean\u2013 espatulak deri\u00adtzatenak, eta sarritan horiexek izan dira modu bat berean antropomorfo irudiz landuak eta apainduak, Neolito aldiko kultur eskualde oso ugarietan.\nNahiz eta 60ko hamarkadan aur\u00adkituak izan, Euskal Herriko isurialde mediterraneoko zenbait trikuharri eta igarobideetako hilobietan, espatula hauen zatien egoerak eta urritasunak ez zuten iker\u00adketa arreta\u00adtsu eta zehatz bat buru\u00adtzen lagundu, harik eta urte ba\u00adtzuk beranduago, zatiak ugariagoak izatera iri\u00adtsi ziren arte.\nLehendabizi tibiaren goiko epifisis distal deri\u00adtzanari dagokion gorpuz\u00adkia ikus daiteke espatulan, normalean urradura bat eginaz edonolako gorputz zatia ezagu\u00adtzeko arrastoa galarazi zaiona. Az\u00adpitik, erdiko zatiari edo hezurraren diafisiari dagokionak jarrai\u00adtzen du eta ia beti ildo horizontal zabal eta sakonez apainduak izaten dira; eta az\u00adkenik, behealdeko hirugarren zatia, erdi biribileko sakonera landu zaiolako izan ohi da, eta tresnaren kirten mutur moduan bukatua. Plastikotasun aldaera hau, neurri txikiko hezurretan landu dena, ardi ala ahuntz hezurretan egina asko interesa\u00adtzen zaio, zalan\u00adtzarik gabe, historialariari, gizadiaren lehen urteetako eskultura gaitasuna aurreratuz eta garatuz joan zeneko lehen aztarnen bila dabilenari.\nHusosko taldeko trikuharrietan. Bistan daramaten edo adierazten dituzten giza irudiengatik idolo-espatulak izena merezi izan duten objektu horien eredu ba\u00adtzuk euskal herriko aztarnategi ba\u00adtzuetan aur\u00adkitu izan dira. Geldiune bat egin dezagun horietako ba\u00adtzuk deskribatzeko.\nLehenengoa, Araban, Katadiano Ipar Gurpideko trikuharrian aur\u00adkitu zen beste zeramika, gezi mutur eta abarren aztarnen ondoan. Jatorriz\u00adko tibiatik zati ba\u00adtzuk geratu dira; hain zuzen ere, urraduraz oso leundutako epifisi bat eta gainerako beste espatulen apaingarritako ikur geometrikoen tailarik gabekoa.\nJose Migel Barandiaranek eta F. Fz. Medranok miaturiko Guardiako San Martingo hilobi korridoredunean eskuratu ahal izan dira zenbait idolo-espatula.\nHaietako batean, oso leundua dagoen epifisi haietako baten az\u00adpian, apaingarri bi\u00adtxi bat ikus daiteke erdialdean; erliebean bi biribil paralelo koskorrekin hasia da, emakume bularrak izan daitez\u00adkeenak agian, eta zehar\u00adkako ildo zabal eta sakonez eginiko ildaska apaingarriez jarrai\u00adtzen duena; az\u00adkenean, erdi biribil egiturako hondoaz bukatuko duena.\nBigarren ale batek aurrekoaren ezaugarri bertsuak agertzen ditu; goiko bi zatiak bereizten dituen haustura bat du; erdialdeak, berriz, hainbat irudi geometrikoren ildaskaz\u00adko apainketak gorde\u00ad ditu: zehar\u00adkako ildoa, marra zatikia, marra zuzeneko ar\u00adku irudiak. An\u00adtzeko egiturako beste bi espatula zati ere aur\u00adkitu dira.\nKur\u00adtzebideko tumulu-trikuharriak, Letonan, ostilamendu ugari eskaini zuen. Nabarmen\u00adtzekoak dira osorik epifisi aldea eta diafisiaren hasiera besterik agertzen ez duten espatula biren zatiak; bien artean eraztun moduko gorputz segmentatu bat dute.\nLos Llanoseko hilobi korridoredunean, J. L. Vegasen zuzendari\u00adtzapean 1985-87 arteko urteetako miaketetan ostilamendu ugari azaldu zen Neolitoko emarietan, baina baita modernoagoetan ere. Aretoan azaldutako aur\u00adkikun\u00adtzen artean nabaria da ia osorik dagoen idolo-espatula bat, bi muturrak falta bazaiz\u00adkio ere. Ildaskatako apainketak badu kirtenaren erdi distalean kokaturiko segmentaturiko irudi bat.\nChabola de la Hechicerako hilobi korridoredunean ar\u00adkeologiako material ugari aur\u00adkitu zen; errausturiko eta ebakidura sakonez apaindutako hezur zati txiki honek soilik gogorarazi diezaguke idolo-espatula mota hori.\nAur\u00adkituriko ale hauek denak, \u201cHusosko taldea\u201d izenez ezagutzen den alderdi geografikoan aurkituak dira.\nSantimami\u00f1e taldeko Praalatako trikuharrian. Baina, J. M Barandiaranek 1917. urtean, Gipuz\u00adkoako Ataun-Idiazabalen aur\u00adkituriko Praalatako trikuharri bakunean 1992an berriro indusketak eginiko Eneolitoko ingurune batean, oso gaiz\u00adki zainduan, errausturiko bi hezur zati azaldu ziren, biak dira hemen aipa\u00adtzen ari garenen artean koka\u00adtzeko modukoak. Ardi edo ahun\u00adtzen baten tibiaren diafisi zatiak dira, eta ezagu\u00adtzen ditugun idolo-espatulen oso an\u00adtzekoak, apaingarri gisa zehar\u00adkako ebakidurekin.\nEspatulen eta idoloen azter\u00adketa.\nAn\u00adtzekotasunak.\nEuskal herriko idolo-espatulen iker\u00adketa osatuago bat egin duen J. Antonio Mujika ar\u00adkeologoak hemen deskribaturiko ereduak Iberiar Penin\u00adtsula sartaldeko beste paraleloekin eta ekialdeko Grezia eta Siriakoekin alderatu ditu, eta harrigarria gerta\u00adtu da ia langai bera, lan\u00adtze teknika bera dutela eta egituretan bat datozela ziurta\u00adtzea, \u201capainduria xumeagoa duten idolo-espatulekin eta zehazki Gurpidekoekin duten an\u00adtzekotasuna nabaria baita\u201d.\nIker\u00adtzaileak berak erabilkortasunaren galdera kanporatu du iradokitako zenbait uste azalduz: idolo\u00adtxoa, orratz-on\u00adtzia, orra\u00adtza, erritoz\u00adko koilara..., pieza hauetako ba\u00adtzuk okrez zikinduak ageri direnez, pen\u00adtsa\u00adtzekoa da okrea barreia\u00adtzeko edo sustan\u00adtzi hori lan\u00adtzeko erabil\u00adtzen zituztela. Beraz, beharbada ehorz\u00adketekin zerikusia baduten espatula hauek litekeena da hildakoak okrez hau\u00adtsezta\u00adtzeko edo gan\u00adtzu\u00adtzeko praktikan ere erabil\u00adtzea. Ondorioa da, pieza hauen biltegia lurpera\u00adtze guztietan ematen dela, eta, batez ere herrixkako gizabanako jakinekin duela zerikusia. Bestalde, erritoz\u00adko izaera ere ziurtatu egiten dela dirudi, ale ba\u00adtzuk trikuharrietako hileta munduari loturik azal\u00adtzen baitira, \u201cherio\u00adtzaren jainkosaren\u201d emetasun adieraz\u00adpenekin.\nBere kronologiaren arazoa ere oso korapila\u00adtsua da. Bistakoa dirudi idolo-espatulak trikuharrietako kulturarekin zerikusirik bdutela; trikuharrien Neolitoko adin bera eman behar izatea, ordea, beste gauza bat litzateke.\nApellaniz irakasleak 1982an Kur\u00adtzebideko trikuharriaren testuinguru ar\u00adkeologikoari jaramon eginez nolabaiteko datak proposatu zituen, trikuharri horretako idolo-espatulei K.a. 2.495 urte inguruko data emanaz, aldi berean iradoki\u00adtzen zuen, oro har, objektu horiek, lagun zituzten ostilamenduengatik, Eneolitoko aldian kokatu behar\u00adko liratekeela. Gaur egun, beren testuingurua ezagu\u00adtzen lagun\u00adtzen duten beste ale batzuez gainera, beren kronologia testuinguru megalitikoan koka\u00adtzen lagun\u00adtzen duten data zeha\u00adtzak eskuratzean, ziurtatu dira delako datak, mugapen ba\u00adtzuekin betiere, delako estatua\u00adtxoei dagokien kronologia lapsusa zer\u00adtxobait zabalagotu behar\u00adko li\u00adtzaiekeela pen\u00adtsatuz.\nDenboraz urrutikoenak agian, San Martingo idoloak lirateke, beste iberiar ale ba\u00adtzuekin batera. Beranduagoko beste aldi batekoa litzateke Los Llanosko geometrikoen eta idolo-espatulen sorta, IV. milurtekoaren az\u00adkenaldiko data dutelarik, lehen proposaturiko datak Kur\u00adtzebideeko trikuharriaren\u00adtzat gorde eta beste ale ba\u00adtzuk, Praalatakoa esaterako, III. milurtekoaren bigarren erdialdera arte atzeratuz.\nDena dela, duela 20 urte Apellanizek egiten zuen aipamenak zutik dirau, eta Euskal Herriaren arte historia urra\u00adtsez urrats jarraitu nahi duenaren\u00adtzat garran\u00adtzi berezia luke: \u201chonen ondorioa da, Neolito garaiari buruz\u00adko arte iri\u00adtziak bazterrera utzi behar ditugula datu gabeziagatik. Baina honek, aldi berean interpretapen erraza ez duen hu\u00adtsunea uzten du\u201d.\nHiru dimen\u00adtsiotako zin\u00adtzilikarioak.\nEneolitokoa eta harriz\u00adko eta hezurrez\u00adko objektuen alorra alde batera utzi eta Metalen Aroan sartuz, arte balioa duten objektu plastikoen gure bilaketak, aurrez deskribaturiko apaingarriak, bi dimen\u00adtsioen alorrekoak alegia, gaindi\u00adtzen dituzten beste tresna ba\u00adtzuetan geratu behar\u00adko luke. Apaingarritako arte piezen sorta hartatik askatu behar direla diruditen zenbait objektuk, esan daiteke, marra soileko trazu eta apaingarrietatik arte jarduera askatu, eta beste zen\u00adtzu estetiko berri bat \u2013hiru dimen\u00adtsioetako plastikotasun argiarena\u2013 erakusten duen eskultura soltea sor\u00adtzen edo birsor\u00adtzen ari dela.\nAdibidez, La Hoyaren antzeko aztarnategi bereziren batetik eskuraturiko ondasunen barruan hau nabarmentzen da. Arte historialariaren begiradak ezin du giza irudia duten zin\u00adtzilikarioetan gelditu gabe pasa.\nHarrespilak eta iruinarriak.\nHarrespilak.\nJorge Oteiza, euskal eskulturagile ospe\u00adtsu eta garaikideak, euskal identitateari buruz egin dituen hausnar\u00adketetan euskal harrespilei eman dien garran\u00adtzi handia dela eta, besterik gabe, geldialdi bat egin behar dugu, kristau aroaren aurreko milurtekoari dagokion egitura horretan.\nHerri-espedizionarioen etorrerarekin, zeltak izango ziren ziur asko, kultur mota hau sartu zen Pirinioetako eskualde zati handi batean, iparraldeko zelaietan batez ere. Adieraz\u00adpenetako bat izan zen harlosaz\u00ad eginiko biribila; euskal lurraldean sarritan harrespil edo bara\u00adtza izenez ezagutzen bada ere, normalean cromlech izen zeltaz ezagu\u00adtzen da.\nPirinioetakor harrespilak Ari\u00e8ge lurraldeetatik hasi eta Nafarroa eta Gipuz\u00adkoako mugako az\u00adken lurretarai\u00adno zabalduak daude. Zelten kulturaren egitura bat da, Jose Migel Barandiaranen ustez, Bohemian eta Bavieran sortua da, eta Britainiar Uharteetara iri\u00adtsi zen, aztarna erraldoiak utziz, esaterako, 396 m-ko diametroa duen Aveburyko santutegi biribila edo Stonehenge-koa, bere handitasun eta arkitekturako kalitatez hobekien gorde dena. Harrespila, Sui\u00adtza eta Italia iparraldetik igarota, zabalduko zen Pirinioetako eskualdeetan.\nGure eskualdean zutik sarturiko harlosaz eraturiko zir\u00adkulua da harrespila, diametroz 4 m-tik eta 10 m-ra neurtu ohi duen barruti bat mugatuz. Erdian, gorpuen arrau\u00adtsak gorde\u00adtzen diren harriz\u00adko ku\u00adtxa bat egon ohi da, ideia erlijioso berrien agerpena adieraziz. Euskal harrespila, ba\u00adtzuetan tumulu edo trikuharri batez inguratua egon ohi da.\nGure Herrian Pirinioetatik hasi eta Lei\u00adtzaran ibarrera arte heda\u00adtzen da, salbuespen bezala, Biz\u00adkaiko sartaldean berriro azal\u00adtzeko.\nJ.M Barandiaranek 1948an, Ari\u00e8getik hasi eta Gipuz\u00adkoako Berastegira arteko lurralde piriniotarrean 24 harrespila-leku zenba\u00adtzen eta deskriba\u00adtzen zituen labur-labur. Luis Pe\u00f1a Basurtok, 1960an Gipuz\u00adkoan bertan 107 harrespila konta\u00adtzen zituen. Vegas Aranburuk 1988an argitaraturiko azter\u00adketan 143 harrespila zenba\u00adtzen eta deskriba\u00adtzen zituen (6 Araban, 3 Biz\u00adkaian, 28 Gipuz\u00adkoan, 51 Nafarroan eta 55 Ipar Euskal Herrian). Gaur egun esan daiteke, Euskal herrian banatuta 400 harrespila baino gehiago ezagu\u00adtzen ditugula. Ziur\u00adtzat eman daiteke hilobi monumentu egitura hauek alderdi horietako ar\u00adtzain-kulturaren ezaugarri direla eta Bron\u00adtze Aroko zenbait gauza jaso\u00adtzen badute ere, gure Herrian K.a. 1.000 eta 650 urteen artean kokatu litez\u00adkeela.\nOianlekuko harrespilak.\nProtohistoriako monumentu mota hauen azter\u00adketa bikain bat Jesus Altunak Oiar\u00adtzungo Oianlekuko harrespiletan eginikoa da. Diametro desberdinetako bi zir\u00adkulu uki\u00adtzaileen eraikun\u00adtza bat da. Harrespilen aztarnategian ugari azaldu da: zeramikak, harraskagailuak, har\u00adtxabal puskak, bron\u00adtzez\u00adko gauzaren bat, errausturiko hezurrak, eta abar. Horrek guztiak erakusten du errausketa ez zela harrespilean bertan gerta\u00adtzen. Litekeena da \u201cOteizak nahi bezala, monumentuak ehorz\u00adketaz bestelako eta inolako zerikusirik ez zuen eginkizuna izatea, baina hau guztiz mer\u00adkea da. Are gehiago, Oteizak bere hipotesirako, harrespilen barrutik ezer ez atera\u00adtzea eska\u00adtzen du. Hara, bada, hona hemen kontrakoaren froga nabariak\u201d.\nIparraldeko harrespila.\nHarrespila eta tumuluak ugariak dira Pirinioez bestaldeko euskal lurraldeetan. Beraietan azaldutako materialen miaketa eta azter\u00adketa-lanak, Jacques Blot eta beste zenbait ar\u00adkeologok zuzendurikoak, \u201cBulletin du Mus\u00e9e Basque\u201deko zenbait aletan eta \u201cMUNIBE\u201d aldiz\u00adkarian argitara\u00adtzen dira eta horietan azal\u00adtzen denez Iparraldeko harrespilak neurri txikikoak dira. Euskal herriko hegoaldekoetan bezala, miaturiko ia erdiak, diametroz bataz beste 5 eta 7 m-koak dira, eta harrien zenbatekoa berriz, 5 eta 12 bitartekoa. Datari dagokionez berriz, C 14ko azter\u00adketak K.a. 1.000 eta 600 artekoa eman du.\nAztarnategien azter\u00adketak baieztatu egiten du eta gu\u00adtxi gorabera, bat dator hegoaldeko Euskal Herriko harrespiletan nabarmen\u00adtzen denarekin: harrespilen egitura ez da alda\u00adtzen fun\u00adtsean mendeetan zehar geografia-esparruz; herriaren sortalde aldera koka\u00adtzen da; Burdin Aroko ar\u00adtzainen kultura isla\u00adtzen du, \u201chala ere, Bron\u00adtze Aroko zenbait tradizio gorde\u00adtzen duelarik; beste ondorio hau ere atera daiteke, burdinaren erabilera ekarri zuen, eta agian zelta zen sarraldi uholdearekin baduela zerikusia harrespiletan ager\u00adtzen den errausketak\u201d.\nHarrespilaren kontu honetan oraindik ez da erabat argitu beroien sorburua eta jatorria. Bere sorburua non jarri behar da, Europa erdialdean, Bretainia fran\u00adtziarrean ala Pirinioetako eskualdean bertan? Eskualde honetan, hain zuzen ere, azal\u00adtzen da gehien\u00adtsuena, non badirudien ar\u00adtzainen larrez larreko ibilerarekin lotu behar dela, harrespilak hemen azal\u00adtzen baititu ezaugarri berdin eta zeha\u00adtzenak.\nIzan ere, ezaugarri hauek J. Bloti, euskal artearen historialarioi egoki dator\u00adkigun ohar bat iradoki\u00ad diote: \u201cxehetasunaren bilaketaren bitartez, buru\u00adtzerakoan izaniko arreta erakustean, kontzeptuak az\u00adkeneraino agor\u00adtzean eta hildakoenganako erlijio eran\u00adtzukizunarekiko arreta nabarmenaren bitartez erakusten digute errausketa erritoen konplexutasuna. Honek guztiak ez al du bada, pen\u00adtsamendu \u201cmodernoa\u201d osa\u00adtzen eta Protohistoriako ar\u00adtzaina, bi\u00adtxia bada ere, guregandik oso gertuan zegoela adierazten?\u201d.\nHarrespila eta trikuharri guneetan begira\u00adtzea garran\u00adtziz\u00adkoa da; izan ere, \u201cBurdin Aro garaian gure Herriren sortaldeko mendialdetan bizi zirenek errausketa bidez lurpera\u00adtzeko harrespila eta tumuluen eredua hartu bazuten, sartalde aldekoek berriz, trikuharrietan hobira\u00adtzen jarraitu zuten eta Burdinaren kulturari sarbide guztiak erago\u00adtzizale azaldu ziren\u201d.\nEuskal Herriko harrespilen gaiari orraz\u00adketa egiterakoan Vegas Aranburuk aholku hau ematen du, alegia, geografia hedaduraren mugak, berak \u201carabar ekarpena\u201d deri\u00adtzon hegoaldekoak batez ere, ez zehazteko zorroztasun handiegiz.\nIruinarriak edo Menhirrak.\nHarrespila hauei loturik, eskualde berean badira beste harri bakar edo menhirrak, Iruinarri, Samsonarri eta abar deri\u00adtzatenak eta garai berekoak direnak, ustez.\nLehendik beharbada, trikuharrien aroan eta berauen aro arteko aldia mar\u00adkatu zuten maila txikiko iruinarriak izan ziren, zeren eta, Guardian San Martingo trikuharriari buruz aur\u00adkikun\u00adtza egin zutenek beste hiru hilarriren berri atera zuten, altueraz 75 bat cm-koak eta an\u00adtzina tente egonak zirenak, ia elkarren ondoan hegotik iparrera lerroan jarriak trikuharrian hobiraturiko an\u00adtzinakoenen betiko loa zain\u00adtzen zeudenak. Jose Migel Barandiarani bururatu zi\u00adtzaion, han lurperaturiko hildakoen zain\u00adtzarako jainkotasunak adierazi nahiko zituztela.\nEsanahia.\nIruinarria, Neolitoko kulturan oso monumentu arrunt motakoa izan zen. Agian, lurrean sartuta, alor irekia erakusteko jaso ziren, elkar bizi\u00adtza zibilizatua gogorarazteko indarrarekin, zuhaitz artifizialak bailiran.\nErlijioz\u00adko esanahia ere ziurra da. Zerura aldera jasoak izaten ziren handik jainko\u00adahalmenak erakarri nahiez. Biblian irakur\u00adtzen duguna da: \u201cJakob egunsentian jaiki zen, eta buruko\u00adtzat jarria zuen harria hartu eta oroitarri bezala jaso zuen olioa gainean isuriz . Eta leku hari Betel...eman zion izen, gero promes hau egin zuen Jakobek: Jainkoa nirekin badut eta bide honetan babesten banau ... eta bizirik eta osasun\u00adtsu itzul\u00adtzen banaiz, orduan Jauna izango dut neure Jainko eta oroitarri gisa eraiki dudan harri hau Jainkoaren etxe izango da\u201d (Has. 28, 18-22).\nDeskriba\u00adtzen aritu garen Az\u00adken Burdin Aroaren edo euskal-zeltiberiar lanak buru\u00adtzen ari izan ziren jendeengan erromanizazioa deritzon gertakaria azalduko da orain, Euskal Herriko lurralde lau eta hegoaldekoetan sakona eta mendialdean arina izango dena."}
{"id": "44239", "revid": "1545", "url": "https://eu.wikipedia.org/wiki?curid=44239", "title": "Lauroeta", "text": "Lauroeta Loiuko auzoa da. Zabaloetxe eta Gatika artean dagoen auzoa da, Deriorekin ere mugan.\n2007ko urtarrilaren 1eko erroldaren arabera, auzoak 470 biztanle ditu.\nEuskara.\nLoiuko auzorik euskaldunena da Lauroeta."}
{"id": "44240", "revid": "1545", "url": "https://eu.wikipedia.org/wiki?curid=44240", "title": "Zabaloetxe", "text": "Zabaloetxe Loiuko auzoa da. Auzo honetan dago Loiuko herrigunea. Bertan daude udaletxea, taberna gehienak, dendak, botika eta abar.\n2007ko urtarrilaren 1eko erroldaren arabera, auzoak 1.384 biztanle ditu."}
{"id": "44241", "revid": "59723", "url": "https://eu.wikipedia.org/wiki?curid=44241", "title": "Diglosia", "text": "Diglosia hizkuntzalaritzan, soziolinguistikan, honako hau da: gizarte jakin batean elkarrekin harremanetan dauden bi hizkeretatik bat prestigiotsua izatea, eta erregistro formaletan erabiltzea; eta beste hizkera, berriz, prestigio gutxikoa izatea eta erregistro ez-formaletan erabiltzea. Ohikoa da prestigio handiagoko hizkera formalizatuago egotea. Diglosia egoerak iraunkorra izan behar du bai denboran, bai funtzioetan. Izan ere, egoera horrek konpartimenduetan erabat zatituak ditu aldaera edo hizkuntza bien funtzioak.\nHizkuntza baten lurralde eremuaren zati batean baino gertatzen ez denean, \"diglosia partziala\" esaten zaio; hizkuntzaren lurralde osoan denean, berriz, \"erabateko diglosia\".\nBestalde, diglosia dinamikoa da eta behe barietate batzuen patua goi barietate bilakatzea da. Hori argi dago hizkuntza erromantzeen (gaztelania, frantsesa, italiera\u2026) eta latinaren arteko harremanean; latina behe-barietate bilakatu ez bada ere, betetzen zituen funtzio gehienetatik baztertuta dago.\nKontzeptuaren historia.\nJean Psichari (1854-1929) frantses helenistak \"diglossie\" hitza lehenengoz erabili zuen: grekozko \"di-\" (\u00abbi aldiz\u00bb) + \"gl\u00f3ssa\" (\u00abhizkuntza\u00bb) osagaiak batuta sortutako izen hori bi greko mota hauetaz ari zen, alde batetik, \"katharevoussa\", garbizaleek sustengatzen zuten hizkuntza jaso idatzia; eta bestetik, demotikoa, eboluzioaren ondorengo gaur egungo forma arrunta.\nUriel Weinrichen ustetan, elebitasuna fenomeno indibiduala zen bereziki. Jarraian, Charles Fergusonek elebitasun soziala aztertu zuen, eta diglosia kontzeptua teorizatu.\nCharles Fergusonen definizioak hizkuntza bakarraz hitz egiten zuen eta, horren barruan, bi aldaerez. Diglosia mota horri gaur egun \"barne diglosia\" edo \"endodiglosia\" deitzen zaio, hizkuntza baten barneko bi barietateren artean gertatzen delako. Adibidez, Marokon, bertakoek erregistro xeheetan arabiera darabilte, baina hizkera horrek ez dauka zerikusirik erregistro jasoetan (administrazioan, erlijioan, komunikabideetan...) erabiltzen duten arabierarekin. Gainera, egoera hori egonkorra da. Izan ere, erabilera esparruak erabat zatituta daude konpartimenduetan. Inork ez luke erabiliko arabiera arrunta erlijioan, ez eta arabiera jasoa lagunarteko harremanetan ere.\nDena den, soziolinguistikan diglosiak arrakasta izan badu, ez da izan kontzepzio klasiko harengatik. Joshua Fishmanek diglosia kontzeptua eraldatu zuen. Hizkuntza bakarraz hitz egin beharrean, bi hizkuntzaz egin zuen berba: bata, prestigioduna, gobernuak eta hedabideek erabilia, idatzizkoa...; bestea, prestigiogabea, herriak erabilia, ahozkoa... ordea. Diglosia kontzeptu horrek bete-betean asmatu zuen Euskal Herriko eta beste hainbat herritako egoerarekin. Hizkuntzen arteko diglosia horri \"kanpo diglosia\" edo \"exodiglosia\" deitzen zaio.\nFishmanek honako sailkapen hau proposatu du elebitasun eta diglosia nozioen arteko erlazioak argitzeko:\nOrotara, sailkapen hori aski artifizial eta determinista da; halere, egoeren dibertsitatea hobeki ulertzen laguntzen du.\nElebitasuna eta diglosia, aurrez aurre.\nElebitasuna banako nolakotasuna da; bi hizkuntza jakitea eta txandaka erabiltzea da. Elebitasun mota asko badaude: hizkuntza jabetzearen araberakoak (lehen hizkuntza, bigarren hizkuntza), hizkuntza jabetze ereduaren araberakoak (familian, eskolan, autoikaskuntzaren bidez, zuzeneko esperientziaren bidez), hizkuntza gaitasunen araberakoak, eta abar.\nDiglosia edo elebitasun soziala gizarte egoera da. Hizkuntza komunitate batean bi hizkuntza edo bi hizkuntza barietate erabiltzean datza. Hizkuntza edo barietate horiek esparru eta funtzio desberdinetarako erabiltzen dira: bata, funtzio formaletarako (administrazioa, hezkuntza, ikus-entzunezko hedabideak\u2026); bestea, informal eta pribatuetarako (familia, lagunartea).\nMaizenik, egoera diglosikoa desorekatua da, funtzio horien banaketa maila berekoa ez delako. Gainera, egoera diglosikoa dinamikoa da, hizkuntza batek, menderatzailea hain zuzen, bestearen funtzio eta erabilera eremu berri batzuk bereganatzen dituelako denborarekin.\nTxepetxek, diglosia kontzeptua onartuta, hiru diglosia maila proposatu ditu:\nEuskara eta diglosia: euskalkiak, euskara batua eta erdara.\nEuskara, gaztelania eta frantsesa ukipenean daude, baina mendeak joan, mendeak etorri, euskara gutxiengoaren hizkuntza bilakatu da; gaztelania edo frantsesa, aldiz, kanpotik etorri izanik ere, gehiengoaren hizkuntzak bilakatu dira, funtzio eta esparru formalez gain, funtzio eta esparru informalak bereganatuz euskaldunek euskara galtzen zuten neurrian. Horrenbestez, soziolinguistek Euskal Herrian \"erabateko diglosia\" dagoela esaten dute, lurralde osoan egoera diglosikoa gertatzen baita, berdin-berdina ez izanik ere Euskal Autonomia Erkidegoan, Nafarroan edo Ipar Euskal Herrian.\nIldo berean, \"noranzko bakarreko elebitasuna\" dagoela esaten dute, euskaldunak erdara ikastera behartuak izan direlako, eta erdaldunak euskara ikastera, aldiz, ez. Euskal Herriko gune batzuetan bizitzeko euskara ikastea beharrezkoa zeneko garaia urrun da.\nEuskararen kasuan, Fergusonen araberako diglosia adibidea daukagula esan daiteke Euskal Herriko gune batzuetan. Hori gertatuko litzateke bi euskara desberdinen arteko bizikidetza izanez gero, bata goi-barietatea eta bestea behe-barietatea. Euskara batua eta euskalki baten kasua izan liteke, euskara batu hori ikasi ez duten euskaldun zahar batzuentzat. Baina egoera hori aski teorikoa da, euskaldun guztiek auzo erdaretako bat behintzat (gaztelania edota frantsesa) ikasia baitute. Euskal Herriko lurralde osoan egoera ez da berdina, eta badakigu lurralde zenbaitetan euskaldun zahar horiek euskara batua ulertzeko arazoak dituztela. Hori gerta daiteke aitona-amona, guraso eta haurren arteko harremanetan, haurrek eskolan euskara batua ikasten dutenean.\nZuberoan, adibidez, diglosia Joshua Fishmanen adieran daukagu, ez Fergusonenean. Zubereraren eta frantsesaren artekoa da, biarnesa aski galdua delako. Euskara batua sartzen ari baldin bada ere \u2014lexikoa emendatuz, bereziki\u2014, ez da egiazko goi barietatea, funtzio hori frantsesak betetzen baitu."}
{"id": "44244", "revid": "512", "url": "https://eu.wikipedia.org/wiki?curid=44244", "title": "Banukasitarrak", "text": "Banukasitarrak (, \"Banu Qasi\", \u00abCassiusen seme-alabak\u00bb) IX. eta X. mendeetan Ebroko harana \u2014zenbait unetan, Mediterraneoraino\u2014 gobernatu zuen euskal muladien (islamera bilakatutako kristauak) leinua izan zen. XI. mendearen hasieran Zaragozako taifak konkistatu zuen Banukasitarren lurraldea eta azken kideak Valentziako Alpuente herrian jaurerri txiki batean amaitu ziren. Ibn Hazm-ek idazle musulmanak \"godoen garaiko kondea\" zela adierazi zuen.\nOso gutxi dakigu leinuaren sortzailea izan zen Cassius kondeaz. Banukasitar familiaren eponimoa da. Iturri historikoak murritzak direnez, ezer gutxi dakigu konde horri buruz, eta dakigun gutxia ez da Casiori buruzkoa, haren oinordekoekin lotutako berriak baizik.\nBanukasitar familia muladiak paper politiko handia izan zuen bi mendez, Kordobako Kalifa-herriaren zerbitzura, Ebroko haranaren erdigunean eta mendebaldean. Bereziki indartsua izan zen IX. mendearen erdialdean.\nZortzi-hamar belaunaldietan zehar, leinuan Muza izena sarritan errepikatzen da, antza, Casio kondea babestu zuen arabiar buruzagiaren omenez. Hala ere, familiako beste kide batzuen izenak -Fortun eta Lope, esate baterako- hauxe adierazten dute, alegia, leinua aldi berean Iru\u00f1eko Erresuman nagusi zen Aritza leinuarekin ere senidetuta zegoela.\nLeinuaren jatorria.\nLeinuari Cassius izeneko hispaniar-erromatar edo bisigodo handikiak eman zion hasiera. Herri patriarkala zenez, aitaren postua semeak hartzen zuen; semeetan zaharrenak zuen lehentasuna. Leinuaren jabegoak VII. mendeko Bisigodoen Erresumatik zetozkien.\nEz dira banukasitarren jatorriari buruzko agiri asko gorde. Ibn al-Qutiyya XI. mendeko historialari eta idazle Kordobarrak \"Risala fi fadl al-Andalus\" bere idazlanean esan zuen banukasitarren historiari buruzko kronika bat ezagutzen zuela, Ebro haraneko Pirinio aldeko beste bi familia islamdar boteretsuri buruzko historia ere hartzen zuena, Banu Tuyibiak eta Banu Tawilak, azken hauek bereziki Barbastro eta Oska inguruan kokaturik zeudela. Zoritxarrez, aipatutako idazkia ez da azaldu orain arte arabieraz idatzitako eta ikertzaileek aztertutako Al-Andalusko agirien artean.\nAlfontso III.a Leongoak ere aipatzen du bere kroniketan, Musa \"naziotasunez godoa, baina erlijioz musulmana\" zela.\nIbn Haznen arabera, arabiarrek iberiar penintsularen konkistaren urteetan Frankoen Goiko Marka deritzoten eskualdeko konde batek, \"Qasi\" izenekoak, Musa eta Tariq emirren tropa musulmanak lagundu zituen, 713. eta 714. urteen artean. Siriara joan omen zen. Bidaia haren helburua kondea Damaskoko kalifa zen al-Walid-i bere menpekotasuna aurrez aurre aldarrikatzea eta zin egitea izan zen. Datu interesgarri hau Ibn al-Quiiya-k berrezten du, esaten duenean Musa Ibn Musaren arbaso batek al-Walid kalifarekin basailutza loturak egin zituela Islama bere babespean onartu zuelako.\nCassius kondea Islamera 714an bihurtu zen, era horretan omeiarren \"mawali\" (basailu) bihurtua. Hau dela eta, omeiarrek Hispania konkistatu zutenean, bere lurrak eta botere politikoa mantendu zuen, \"Ban\u016b Q\u0101s\u012b\" arabierazko abizena hartuz. Ibn Hazm-ek bidaia honi garrantzi handia ematen dio, zeren eta horrela bai Qasik, bai haren lehendabiziko ondorengoek, omeiarren mawali edo \"basailuen\" titulua izan zuten, eta horregatik geroztik al-Andalusen musulmanen artean piztu ziren gatazketan, eurek beti mudarien aldeko hautua egin zuten alderdi Yemendarraren aurka.\nHori zela eta, Cassius kondeak Asturiasekin muga gordetzea lortu zuen eta Al Andalus musulmana finkatu eta erakundetu zenean, printzerri autonomoa sortu zuten, Banukasitar leinuaren menpe, Ebro garaiko eskualdean: egungo Errioxako ekialdean eta Nafarroa Garaiko hegoaldean.\nCassius kondearen bilakaerak bere oinordekoak, Banukasitar leinua, muwalludun bihurtu zuen, Ebroko musulman gehienak bezala. Nahiz eta bere jatorria, Ibn al-Qutiyyak azaldu zuen bezala, genealogia zintzo batetik hartua baino omeiar garaiko irabazi faltsuzkoak izan, nahikoa zen konkista garaietan.\nBanukasitarrak, islamera bihurtutako eliteko beste familiak bezala, arabiar-islamiar tribu edo klan gisa antolatu ziren. Banukasitarrek, kanpokoen menpe geratu beharrean, bertako erregimen musulman bat sortu zuten, eta oraindik paganismoaren eragin handia zuten iparralderagoko euskaldunekin harreman oro har adiskidetsuak izan zituzten bi mendez.\nGeroztik, 788. urte arte, ezer gutxi azaltzen da Banukasitarrei buruz idatzi zaharretan, dena den Ibn Hazm arabiar historialariak esaten zuen Cassius kondearen semeak Fortun, Abu Tahir, Abu Salama, Yunus eta Yahya izan zirela. Banukasitar leinua zuzenean Fortunengandik \u2014Cassius kondearen seme nagusiarengandik\u2014 zetorren. Agerian geratzen da Cassius kondearen seme nagusia izen kristau eta piriniarra izatea, Fortun. Honek agerian uzten du klanaren harreman estua mundu euskaldun piriniarrarekin.\nBanukasitarren hasiera.\nIzan ere, Fortunen semeak, Musa ibn Fortun Iru\u00f1eko Erresuma sortzeko asko lagundu zuen. Hasierako erregeak Banukasitarren senideak ziren eta lortutako lehendabiziko independentzia diplomazia eta euskaldunekin zein mozarabiarrekin aliantza militarren nahasketa zen.\nBanukasitarrak izenez baino ez ziren musulmanak eta Islamarekiko bere atxikimendua uste sendoa baino onura zen. Banukasitarren alabak normalean kristau euskal handikiekin ezkontzen zituzten eta alderantziz. Adibidez, Musa ibn Musa Banukasitar gobernadorearen ama Eneko Arista Iru\u00f1eko erregearen arreba zen. Era berean, Ibn Hazm arabiar historialariaren arabera, Fruela II.a Leongoak, Alfontso III.a Asturiaskoaren semea, Urraka izeneko Banukasitarra ezkondu zuen, antza denez islametik kristautua.\nKordoba omeiarrek Banukasitarren botere bermatu zuten eta autonomia ere eman zieten gobernadore bihurtuak. Horrela, omeiarrek tazituki Ebro haraneko benetako boterea Banukasitarren eskuetan zegoela aintzat hartu zuen, omeiarrentzat eskualdea urrutiegia zegoelako eta kontrol eragingarria inoiz ez zutelako. Al-Andaluseko omeiar emir eta kalifek ziur asko ez zuten baliabiderik Ebro ondo kontrolatzeko, hain zen handia Kordoba eta Zaragozaren arteko bidaldia.\nBanukasitarrak kontrolatzeko omeiarrek erabiltzen zuten bidea kalifak eskualdera bidalitako zigor-espedizio militarrarena zen. Esate baterako, 882an Mohamed I.ak Zaragozaren aurkako armada bidali zuen, Banukasitarren Ismail gobernatzen ari zela. Hala ere, omeiarrek bidalitako armadek inoiz ez zuten Ebroko botereen oreka aldatu. Hitz gutxitan, Ebro haranak beti izan zuen zenbait autonomia Kordobako gobernu zentraletik.\nBanukasitar buruzagi batek Iru\u00f1ea gobernatu zuen VIII. mendeko bukaeran, ziur asko 781eko Kordobako musulmanen Nafarroako konkista zela eta. Hala ere, Banukasitarren boterea Iru\u00f1ean laster frankoen aldeko alderdi batek ordezkatua zen. Baina bata zein bestea bertoko nafar oligarka nagusiak garaituak ziren eta bera, Eneko Arista, lehendabiziko Iru\u00f1eko errege bihurtu zen.\nBanukasitarren boterearen gailurra.\nVIII. mendeko bukaeran, leinuak Tuteran finkatu zuen bere hiriburua, eta Kordobako omeiar emirren eta karolingiarren menpekotzatik alde egitea lortu zuen. Beren burua bisigodoen aristokraziaren oinordekotzat zuten Al-Andalusko beste leinuek bezala, Banukasitarrak ez zuten inoiz erabateko onarpenik lortu arabiar klase agintariarengandik.\nTutera hiriburu izanda, Banukasitarrek gobernatu zituzten Erriberri, Huesca, Arnedo, Tarazona, Borja, Lleida, Toledo, Zaragoza eta, ziur asko, Ejea. Banukasitarren erresuma autonomoa Iru\u00f1eko Erresumako elkarkide garrantzitsua zen, biek elkarren laguntza behar zuten inguruko musulman eta kristau erresumen aurka. Horrela, Banukasitarrek eta Iru\u00f1eko Erresumako armadak frankoei irabazi zieten Orreagako guduan (824).\nIru\u00f1eko Erresumaren eta Banukasitarren arteko harremanak leinu arteko ezkontzek indartu zituzten. Banukasitarrak, iruindarrak bezala, Asturiasko erresumaren etsai ziren.\nHala ere, euskal emirerri txikiak etsaiak zituen alde askotatik. Inoiz lortu ez zuten arren, frankoak behin eta berriz saiatu ziren mendebaldeko Pirinioak kontrolpean izaten. Larriagoa izan zen Asturiasko Erresumaren mehatxua, beti ekialdeari jardun baitzuen; eta, hegoaldean, Kordobako kaliferria beti mugak kontrolatzeko ahaleginean zebilen.\nMusa ibn Musa eta Eneko Aristak indarrak batu zituzten 843an Abd Al-Rahmanen komandante bat harrapatzeko, baina Kordobako erantzun militarra gogorra zen. Emirrek berak zuzenduta, aliatuen porrota eta esklabo asko hartzea suposatu zituen Iru\u00f1etik gertu. 844ko bigarren mendekuzko espedizioak oraindik gogorragoa izan zen, Enekoren anaia bat hil zuten eta. Hala ere, Banukasitarrek, iruindarren laguntzari esker, kordobatarren aurkako bertze bi espedizio burutu zituzten 847 eta 850ean.\nAlbeldako gudua izenekoa 851an Albelda de Ireguan Banukasitarren buruzagia eta Kordobako emirerripean Tuterako gobernadorea zen Musa ibn Musak zuzendutako armada musulmana eta, baliteke Asturiasko Erresumaren aliatuak ziren franko eta gaskoiarren arteko gudua izan zen. Banukasitarrek, ziur asko erasotzaileak zirenek, garaipena erdietsi zuten. Generalki gudua Ordo\u00f1o I.a Asturiaskoak euskaldunen matxinada gelditzeko kanpainan barne kokatu dute eta zenbait buruzagi gaskoi eta frankoen harrapaketarekin ere lotu dute. \nBanukasitar buruzagia Musa ibn Musak hain harro zegoen bere botereaz non, \"Alfontso III.aren Kronika\"ren arabera, \"Espainiako hirugarren errege\" ezizena hartu baitzuen. Mendebalderantz bere lurraldea hedatzeko bere handinahikeriak guda sortu zuen Ordo\u00f1o I.arekin, 859an irabazi zuena.\nLaturce mendiko gudua edo Bigarren Albeldako gudua testuinguru honetan kokatzen da. 859an Albelda de Ireguatik gertu dagoen Laturce mendian Banukasitarren buruzagia eta Borja, Tarazona, Terrer eta Tuterako jauna zen Musa ibn Musaren armadak Asturiasko erregea zen Ordo\u00f1o I.ak zuzendutako armadarekin talka egin zuen. Musulmanen beste garaipen bat izan zen.\nHala ere, Musa ibn Musa hiru urte geroago hil zen eta bere oinordekoak nahiago zuen asturiarrekin elkarlanean aritzea Kordobako omeiar erregimenarekin baino.\n859ko Musa ibn Musaren porrotak Iru\u00f1eko Erresuma bere aliatua kordobatarren mehatxuen kontra zaurkor utzi zuen. 860an, Mohamed I.ak zuzendutako espedizio batek Nafarroan sartu eta Fortun Gartzia oinordekoa harrapatu zuten, hurrengo 20 urteetan Kordoban gatibu hartua.\n Gertakari haiek Banukasitarren nahiz Iru\u00f1eko Erresumaren boterea ahuldu zuten 860ko hamarkadan, baina 870eko hamarkadaren hasieran berriro bizkortu zen. 872an, Musa ibn Musa ren lau semeek boterea berreskuratu zuten Banukasitarrentzat iparraldeko Nafarroako herri nagusietan, Zaragozan, Tarazonan, Huescan, Lleidan eta Tuteran.\n873an Kordobako emirrak Huesca berreskuratu arren, Banukasitarrak ez ziren inguruko eskualdetik irtenaraziak. Hori zela eta, Kordobako emirrak ia urtero bidali zuen espedizio bat Ebro haranera, Iru\u00f1eko barrutiak tartean. Baina ez kristauen hiria ez Banukasitarren gotorlekuak ziren kordobarren eskuetan jausi.\n855ean, Mohamed I.a Kordobako emirrak Toledo konkistatu zuen, baina kontrolak ez zuen luzaroko iraun, laster Musa ibn Musa izeneko Banukasitar gobernadoreak boterea berreskuratu baitzuen.\nCellorigoko gudua delakoa jadanik desagertutako Cellorigoko gaztelua kontrolatzeko 882 eta 883 urteetan eman zen.\nMohamed ibn Lopek Al Mundir Kordobakoa emirrarekin bat egin zuen. Honek Zaragoza hartzeko espedizioa prestatu zuen Ebro haranean. Bidean Errioxa konkistatu zuten Zaragozako wali Ismail ibn Musa eta Tuterako wali Fortun ibn Musa (Mohamed ibn Loperen osabak zirenak) jabeak zituela.\nCellorigo rat heltzean, gaztelua hartu nahi zuten, gertuko Obarenes mendiak zeharkatzeko pasabideetako bat defendatzen zuelako. Gaztelua Bela Ximenez Arabako kondeak defenditu zuen. Guduan bi armadek hildako asko izan zuten, eta, musulmanek ez zuten lortu gaztelua hartzea. Al-Mundirrek amore eman eta Pancorborantz jo zuen, beste pasabide baten bila. Bertan beste gudua izan eta berriro hildako asko izan ondoren, amore eman zuen.\nBi porrota izan ondoren, Alfontso III.a Asturiaskoak Diego Porcelos eta Belari Mohamed ibn Lope jazartzea eskatu zien. Banukasitarrak, gorriak ikusi ondoren, Alfontsori bake-akordioa eskatu zion; ez zuen lortu, ordea.\nLeinuaren azken urteak.\nHurrengo urteetan zehar, Banukasitarrek Kordobarekiko leialtasuna baino ez zuten erakutsi, baina 882an Mohamed I.a Kordobako emirrak armada bat bidali zuen Banukasitarren kontra, Hashim ibn Abd al-Azizek gidatutakoa. Mohamed ibn Lopek (ziur asko Musa ibn Musaren loba) Hashim borrokatzear zegoela ustez aldatu eta elkarrekin asturiarren aurka, orain Alfontso III.ak gidatuak, borrokatzeko sinestarazi zion Hashimi. Hala ere, lehenengo harremanek egoera korapilatu zuten. Hashimek ez zuen Alfontso zirikatu nahi, honek bere seme gatibu baitzuen. Hashim berak Ismail ibn Mohamed zuen gatibu, Mohamed ibn Loperen semea eta bai gatibu bai beste opariak bidali zituen Alfontsori bere semea berreskuratzeko. Bestetik, Toledoren kontrola Mohamed I.a eta Banukasitarren artean banatu zen 920 arte.\nBanukasitarrek eta Iru\u00f1eko Erresumak bere erantzuna bien mehatxuan oinarritu eta Asturiasko Erresuma aliatu zuten. Alfontso III.aren seme bat, Ordo\u00f1o II.a izango zena, Banukasitarren gorteetako batera bidalia zen han hazia izateko, ziur asko Mohamed ibn Lopearena, leinuaren buruzagi bihurtu baitzen 870eko hamarkadaren erdian.\nHala ere, Banukasitarren eta haien aliatuen arteko tratu zaharra 880ko hamarkadan hautsi zen. Mohamed ibn Loperi ederra izan zaio Kordobako emirrekin elkartasuna berritzea eta Zaragoza omeiarren eskuetan utzi zuen. Kontraprestazio giza, Tutera eta Tarazonako omeiar gobernadore izendatu zioten. Sorberria zen leinua, Tuiibiak Zaragoza eta Calatayudeko jaun bihurtu ziren eta honek Banukasitarren boterea Ebro haranean zatikatzea ez ezik gatazkak ere sortu zituen. Gainera, iruindarrek eta asturiarrek espedizioak egin zituzten. Mohamed ibn Lope 898an hil zen Zaragoza setiatzen ari zela, eta kristau erregeak saiatu zuten bere lurraldeak kontrolatzea.\n905ean, Antso Gartzesek sortutako leinua berria hartu zuen Iru\u00f1eko Erresumako kontrola. Antsok bere printzerria Frantzia edo Asturias-Leon bezalako kristau estatu subirano izatea nahi zuen. Hori zela eta, aurrekoek ez bezala, \"Pampilonensium Rex\" (\"Iruindarren Erregea\") titulua hartu eta behin betiko bukatu zuen Banukasitarrekin izandako elkartasuna. Alfontso II.al, Fortun Gartzia aurka zuena, Tarazonatik gertu Lope ibn Mohamedek (Mohamed ibn Loperen semea) irabazia zen 899an. Asturiasko Erresumak berriro saiatu zuen garaiko Ebro okupatzea 904an. Lope ibn Mohamedek 907an saiatu zuen Iru\u00f1ea hartzea eta Ebro harenean Banukasitarren kontrola berreskuratzea ere lortu zuen. Tamalez, Antso Gartzesek prestatutako lakio batean erori eta hil zen.\nTutera Zaragozako taifak inbaditu eta gero, Banukasitarrek jaurerri xumea eratu zuten Alpuenten, egungo Valentziako probintzian.\nNafarroa eta Aragoiko Alfontso I.ak Tutera konkistatu zuen 1115ean. Bertako musulman eta judu elkarteak nafarrek babespean bizi ziren Gaztelak Nafarroa inbaditu (1512-22) eta inkisizioak ihes egitera edo kristautzera bultzatu zituen arte.\nNafarroako musulmanen iraupena, Nafarroako erregeen babespean: Banukasitarren ondorengoak.\nLehen ikusi denez, musulmanak nagusi izan ziren urteetan Ebroko haranan. Alfontso I.a k Tutera hiria hartzerakoan, nafarroar eta aragoar kristauak gutxiengo bat ziren, urte gutxiren buruan ordea egoera erabat aldatu zen eta musulmanak gutxienengo bat izatera pasatu ziren. Tuterako errenditze agiria 1119ko otsailaren 25koa bertan bizitzeko baldintza berriak ekarriko ditu nafar mairuentzat. Erlijio, jabetza eta justiziarako eskubideak gordeko dituzte, baina esate baterako Konkista eta gero musulmanek Tuterako hiri barnea utzi behar izan zuten, Queiles errekako beste bazterrean jartzeko. \nOro har, \"Nafar mairuek\" erlijio islamikoari atxikimendua mantendu zioten konkista eta gero, horretarako Nafarroako erregearen babesa zutelako. Erriberako herri eta hirien lur jabe izandako \"Nafar mairuak\" XIII. mendetik XV. menderaino talde txikiak osatuz bizi ziren Nafarroan. Nafarroako erregeak XII. mendean \"Mairuen Forua\" delakoa eman zien beraien komunitate bizitza antolatzeko.\nIberiar Penintsulako gainerako komunitate musulmanekin konparatuz, Nafarroakoa oso iparraldean zegoen, eta besteengandik nolabait isolatuta.\nIdatzitako agiria izan zen, eta erlijio zein administratzeko askatasuna ematen zien. Nafarroako errege berri bakoitzak bermatzen zien agiri edo foru hori. Haren truke Nafar mairuek \"Petxa\" edo zerga bat ordaintzen zioten Erregearen Altxortegiari. XII. mendetik aurrera urteroko 280 liberakoa, aldaketarik gabe.\nOrdainketa hau, talde ordainketa bat zen, eta haren truke beraien meskitak eta kultu erlijiosoa mantendu ahal izan zuten. Baita beraien agintari propioak, jabego eskubideak zein ekonomia jarduerak.\nTuterako alfaki izenekoa zuten guztien buru, eta haren ardurapean zeuden Kortes, Monteagudo eta Erriberako beste zenbait musulmanen komunitate.\nHala ere, nafar musulman gehienak Tutera hirian bizi ziren, hiriko mendebalean. Esan bezala, Tuterako alfakia zen guztien buru. Meskitak eta koran-eskolak zuzentzeaz gain, kristauak, musulmanak eta juduak aurrez aurre jartzen zituzten auzietan arduradun nagusia zen.\nErregearen aginduen berri ematen zien bere komunitateko kidei eta aldi berean musulmanen eskari eta kexuen berri Erregeari helarazten zizkion.\nArabieraz idazten zekien (agian komunitatean zekien bakarra edota bakarranetarikoa izango zen), eta horregatik ere inguruko musulmanentzat notario lanak ere egiten zituen. Kontuan hartu behar da Nafarroako musulmanak, Valentziakoak zein Granadakoak ez bezala, nafar-aragoieraz eta euskaraz egiten zutela, hau da, bertako hizkuntzez.\nMende oso baten zehar, Alpemi familiakoak izan ziren alfaki Nafarroan. Muza, Ali, Audoramen (Abd ar-Rhaman) eta Cahet izeneko alfakiak azaltzen zaizkigu garai hartan. Gerora, XIV. mendearen bukaeran, Karlos II.a Nafarroakoak Tuterako azoka musulmanaren zergak biltzeko ardura komunitateko Zalmendina izenekoari agindu zion.\nKarlos III.a bere aldetik, 1392. urtean, \"alkait\" edo hiriko musulmanen polizi buruaren kargua sortu zuen. Kargu honen ardura Serrano familia musulmanaren eskuan utzi zuen.\nNafarroako musulmanen ofizioak eta ohiturak.\nNafarroako musulman gehienek mahastizainak ziren, eta ezin esan ardoa edaten ez zutenik, nahiz eta beraien erlijioa, hasiera batean, halakorik debekatu. Tuterako musulmanek onibarrak zeuzkaten hiri inguru zein alboko herrietan. Etxeak, esan bezala mahastiak, galsoroak, baratzak, kalamu-sailak eta azienda-taldeak.\nQueiles ibai ertzeko mairuen auzoan, aroztegiak eta errotak zeuzkaten. Zapatari trebeak ziren, eta larrua ontzen bazekiten. Larruzko zein espartzuzko espartinak egiten zituzten, eta errementari lanak egiten zituzten ere, baita metalekin egindako beste zenbait artisau lanak. Burdina zein beste metalak maisuki lantzen zituzten. Tutera hirian kontzak, sarrailak, giltzak eta esate baterako gazteluko ateen burdineria beraiek egiten zituzten.\nTuterako musulmanak erregearen babespean zeuden eta erregea berak lan asko ematen zien. Karlos II.ak eta gero Karlos III.ak beraien gaztelu eta gotorlekuak sendotzeko lanak agindu zizkieten. Zaragozako Zalema izeneko handiki batek, bere zigilua hornitzen ilargi-erdi eta izarrak zeuzkana, lan haien ardura bereganatu zuen eta errege-altxorzainak puntualki ordaintzen zion. Zalema honek bideratzen zituen Tuterako eta inguruko gaztelu eta gotorleku gehienen konpontze eta eraikitze lanak, eta horretarako bere komunitateko musulmanak horretan lanean jartzen zituen. soldataren truke harriak lantzen zituzten hormak egiteko, karobiak egin, egur lanak, soroetan aritu, teilatuak konpondu eta bereziki burdingintzan aritzen ziren, lantegi hauetan benetako maisu baitziren. Oro har nafar musulmanek gerlak eta lan publikoak txirotasunetik apur bat burua altxatzeko bidetzat izan zuten.\nNafar musulmanak monogamoak izaten ohi ziren, baina ez dago esaterik horrela zela nahita edo beste erremediorik ez zutelako. Une batzuetan emazterik gabeko gizonezko kopuru adierazgarria zegoen, eta horrek nolabaiteko emakume musulmanen eskasia adierazi dezake. Beraien artean emakumeek hitz egiteko eta erabakiak hartzeko nahiko askatasun zeukaten. Musulman emakumeek familiako eta komunitateen bizitzan nortasun handia zuten. Gauzak horrela, maileguak eskatu eta etxeko jeneroak, etxeak eta lurrak beraien aldetik saltzen zituzten, esate baterako. Errentak ere jasotzeko gai ziren beraien lege antolamendua zela eta. Gauzak horrela, senar emazte musulmanak gainerako nafar senar-emazteak bezalakoak ziren.\nZaila da jakitea ea harreman mistoak izaten omen ziren hala ez, baina halakoren bat edo beste agertzen dira idazkietan. Oro har komunitate musulmanaren eguneroko bizitza eta gorabeherei buruzko datu historiko gutxi agertzen dira agiri zaharretan.\nBitxia da nafar mairuen arteko hilketa kasuetan ere, Nafarroako erregeak nekez ezartzen zituela heriotza zigorra musulmanei, oso gutxi zirelako eta \"zaindu\" nahi zituelako, baina 25-50 liberako isunak ezartzen zizkien errudunei. Hauek ordaintzeko sosik ez zutenean, ihes egiten zuten batzuetan eta Aragoiko Taustera zein Gaztelako Agredako komunitate musulmanetan babesten ziren \"barealdi\" etorri edota beraientzako nolabaiteko konponbidea lortu arte.\nAntza nafar musulmanen komunitatea endogamiko samarra bilakatu zen konkistaz geroztik, nahiz eta kanpotik etorritako zenbait kidek endogamia hori nolabait apurtu zuten. Esate baterako Ali \"kordobakoa\" eta Mahoma \"Burgoskoa\" bezalako etorkinak izan ziren noizean behinka, eta garaiko agirietan izen haiekin agertzen dira. Dena den, Nafarroara inguratutako musulman etorkin gehienak Aragoiko Erresumatik etortzen ohi ziren, harreman handia egon omen baitzen bi erresumako komunitate musulmanen artean. Aragoikoa gainera oso komunitate islamiar indartsua zen, ikusi besterik ez da behar moriskoen kanporatzea suertatzen denean, Aragoiko populazioaren %20a moriskoa zela.\nNafarroako musulmanen hizkuntzaz.\n\u00e6aldaka hitzak Fontellasko mairuek beren jabeari ordaintzen zioten zerga da. Ahariaren bizkarraren gaineko zerga zen, eta antza euskararen aldaka, alboa edo saihetsatik dator, nahiz eta zergalariak nafar mairuak izan. Itxuraz, Fontellasko zenbait musulmanek ordaintzen zuten zerga hori bere euskarazko izenarekin jaso zen agirietan. Hau dela eta, bi argudio erabili dira azterketa filologiko batek agintzen omen duena deuseztatzeko: kokalekua eta giza taldea. Hots, antza denez hitza, \"aldaca\", euskara da; baina nola izanen ziren euskaldun erlijioz musulmanak eta gainera garai hartako Tutererrikoak diren herritar batzuk?\nJean Louis Davantek artikulu batean Kabiliako bereberen hizkuntz egoera ekartzen du gogora nafar mairuen balizko hizkuntzaz hizt egiterakoan. Gauza bat dela erlijio hizkuntza, eta bestea eguneroko bizitzakoa alegia. Hau bera urtetan eman da Euskal Herrian eta gainontzeko herri katolikoetan latineko mezarekin, eta baita juduen artean hebreeraz idatzitako eta ia ulertu gabe ospakizun erlijiosoetan errepikatutako testu sakratuekin. Davantentzat Banukasitarren ondorengoek nafar erromantzeaz zein euskaraz hitz egingo zuten, inguruko gainerako nafarrak bezala, eta arabiera ospakizun erlijiosorako hizkuntza zatekeen. Kontutan hartu behar da 1512ko Nafarroako konkistaren ondoren ere, Tuterako hainbat herritar erromantzez nahiz euskaraz mintzatzeko gai zela, eta euskaldun elebakarren lagun multzo nabarmena ere bazegoela bertan. Ezin ahaztu Banukasitarren buruzagien artean hasieratik nafar erregeekin egindako elkarrekiko ezkontzak, eta haien arteko izen euskaldunen erabilera.\nErlantz Urtasun idazle eta historialariak nafar musulmanen balizko hizkuntza edo hizkuntzei buruzko zenbait ikerketa egin du, eta datu interesgarriak topatu ditu jende hauen izen abizenetaz (haietako zenbait euskaldunak), zein bizi ziren inguruko toponimiaz. Horren erakusgarri dugu Mendabia, Sesma eta Lodosa artean zegoen eta gero hutsik geratu zen Almunza herria. Herri hura Ebro ibaiaren ondoan zegoen, eta bere izena arabierari lotuta dago, itxura guztiaren arabera: izan ere, izen horren jatorria arabierazko \"Al-Muza\" dateke. Hango herritarrak musulmanak izan ziren mende askoan. Agiri bildumetan arakatu diren eta herri horri dagozkion toki izenak, ordea, honelakoak dira: \"Arbingorria\", \"Aranlucea\", \"Gurpideta\" eta \"Gayneco Zabala\".\nGauza jakina da, beste aldetik, eta gainera hainbat agiritan agertzen da, Baiona, Gasteiz, Gebara, Elo, Lizarra, edota Iru\u00f1eako gutxiengo juduak euskaraz mintzo zirela, erromantzez gain. Hau dela eta, berdin pentsa daiteke Ebro aldeko musulmanez. Esate baterako Benjamin Tuterakoa (Tutera, 1130-1173) bidaiari eta idazle juduak bere kroniketan agerian uzten du bera eleanitza zela, eta besteak beste euskara ere bazekiela.\nNafar musulmanak arma egileak eta Erresumako soldadu.\nMetalgintza barnean, armagintzan ere trebeak ziren nafar mairuak. XIV. en mendeko hirugarren laurdenean, Nafarroako erregeek Zalema Madexa izeneko artisaua eta bere inguruan zebilen beste zenbait musulman errementari etengabe deitzen zituzten beraientzako armagintzan aritzeko. Garai haietan Nafar erregeak beti gerran zebilen, eta geziak, lantza-puntak eta armadurak lantzen zituzten beraientzat Erribera aldeko artisau musulmanek.\nMuza Toriel izeneko musulman batek Karlos II.a Nafarroakoarentzat artilleriako armak egiten zituen. Haien aldetik lehen aipatutako Mahoma Burgoskoak kanoiak eginak zituen erregearentzat.\nKarlos II.ak bere lurralde dinastikoen defentsan aurrera zeraman Normandiako Gerrarako erresumako gizon musulmanei dei egin zien nahi zuen guztiak bere armadako partaide izateko.\nAlpemi familiakoak, Tuterako \"mairutegi\"ko edo musulmanen auzoko gizon gehienak lagun zituztela, tartean Ahmed Ahudali izeneko maisu baleztaria, oinez zein zaldiz Parisko arroaren aldeko goarnizioetara joan ziren.\nNafar musulman haiek beste edozein nafar bezala janzten ziren eta berdin hitz egiten zuten. Beraien emakumeak etxean geratu ziren eta beraiek jasotzen zuten Nafarroako Erregeak emandako senarren soldata.\nNafarroako konkistako urtetan ere, nafar musulmanak Erresumako soldadu aritu ziren inbaditzaileen aurkako borroketan.\nEsklabotza nafar musulmanen artean.\nZenbait musulman esklabo egin zituzten, eta beren jabeek behartuta eraman zituzten Nafarroako barnealdera. Seguruen Tuterako azokan erositako esklaboak ziren, hain zuzen. Ez dago agiri gehiegi musulmanen gaineko esklabotzaren inguruan, eta horregatik esklaboei buruzko arazo gehienak isilpean geratu dira.\nDakigun gauza ia bakarra Nafarroako Erregeak, beste edozein harrapakinengatik bezalaxe, esklaboen salmentaren gaineko bostena jasotzen zuela da.\nEz dakigu beraz zeintzuk ziren esklaboen saltzaile eta erosleak. Beste aldetik garai haietan inguruko beste zenbait lekuetan,Languedocen esate baterako, esklabotza debekatuta zegoen jada. Esklabo baten kasua ezaguna da garaiko agirietan islatuta geratu zelako. 1365. urtean Diego Lopez Aiarakoaren jabetza zen esklabo batek, Fatima izenekoa, ihes egin zion eta Nafarroan babestu zen. Santxo Abarka Dorreko soldaduek harrapatu zuten ordea. Diego Lopez Aiarakoak bere esklaboa erreklamatu zuen eta Nafarroako Erregea berak parte hartu zuen auzian eta esklaboa itzuli zion. Horregatik badakigu esklabotza kasu haren berri.\nBeste zenbait kasuetan ordea erregeak musulman esklaboekin esku zabalagoa jokatu zuen. Esate baterako, Karlos II.ak Kataluniako itsasontzi batean heldutako tartariar esklabo gazte bat erosi zuen. Aske utzi eta kristau bihurrarazi zuen, eta handik aurrera errege bera tartariar gaztearen babesle bilakatu zen. Esklabo haiek, ordea, ez ziren nafar musulmanak, haiek aske baitziren Nafar Moruen Forua zela eta.\nNafar musulmanen gainbehera.\nBeraien lurraldearen konkista eta gero, urtez urte nafar musulmanen kopurua murriztuz joan zen.\nEsate baterako Cortes herrian 500 musulman inguru bizi omen ziren XIII. mendean.1353an, herrian 50 familia kristau eta 80 familia musulman bizi ziren. XIV. mendearen amaieran ordea, 50 lagun baino ez ziren. Hau nahiz eta mende hartan Nafarroako Erresuman suertatu ziren gorabeherei aurre egiteko komunitate nahiko indartsua zela frogatu.\nGarai haietan Tuteran ere baziren hainbat musulman, eta famili bakar batzuk Lizarran, Iru\u00f1ean eta Zangozan. Tuterako merindadean, XIV. mendearen erdialdean biztanleriaren %17a ziren. Nafarroa Beherean noizbait nafar musulmanak izan baldin baziren, haien kopurua beti txikia izan zen.\nAzkenean, Nafarroako Erresumaren azken lurraldeen konkista eta gero, 1512. urtean Errege-erregina Katolikoen aginduz Nafarroako musulmanak morisko bihurtu ziren, legez.\nKortes herrian, esate baterako, Nafarroako konkistaren garaietan, gehiengoa oraindik musulmana zen ( XLIIII mairu-etxe eta XXXIII kristau).\nBaliteke, geratzen ziren azken musulmanak, Aragoira joatea, Erresuma horretan 1526ra arte erlijio-askatasuna zuten eta. Edonola ere, Calahorra eta Logro\u00f1oko inkisizioan ez zuten inoiz nafar moriskorik epaitu.\n1609. urtean Espainiako Erresuma guztian moriskoen egozketa egin zenean, Nafarroan ia ez zen moriskorik geratzen, eta horregatik ez zituzten egotzi.\nBanukasitarren zuhaitz genealogikoa.\n ? = Cassius kondea\n ________________________|_______________________________________________________________\n Abu Tahir Furtun = ? Abu Salama Junus Jahya \n ______|________________\n Ximena Aritza = Oneka = Musa ibn Furtun Zahir\n ____________________|______________________________________________________________________\n Gartzia Furtun Musa ibn Musa = Asona Eneko Junus Lope Yuwartas Mutarrif\n = Maymona \n _________________________|_____________________________________________________________\n Mutarrif = Falasketa Lubb ibn Musa Furtun Ismail ibn Musa Auria \n ___________|________ | | | \n Muhammad Musa Lubb Muhammad ibn Lubb Ismail Muhammad\n _____________________|_________________ | \n Mutarrif Lubb ibn Muhammad Abd Allah Lubb\n | ___|_________________ \n Furtun Muhammad Furtun"}
{"id": "44249", "revid": "448", "url": "https://eu.wikipedia.org/wiki?curid=44249", "title": "Kanporamartxo", "text": ""}
{"id": "44250", "revid": "105290", "url": "https://eu.wikipedia.org/wiki?curid=44250", "title": "Ehun eroale", "text": "Ehun eroalea landare ehun mota konplexuenak da. Ehun honen zelulek landareen ehun guztien artean bereizte mailarik handiena dute eta landarearen gorputz osoan barrena elikagai disolbatuak garraiatzen berezituta daude. Eboluzioari dagokionez, pteridofitoetan agertzen dira, hau da, lehorrera guztiz egokitzea lortu zuten lehenengo landareetan.\nBi ehun eroale mota daude: xilema eta floema. Biek osatzen dute landarearen sistema baskularra edo eroalea."}
{"id": "44251", "revid": "56334", "url": "https://eu.wikipedia.org/wiki?curid=44251", "title": "Gertrude Belle Elion", "text": "Gertrude Belle Elion (New York, 1918ko urtarrilaren 23a - Chapel Hill, Ipar Carolina, 1999ko otsailaren 21) estatubatuar biokimikari eta farmakologoa izan zen, 1988an Medikuntzako Nobel Saria jaso zuena, George H. Hitchings eta James Blackekin batera. Bai bakarrik, bai Hitchingsekin elkarlanean, sendagai asko garatu zituen, hala nola, azatioprina, lehenbiziko immunosupresorea, organoen transplanteetan erabilia, eta aziklobirra, lehenbiziko antibirala, herpesa tratatzeko baliatzen dena. Haren lanari esker sortu ahal izan zen HIESa tratatzeko lehen antirretrobirala, zidovudina edo AZT.\nLehen urteak eta hezkuntza.\nGertruderen aitak, Robert Elion, 12 urterekin emigratu zuen Lituaniatik Estatu Batuetara; New Yorkeko Unibertsitatean odontologian graduatu eta gero, bere kontsulta izan zuen. Ama, Bertha Cohen, 14 urterekin joan zen Poloniatik Estatu Batuetara; 19 urte zituen Robertekin ezkondu zelarik. Gertrude New Yorken jaio zen, 1918ko urtarrilaren 23an. Lehenengo zazpi urteak Manhattango apartamentu handi batean eman zituen, bere anaia jaio zen arte. Ondoren Bronx auzora aldatu ziren, garai hartan hiriko aldirietako bat zena. Hala ere, bertan parke eta eremu zabal asko zeuden, non haurrak arriskurik gabe aritzen ahal ziren jolasean.\nGertrudek eta bere anaiak haurtzaro zoriontsu eta erosoa izan zuten, eta etxetik hurbil zegoen eskola publiko batean ikasi zuten. Ikasgelak jendez gainezka zeuden arren, oinarrizko heziketa ona jaso zuten. Gertrudek ezagutzarako behar aseezina zuen, eta ikasgai guztietan berdin gozatzen zuelarik. Hamabost urte zituela, aitona minbiziak jota hil zenean, argi ikusi zuen zientzialaria izango zela. \u201cGaixotasun izugarri hori sendatzeko zerbait egin nahi nuen\u201d, idatzi zuen gerora.\nHunter Collegen kimika ikasi eta 19 urterekin \"summa cum laude\" kalifikazioarekin graduatu ondoren, ez zuen aukerarik izan goi-ikasketak egiteko, gurasoek ez baitzuten dirurik. Kimikari gisa laborategiren batean lanean hasi nahi izan zuen, baina, krisi ekonomiko betean, oso aukera gutxi zeuden, eta gutxiago emakumeentzat. \u201cEz ninduen inork serio hartzen. Emakumeek ez zutela kimika egiten esaten zidaten. Nik, ordea, ez nuen arrazoirik ikusten emakumeok lan hori egin ezin izateko\u201d. Azkenean, lortu zuen laborategi batean lan bat; hasieran kobratu gabe, eta gero soldata oso txiki batekin. Zenbait eskoletan fisika eta kimika irakasten ere ibili zen, eta diru apur bat aurreztea lortu zuenean, New Yorkeko Unibertsitatera joan zen kimikako masterra egitera. Emakume bakarra zen han. 1941ean amaitu zuen kimikako masterra, eta urte berean galdu zuen bere bizitzako maitea, Leonard Canter, endokarditis infekziosoak jota. Gertrude ez zen inoiz ezkondu.\nLan ibilbidea eta ikerkuntza.\nMasterra bukatu zuenean, 1941ean, Bigarren Mundu Gerrara joanak ziren gizon asko eta, ondorioz, industrian kimikarien beharra zegoen. Hala, elikagaien industrian hasi zen lanean, ozpinetakoen azidotasuna, mahonesaren kolorea eta abar neurtzen. Handik hiru urtera, berriz, Burroughs Wellcom konpainia farmazeutikoan (egun GlaxoSmithKline) sartzeko aukera izan zuen, George H. Hitchings doktorearen laguntzaile izateko. Hitchings txundituta gelditu zen Elionen adimenarekin eta energiarekin; eta laguntzaile gisa hasi zen arren, puntako ikertzaile bihurtu zen berehala. Elioni zirraragarria egin zitzaion lan hura hasieratik. Etengabe ikasten jarraitzeko aukera ematen zion, eta, gainera, beti egin nahi izan zuena zuten helburu: botika berriak garatzea.\nGertruderekin lanean hasterako, bide berritzaile batean ari zen lanean Hitchings: azido nukleikoen metabolismoa ikertzen. Artean oso gutxi zekiten azido nukleikoei buruz. Geneak DNAn egon zitezkeela susmatzen hasi berri ziren, eta ia hamar urte falta ziren DNAren egitura argitzeko. Baina, argi zegoen azido nukleikoak funtsezkoak zirela zelulentzat, eta Hitchingsek uste zuen haien sintesia oztopatzea bide bat izan zitekeela minbizi-zelulei eta bakterioei aurre egiteko. Horretarako DNAren osagai faltsuak sortu nahi zituen. Osagai horiek benetakoen antzekoak izan behar zuten, zelulek benetakoen ordez erabil zitzaten, baina aldi berean DNA sortzea galaraziko zuten. Horrela, giza zelula osasuntsuak baino askoz azkarrago ugaltzen diren minbizi-zelulek eta bakterioek ezingo zuten aurrera egin. Konposatu horiek nola sortu asmatu behar izan zuen Elionek. Eta, bai asmatu ere. Gainera, konturatu ziren botika berriak egiteko bide bat izateaz gain, ikerketarako sekulako tresna zirela, konposatu horien eragina aztertuta zelulen jarduerari buruzko ondorio asko atera zitezkeelako.\n1940ko hamarkadaren amaieran, bi antimetabolito sortu zituzten: diaminopurina eta tioguanina. Adeninaren eta guaninaren antzeko egitura zutenez, entzima metabolikoak haiei lotzen zitzaizkien purina naturalei beharrean; era horretan DNAren sintesia oztopatzen zen. Konposatu horiek leuzemia tratatzeko eraginkorrak izan arren, albo-ondorio txarrak zeuzkaten. Elionek ez zuen amore eman, eta merkaptopurina (6-MP) sortu zuen 1951n. Leuzemia zuten paziente batzuekin egindako saiakuntza klinikoetan gaixotasunak atzera egitea lortu zen, gehiegizko toxikotasuna eragin gabe. Horiek horrela, saiakuntza klinikoak hasi eta hamar hilabete geroago, eta haren eraginkortasuna baieztatzen zuten datuak argitaratu baino zazpi hilabete lehenago, AEBetako \"Food and Drug Administration\"-ek, merkaptopurinaren erabilpena onartu zuen. Hasieran merkaptopurina oso eraginkor agertu bazen ere, gaixoberritze tasa nahiko altua zen. Horregatik, leuzemiaren kontrako sustantzia aktiboago baten bila jarraitu zuen. Sei urte ikertzen eman ondoren, 6-MP beste sendagai batzuekin konbinatzea proposatu zuen haurren leuzemia tratatzeko.\nHorren ondoren, Elionen eta Hitchingsek beste antimetabolito batzuk garatu zituzten. Geroago, konposatu horiek propietate immunosupresoreak zituztela ohartu ziren. Horrela sortu zuten beste medikamentu bat, azatioprina, berehalako aplikazioa izan zuena organoen transplanteetan. Izan ere, transplante baten ondoren ehun arrotzen errefusa eragiten duen erreakzio autoimmunitarioa inhibitu eta ekiditen zuen. 1962an erabili zen lehenbiziko aldiz arrakastaz, giltzurrun-transplante batean. Atzetik sendagai gehiago etorri ziren: allopurinola, gehiegizko azido urikoaren kontrako bitarteko bezala, gaur egun hezueria sendatzeko erabiltzen dena; pirimetamina, malariaren aurkako botika; aziklobirra, herpes birusen aurkakoa; trimetoprima, arnas hodien infekzioak sendatzeko...\n1983an ofizialki erretiroa hartu ondoren ere, bere taldeari laguntzen jarraitu zuen. Hala garatu zuten HIESa tratatzeko lehen antirretrobirala, zidovudina edo AZT. Elionek horretan meriturik zuenik ukatu zuen arren, ikertzaileetako batek argi utzi zuen: \u201cTrudyk erabateko zerikusia du AZTrekin; ofizialki erretiratua zegoen arren, gurekin ari zen lanean eta aholkatzen\u201d. 1998an Medikuntzako Nobel saria jaso zuen, Hitchingsekin eta James Blackekin batera. Nobel saria lortzen zuen hamargarren emakumea zen, eta doktore izan gabe lortzen zuen gutxietako bat. Baina, Elionek berak zioenez, ez zen hura izan jaso zuen saririk handiena: \"Gure helburua jendea sendatzea zen, eta ez dago saririk horrek baino poztasun eta asebetetze handiagoa emango duenik\".\nBeste hamaika sari eta aitortza jaso zituen, eta baita 25 ohorezko doktoretza ere. Erretiratu zenean, hezkuntzara hurbildu zen. Medikuntzako ikasleen mentore-\u2028lanetan aritu zen, bera hasi zeneko pasio berarekin. Eta unibertsitateetara bisitak egiten zituenean ere, beti eskatzen zuen ikasleekin egotea. Benetan atsegin zuen bere esperientzia ikertzaileen belaunaldi berriekin partekatzea. \"Ez utzi inori zuen ametsak zapuzten \u2014esan ohi zien\u2014; eta gogor egin lan nahi duzuena lortzeko, bizitza honetan merezi duen ezer ez da erraz etortzen eta\". 1999ko urtarrilaren 21ean hil zen, New Yorkeko Rearch Triangel Parken zuen etxean."}
{"id": "44253", "revid": "105290", "url": "https://eu.wikipedia.org/wiki?curid=44253", "title": "Ehun mekaniko", "text": "Ehun mekaniko edo ehuste ehuna jatorri parenkimatikoa den landare ehuna da,organo helduen erresistentzia maila ziurtatzen duena.\nBi ehun mekaniko meta bereizten dira: kolenkima eta esklerenkima."}
{"id": "44255", "revid": "512", "url": "https://eu.wikipedia.org/wiki?curid=44255", "title": "Jariatze ehun", "text": "Jariatze ehuna landare ehun mota da, beste ehunen barruan sakabanatuta dauden zelula multzoak. Beste ehun horiek landarearentzat alferrekoak edo kaltegarriak diren substantziak sortzen dituzte eta iraizte produktutzat hartzen dira. Substantzia horiek kanporatu egin daitezke, guruin ehunak, edo bakuloetan pilatu, ehun jariatzaileka eta iraitz ehunak. Jariatze jarduera zelula bakarrarena ere izan daiteke.\nGarrantzitsuenak honakoak dira:"}
{"id": "44258", "revid": "380", "url": "https://eu.wikipedia.org/wiki?curid=44258", "title": "Nafarroa Behereako idazleen zerrenda", "text": ""}
{"id": "44260", "revid": "65203", "url": "https://eu.wikipedia.org/wiki?curid=44260", "title": "Dominique Lapierre", "text": "Dominique Lapierre (Ch\u00e2telaillon-Plage, Itsas Charente, 1931ko uztailaren 30 - Sainte-Maxime, 2022ko abenduaren 2a) idazle frantziarra izan zen. \"La Cit\u00e9 de la Joie\" (\"Pozaren Hiria\"), \"Mille soleil\" (\"Mila eguzki\"), \"Il \u00e9tait minuit cinq \u00e0 Bhopal\" (\"Gauerdia zen Bhopalen\"), \"Plus grands que l'amour\" (\"Maitasuna baino handiagoak\") eta \"Il \u00e9tait une fois l'URSS\" (\"Bazen behin SESBean\") liburu ezagunak idatzi zituen.\nHaren libururik garrantzitsuena eta ezagunena \"Pozaren Hiria\". Kalkutan bizi izan ziren bi heroiren bizitza kontatzen du: Lapierrek hiri hartan bi urtez bizi izan zen, idazten, ikertzen eta bere eguneroko bizitza dokumentatzen, munduko ziurtasunik eza sozial, langabezia, gaixotasun eta miseria handienaren lekuko gisan.\n\"Pozaren Hiria\" laster \"best-seller\" bihurtu zen eta 30 hizkuntza baino gehiagotan argitaratu zen. Lapierrek zin egin zuen moduan, haren salmenten erdia \u2014hau da, 9 milioi euro\u2014 txabola auzo batera zuzendu zituen, baina ez zen horrexetan soilik geratu: hitzaldiak, diru bilketak, ekintzak eta ekitaldi ugari egin zituen, laguntzen segitzeko. Emaztearekin batera, dirua Indiara eramateaz eta obrak gainbegiratzeaz arduratu zen. Bere zuzentasunarekin eta gardentasun absolutuarekin, 14 urtean zehar 30 milioi euro inbertitu ditu Indian. Haren esanetan, pobreziari jatorrian eraso egin behar zaio. Gainera, ospitaleak, tuberkulosiaren aurkako erizaindegiak, ume eta umezurtzentzako etxeak, legenardunentzako zentroak, eskolak eta ur gezako putzuak eraikiarazi ditu. Bestalde, nekazarien onurarako, ureztatzeko ura kanalizatzeko proiektuak bete ziren, eta, horren ondorioz, arazo larri hori saihestuta, familia osoen exodoa eten zuen."}
{"id": "44262", "revid": "336", "url": "https://eu.wikipedia.org/wiki?curid=44262", "title": "Dragoi Bola", "text": "Dragoi Bola (jatorrizko japonieraz \u30c9\u30e9\u30b4\u30f3\u30dc\u30fc\u30eb edo \"Doragon B\u014dru\", ingelesez \"Dragon Ball\") Akira Toriyamak idatzi eta marrazturiko manga (japoniar komikia) da, gerora anime formatura egokitua. 1984tik 1995era \"Weekly Shonen Jump\" aldizkarian argitaratua izan zen, ia aldi berean 42 liburukitako argitalpen batean bildu zelarik (\"Tank\u014dbon\"). 2004. utean \"Kanzenban\" izeneko argitalpen berezi bat egin zen, istorio guztia 34 liburukitan argitaratuz, eta istoriaren amaiera apur bat aldatuz.\nHasieran, manga hau atalka argitaratu zen Shueisha argitaletxeko \"Weekly Shonen Jump\" astekarian, 10 urtez. Manga hau 519 atalez osatuta dago eta sh\u014dnen kategoriapean sailkatzen da. Lehen atala aldizkariaren 1984ko 51. zenbakian argitaratu zen, eta azkena 1995eko 17. zenbakian. Behin astekarian atal kopuru jakin bat argitaratua zelarik, atal hauek liburukitan batzen ziren, Tank\u014dbon formatuko liburukitan.\nArgumentua.\n\"Dragoi Bola\" sailak Son Goku izena duen eta tximino isatsa duen mutiko baten abenturak kontatzen ditu. Arte martzialen munduan girotuta dago eta 7 \"Dragoi Bolen\" bilaketan oinarritzen da. Kondairak dioenez, Shenron dragoiak 7 \"Dragoi Bolak\" biltzen dituenaren edozein gurari betearaziko du. Istorioaren oinarria Mendebaldera Bidaia izeneko txinatar kondaira klasikoa da, nahiz eta bertatik zenbait pertsonaia eta ideia soilik baliatzen diren.\nIstorioa Son Gokuk eta Bulmak elkar ezagutzen dutenean hasten da. Izan ere, Son Goku bere aitonak emandako lau izarreko dragoi bolaren jabe da, eta Bulma zazpi bolen bila dabil. Dragoi bolak biltzeko Bulmak berak (16 urte dituen neska gazte adimentsua) asmatutako Dragoi Radarra erabiltzen dute. Son Gokuk lagun ugari egiten ditu abentura hauetan, besteak beste: Bulma, Iratxo Dortoka, Oolong, Yamcha, Puar, Krilin... Hala ere bizitzan zehar ere gero eta indartsuagoak izango diren arerioak garaitu beharko ditu:Pilaf eta bere taldea, Zapi Gorridun Armada, Satan Bihotz Txiki, Vegeta, Freezer, Cell, Boo Ahaltsua...\nBilakaera.\n\"Dragoi Bola\"k, argitalpenak iraun zituen ia 11 urtean, bilakaera nabarmena izan zuen istorioaren estiloan.\nMangaren lehen liburukietan (lehen 134 kapituluak) umorea eta fantasia dira nagusi, \"Dr. Slump\"-en (egilearen aurreko lana) bezala (Euskal Herrian \"Arale\" izenaz ezagutzen da manga sail hau). Horren adibide dira animalia hiztunak, Kinton lainoa, Makila Miragarria, dragoi bolak edo Son Goku bera, tximu-mutiltxoa. Fantasia mundu horretan zientzia-fikziozko elementu batzuk ere badira; izan ere, gizarte horretan teknologia oso aurreratua erabiltzen da, besteak beste, Hoi-Poi kapsulak edo espazio-ontzi aurreratuak.\nIstorioaren estiloak aldaketa esanguratsua jasan zuen Krilin, Son Gokuren lagunik onena, hiltzen dutenean (heriotza segida luze baten lehena izan zen). Gertakari hau Satan Bihotz Txikiren agerraldiarekin bat dator (135. ataletik 194.era). Tarte horretan \"Dragoi Bola\"k kutsu ilunagoa hartzen du, hasierako umorea eta fantasia pixka bat alde batera utzi eta drama, borroka eta norgehiagokan zentratuz.\n\"Dragoi Bola\" guztiz eraldatzen da akzio motako shonen manga batera, Son Gokuren lehen semearen agerraldiarekin eta Saiyen etorrerarekin (195. ataletik 420.era). Hemendik aurrera zientzia-fikzioak indar handiagoa hartzen du eta seriotasuna nagusitzen da. Lehen jatorri fantastikoa zuketen pertsonai ugari estralurtarrak bihurtzen dira, Son Goku eta Satan Bihotz Txiki adibidez. Hemendik aurrera espazio bidaiak, estralurtarrak eta androideak dira protagonistak. Zati honetan arerio gero eta indartsuagoak agertzen dira behin eta berriz: Vegeta, Freezer, 17 eta 18 androideak eta Cell. Istorioa errepikakorra bihurtzen da, entrenamendu azkar baten ostean itxuraz garaitezinak diren arerio berriak menperatzean oinarritzen da.\nAzken zatian (421. ataletik 519.era) fantasia eta umorea itzultzen dira Boo Ahaltsuaren sagan zehar, magiaz sortutako izakia berau. Hala ere aurreko zatiko errepikakortasunak bertan dirau.\n\"Mendebalderako bidaia\" istorioarekiko erlazioa.\n\"Mendebalderako bidaia\" (txinera tradizionalean \u897f\u904a\u8a18, txinera sinplifikatuan \u897f\u6e38\u8bb0 edo pinyinez \"X\u012b Y\u00f3u J\u00ec\") txinatar literatura klasikoko nobela bat da. Bertan agertzen diren pertsonaia batzuk, \"Dragoi Bola\"n bere baliokideak dituzte:\nJatorrizko istorioko ideia batzuk ere bere baliokideak dituzte:\nTank\u014dbon argitalpena.\nAurrez \"Weekly Shonen Jump\" aldizkarian argitaratutako atalak batzen dituen liburukiak dira hauek. 42 liburukitan banatzen da \"Dragoi Bola\"ren edizio hau. Egileak marrazki bat egin zuen liburuki bakoitzaren azalean jartzeko. Liburukiok 180 orrialde inguru dituzte, azken biak izan ezik 200 orrialdetik gora dituztelarik. Lehen liburukia 1985eko irailean argitaratu zen, eta azkena 10 urte beranduago, 1995eko abuztuan.\nLiburukien argitalpen taula.\nOndoren liburukien informazioa:\nKanzenban argitalpena.\n2002. urtean Japonian \"Dragoi Bola\" mangaren argitalpen berezi bat egin zen. Argitalpen honek tamaina handiagoko liburukiak ditu, baita orrialde gehiagokoak ere (horregatik 34 liburukitan banatzen da). Gainera jatorriz koloretan marraztutako orriak ere dakartza, txuri beltzean beharrean. Honetaz aparte liburukien azaletan Akira Toriyamak eginiko marrazki berriak dakartza, baita egileak asmaturiko beste amaiera bat. Hau gutxi balitz, japoniar edizioan, beste mangaka batzuen ilustrazioak dakartza, \"Dragoi Bola\"ren munduko beren ikuspegia erakustn dutenak (irudi hauek liburukiekin opari bezala ematen ziren, baina ez ziren bildumaren barruan sartzen). Gainera ondorengo beste berezitasun hauek ere baditu:\nLiburukien argitalpen taula.\nOndoren liburukien informazioa:\nAnimearekiko erlazioa.\n\"Dragoi Bola\" eta \"Dragoi Bola Z\" animeak \"Dragoi Bola\" izeneko manga honetan oinarrituta daude. \"Dragoi Bola\"k Son Gokuren bizitza erakusten du hau heldua bihurtzen den arte. \"Dragoi Bola Z\", aldiz, \"Dragoi Bola\" bukatu eta bost urte geroagoko istorioa da. \"Dragoi Bola Z\"ren amaiera mangarenarekin bat dator. \"Dragoi Bola GT\", berriz, \"Dragoi Bola Z\"ren ondorioa da, zati hau ez da mangan agertzen. 2009an \"Dragoi Bola Z\" digitalki zaharberritu zuten, sarrera eta amaiera aldatu eta \"Dragoi Bola Z Kai\" izeneko telesaila atera zuten.\nProduktuak.\nAldizkari baterako komiki bat bezala hasi zenak urtetan zehar, manga liburukiak eta anime DVDetaz aparte, mota askotako produktuak kaleratu ditu: istorioari buruzko gidak, kromo eta txartel bildumak, irudiak, egutegiak...\nDragoi Bola manga Euskal Herrian.\nOraingoz \"Dragoi Bola\" manga ez da euskaraz argitaratu; bai, ordea, gaztelaniaz, katalanez eta frantsesez.\nEspainian Planeta deAgostini argitaletxeak atera zuen, bai gaztelaniaz eta bai katalanez. Hainbat argitalpen egin ziren, komiki formatuan eta liburuki formatuan. Komiki formatukoa 211 zenbakiz osatuta zegoen, eta bi zatitan banatzen zen, 153 zenbakirekin lehen zatia eta 58 bigarrena. Komikiok \"Serie Blanca\" eta \"Serie Roja\" zuten izena eta bi edizio izan zituzten. Geroago komiki berdin hauek beste bi aldiz argitaratu ziren \"Serie Amarilla\" eta \"Serie Azul\" izenekin. Liburuki argitalpenak \"Tank\u014dbon\" eta \"Kanzenban\" antzekoak izan ziren. Lehenak ere \"Serie Blanca\" eta \"Serie Amarilla\" edizioak izan zituen, bigarrenari \"Ultimate edition\" izena eman ziotelarik.\nFrantzian Gl\u00e9nat argitaletxeak editatu zuen 42 liburukiko formatuan.\nHala ere Dragoi Bolak euskal belaunaldi oso bati eragin dio, 80. hamarkadakoa eta 90.hamarkada hasierakoa, haurtzaroko gertakizunik garrantzitsuenetakoa bihurtuz. Telesail honek transmititzen dituen esfortzu eta elkartasun balioek, euskal gazteriarengan eragin handia izan dutela esaten duenik ere badago.\nETB1eko telesaila.\nDragoi Bola Edertrack estudioak bikoiztu zuen euskarara eta ETB1ek plazaratu zuen. Gidoien itzultzaile eta egokitzaile nagusia Xabier Amuriza izan zen. Hemen telesaileko zenbait pertsonaiari ahotsa eman zieten aktore eta bikoizleak:\nDragoi-bola marrazki bizidunen itzulpena Xabier Amurizak egin zuen hasierako urteetan, ehunka atal itzuli ere. Maila altuko itzulpena landu zuela esaten zen, baita garaiko gazteen artean euskararen hedapenean asko lagundu zuela ere. Esate baterako, gazte askorentzat, mutil askorentzat gehienbat, telebistako Dragoi Bolako pertsonaien hitanoa eredugarri bihurtu zen."}
{"id": "44263", "revid": "564", "url": "https://eu.wikipedia.org/wiki?curid=44263", "title": "Dominique lapierre", "text": ""}
{"id": "44264", "revid": "90523", "url": "https://eu.wikipedia.org/wiki?curid=44264", "title": "Irlandako Armada Errepublikazalea - Ofiziala", "text": "Irlandako Armada Errepublikazalea - Ofiziala () IRA banatu zen adar bietako bat da (1969-70), bestea Behin-behineko Irlandako Armada Errepublikazalea izan zen. Erakunde biek IRA deitzen zioten euren buruari, batak bestearen zilegitasuna ukatuz.\nIRA Ofiziala batez ere marxista zen, irlandar nazionalismotik Behin-Behineko IRA baino urrunago zegoen. Banaketa eta gero, erakundeak Erresuma Batuko armadaren kontrako kanpaina armatua hasi zuen, 1972an amaitutzat eman arte. Ordutik aurrera, erakunde honek liskar larriak izan ditu Behin-Behineko IRArekin eta Askapen Nazionalerako Irlandar Armadarekin (INLA), azken hau IRA Ofizialetik bertatik aterea 1974n.\nAzken urteotan ekintza militarrik burutu ez arren, erakundea existitzen da, eta krimen antolatuarekin lotu nahi izan da.\nIRA Ofizialaren adar politikoak, Sinn F\u00e9in Ofizialak, izena aldatu zuen 1972n, Sinn F\u00e9in The Workers Party izena hartuz. 1982n gaurko izena hartu zuen: Workers Party of Ireland."}
{"id": "44265", "revid": "15795", "url": "https://eu.wikipedia.org/wiki?curid=44265", "title": "IRA Ofiziala", "text": ""}
{"id": "44266", "revid": "56334", "url": "https://eu.wikipedia.org/wiki?curid=44266", "title": "Askatasuna (alderdia)", "text": "Askatasuna Euskal Herriko ezker abertzaleko alderdi politiko bat izan zen, 1998ko abuztuaren 31n Espainiako Barne Ministerioko alderdi politikoen erroldan sartua. Bilbon eduki zuen egoitza eta 2009an legez kanpoko izendatu zuen Espainiako Auzitegi Gorenak.\nHistoria.\nHilabete lehenago espetxeratu zuten Herri Batasunako Mahai Nazionala, eta ezker abertzalea balizko legez kanporatze baten beldur zen Horrek alderdi berri hau sortzera bultzatu zituen.\nDena den, geroxeago, ETAk su-eten iraunkorra adierazi zuen, legez kanpo uzteko arriskua urrunduz; hauteskundeetan ezker abertzalea Euskal Herritarrok zerrendarekin aurkeztu zen, eta Askatasuna izena ez zuten erabili.\nHiru urte geroago, 2001eko maiatzean, testuingurua oso ezberdina zen, su-etena hautsita. Orduan, Askatasuna aurkeztu zen, Euskal Herritarrok ere aurkeztu zen arren. Hala ere, ez zuten kanpainarik egin, eta boz kopuru eskasa eduki zuen. Hilabete beranduago EH eta HB alderdi berri batean birsortu ziren, Batasuna alderdian. Hala ere, Batasuna Auzitegi Gorenak legez kanpo utzi zuen 2003ko martxoan, Alderdien Legearen bidez.\nNolanahi ere, Askatasunak legezko alderdia izaten jarraitu zuen eta hala agertu zen alderdien erregistroan, 2001etik jarduerarik izan ez badu ere. Honek azterkari batzuk bultzatu zituen Askatasuna Batasunak uneren batean erabiltzeko \u00abhautes-marka\u00bb zela esatera. 2009ko otsailaren 18an, Espainiako Entzutegi Nazionalak alderdia desegin zuen, D3M taldearekin batera. Auzitegi konstituzionalak epaia berretsi zuen beranduago.\n2012an, ordea bi taldeak sortzeko lan egin zuten pertsonak absolbitu zituen justiziak, ETArekin loturarik ez zutelakoan."}
{"id": "44267", "revid": "56334", "url": "https://eu.wikipedia.org/wiki?curid=44267", "title": "Ekaitz (argipena)", "text": "Ekaitza izenak hainbat adiera ditu:"}
{"id": "44269", "revid": "119347", "url": "https://eu.wikipedia.org/wiki?curid=44269", "title": "Web-meatzaritza", "text": "Web-meatzaritza (ingelesez, Web mining) Webetik patroiak deskubritzeko datu-meatzaritza tekniken aplikazioa da. Analisiaren helburuaren arabera, hiru mota ezberdindu daitezke: Web erabileraren meatzaritza, Web edukien meatzaritza eta Web egituraren meatzaritza.\nWeb erabileraren meatzaritza.\nWeb erabileraren meatzaritza erabiltzaileak webeko datuekin egiten duen erabilera aztertu eta deskubritzeko datu-meatzaritza aplikatzean datza. Erabiltzaileak webgune batean nabigatu eta ekintzak burutzen dituenean gordetzen dira erabilera datuak. Web zerbitzari bat edo gehiagotik patroien ezagutze automatikoa beharrezkoa du. Erakundeen datu kopuru handiak sortu eta gordetzen dituzte; informazio gehiena web zerbitzariek automatikoki sortzen dituzte eta bertako log fitxategian gordetzen da. Datu horiek aztertzeak laguntza handia eskaini diezaioke erakundeari bere bezeroak ezagutu ahal izateko.\nWeb edukien meatzaritza.\nWeb edukien meatzaritza web orrialde baten edukitik informazio erabilgarria erauztean datza. Web edukia mota ezberdinetakoa izan daiteke, hala nola testua, irudiak, soinua edo bideoa. Web edukien meatzaritza testu meatzaritza izenez ezagutzen da askotan, testuzko edukiak direlako ikerketa arlo honetan zabalduena. Web edukien meatzaritzan erabilitako teknologia ohikoenak lengoaia naturalen prozesamendua eta informazioa eskuratzea (edo zehatzago, informazio erauzketa) dira.\nWeb egituren meatzaritza.\nWeb egituren meatzaritza webgune baten nodo eta konexioen egitura aztertzeko grafikoen teoria erabiltzean datza. Webean egituratutako datuen ezaugarriak kontuan izanik, web egituren meatzaritzaren barruan bi mota ezberdindu daitezke.\nLehena hiperloturetatik patroiak lortzea da. Hiperlotura bat web orrialde bat beste leku batekin lotzen duen egitura elementua da. Eta bigarrena, dokumentuen egituran oinarritzen da. Web orrialde baten HTML edo XML kodea aztertzeko zuhaitz erako egitura erabiltzen da."}
{"id": "44270", "revid": "371", "url": "https://eu.wikipedia.org/wiki?curid=44270", "title": "Web mining", "text": ""}
{"id": "44272", "revid": "65203", "url": "https://eu.wikipedia.org/wiki?curid=44272", "title": "Bretainiako Askapen Frontea", "text": "Bretainiako Askapen Frontea (), FLB bezala ezagunagoa (), 1966n sortutako talde armatua zen, Emzav-en banaketa batetik sortua. 1532ko itun franko-bretoiaz aurreko eskubide eta foruen berrezarpena aldarrikatzen zuen, eta klase-borroka, zeltismoa eta europeismoa defendatuko zituen.\nJatorria.\nLehen zuzendariak Yann Fou\u00e9r\u00e9, Yann Puillandre, Yann Goulet, Gouerves doktorea eta p. Le Breton izan ziren. Atxilotuak izan ziren garai baten, baina Europako beste talde nazionalista txikien sostengua jasoko zuten (Eskozia, Flandes edota Irlandatik). Geroago, 1968n adar armatua sortuko zen, \"Arm\u00e9e Revolutionnaire Breton\" edo \"Arm\u00e9e Republicaine Breton\" izenekin ezagutuko zena, fronte politikoa eta militarra banatzeko asmoz. Talde honek 1966-1969 bitartean 33 ekintza burutu zituen \"frantziar interes kolonialen\" kontra, odolik isuri gabe, baita lehergaiak ere lapurtu ziren. Jatorri anitzeko militantzia bildu zuten, eta badirudi barne batasuna erreala baino teorikoa zela, erakundearen estiloa militarra izanagatik. Euren dotrina politikoa nahasia zen, nahiz eta Comit\u00e9 National de la Bretagne Libre batzen saiatu. Azken hau Dublinen sortu zuen Yann Goulet-ek, Bretainiar Alderdi Nazionaleko kide ohia eta erakundearen komunikatuetarako \"postontzi\" lanak egiten zituena.\nLehen ekintzak.\nTaldea berehala hasi zen ekintzan Arr\u00e9 eta Pre-en-Pail-eko telebista errepetidorearen leherketaren leherketa famatuarekin, Behe Bretainia luzaroan telebistarik gabe utzi zuena, eta gutxi geroago ekintza errepikatuko zuten Sant Brieg eta An Lorient-eko zerga bulegoaren leherketarekin. Ekintza guztiak aldarrikatzeko komunikatuak berdin amaitzen ziren: combattons les abus des fonctionnaires fran\u00e7ais en Bretagne avec le FLB (\"Bretainiako frantziar funtzionarioen gehiegikeriak borrokatu ditzagun BAF-ekin\").\n1968ko maiatzean su-etena adierazi zuen frantziar gobernuak Frantzia osorako konponbide erregionalista proposatzean, baina 1968-69 bitartean Frantziak BAFen kontrako oldarraldi errepresibo sendoari ekin zion. Urtarrilaren 23an 60 kide atxilotu zituzten eta hainbat ekintza leporatu zizkieten.\nAtxiloketa hauen ostean, kide batzuek Bretainiako Batasun Demokratikoko kide batzuekin batera Skoazell Breizh elkartea (Bretainiar Sorospena) sortu zuten, presoak eta euren senideei laguntza emateko asmoz. Halaber, presoen aldeko ekintzak koordinatzen zituzten, esaterako bretainiar musika jaialdiak. Aldi berean 300 bretainiar abadek agiri bat sinatu zuten askatasuna eskatuz. 1969ko uztailean amnistia eman zitzaien, eta gutxi geroago M. Gifflot eta Gw. Le Scouezec-ek Comit\u00e9 Revolutionnaire Breton, erakundea birsortzeko asmoz.\n1971ean taldea berrantolatu zen eta lehergailu kanpaina berri bati ekin zioten. Aldi berean ideologia sozialistagoa garatu zuten. Baina 1972ko udan oso kolpe larria jaso zuten, 11 kide atxilotzean. Atxilotuei laguntza emateko sortutako taldeek (Comit\u00e9s de Soutien aux D\u00e9tenus du FLB) militante berriak erakarri zituzten mugimendu bretonistarako. Honela, 1973n Front de Liberation de Bretagne pour la Liberation Nationale et le Socialisme sortu zen, baina epe laburrean legez kanpo utzi zuten, borroka politiko hutsean iharduteko borondate tinkoa adierazi arren, eta zuzendariak atxilotu zituzten. 1975ean desagertu zen.\nBitartean BAFek bere ekintzak aurrera eraman zituen, lehergailuak ipiniaz. Roc'h Tredudongo errepetidorea suntsitu eta berriro utzi zuten Behe Bretainia telebistarik gabe hilabetez. Azpimarratu daiteke Charles de Galle bretoierazko asteroko telebista saioaren aurkezlea zentsuratu zutela BAFeko presoen familiei laguntza emateko elkarte baten sorrera iragartzearrik.\n1975ean BAFek Arm\u00e9e Republicaine Bretonekin bat egin eta borroka armatuarekin jarraitu zuten."}
{"id": "44273", "revid": "201", "url": "https://eu.wikipedia.org/wiki?curid=44273", "title": "Inkisizio", "text": ""}
{"id": "44274", "revid": "105290", "url": "https://eu.wikipedia.org/wiki?curid=44274", "title": "Frantsesezko Wikipedia", "text": "Frantsesezko Wikipedia edo Wikip\u00e9dia Wikipediaren frantsesezko edizioa da. 2001eko martxoan jarri zen abian, eta 2006ko abenduan 400.000 artikulutik gora zituen.\n2016ko martxoan aldiz, wikipedia guztien artean, artikuluak kontuan hartuta seigarrena zen eta 1.730.000 artikulu zituen."}
{"id": "44275", "revid": "105290", "url": "https://eu.wikipedia.org/wiki?curid=44275", "title": "Katalanezko Wikipedia", "text": "Katalanezko Wikipedia edo Viquip\u00e8dia Wikipediaren katalanezko edizioa da. 2001eko martxoaren 17an jarri zen abian, eta ingelesezkoak ez ziren artikuluak zituen Wikipedia bakarra izan zen bi hilabetez. 2007ko urtarrilean 50.000 artikuluen muga gainditu zuen. 2009ko irailean 200.000 artikuluen kopurua iragan zuen. 2016ko otsailaren 14an 500.000 artikuluetara iritsi zen.\nGaur egun artikulu ditu."}
{"id": "44276", "revid": "105290", "url": "https://eu.wikipedia.org/wiki?curid=44276", "title": "Galizierazko Wikipedia", "text": "Galizierazko Wikipedia edo Galipedia Wikipediaren galizierazko edizioa da. 2009ko irailean 51.000 artikulu baino gehiago zituen.\nEstatistikak.\n2007ko ekainaren 23an, 25.000 artikuluak gainditu zituen, eta artikulu gehien zituen 39. Wikipedia zen.\n2008ko urriaren 12an, 40.000 artikuluak gainditu zituen, 22 hilabete lehenago zituenen bikoitza.\n2009ko uztailaren 23an 50.000 artikuluak gainditu zituen.\n2013ko martxoaren 4an 100.000 artikuluak gainditu zituen."}
{"id": "44277", "revid": "512", "url": "https://eu.wikipedia.org/wiki?curid=44277", "title": "Amaya (argipena)", "text": "Amaya izenak adiera hauek ditu:"}
{"id": "44278", "revid": "105290", "url": "https://eu.wikipedia.org/wiki?curid=44278", "title": "Aragoiko literatura", "text": "Aragoiko literatura aztertzean izen handiko egileak topatzen ditugu, hala Espainiako Urrezko Mendeko Baltasar Gracian eta Joaquin Costa klasikoen artean, nola Ramon J. Sender edo Soledad Puertolas garaikideen artean, gaztelaniazko egileak beti ere.\nAragoieraz idazten dutenen artean, XIV. mendeko Juan Fernandez de Heredia azpimarratzekoa da. Halaber, Francho Nagore"}
{"id": "44279", "revid": "880", "url": "https://eu.wikipedia.org/wiki?curid=44279", "title": "Turtzioz-Billaberde", "text": ""}
{"id": "44280", "revid": "56334", "url": "https://eu.wikipedia.org/wiki?curid=44280", "title": "Askatasuna (erakundea)", "text": "Askatasuna Euskal Herriko amnistiaren aldeko eta errepresioaren aurkako antolakunde politikoa da. Hego Euskal Herrian legez kanpo dago, Espainiako Auzitegi Nazionalak ETArekin zerikusia duela argudiatuz.\nAskatasuna 2001eko abenduan sortu zen, Amnistiaren Aldeko Batzordeak eta Koordinaketak elkarrekin eramandako prozesu baten ondorioz, Euskal Herria osorik hartzen duen egituraketa osatuz.\n2008ko irailaren 17n Amnistiaren Aldeko Batzordeetako edo Askatasunako kide izatea leporatuta 21 herritarrei gartzela zigorra ezarri zitzaien.\nAskatasunak barne eztabaida baten ondoren bere erakundea desegitea erabaki zuen 2012ko ekainean. \"Gara\" egunkariari emandako komunikazio baten arabera, \"erresistentzia eta erantzunaren ikuspegi bategit, konponbide eta indar metaketa ikuspegira\" aldatze politikoaren ondorioz hartu zuen erabaki hori. Anaiz Funosas, Askatasuneko eledunak, erakundearen ibilbidearen balantzea eman zuen elkarrizketa batean.\nSorrerako Batzar Nazionala.\nDonostiako Kursaalen egin zen, 2001eko abenduan, 500 kide bildurik. Bertan antolakundearen definizio, funtzio eta jardunbideak zehaztu ziren.\nDena dela, 2001eko azaroan Amnisitaren Aldeko Batzordeak legez kanpo utzi zituen Auzitegi Nazionaleko Baltasar Garzon epaileak, eta testuinguru horrek kolpatuta jaio zen.\nLegez kanpo / Legezkoa.\nAmnistiaren Aldeko Batzordeak bezala, Askatasuna ere 2002ko hasieran legez kanpo jarri zuen Baltasar Garzon epaileak auto baten bidez. Dena dela, Frantziako estatuan Askatasuna legezkoa da, eta hainbat jarduera bertatik burutzen ditu.\n33/01 sumarioa.\nAmnistiaren Aldeko Batzordeak eta Askatasunaren aurkako ekinbide guztiak 33/01 auzian bildu zituen Espainiako 5. Instrukzioko Epaitegi Zentralak. Auzi honetan emandako epaian 10na urteko zigorra ezarri zizkien Joan Mari Olano, Julen Zelarain eta Aitor Jugori eta 8na urte amnistiaren aldeko mugimenduko beste 18 kideri. Era berean, legez kanpokotzat jo zituen Amnistiaren Aldeko Batzordeak eta Askatasuna eta beraien desegitea agindu zuen, erakunde terorristak direlakoan. Espainiako Auzitegi Gorenak epaia berretsi zuen, baina Aitor Jugo absolbitu zuen.\nII. Batzar Nazionala.\nAskatasunak 2004ko abenduan burutu zuen bere II. Batzar Nazionala. Bertan antolakundea birdefinitu eta aurrera begirako kokapen politikoak zehaztu zituen.\nOihana Agirreren epaiketa.\n2011ko urtarrilaren 12an epaitu zuten Oihana Agirre Espainiako Auzitegi Nazionalean Madrilen, 33/01 auziaren jarraipen gisa. 2007ko irailean, Donostiako estropadetan presoen aldeko manifestaziora deitzeagatik eta Askatasunako kide zelakoan atxilotu zuten Oihana Agirre urte bereko urrian. Urtebete eta bi hilabete egin zituen espetxean. \u00abErakunde terroristako kide izatea\u00bb egotzita fiskalak 12 eta AVTko ordezkariak 13 urteko espetxe zigorra eskatu zuten epaiketan haren aurka. Tribunalak 8 urteko espetxe zigorra ezarri zion.\nAmnistiaren Aldeko Mugimenduak salatu zuen Agirre epaitzeko arrazoi bakarra \u00abpresoen alde eta giza eskubideen eta eskubide demokratikoen alde egin duen jarduera politikoa\u00bb dela."}
{"id": "44281", "revid": "137486", "url": "https://eu.wikipedia.org/wiki?curid=44281", "title": "33/01 auzia", "text": "33/01 auzia 18/98+ auziaren barruan Amnistiaren Aldeko Batzordeak eta Askatasunaren aurkako eginbide guztiak biltzen dituen Espainiako Auzitegi Nazionalaren auzia da. Auzi honetan emandako epaian 10na urteko zigorra ezarri zizkien Joan Mari Olano, Julen Zelarain eta Aitor Jugori eta 8na urte amnistiaren aldeko mugimenduko beste 18 kideri. Era berean, legez kanpokotzat jo zituen Amnistiaren Aldeko Batzordeak eta Askatasuna eta beraien desegitea agindu zuen, erakunde terorristak direlakoan. Espainiako Auzitegi Gorenak epaia berretsi zuen, baina Aitor Jugo absolbitu zuen.\n13 atxiloketa.\n2001eko urriaren 31n Amnistiaren Aldeko Batzordeen aurkako polizia-operazioa agindu zuen Baltasar Garzon instrukzio-epaileak. Operazio hartan 13 lagun atxilotu zituzten, AABetako bozeramaileak eta koordinatzaile publikoak guztiak ere.\nAbokatuen bulegoak.\n2001eko urriaren 30etik 31rako gauean, Poliziak Baltasar Garzonen aginduz Amnistiaren Aldeko Batzordeek erabiltzen zituzten lokal batzuk arakatu zituen. Horien artean, Gipuzkoako eta Iru\u00f1eko Abokatuen Elkargoan erregistratuta dauden bi abokatu-bulego ere arakatu zituzten. Arantza Zulueta abokatuak Garzoni jakinarazi zion abokatu batzuen bulego profesionalak miatzen ari zirela, baina Garzonek miaketarekin jarraitzea erabaki zuen, bulego horiek Amnistiaren Aldeko Batzordeen lokaletan zeudelakoetan-edo, nahiz eta Hernaniren kasuan bi solairu beherago egon. Hala ere, bulegoak zigilatu eta abokatuen ordenagailuak eta dokumentazioa eraman zituzten. Gerora zigilua kendu eta material guztia itzuli zizkieten abokatuei, disko gogorren eta dokumentazio guztiaren kopiak egin ondoren.\nGarzonen iritziak.\nEpaile horren iritziz, frogatuta zegoen \"AABetako kide diren aldetik, erakundean dagokien lana egiten dute, ETA-KAS-Ekin egituraren barruan daudela jakinik, eta guztiek ere erakunde terroristaren zerbitzura dihardute\". Horrez gain, ETA \"delituzko jarduera zabal, integral eta molde askotariko bati kohesioa, zentzua eta helburuak ematen dioten egitura multzo bat\" dela esan zuen Garzonek, eta ETAren helburua \"Konstituzioaren ordenua iraultzea\" dela, \"horretarako, Espainiako lurraldearen zati baten zatiketa edo \"autodeterminazioa\" lortuz eta bake publikoa larri urratuz\". Arrazoibide hor justifikatzeko AABen jardueren laburpentxo bat agertzen da autoan, eta jarduera hauek aipatzen dira, besteak beste: \"ETAko presoen kolektiboa kontrolatzea, kolektibo horretako kideak eta arduradunak beren bulegoko abokatu batzuen bidez lotuz eta harremanetan jarriz. Kolektibo horren barne kohesioa ziurtatzea eta multzo horrek antolakundearen diziplina organikoa betetzen duela egiaztatzea. Laguntza eta finantzazioa ematea presoei, iheslariei eta beste herri batzuetan bizi diren ETAko kideei. ETAk darabiltzan moldeen osagarri diren borroka moldeak koordinatu eta bultzatzea preso-kolektiboaren mobilizazioei babesa emateko. ETAko presoen eskubideen ustezko urraketak eragiten duen sentiberatasunaz baliatzea, erakunde horren egitura operatiboa osatzeko jendea kaptatuz erakundearentzat\".\nbi abokatu-bulego ere arakatu zituzten,\n15 inputatu gehiago.\nArrazoibide horri jarraiki, Garzon epaileak beste 15 lagun inputatu zituen 2001eko azaroaren 15eko auto baten bidez.\nBeste atxiloketa bat.\n2001eko abenduaren 3an berriz, Juan Mari Olano Amnistiaren Aldeko Batzordeen koordinatzaile nazionala atxilotu zuten Baionan. Geroago Espainiako Estatura estraditatu zuten.\nAAB legez kanpo.\n2001eko abenduaren 19an Baltasar Garzonek beste auto bat eman zuen aurreko autoen arrazoibide berberak erabiliz, eta Amnistiaren Aldeko Mugimendua legezkanpotu eta haren jarduerak legez kanpokotzat jo zituen.\nAskatasuna legez kanpo eta bost atxiloketa.\nAuzi horren barruan, beste auto bat eman zuen 2002ko otsailaren 5ean, Askatasunaren jarduera ere legez kanpo utziz, Amnistiaren Aldeko Mugimenduak hasitako lanarekin jarraitzen duelakoan eta, hortaz, epailearen iritziz, \"erakundeen arteko jarraipena\" dagoelako bi erakundeen artean.\n2003ko otsailaren 5ean beste polizia-operazio bat egon zen: Askatasunako bost kide atxilotu eta miaketan egin zituzten haien etxeetan eta Etxeraten Bilbo, Hernani eta Gasteizko egoitzetan.\nDebekuaren epea agortuta.\nEspainiako Auzitegi Nazionaleko epaile Baltasar Garzonek 2001eko abenduan eta 2002ko otsailean jarri zien bost urteko debekua, hurrenez hurren, AABei eta Askatasunari. Bost urtek pasatu direnean, aginduak legearen aldetik ez daude indarrean, auzipetuen abokatu Arantza Zuluetak 2007ko irailaren 27an adierazi duenez.\nProzesatze autoa.\n2002ko urriaren 29an Baltasar Garzonek prozesatze-autoa eman zuen, fiskalak irailaren 25ean egindako prozesatze eskaerari jarraiki.\nEginbide guztiak bilduta.\n2003ko otsailaren 6an aurretiazko eginbide guztiak 33/01 sumarioan biltzeko agindu zuen 5. Instrukzio Epaitegi Zentralak\nFiskalaren behin behineko eskaera.\n2005eko ekainaren 17an Espainiako Auzitegi Nazinaleko fiskal Enrique Molinak egindako behin behineko kalifikazioan 10na urteko espetxe zigorra eskatu zuen 27 auzipetuentzat, ETAko kide izatea leporatuta.\nEpaiketaren hasiera.\nEspainiako Auzitegi Nazionaleko Penal Aretoko Laugarren Sekzioak 2008ko urtarrilaren 29an zabaldu zuen auto baten bidez esan zuen epaiketa urte bereko apirilaren 21ean hasi eta uztailaren 23an amaituko zela.\nTribunala.\nTeresa Palacios, tribunaleko presidente eta epaiaren idazlea, Carmen Paloma Gonzalez Pastor eta Juan Francisco Martel magistratuek osatu zuten auzi honetako tribunala. Fiscala, Carlos Bautista izan zen.\nEpaiketaren egutegia.\nEpaiketa apirilaren 21ean hasi eta ekainaren 18an amaitu zen. Hasiera batean aurreikusitako denbora laburtu zen auzipetuek defentsa juridikoari uko egin eta defentsak eskatutako lekukoak 250 izatetik 14 izatera jaitsi zituelako.\nApirilaren 21ean auzipetuen deklarazioarekin hasi zen epaiketa. Auzipetuek uko egin zioten fiskalaren eta \"Asociaci\u00f3n de Victimas del Terrosimo\" elkarteko akusazio partikularreko abokatuaren letratuari erantzuteari eta euren abokatuek egindako galderak bakarrik erantzun zituzten. Deklarazio horretan defentsa juridikoari uko egiten ziotela adierazi zuten. .\nApirilaren 28an, Fiskalak eta AVTk eskatutako lekukoek deklaratu zuten: Jorge Olaiz Rodrigez, Susana Atxaerandio Alesanko, Ibon Aranalde Ijurko eta R-44482-S eta S-19290-Q zenbakiko Guardia Zibilek, azken hauek babestuta. .\nApirilaren 29an H-76647-P, L-28205-A, M-64905-Z eta V-92991-D zenbakiko Guardia Zibilek deklaratu zuten, babestuta. .\nApirilaren 30ean 13 ertzainek deklaratu zuten Bilboko Auzitegi Probintzialetik, bideokonferentziaren bidez. .\nMaiatzaren 6an, beste 28 ertzainek deklaratu zuten Bilboko Auzitegi Progintzialetik, bideokonferentziaren bidez. .\nMaiatzaren 7an defentsak proposatutako lekukoak hasi ziren deklaratzen. Egun honetan Martxelo Otamendi, Unai Romano, Edurne Brouard, Arantza Lasa, Goreti Ormazabal, Mar\u00eda Jos\u00e9 Campos eta Usoa Esteban Nietok deklaratu zuten. .\nMaiatzaren 12an defentsak proposatutako gaineko lekukoek deklaratu zuten: Carmen Ma\u00f1as, Andoni Txasko, Kontxi Luna, Itsaso Idoiaga eta Mattin Troiti\u00f1ok. .\nMaiatzaren 13, 14, 19 eta 20an Fiskalak eta AVTk proposatutako froga perizialean Unidad Central de Inteligencia delako 19.242 eta 18.350 zenbakiko poliziek deklaratu zuten. Maiatzaren 20an, aurrekoek amaitzerakoan, Guardia Zibileko Inteligentzia Zerbitzuko T-58856-D eta B-18270-H zenbakiko guardia zibilek deklaratu zuten. , , , .\nMaiatzaren 21ean froga dokumentalari hasiera eman zitzaion. 26, 27 eta 28an dokumentuak irakurtzen jarraitu zen. Azken egun honetan irakurketa eten egin zen, euskaraz zeuden hainbat dokumentu itzuli gabe zeudelako. , .\nMaiatzaren 28 egun horretan, dokumentazioaren irakurketa etetean fiskalak eskatutako telefono entzuketen grabazioak entzuteari ekin zitzaion. Ekainaren 2, 3 eta 4an telefono grabazioak entzun ziren. .\nEkainaren 4an, telefono entzuketak amaitu ostean, falta zen dokumentazioa irakurtzen hasi zen, zeregin horretan ekainaren 16ko saioan amaituko zelarik.\nEkainaren 16an, falta ziren dokumentoak irakurri ostean, fiskalak bere konklusioak irakurri zituen. .\nEkainaren 17an AVTko abokatuek euren konklusioak irakurri zituzten. .\nEkainaren 18an, abokatuek euren konklusioak irakurri ostean akusatuen azken hitzarekin amaitutzat gelditu zen ahozko epaiketa. Julen Larrinaga, Maite Diaz de Heredia, Sabin Juaristi eta Juan Antonio Madariagak bakarrik hartu dute hitza. Horren ostean sententzia noiz emateko zain gelditu zen. .\nFiskalaren eta AVTko abokatuen behin betiko eskaera.\nEkainaren 16ko saioan Carlos Bautista fiskalak behin-behineko eskaera aldatu eta honako hau egin zuen: Joan Mari Olanorentzat, Julen Zelarainentzat eta Aitor Jugorentzat hamahiru urteko espetxe zigorra ETAko zuzendaritzako kideak zirela leporatuta; Maitane Mendezen, Jorge Arredondoren eta Mitxel Sarasketaren kontrako akusazioak bertan behera utzi zituen eta gainerako 21 lagunentzat hamar urteko espetxe zigorrari eutsi zion, ETAko kideak izatea leporatuta. Aldi berean, Amnistiaren Aldeko Batzordeak eta Askatasuna legez kanpo deklaratzea ere eskatu zuen . AVTko abokatuek bat egin zuten eskaera honekin.\nAuziko epaia.\n2008ko irailaren 17an eman zuen epaia Espainiako Auzitegi Nazionalaren Areto Penaleko 4. sekzioak . Tribunalak Amnistiaren Aldeko Batzordeak (AAB) eta Askatasuna legez kanpokotzat jo eta haiek desegiteko agindu zuen emandako epaian.\nEpaimahaiak absolbitu egin zituen Ixone Urzelai, Juan Antonio Madariaga eta Julen Arzuaga, lehenengo biak Senideak-eko kide zirelako eta Arzuaga, soilik abokatu lanak egiteagatik. Jorge Luis Arredondo, Maite Mendez eta Mitxel Sarasketa ere aske gelditu ziren, aurretik fiskaltzak akusazioa erretiratu zielako.\nJoan Mari Olano, Julen Zelarain eta Aitor Jugori 10na urteko zigorra ezarri zien, eta gainerakoei 8na urte, guztiak erakunde terroristako kide izatea egotzita .\nKartzelaratzeak.\nSententzia irakurtzeko saioa amaituta tribunalak Jon Beaskoari, Iker Zubiari, Josu Beaumounti, Julen Larrinagari, Ainhoa Irastortzari, Aratz Estonbari, Jagoba Terronesi eta Gorka Zulaikari astean bi aldiz sinatu eta beste baldintzatan kalera irteten utzi zien. I\u00f1aki Reta ez zen Auzitegira agertu eta hura bilatu eta atxilotzeko agindu zuen tribunalak. Gainerakoak zuzenean kartzelaratzea agindu zuen, Maite Diaz de Heredia lehenagotik ere kartzelan bazegoen ere.\nAuzitegi Gorena.\n2009ko irailaren 23an egin zen Madrilgo Enzutegi Gorenean auzi honetan aurkeztutako helegitea berraztertzeko bista. Abokatuek Amnistiaren Aldebo Batzordeak eta Askatasuna legezkotzat jotzea eta espetxe zigor guztiak kentzea eskatu zuten. Fiskaltzak Espainiako Auzitegi Gorenak emandako ebazpenari eustea eskatu zuen. Auzipetu bat bakarraren zigorra berraztertzearen alde agertu zen: Aitor Jugorena. Izan ere, Jugo behin bakarrik aipatu zuen epaiak. \u00abArduradun nazionala\u00bb dela esaten da, besterik gabe .\nHorren guztiaren harira kalean ziren auzipetutako hainbat lagunek agerraldia eskaini zuten Donostian. Aratz Estonbak esan zuen \u00abgu espetxeratu arren, errepresaliatu politiko bat bera ere ez da bakarrik geratuko\u00bb.\nAitor Jugo urriaren 5ean irten zen kalera, fidantzarik gabe, Auzitegi Gorenaren epaia kaleratu baino lehen \nEspainiako Auzitegi Gorenak 2009ko urriaren 16an eman zuen helegitearen gaineko epaia . Sententziak Aitor Jugo absolbitu eta gainerako zigor guztiak berretsi egin zituen.\nAuzipetuen zerrenda.\nHasiera batean Txema Matanzas, Ainhoa Baglieto, Mikel Korta, Jean-Fran\u00e7ois Lefort eta Fernando Maria Lejarza ere auzipetu zituen Garzonek, baina auzitik kanpora gelditu ziren, Txema Matanzasen kasuan Ekineko sumarioan egoteagatik eta Mikel Korta Xakin auzipetuta egoteagatik. Jean-Fran\u00e7ois Leforten kasuan, Lapurdikoa izanik, epaitegiaren jurisdiziotik kanpo gelditzen delako-edo, auzitik desagertu zen, besterik gabe.\nOihana Agirreren epaiketa.\n2011ko urtarrilaren 12an epaitu zuten Oihana Agirre Espainiako Auzitegi Nazionalean Madrilen, 33/01 auziaren jarraipen gisa. 2007ko irailean, Donostiako estropadetan presoen aldeko manifestaziora deitzeagatik eta Askatasunako kide zelakoan atxilotu zuten Oihana Agirre urte bereko urrian. Urtebete eta bi hilabete egin zituen espetxean. \u00abErakunde terroristako kide izatea\u00bb egotzita fiskalak 13 urteko espetxe zigorra eskatu zuen epaiketan . Tribunalak 8 urteko espetxe zigorra ezarri zion .\nAmnistiaren Aldeko Mugimenduak salatu zuen Agirre epaitzeko arrazoi bakarra \u00abpresoen alde eta giza eskubideen eta eskubide demokratikoen alde egin duen jarduera politikoa\u00bb dela ."}
{"id": "44283", "revid": "7476", "url": "https://eu.wikipedia.org/wiki?curid=44283", "title": "Kalitate", "text": "Enpresa alorrean, kalitatea produktu, zerbitzu nahiz prozesu bati aurrez eskatu edo itxarondako baldintzen betetze-maila da, produktu edo zerbitzuaren akatsak ekidin, bezeroaren beharrak asebete eta bikaintasuna lortzeari begira. Kalitatezko produktu edo zerbitzu batek bete beharreko baldintzak legezko arauek jarritakoak, bezeroak berak inposaturikoak nahiz desiraturikoak, ekoizleak definitutakoak edo merkatuan dauden antzeko beste produktu eta zerbitzu onargarrien ezaugarriak izan daitezke. Egun, kalitatearen eredu garrantzizkoena EFQM europar agentziak ezartzen duena da, mikrokalitatezko adierazleak integratuz kalitatearen adierazle bateratu eta orokor bat eratzeko, efizientzia, plangintzaren garapen egokia, kontabilitatea eta administrazioa, langileekiko harremanak eta gizartearekiko konpromisoaren inguruan ardaztuta; adierazle horretan eskuratzen den puntuazioa gainditzen bada, kalitate-ziurtagiria jasoko du enpresak, horretarako baimena duten aholkularitzen eskutik.\nEskaintzen den produktu eta zerbitzu mota zein den kalitate-atributuak ezberdinak izaten dira. Adibidez, barazki, haragi eta arrainetan, freskoak eta zaporetsuak izatea dira produktua kalitatezkoa izateko baldintzak; ordenagailu baten kalitatezko atributuak, berriz, diseinuarekin eta fidagarritasunarekin loturik izaten dira. Kalitatea prezioarekin maiz lotzen den ezaugarria ere bada eta horrela kalitate-prezio erlazio terminoa maiz erabiltzen da, produktu edo zerbitzu baten egokitasuna adierazteko. Produktuaz haraindi, kalitatea ekoizpen prozesuen eta bezeroen ikuspuntuetara zabaldu den kontzeptua ere bada, kalitate kontzeptua zabaltzearren. Nolanahi ere, egun produktuaren eta zerbitzuaren berehalako ezaugarri horietaz aparte, kalitatea enpresaren barne-funtzionamenduarekin, gizarte-erantzukizunarekin eta beste alderdi zenbaitekin ere loturik dagoela irizten da gaur egun, betiere bezeroari begira. Kalitatea produktu eta zerbitzu bat beste produktu eta zerbitzuekin alderatu eta horietatik bereizteko ere erabiltzen da, kalitate-zigilu eta sor-marken bitartez esaterako eta, beraz, enpresek landu behar duten funtsezko kontzeptua da, lehiakorrak izango badira.\nKalitatearen kudeaketa enpresan kalitatea lortzeko antolakuntza da. Historian zehar, kalitatearen kudeaketak hiru aldi nagusi izan ditu: lehenengoan kalitate-kontrola da nagusi, produktu edo zerbitzu batek kalitaterako ezarritako \"estandar\" edo baldintzak betetzen dituen egiaztatzeko sistemak garatuz eta baldintzan bete daitezen neurriak hartuz; bigarrena kalitatearen ziurtapenaren aldia da, non akatsak eta diferentziak gertatu aurretik, horiek gerta ez daitezen neurriak hartzen diren, bereziki bezeroa asebetetzearren; egun, hirugarren aldiko erabateko kalitate edo bikaintasunaren kontzeptua nagusitzen da, zeinaren arabera kalitatea enpresako jarduera osoa eta gizartearekiko harremanak biltzen dituen kontzeptua den. Kalitatearen kudeaketaren oinarrizko erreferentzia moduan kalitate-estandarrak ezartzen dira.\nKalitatearen kontzeptua.\nKalitatea kontzeptu subjektiboa da: zein eragileren ikuspuntutik aztertzen den, ezaugarri bereziak izango ditu. Phil Crosby kalitate adituak \"\"betekizunen estaldura\" da, ekoizleak berak definitzen duena; Joseph Juranek, bere aldetik, produktuaren \"zereginetarako egokitasuna\" aipatzen zuen, bereziki bezeroei begira. William Edwards Deming izan zen erabateko kalitatearen kontzeptua garatu zuen lehena, bezeroaren uneko eta geroko beharrei erantzunez eta ingurune ekonomikoa eta konkurrentzia kontuan hartuz kalitatearen kudeaketa global baten beharra nabarmenduz; geroztik kontzeptu hori izan da kalitatearen paradigma moduan erabili dena. Armand Vallin Feigenbaum adituak ere erabateko kalitatea nabarmentzen zuen, bezeroaren asebetetzea xedetzat harturik.\nGenichi Taguchi japoniar ingeniariak ikuspuntu guztiak bildu nahi izan zituen eta ikuspuntu ekonomiko batetik kalitatea \"bidali ondoren, produktu batek gizarteari eragiten dizkion galera minimoa da, produktuaren berezko funtzioek eragindakoak alde batera utzirik\"\"; azken definizio honen abantaila bere izaera operatiboa da, kalitatearen definizio zehatza eta kuantitatiboa ematen baitu.\nKalitatearen historia.\nErdi Arotik aurreko gremioek lanbidea ikasten zuten gazteei trebakuntza-aldi luzea eskatzen zioten, kalitatea bermatzearren. Industria Iraultzarekin batera, ordea, ekoizpen-prozesuan lanaren zatiketa eta espezializazioa nagusitu ziren eta langileen prestakuntza eskastu egin zen. Produktu sinpleetan lanaren zatiketak produktibitate gehikuntza handiak ekarri zituen, baina industriak produktu konplexuak ekoizteari ekin zionean, produktu bukatuen akatsak ugaldu eta horiek hautemateko ekoizpen amaierako ikuskapen sistematikoa ezarri zen. Ildo horretan, Walter Shewhart ingeniaria prozesuko kalitate-kontrolerako kontrol-diagrama garatu zuen; horrela, kontrola ekoizpen-prozesura eraman zuen produktu unitate akastunak sortarazten zituen prozesuko aldakortasuna murrizteko.\nAmeriketako Estatu Batuetan kalitate-kontrolaren metodoak Bigarren Mundu Gerran zehar zabaldu ziren, ekoizpen militarra segurtasunez garatzearren. Horrela, Estatu Batuak aitzindari eta liderrak bilakatu ziren kalitate arloan. Gerra amaitutakoan, estatubatuar kalitate-aditu anitz joan zen Japoniara, hala nola William Edwards Deming eta Joseph Juran, gerrak suntsitu ondoren herrialdearen industrializazioa sustatzeko helburuarekin. Japoniarrek berehala bereganatu zuten kontzeptua eta zabaldu egin zuten, produktu onak prezio merkean ekoiztuz eta, bide batez, Estatu Batuetako enpresei merkatu-kuota kenduz. Horrela, 1950eko hamarkadaren bukaerarako japoniarrak ziren kalitatean aitzindari, kalitaterako tresna berriak sortuz, hala nola kaizen eta kalitate-zirkuluak, eta erabateko kalitatearen kontzeptua garatuz. Garai horretako pertsonaia garrantzitsua da Genichi Taguchi. Estatubatuarren erantzuna protekzionismoa izan bazen ere hasiera batean, 1970eko hamarkadarako estrategia aldatu eta beraiek ere hasi ziren kalitate-estrategia zabala garatzen.\nKalitate-sistemak.\nEnpresak kalitate helburuak garatu eta betetzeko, antolakuntza, prozedura, prozesu eta baliabideak behar ditu; alegia, kalitate-sistema bat osatu behar du, kalitate-eskuliburu batean zehaztuta.\nKalitate-estandarrak.\nKalitate-sistema batek kalitate-estandar bat izaten du erreferentzia moduan. Lehenengo estandarrak arlo militarrean garatu ziren, Estatu Batuetan, hornitzaileei kalitate-prozedurak ezartzen zitzaizkienean \"Military Standard\" direlakoen bitartez. 1970eko hamarkadan \"British Standard\" izenekoak ezarri ziren. 1980ko hamarkadan nazioarteko lehenengo kalitate-estandarrak osatu ziren ISO erakundearen baitan, ISO 9000 izeneko saila hain zuzen."}
{"id": "44284", "revid": "336", "url": "https://eu.wikipedia.org/wiki?curid=44284", "title": "Kalitatea", "text": ""}
{"id": "44287", "revid": "119347", "url": "https://eu.wikipedia.org/wiki?curid=44287", "title": "Kalitatearen kudeaketa", "text": "Kalitatearen kudeaketa erakunde batean kalitate-helburuei begira erabiltzen diren antolakuntza eta tresnen multzoa da. Izan ere, kalitatea kontzeptu konplexua izanik eta erakundeko arlo eta eragile guztiak barnehartzen dituenez, beharrezkoa da kalitatea lortzeko antolakuntza bat eratu eta antolakuntza horretarako tresnak diseinatzea.\nKalitatearen kontzeptu moderno baten arabera, kalitatea \"prozesu\" baten emaitza da eta beraz, erakundearen prozesu osoan zehar hartu behar dira erabakiak kalitataren hobekuntzarako. ISO 9004 arauaren arabera, lau arlo ezberdinetan biltzen dira kalitate-kudeaketarako jarduerak :\nOro har, kalitatearen kudeaketa erakundeko kudeaketatik at kokatu behar dela gomendatzen da, kalitatearen hobekuntzarako hartutako erabakien independentzia ziurtatzeko."}
{"id": "44294", "revid": "2241", "url": "https://eu.wikipedia.org/wiki?curid=44294", "title": "Gatzaga (argipena)", "text": "Gatzaga hitzak esanahi ezberdinak izan ditzake:"}
{"id": "44296", "revid": "9066075", "url": "https://eu.wikipedia.org/wiki?curid=44296", "title": "Liburutegi", "text": "Liburutegia edo biblioteka informazioa komunitate batera zabaltzeko helburuarekin liburuak eta bestelako agiriak jaso, antolatu, sailkatu eta publikoaren eskura jartzen duen erakundea da. Liburutegietan lan egiten duten pertsonak liburuzainak edo bibliotekariak dira. Hala ere, pertsona baten liburu bilduma pribatuari ere liburutegi deritzo. Izan ere, mende luzeetan zehar liburutegiaren zeregin soila liburu eta beste agirien bilduma egin eta, kasurik hoberenean, modu egokian antolatzea izan zen, baina XIX. mendetik aurrera, Argien Garaiko joerari jarraiki, liburutegiaren helburua jakintza gizartera zabaltzera aldatu zen. Horretarako, liburutegi publikoaren ideia zabaldu eta gauzatzen da aldi berean. XIX. mendeko positibismoak zientziaren garapena eta zabalkuntza ekartzearekin batera, liburutegietako jarduera modu zientifiko eta sistematiko batez aztertzeari ekin zitzaion, bibliotekonomia diziplina berriaren baitan. Liburutegiaren espezializazioa ere gertatu da eta liburutegi publikoaz gainera, egun informazio berezitua eskaintzen duten dokumentazio-zentroak, unibertsitateko liburutegiak, eskolako liburutegiak, mediatekak eta artxibategiak ere badaude informazio-gune moduan. Beste alde batetik, historiako euskarri nagusia liburua izan da, baina egun liburutegiek informazioa eskuratzeko beste euskarri eta teknologietarako sarbidea ere eskaintzen dute; hain zuzen, informazio-iturri moduan Internetek duen nagusitasunak liburutegietako zereginaren eta liburuzainen lanaren birplanteamenduaren beharra ekarri du kasu askotan. Liburutegiaren Nazioarteko Eguna urriaren 24an ospatzen da 1997 urteaz geroztik.\nGaur egun, izugarrizko garrantzia hartu dute bibliotekek, eta esan dezakegu herrialde garatuetan oinarrizko azpiegitura bilakatu direla ere. Helburua jakintza jaso, antolatu, gorde eta transmititzea da. Bibliotekak hainbat motatakoak izan daitezke: nazionalak, publikoak, unibertsitatekoak, espezializatuak, digitalak, hibridoak\u2026\nDokumentazio-sistemen egituraren parte dira artxibo eta dokumentazio-zerbitzuekin batera.\nLiburutegien historia.\nLehen liburutegiak tenpluetako erlijioari buruzko testu-bildumak eta gobernuetako artxiboak izan ziren.\nLiburutegi publikoak.\nLiburutegi publikoa herri edo auzo mailako informazio-zentro bat da, erabiltzaile orori irekia. Liburutegi publikoetan, erabiltzaile guztiek eskubide berberak izaten dituzte informazioa eskuratzeko, adina, arraza, sexua, erlijioa, nazionalitatea, hizkuntza edo gizarte-maila edozein izanda ere. Zerbitzu eta material arruntak erabiltzea ezinezkoa zaien erabiltzaileen kasuan, zerbitzu eta material bereziak eskaintzen dira, hala nola hizkuntza gutxituen kasuan, minusbaliotasunak dituzten pertsonen eta ospitaletan eta kartzelan dauden pertsonen kasuan. Liburutegi batek ez luke liburu edo agiririk ideologia, politika edo erlijioz zentsuratu behar; eskaintzen dituen zerbitzuek ere ez lukete ideologia, erlijio edo merkataritza interesen mendean egon behar. Adin guztietarako material egokia izatea ere garrantzitsua da. Informazio eskuratze egoki baterako, agirien euskarri egoki, azkar eta fidagarriak sustatzen dira, horietarako beharrezkoa den teknologiarekin batera, erabiltzailearen ezagupenak kontuan harturik betiere.\nBiblioteka nazionalak.\nLege gordailuen bidez herrialde batek argitaratzen duen guztia jasotzen da biblioteka nazionaletan, esaterako, liburuak, aldizkariak, diskoak eta DVD-ak. Hori dela eta, biblioteka nazionalek bibliografia nazionala osatuko dute. Horrez gain, herrialdeari buruz edota herrialdeko hizkuntzan publikatzen dena ere jasotzen dute.\nDohaintzak jaso eta dokumentu historikoak erosten ditu. Horrez gain, edukiak bildu, gorde, kontserbatu eta erabiltzaileen eskura jartzen ditu. Aitzindaria ere bada, aholkuak, arauak eta aginduak plazaratzen baititu.\nBNE (Biblioteca Nacional de Espa\u00f1a), Erregeak fundatu zuen 1711n, eta 1836an gaur egungo izena hartu zuen. Bere helburua Espainiako Patrimonio Bibliografikoa jaso eta kontserbatzea da.\n1907an Kataluniako liburutegi nazionala sortu zuten, eta ordutik, kultura kataluniarraren motorra bilakatu zen gaur egun arte. (www.bnc.cat/)\nBi horiez gain, Espainiako estatuan beste biblioteka nazional gehiago ere badaude, esaterako, Andaluzian (1994), Aragon (1990), Errioxar (1988), Extremaduran (1995), Gaztela eta Leonen (1989), Kantabrian (1999), Madrilen (1989)\u2026\nBiblioteka Nazionala Euskal Herrian.\n11/2007ko Legea, Euskadiko Liburutegikoa, bete gabe dago. Koldo Mitxelena izango zela esan zuten.\n2002an sortu zen Nafarroan, Nafarroako Liburutegia.\nBiblioteken oinarrizko kontzeptutzat bildumak (dokumentu hautatuek osatzen dituztenak), antolakuntza (ordenamendu eta katalogoetan oinarritzen dena), eta zerbitzuak kontsideratu daitezke.\nHauek, zentro multimedia bilakatu dira. Zerbitzu anitzak eskeintzen dituzte, esaterako: ekimen kulturalak (irakurketa klubak, hitzaldiak, ipuinak, bookcrossing-ak\u2026), formazioak (ikastaro desberdinak), azpiegiturak (ordenagailuak, e-readers-ak) eta baita bilduma fisiko zein birtualak ere."}
{"id": "44297", "revid": "105290", "url": "https://eu.wikipedia.org/wiki?curid=44297", "title": "Liburuzain", "text": "Liburuzaina liburutegi batean liburu, agiri eta beste elementuen bildumen kudeaketa lanak egin eta erabiltzaileei harrera eta informazioa eskaintzen dizkien pertsona da. Historian, liburuzainaren zeregina liburuak modu egokian gorde ordenatzea izan bada ere, egun bere lan esparrua zabalagoa da eta modu orokorrean informazioaren kudeaketaz arduratzen den profesionala da. Liburuzainaren Munduko Eguna uztailaren 10ean izaten da."}
{"id": "44299", "revid": "137486", "url": "https://eu.wikipedia.org/wiki?curid=44299", "title": "Amnistiaren Aldeko Batzordeak", "text": "Amnistiaren Aldeko Batzordeak (gaztelaniaz \"Gestoras Pro-Amnist\u00eda\") amnistiaren alde eta errepresioaren aurka lan egiten zuen Hego Euskal Herriko erakundea zen. Jendaurrean eta legearen barnean jarduten zuen, preso, iheslari eta\ndeportatuen aldeko elkartasuna bideratuz. 2000. urtean prozesu bat abiatu zuen Ipar Euskal Herrian eremu berean ziharduen Koordinaketa erakundearekin batera Euskal Herria osorik hartuko zuen antolakunde nazionala sortzeko. Prozesu horretatik Askatasuna sortu zen. Baina Askatasunaren sorrera ekitaldia baino lehenago Amnistiaren Aldeko Batzordeen hainbat arduradun atxilotu eta legez kanpo utzi zuen Espainiako Auzitegi Nazionalak 2001eko abenduan. Prozedura horretan bideratutako 33/01 auzian Amnistiaren Aldeko Batzordeak erakunde terroristatzat jo zuen Espainiako Auzitegi Nazionalak eta bere partaide izateagatik 10 eta 8 urteko espetxe zigorra ezarri zien 21 laguni..\nSorrera.\nAmnistiaren Aldeko Batzordeak 1975. urtean sortu ziren euskal preso\npolitikoen amnistia lortzeko helburuarekin. ETAren sorreraren ondoren, Eusko Abertzale Laguntza eta gisako taldeak eratu ziren. Bestela ere, herrietan, presoen aldeko laguntza taldeak sortzen joan ziren presoen familiarren, lagunen eta burkideen artean, gehienetan eliza katoliko edo abade batzuen babesean. Amnistiaren aldeko mugimendua hedatzen eta zabaltzen\njoan zen presoen borroka eta bilakaera politikoarekin batera. Legalki Amnistiaren Aldeko Batzorde modura Donostian sortu zen lehena 1975. urtean, pertsonalitate ezagunen inguruan eratuta, legezko babesa lortzearren. Bertan joera desberdineko pertsonek hartzen zuten parte, preso politikoen abokatu eta familiarren ingurukoak batez ere, besteak beste Miguel Castells, Juan Maria Bandres, Felix Soto, I\u00f1aki Usandizaga, Juan Kruz Unzurrunzaga, Rafael Ruiz Balerdi. Eduardo Txillidak Amnistiaren Aldeko Batzordeen ikurra diseinatu zuen. Gainerako hiriburuetan Donostiakoa eredu modura hartuta eratuko ziren. Hego Euskal Herriko herri guztietan mota honetako herri batzordeak eratzen joan ziren. Herrietako taldeak batzar-elkarteak ziren garai honetan, eta guztiak koordinatzen joan ziren \"Amnistia orokorra\". 1977ko otsailean Gipuzkoako koordinadora sortu zen, 44 herritako amnistiaren aldeko elkarte biltzen zuena. Gainerako herrialdeetan ere prozesu bera jarraitu zen, eta azkenean herrialde guztiak koordinatu ziren.\nAmnistiaren aldarrikapena bi zentzutan hartzen zen: alde batetik, euskal preso politikoak kaleratzea eskatzen zen, eta beste aldetik Euskal Herrian benetako demokrazia bideratzeko behar ziren baldintzak ezartzea exijitzen zen, berriro preso gehiago izan ez zedin.\nAmnistiaren Aldeko Asteak.\nAmnistiaren Aldeko Elkarteek herri-mobilizazio ugari antolatu zituzten. Amnistiaren Aldeko Asteak izan ziren nabarmenenak: 1977ko otsailaren 26an, maiatzaren 8tik 15era, ekainaren 9tik 16ra... Mobilizazio horien irudia emateko, gogoratu behar da maiatzeko aste horretan errepresioaren ondorioz zazpi lagun hil zituztela: Gregorio Maritxalar (Oreretan), Rafael G\u00f3mez (Oreretan), Clemente del Ca\u00f1o (Bilbao-Behobia autobidean), Jose Luis Cano (Iru\u00f1ean), Luis Santamaria (Iru\u00f1ean), Manuel Fuentes (Ortuellan), Francisco Javier Nu\u00f1ez (Bilbon). Greba orokorrak Hego Euskal Herri osoan zabaldu ziren, mobilizazio giro geldiezinean... Donostian Real Sociedad-Sevilla futbol partida bertan behera utzi behar izan zuten; Espainiako Txirrindulari Itzulia eten eta Euskal Herritik aterata Miranda de Ebrora eraman zuten amaierako etapa. Ekaineko hauteskundeak arriskuan ikusi zuten batzuek. Espainiako Alderdi Komunistak (PCE) amnistiaren aldeko manifestazioetan parte ez hartzeko deialdia egin zuen; Xabier Arzalluzek amnistiaren aldeko mobilizazioetan zihardutenak arduragabekoak zirela esan zuen . PNV legeztatu berriak adierazi zuen ez zuela merezi amnistia eskatzeak horrelako ordainaren (errepresioa) aurrean, eta jendeak bere aldarrikapenak mantsotu behar zituela diktadura berri bat ez probokatzeko .\n1977ko hauteskundeen aurrekoan.\nEspainiako Gobernuak hainbat indultu partzial ematen joan zen: 1975eko azaroan, Erregea koroatzearekin, lehen indultu eman zuen Espainiako gobernuak. 1976ko uztailaren 30ean, Espainiako ministro kontseiluak, Adolfo Suarezen agintepean, indultu orokorraren dekretua eman zuen delitu politiko eta iritzizkoentzat. Zortzi hilabete beranduago, 1977ko martxoan, indultu hori zabaldu egin zen. Horretara, presoak espetxetik ateratzen joan ziren eta batzuk Europako hainbat lekutara ere deportatu zituzten Espainiara berriro itzultzeko debekuarekin (1977ko maiatzaren 21ean bost Bruselara, eta hurrengo egunetan beste bederatzi Danimarka, Austria eta Norvegiara). Maiatzaren 20an, Amnistiaren Aldeko Batzordeen agiriaren arabera, 39 euskal preso politiko zeuden espetxean. 1977ko ekainaren 15eko hauteskundeen kanpaina elektoralari hasiera eman zitzaion egunean Amnistiaren Aldeko Batzordeek deialdia egin zuten euskal preso guztiak kaleratu ezik hauteskundeetan parte ez hartzeko, \"Amnistia Orokorra\" eta \"Amnistia ez da negoziatzen, herria ari da lortzen\" leloekin. Hauteskundeen aurrean, baina, alderdi politikoek jarrera desberdinak hartu zituzten, eta hauteskundeak egin ziren egunean 21 euskal preso politiko zeuden kartzelan, horietako lau Frantziako espetxeetan.\nAskatasunaren Ibilaldia.\n1977ko uztailaren 10ean Askatasunaren Ibilaldia hasiera eman zitzaion Zarautz, Gernika, Agurain eta Lodosatik abiatutako lau zutabetan: \u201cErribera\u201d, \u201cTxikia\u201d, \u201cMatalaz-Apala-Txirrita\u201d eta \u201cMartxoak 3\u201d. Zutabeok Euskal Herri osoan zehar ibili ziren, igarotzen zituzten herri guztiak mobilizatuz. Askatasunaren Ibilaldiak lau aldarrikapen biltzen zituen: Amnistia osoa, Euskal Herriaren izaera nazionalaren onespena, Autonomia estatutu nazionala eta Indar errepresiboen desagerpena. Askatasunaren Ibilaldia Euskal Herrian ezagutu den mobilizaziorik handiena izan zen, Guardia Zibilaren eta Espainiako poliziaren jazarpen eta errepresioa basatia izan arren. Uztailaren 21ean, Durangon, atzerrira bidalitako 10 deportatu agertu ziren bertan. Eta amaierako ekitaldian ere parte hartuko zuten, abuztuaren 28an, Arazuriko zelaietan (Iru\u00f1ean egitea debekatu ondoren), 100.000 lagunen aurrean.\n1977ko Amnistia Legea.\nEspainiako Diputatuen Kongresuak Amnistia Legea onartu zuen 1977ko urriaren 17an eta Fran Aldanondo (Ondarroa), espetxean zegoen azken euskal preso politikoa 1977ko abenduaren 9an irten zen kalera. Dena dela, Espainian GRAPO eta FRAPeko preso batzuk ez ziren kaleratu lege honen ondorioz.\nGuztira 8.903 preso kaleratu ziren 1975eko azaroaren 25ko indultuarekin; 287 1976ko uztailaren 30eko amnistia dekretuarekin; 1.940 1977ko martxoaren 14ko haren zabalpenarekin eta 89 1977ko urriaren 14ko Amnistia legearekin, urriaren 17an indarrean jarriko zena ..\nLege honek mugarri bat jarri zuen bilakaera politikoan, eta trantsizioaren gako bat ere bada, frankismoaren beraren errepresio eta gehiegikeria guztiak amnistiatu ez ezik estatuaren egituretan jarraitzea ere bideratu baitzuen, ezarritako sistema demokratikoan frankismoaren oinarriak iraunaraziz.\nAABen bigarren aldia.\nFran Aldanondoren kaleratzearekin Amnistiaren Aldeko Batzorde Nazionalak disolbatzea erabaki zuen. Horretara, amnistiaren aldeko borroka eta errepresaliatu politikoen laguntza Hego Euskal Herriko lau herrialdeetako Amnistiaren Aldeko Elkarteen koordinadoraren esku gelditu zen, hasierako Batzorde Nazionaleko hainbat kide ere bertan sartu zirelarik.\nAmnistiaren Aldeko Elkarteak mugimendu asanbleario koordinatu modura egituratu zen Euskal Herriko laur herrialdeetan. Bakoitzak bere dinamika eta bere autonomia zituen. Baina hainbat gaietan lau herrialdeak ere koordinatzen hasi ziren.\nHorretara, Amnistiaren Aldeko Batzordeen bigarren aldia hasi zen, eta ideologikoki borrokan jarraitu zuen sektorean kokatu ziren, Ezker Abertzalearen eremuan hain zuzen.\nFran Aldanondo 1977ko abenduaren 9an kalera irten bazen ere 26 egun geroago, 1978ko urtarrilaren 4an, Oreretan atxilotutako lagun bi sartu zituzten espetxera. Kopuru hau handitzen joan zen urtean zehar, eta 1978. urtearen amaieran 199 euskal preso politiko zeuden espetxean.\nAmnistiaren Aldeko Elkarteak bilakaera politiko eta errepresiboaren arabera garatuko ziren. Amnistia aldarrikatzeaz gain, eta amnistia gatazka eragiten duen egoera politikoa gainditzea ulertuta, bere gain hartuko zituen atxilotuei, presoei, iheslariei eta errepresaliatuen etxekoei laguntza ematea (politikoa, juridikoa, ekonomikoa...), torturaren aurkako dinamika, espetxeetako bizi baldintzak salatzeko dinamikak... Lan etengabean jardungo zuen, informazioa zabaltzen, mobilizazio ugari eta jendetsuak antolatzen...\nAABen egituraketa. Batzar Nazionalak.\nErrepresioaren bilakaerak (Espainiako Auzitegi Nazionala, Lege Antiterrorista, ZEN plana, gerra zikina, militarizarioa, espetxe politika, iheslarien jazarpena...) eta horrek zekarren guztiari aurre egin beharrean 1985ean barne eztabaida prozesua zabaldu zen Amnistiaren Aldeko Batzordeen barruan. Eztabaida horretan herrietako batzorde eta batzarrez gain, herrialde eta Hego Euskal Herria hartuko zuen egitura eratzea planteatu zen, koordinatzeaz gain Batzar Nazionaletan hartzen ziren erabakiak zehaztu eta garatzeko ahalmena izango zituztenak.\nEztabaida honen buruan, amnistiaren aldeko elkarteen lau koordinadorak preso eta iheslarien senitartekoekin batera egindako I. Batzar Nazionalean sortuko da erakunde moldea hartu zuen Amnistiaren Aldeko Batzordeak.\nAldi berean, Amnistiaren Aldeko Batzordeen egituraketa eta antolaketa prozesuan, 1986ko otsailean Amnistiaren Aldeko Batzordeen Komisio Nazionala eratu zen, erakundearen agerraldi eta deialdiak egiteko. Komisio Nazionala errepresaliatu politikoen inguruan lan egiten zuten abokatu, unibertsitateko irakasle, mediku, abade, kazetari, senide eta arduradunek osatzen zuten eta beraiek ziren Amnistiaren Aldeko Mugimenduaren aurpegia, nolabait esateko.\nAmnistiaren Aldeko Batzordeek Batzar Nazionalak egin zituzten 1986, 1987, 1988. urteetan erakundea erronka berriei egokitzeko. Izan ere, gatazka politikoaren bilakaerak markatu izan du beti Amnistiaren Aldeko Batzordeen bilakaera. 1987ko maiatzean egin zen III. Asanblada Nazionala Oreretan. 1998ko ekainaren 19an IV. Asanblada Nazionala egin zuen \"Errepresioaren kontra tinko eta ziur. Amnistia, herri osoaren helburua\" lelopean, eta errepresioaren aurkako eremuko masa antolaketa gisa definitu zuen bere burua. Algeriako elkarrizketen testuinguruan V. Batzar Nazionala burutu zuen Amnistiaren Aldeko Batzordeak Bilboko La Casilla kiroldegian, 1989ko martxoaren 11n. Batzar honek Amnistia kontzeptuaren zentzua azpimarratu nahi izan zuen, presoak kaleratzeaz gain marko politikoa ere aldatu beharra duela. Horrekin batera, Espainiako gobernuak euskal preso politikoak bahitu politiko gisa erabiltzen dituela azpimarratuko du, Algeriak elkarrizketetan eta elkarrizketak apurtzerakoan kartzeletan hedatu zen errepresioa salatzeko.\nSenideak.\nEspetxe politikak, sakabanaketak eta Aljereko elkarrizketen ostean espetxeetako errepresio gordinak areagotzeak beste eraginak ere izan zituen Amnistiaren Aldeko Mugimenduaren barruan: 1989ko ekainaren 11n euskal errepresaliatu politikoen senitartekoen lehen bilera nazionala egin zuten. Azkenik,1991eko urrian Senideak elkartea sortu zuten euskal preso politikoen familiarrek, preso horien eskubideak defendatzeko. 2001ean Senideak (Hego Euskal Herria) eta Gureak (Ipar Euskal Herria) elkarrekin egindako prozesu baten ondoren Etxerat elkartea sortu zen, Euskal Herri osoko egitura nazionala sortuaz.\nEuskal preso politikoen egoeraren larria.\nVI. Batzar Nazionala 1992ko azaroaren 29an egin zuten Amnistiaren Aldeko Batzordeek, 1993ko ekainean jarraipena izan zuelarik. Batzar honetan, euskal preso politikoek Espainian bizi duten egoera larriaren aurrean espetxeetako bizi baldintzen inguruko borrokari lehentasuna ematea erabaki zen, eta Euskal Presoak Euskal Herrian aldarrikapenaren inguruko dinamika sustatuko du hortik aurrera.\nBeste aldetik, Komisio Nazionala praktikan desagerturik, erakundearen barne egiturak berritu egingo ziren. Erakundearen karakterizazio politikoaren aldetik, amnistiaren alde eta errepresioaren aurkako elkartasunean diharduen erakunde modura definitzen da. Gatazka konpontzeko beharra ere aldarrikatuko du, gatazkaren izaera politikoa azpimarratu eta konponbidea elkarrizketa politikoan dagoela zehaztuz.\nMaro\u00f1oko hitzarmena.\nAmnistiaren Aldeko Batzordeak jarrera zorrotza hartu zuen urte hauetan sortutako erakunde bakezaleen aurrean. Horien artean Gesto Por la Paz (1987), Bakea Orain (1990), Denon Artean (1990) dira ezagunenak. Amnistiaren Aldeko Batzordeen arabera erakunde hauen jarduerek ez zuten bakea bilatzen eta gizarte konfrontazioa maila areagotu besterik ez zuten egiten, errepresio politikoa legitimatu eta gatazka politikoari benetako konponbideari ateak itxiz. Gainera, talde hauek jasotzen zuten laguntza instituzional, mediatiko, ekonomiko eta politikoaren atzean estatuak errepresioa zabaltzeko behar duen babes soziala biltzen ari zela esaten zuen Amnistiaren Aldeko Batzordeak.\n1993eko maiatzaren 15ean eta Elkarri eta Gesto Por la Paz taldeek deituta, Bakea Orain, Gernika Batzordea, Herria 2000 Eliza, Amnistiaren Aldeko Batzordeak, La Fundaci\u00f3n, Senideak, Denon Artean eta Giza Eskubideen Aldeko Elkartea bildu ziren Arantzazun (Gipuzkoa) gatazka politikoaren eta konponketari begira jarduteko.\nGiza eskubideen alorrean lan egiten zuten erakunde eta elkarte hauen elkarrizketatik abiatuta 1994ko urtarrilaren 16an Maro\u00f1oko hitzarmena izenpetu zuten Bakea Orain, Elkarri, Gernika Batzordea, Amnistiaren Aldeko Batzordeak, Gesto Por la Paz, Herria 2000 Eliza, Errenteria-Oreretako Pake Taldea eta Senideak elkarteek. Funtsean, Maro\u00f1oko hitzarmenak deialdia egiten zuen bakea lortzeko biderik onena biolentzia guztiak deuseztatu eta elkarrizketa bideratzea zela, eta presoen egoera konpondu beharraren aldarrikapena sektore berriei zabaltzen lagundu zuen.\nEuskal Presoak Euskal Herrira.\nBiolentzia guztiak elkarrizketaren bidez gainditzeko dinamika honetan Amnistiaren Aldeko Mugimenduak presoen egoera larria salatzeko bideratutako mobilizazioak gero eta protagonismo handiagoa hartzen joan ziren Euskal Herriko gizartean. Euskal Presoak Euskal Herrira leloarekin plataforma zabalak eratu ziren eta itxialdiak, gose grebak, ekitaldiak eta manifestazioak masiboak izan ziren. Adibide baterako, Donostiako Artzai Oneko katedralean 1995ek abendutik 1997ra arteko txandaka egindako gose grebak agerian utzi zuen dinamikaren neurria. Eta eragin zuzena izango zuen politikagintzan ere: Gasteizko Legebiltzarrak euskal presoak Euskal Herrira ekartzeko proposamena onartu du 1995eko abenduaren 28an. Ibaetako plataformak eragile sozial, sindikatu eta alderdien ugari bilduko zituen bere baitan.\nKonponbideari begira.\nLizarrako Akordioa prozesuaren baitan Amnistiaren Aldeko Batzordeak behin betiko konponbideari begira jarriko da. 1998 \u2013 2000 artean Barne Prozesua burutuko du hain zuzen bilakaera politikoari egokitzeko.\nAmnistiaren Aldeko Batzordeek gatazka behin betiko konpontzeko beren ikuspegitik beharko liratekeen oinarri demokratikoak definitzeari ekin zion, aurreko urteetan eramandako giza eskubideen aldeko dinamika gainditu eta errepresaliatuen konponbidea gatazka politikoaren konponbidearen parametroetan kokatzeko.\nZentzu horretan, bi ardatz definituko ditu Euskal Herriaren konponbide demokratiko baterako bere alorrean eman beharreko oinarri demokratikoak: bata, euskal herritar guztiek salbuespenik gabe parte hartu beharreko prozesu demokratikoa izatea (amnistia) eta bestea, kanpoko esku sartze eta baldintzarik gabeko prozesua izatea (alde hemendik!).\nBeste aldetik, erakundea sinplifikatu eta lau herrialdetako koordinadoraren antzeko egitura bilatzera joko du, Amnistiaren Aldeko Mugimenduaren adierazpen eta dinamika ugariak (Senideak, Gurasoak, Malatxa, Torturaren Aurkako Taldea, Behatokia, Plataformak, Elkartasun taldeak, Mediku elkarteak...) konponbideari norabidean jartzeko ikuspegia garatuko du barne prozesu honetan, kontutan izanda presoen eskubideen alde sortutako Batera Plataformak (1999ko iraila) izan zuen erabateko porrota, alderdi politikoak bakoitza bere interes politikoari begira presoen gaia albo batera utzi zutelarik.\nElkarrekin eraiki.\nKonponbide politikoa Euskal Herriaren izaera nazionalaren aitortzean kokatzearen ondorioz 2000. urtean Euskal Herri osoa hartuko zuen egitura nazionalaren proposamenak beste eztabaida sortu zuen egituraren barruan. Elkarrekin eraiki izena hartuko zuen eztabaida prozesu hau Ipar Euskal Herrian eremu berdinean ziharduen Koordinaketa erakundearekin batera eman zen eta, horren ondorioz, 2001eko abenduan Askatasuna sortu zen, Donostiako Kursaal jauregian egindako batzarrean.\nAAB legez kanpo: 33/01 auzia.\nAskatasuna sortu baino bi hilabete lehenago, 2001eko urriaren 31n Espainiako Auzitegi Nazionaleko Baltasar Garzon epaileak Amnistiaren Aldeko Batzordeen arduradunak atxilotzeko agindua eman eta hasiera eman zion 33/01 auziari. Amnistiaren Aldeko Batzordeak legez kanpo jarri eta bere arduradunak auzipetu zituen. 33/01 auzian Amnistiaren Aldeko Batzordeak erakunde terrorista zela ebatzi zuen Espainiako Auzitegi Nazionalak eta bere partaideak izandako 21 laguni 10 eta 8 urteko espetxe zigorra ezarri zizkien .\nHildako kideak.\nKarlos Saldise Korta, Amnistiaren Aldeko Batzordeen kidea, 1980ko urtarrilaren 16an gauean etxeko atarira sartzean tiroz hil zuten Lezon. BVEk (Batall\u00f3n Vasco Espa\u00f1ol) eta GAEk (Grupos Armados Espa\u00f1oles) hartu zuten berengain atentatua. Saldisek 33 urte zituen hil zutenean.\nFernando Ros Ros, Amnistiaren Aldeko Batzordeetako kidea, 1986ko uztailaren 29an elektrokutatuta hil zen Hernanin, Frantziak Espainiara iheslariak entregatzearen aurkako protestan trenbidea mozten ari zela. Rosek 35 urte zituen hil zenean.\nTxori Barrote.\n1981ean sortu zuten \"Xakilixut\" izeneko konpartsa Bilboko Aste Nagusian, 1986tik aurrera \"Txori Barrote\" dena. 2010ean, I\u00f1aki Azkunak Bilboko alkateak bi urtetako zigorra ezarri zion 2010eko urtarrilean Txori Barrote eta Kaskagorri konpartsei: bi urtez Bilboko Aste Nagusitik kanporatu zituen presoen argazkiak erakusteagatik.\nBitxikeriak.\n1996an, Juan Maria Atutxak, Amnistiaren Aldeko Batzordeak ilegalizatzearen alde agertu zen publikoki. KAS, Jarrai, eta Amnistiaren aldeko batzordeak legez kanpo uztearen alde agertu zen.&lt;ref&gt; Jon Mart\u00ednez Larrea: Las Gestoras pro Amnist\u00eda durante la transici\u00f3n "}
{"id": "44300", "revid": "201", "url": "https://eu.wikipedia.org/wiki?curid=44300", "title": "Arbola", "text": ""}
{"id": "44303", "revid": "56334", "url": "https://eu.wikipedia.org/wiki?curid=44303", "title": "Alexandre Deulofeu", "text": "Alexandre Deulofeu Torres (L'Armentera, Katalunia, 1903ko irailaren 20a - Figueres, 1978ko abenduaren 27a), politikaria eta historiaren filosofoa, \"\"Historiaren matematika\" deitu zuen fenomenoaren inguruan idatzi zuen, zibilizazioen garapenari buruzko teoria ziklikoa.\nBiografia.\nAlexandre Deulofeu L'Armentera-n jaio zen, Gironako probintzian, Katalunia (Espainia), 1903-ko irailaren 20ean, bere aita bertan ziharduelako botikari. Hiru urtetara Sant Pere Pescador-era bizitzera joan zen, eta bederatzi urte beranduago Figueres-era. Ramon Muntaner institutuan batxilergoa ikasi zuen, eta Bartzelona-n Farmazia eta Madril-en Zientzia Kimikoak, azken hau Bartzelona-n bukatu zuelarik. Figueres-era itzulita, katedrarako oposizioak irabazi eta irakasle aritu zen Figueres-ko institutuan, iharduera politiko kementsuari lotutako aldi bati ekinez, lehenik Ampurdako Gaztedi Abertzale Errepublikanoaren buruzagi bezala eta gerora udal hautetsi gisa ERC-rekin. Figueres-ko alkate akzidentala izan zen Gerra Zibil-ean zehar, liskarrak, lapurretak eta jazarpenak ekidin zituelarik. Gerra frontera sanitario gisa mugiarazi zuten. Erretirada errepublikanoarekin batera Frantziara erbesteratu zen, 1939ko otsailaren 5ean. Erbestean zenbait ofiziotan ibili zen: zenbait gaietan irakasle, biolin-jotzaile eta saxofoijole zenbait musika taldeetan, bai dibertsiorako zein klasikoak jorratuz, nekazari esperimental bezala ere, lurrik gabeko landatzeen sortzaile izanik bere asmakuntzako zenbait soluzio likidoen bitartez, lantegi langile, igeltsero, idazle, poeta, eta abar. Francesc Pujols eta Salvador Dali-ren lagun egin zen. Erbestetik 1947ko urtarrilaren 22an itzuli zen, farmaziara dedikatuz, ikerketan jarraituz eta idazle arituz. Figueres-en hil zen 1978-ko abenduaren 27an, bere lanaren bertsio luzea, \"La matem\u00e0tica de la historia\" edo \"Historiaren matematika\"\" deiturikoa, bukatu gabe utzita.\nPentsamendua.\nIzaki bizidunek bizitzen dituzten ziklo naturalen gisako zikloak zibilizazio eta inperioek izaten dituztela baieztatzen zuen. Zibilizazio bakoitza, gutxienez, 1.700 urteko hiru ziklo betetzera iritsi daiteke. Zibilazioen baitan garatuak, inperioek batezbesteko 550 urteko iraupena dute. Zikloen izaera ezagututa gerrak ekidin zitezkeelako iritzia zuen, premiagabeko irizten zituelarik, eta gizateria, zikloak ezagututa, hauek modu baketsuan zuzentzeko gai izango zela uste zuen; era berean gizateria herri askeen Konfederazio Unibertsal batean antolatzeko joera izan beharko zuela uste zuen.\nHerrien garapena ezartzen duen lege matematikoaren adierazpena honako puntuetan jasotzen da (La matem\u00e1tica de la historia, katalanezko bertsioaren III. Kapitulua, 1967ko edizioan):\nBere pentsamenduak Oswald Spengler eta Arnold J. Toynbee-nen ideiekin harremana dauka, hauek ere zibilizazioen izaera ziklikoari buruzko ideiak baitzituzten, baina Deulofeu-k mahairatu zuen neurri matematiko zehatzik gabekoak.\nErbestean eta gerora ere, Deulofeu-k hainbat museo, tenplu eta monumentu bisitatu zituen. Beste ondorioen artean, arte erromanikoaren jatorria Ampurda eta Rosello artean bederatzigarren mendean aurkitzen zela deduzitu zuen, berak mendebaldeko europar zibilizazioaren bigarren zikloa deitzen zuenaren jatorria izango litzatekeelarik, lehen zikloaren ondoren."}
{"id": "44307", "revid": "201", "url": "https://eu.wikipedia.org/wiki?curid=44307", "title": "Joanes Etxeberri Sarakoa", "text": ""}
{"id": "44308", "revid": "336", "url": "https://eu.wikipedia.org/wiki?curid=44308", "title": "Viatxeslav Molotov", "text": "Viatxeslav Mikhailovitx Molotov, jaiotzaz Skryabin ( , \"Vja\u010deslav Mihajlovi\u010d Molotov\", ahoskatua; Kukarka, 1890eko martxoaren 9agreg./otsailaren 25ajul. - Mosku, 1986ko azaroaren 8) Sobietar Batasunako politikaria izan zen.\nJoseph Stalinen babespean egin zuen gora 1920ko hamarkadan. 1939an Alemania Naziko Joachim von Ribbentrop Kanpo Aferetarako ministroarekin elkarri ez erasotzeko Molotov-Ribbentrop ituna sinatu zuen. 1950eko hamarkadan, ordea, Nikita Khrustxevek boteretik aldendu zuen.\nBitxikeri moduan, Molotov koktelaren izena finlandiarrek sortu zuten Neguko Gerran bere abizena kontuan hartuta."}
{"id": "44309", "revid": "336", "url": "https://eu.wikipedia.org/wiki?curid=44309", "title": "Brest-Litovskeko Ituna", "text": "Brest-Litovskeko Ituna bake akordioa izan zen, Errusiako gobernu boltxebikeak eta Erdialdeko Inperioek hitzartutakoa. Brest-Litovsken sinatu zen, egungo Bielorrusian, 1918ko martxoaren 3an. Itun horren bidez, Errusia atera ahal izan zen Lehen Mundu Gerratik.\nBi hilabetez boltxebikeen (Trotski eta Txitxerin) eta Erdialdeko Inperioen arteko negoziazioak izan ondoan, Errusia behartua izan zen \"ohorezko ituna\" izenpetzera. Gisa horretan, Polonia, Baltikoko errepublikak (Estonia, Letonia eta Lituania), Finlandia, Ukraina, Bielorrusiako zati bat, Batumi, Ardahan eta Kars galdu zituen. 1918ko azaroaren 13an gobernu sobietarrak bertan behera utzi zuen tratatua."}
{"id": "44310", "revid": "336", "url": "https://eu.wikipedia.org/wiki?curid=44310", "title": "Molotov-Ribbentrop Ituna", "text": "Molotov-Ribbentrop Ituna, Alemania-Sobietar Batasuna Ituna edo Alemaniaren eta Sobietar Batasunaren arteko Ez Erasotzeko Ituna Alemania naziak eta Sobiet Batasunak hitzartutako akordioa izan zen, elkarren kontra ez erasotzeko. Bi herrialdeetako Kanpo Aferetako ministroek, Alemaniako Joachim von Ribbentrop eta Sobiet Batasunako Viatxeslav Molotovek sinatu zuten, Moskun, 1939ko abuztuaren 23an, Bigarren Mundu Gerra piztu baino lehentxeago. Elkarri ez erasotzeko itunak ez zuen luze iraun, harik eta 1941eko ekainaren 22an \"Bizargorri Operazioa\" abian jarri zen arte, non Alemaniak Sobiet Batasunari eraso egin zion.\nNazien eta sobietarren arteko itun sekretua.\nItunak protokolo sekretu bat zekarren. Horretan, Finlandia, Estonia, Letonia, Lituania, Polonia eta Errumania herrialde neutralen berrantolaketak lurralde eta politika mailetan aipatzen ziren espreski. Horrela, 1939ko irailaren 1ean Alemaniak Polonia inbaditu zuelarik, sobietar osteak ere sartu ziren herrialdean. Muga Mendebaldeko Bug ibaian ezarri zuten. 1939ko azaroan, berriz, SESBek Finlandiari eraso egin zion eta Kareliako istmoa beretu zuen. 1940ko ekainean Stalinek Herrialde Baltikoak anexionatu zituen."}
{"id": "44315", "revid": "6327", "url": "https://eu.wikipedia.org/wiki?curid=44315", "title": "Brest-Litovsk itauna", "text": ""}
{"id": "44316", "revid": "6327", "url": "https://eu.wikipedia.org/wiki?curid=44316", "title": "Molotov-Ribbentrop itauna", "text": ""}
{"id": "44317", "revid": "105290", "url": "https://eu.wikipedia.org/wiki?curid=44317", "title": "Aragoierazko literatura", "text": "Aragoierazko literatura hizkuntza oso gutxituen tamainakoa da. Hala ere, aragoieraz idazten dute gaur egun hainbat idazlek, eta esan dezakegu hiztun horien literatura inoizko osasuntsuen dabilela azken urteotan.\nHistoria.\nX. mendekoa da aragoierazko lehen testu ezaguna, \"Glosas Emilianenses\" delakoak. XII. eta XIII. mendeetan lekukotza idatziak ugaritu ziren, eta XIV.enean lehen idazle azpimarratzekoa bizi izan zen, Juan Fern\u00e1ndez de Heredia alegia.\nXVII. mendean Ana Abarca de Bolea lekaimeak testu batzuk utzi zituen, baina XX. mende arte ez dute hiztunek eduki hainbeste aukera euren hizkuntzaz irakurtzeko. 1977an Francho Nagorek lehen gramatika liburua kaleratu zuen, bai eta zenbait fikziozko liburu idatzi ere."}
{"id": "44318", "revid": "336", "url": "https://eu.wikipedia.org/wiki?curid=44318", "title": "Mi\u0119dzyrzec Podlaski", "text": "Mi\u0119dzyrzec Podlaski Poloniako herri bat da. 17.300 biztanle ditu 19.75\u00a0km\u00b2-tan banatuta. Herriaren barnetik Krznaa ibaia igarotzen da."}
{"id": "44319", "revid": "119347", "url": "https://eu.wikipedia.org/wiki?curid=44319", "title": "Guadalupeko gotorlekua", "text": "Guadalupeko gotorlekua Jaizkibelgo mendian 1900. urtean eraiki zen gotorlekua da, Hondarribian kokatua, Guadalupeko baselizatik hurbil. Oiartzungo lubaki-eremua delakoa osatzen zuten hiru gotorlekuetan handiena da (beste biak Txoritokietakoa eta San Markokoa dira), eta karlisten altxamenduei aurre egiteko eraiki ziren. Artilleriako pieza handiekin hornitu zuten. Gotorlekuak hiru atal ditu, \"erdikoa\", \"eskuinekoa\" eta \"ezkerrekoa\" izenez ezagunak direnak. Erdiko atalak aurrealde bakarra du. Eskuinekoak eta ezkerrekoak hiru aurrealde eta bateria estali gabe bat dute.\n1934. urtean kartzelatzat erabili zen, Arrasate eta inguruko matxinoak bertan preso izan baitzituzten. Espainiako Gerra Zibilaren hasieran Errepublikaren eskuetan izan zen, eta Irungo guduan protagonismo garrantzitsua izan zuen, bai errekete eta legionarioen kontra, bai \"Almirante Cervera\" eta \"Espa\u00f1a\" gerraontzien kontra. Irun eskuindar matxinoen eskuetan erortzear zela, zenbait eskuindar pertsonaia ezagun fusilatu zituzten bertan, adibidez, Joaqu\u00edn Beuntza.\nGaur egunean Hondarribiko Udalarena da."}
{"id": "44320", "revid": "946", "url": "https://eu.wikipedia.org/wiki?curid=44320", "title": "Guadalupeko gotrolekua", "text": ""}
{"id": "44324", "revid": "6327", "url": "https://eu.wikipedia.org/wiki?curid=44324", "title": "Picos de Europa", "text": ""}
{"id": "44325", "revid": "2241", "url": "https://eu.wikipedia.org/wiki?curid=44325", "title": "Eusko Ekintza (argipena)", "text": "Eusko Ekintza izenak hainbat adiera ditu:"}
{"id": "44326", "revid": "880", "url": "https://eu.wikipedia.org/wiki?curid=44326", "title": "Arantza Urretabizkaia", "text": ""}
{"id": "44329", "revid": "17", "url": "https://eu.wikipedia.org/wiki?curid=44329", "title": "Txikia", "text": ""}
{"id": "44330", "revid": "977", "url": "https://eu.wikipedia.org/wiki?curid=44330", "title": "Gestoras Pro Amnistia", "text": ""}
{"id": "44331", "revid": "977", "url": "https://eu.wikipedia.org/wiki?curid=44331", "title": "Bic McFarlane", "text": ""}
{"id": "44332", "revid": "977", "url": "https://eu.wikipedia.org/wiki?curid=44332", "title": "33/01", "text": ""}
{"id": "44333", "revid": "105290", "url": "https://eu.wikipedia.org/wiki?curid=44333", "title": "Amute-Kosta", "text": "Amute-Kosta Hondarribiko auzoa da. 2001eko ekainaren 13an eman zion ofizialtasuna Hondarribiko Udalak auzoari Amute-Kosta izenarekin. 938.830 m2 ditu, eta 5.872 metroko perimetroa.\n2007ko urtarrilaren 1eko erroldaren arabera, auzoak 1.599 biztanle ditu.\nHistoria.\nHasieran baserri auzoa zen Kaputxinoen komentuaren inguruan sortua, baina XX. mende hasieratik kaleko etxeak eraiki ziren eta mende bukaeran etxebizitza asko sortu dira biztanleria igoz.\nBidasoa Ibaiari kendutako lurretan baratze emankorrak egin zituzten, eta lur horietan, 1952. urtean, Hondarribiko Aireportua eraiki zuten."}
{"id": "44334", "revid": "336", "url": "https://eu.wikipedia.org/wiki?curid=44334", "title": "Bagaudak", "text": "Bagaudak (latinez \"bagaudae\") Galia eta Hispaniako probintzia erromatarretako nekazari-taldeak izan ziren, Behe Erromatar Inperioan, II. mendetik V. mendera, jauntxo handien eta Erromatar Inperioaren aurka altxatu zirenak. Bagauden matxinada nagusia V. mendearen lehen partean izan zen, Euskal Herriko lurraldeetan.\nLehen matxinada ezaguna 285ean izan zen, eta indarrik gehiena V. mendeko inbasio germaniarrekin eduki zuten, Behe Erromatar Inperioaren krisian. Matxinada horiek izan ziren Erromatar Inperioaren desegin izanaren arrazoietako bat.\nHistoria.\nLatifundisten gehiegikerien eta agintari erromatarrek ezarritako zergak ordaintzearen aurka asaldatu ziren nekazariak, baina ez zuten arrakastarik izan, eta altxamendu bakoitzean zapaldu egin zituzten. Baskoien lurraldeetan gertatu ziren bereziki bagauden altxamenduak: Pirinioen bi aldeetako Euskal Herrian urte askotan iraun zuen matxinadak, 269. urtean hasi eta 285ean Diokleziano enperadoreak amaiera eman zion arte. Bagauden matxinada nagusia V. mendearen lehen partean izan zen, Euskal Herriko lurraldeetan (iparraldean nahiz hegoaldean). Erromatar inperioa gainbehera zetorren aipatu mendean eta bisigodoen presioa gogortuz; aldi berean, egonezin soziala areagotu egin zen; euskaldunak beren askatasunaren alde borrokatu ziren. Asterio jeneral erromatarraren aurka 441ean borrokatu ondoren, 443an Merobaudesen tropa erromatarren aurka galdu zuten bagaudek Aracaelin (gaur egungo Uharte Arakil edo Araciel izeneko Erdi Aroko herri hustua, Corella ondoan). Ondoko urteetan, militar erromatar (Basilio jenerala) nahiz bisigodoekin (Teodoriko II.aren tropekin) borrokan jarraitu zuten, 456 arte.\nBagaudak testuinguru zabalean.\nErromako Behe Inperioan, eta aginpide zentralak eragina galdu izanaren ondorioz, matxinada ugari izan zen inperioaren aginpidearen kontra.\nBagaudak, Galiako (Frantzia) eta Hispaniako (Iberiar penintsula) nekazari asaldatuak, Galian agertu ziren lehenengo aldiz, K. o. III. mendean, barbaroen inbasioek eta dinastien arteko borrokek inperioaren aginpidea murriztua zuten unean. Hispanian, Tarraconensis probintzian zehatzago, K.o. V. mendekoak dira mugimendu honen lehen berriak, Galiakoaren antzeko egoeretan gertatuak.\nAntzinako idazleek klase apalak oso gutxitan aipatu izanetik dator bagaudek historiografian sortu duten interesa. Mugimendu garrantzitsua izan zen hura, matxinada handiak bultzatu baitzituzten estatuaren kontra, eta barbaroekin konspiratu ere egin baitzuten.\nHala ere, bagauden gizarte-mugimendua ez da batere ondo ezagutzen, haien aipamen idatziak oso gutxi direlako bereziki, eta zehaztugabeak eta zatikakoak direlako gainera.\nEuskal Herriari dagokionez, egile batzuen ustean, Tarraconensis-eko matxinada horiek baskoien lurretan bakarrik gertatu ziren, oso gertaera bereziak baitira, baina matxinada horiek berez Tarraconensis-eko ipar-ekialde osoan izan ziren, eta, horretaz gainera, testuetan ez dira aracelitar bagaudak edota Tarazonakoak bakarrik aipatzen (baskoi lurretan biak); bada, orobat, dokumentuetan Zaragoza eta Lleidako eskualdeetako bagauden aipamenik ere (baskoienak ez ziren eremuetan biak).\nEztabaida historiografikoak bi aukera eskaintzen ditu: gizarte-mugimendua edo nazio-mugimendua.\nBaina ezaugarri horiekin bakarrik ezin da mugimendu hura nolakoa zen guztiz esplikatu, eta historialariak ez dira ados jartzen; beraz, auzi hori, ziur asko, hobeto azaldu daiteke arazoaren bi alderdiak kontuan hartuta: Koldo Larra\u00f1aga irakaslearen esanetan, latifundistak vs. lur jabe txikiak alde batetik; eta bestetik, abeltzaintzan oinarritutako bizimodu indigena tradizionala vs. latindar jatorriko nekazal egitura."}
{"id": "44335", "revid": "105290", "url": "https://eu.wikipedia.org/wiki?curid=44335", "title": "Liburutegi publiko", "text": "Liburutegi publikoa toki-mailako informazio-zentro bat da eta bere erabiltzaileei mota orotako ezagupenak eta informazioa eskaintzen dizkie.\nLiburutegi publikoaren zerbitzuak eskaintzeko orduan, oinarrizko baldintza bat da pertsona orok informazioa eskuratzeko orduan eskubide berberak izatea, adina, arraza, sexua, erlijioa, nazionalitatea, hizkuntza edo gizarte-maila edozein izanda ere. Arrazoi desberdinak direla medio, zerbitzu eta material arruntak erabiltzea ezinezkoa zaien erabiltzaileen kasuan, zerbitzu eta material bereziak eskainiko dira, esate baterako, hizkuntz gutxiengoen kasuan, minusbaliotasunak dituzten pertsonen edo ospitaletan edo kartzelan dauden pertsonen kasuan.\nAdin-talde guztiek aurkitu behar dute beren beharretara egokituriko materiala. Bildumek eta zerbitzuek mota guztietako euskarri egokiak barne hartu behar dituzte, nola teknologia modernoen ingurukoak hala material tradizionalei dagozkienak. Funtsezkoak dira haien kalitate ona eta bertako premietara zein baldintzetara moldatuak izatea. Materialek gaur egungo joerak eta gizartearen bilakaera islatu behar dituzte, baita gizadiaren esfortzuaren eta irudimenaren memoria ere.\nEz funtsak ez zerbitzuak ere ez dira ideologia, politika edo erlijioa dela eta zentsuratuko, eta ez dira presio komertzialen menpe egongo.\nUNESCOk liburutegi publikoari buruz egindako adierazpena, 1994ko azarokoa:\nFinantzaketa, legedia eta sareak.\nLiburutegi publikoak doakoa behar du izan. Liburutegi publikoa toki-mailako eta nazio-mailako agintaritzen erantzukizuna da. Berariazko legeria bat eduki behar du eta toki-mailako eta nazio-mailako gobernuen finantzaketa jaso. Kulturari begira, informazioa hornitzeko, alfabetizatzeko eta heziketarako epe luzerako edozein estrategiaren funtsezko osagaia izan behar du.\nNazio-mailan liburutegien arteko koordinazioa eta lankidetza lortzeko, legeria eta plan estrategiko desberdinek liburutegien sare nazional bat definitu eta sustatu behar dute, zerbitzuak eskaintzeko orduan aldez aurretik erabakitako arauak kontuan hartuko direlarik.\nLiburutegi publikoaren sarea liburutegi nazionalekin eta eskualdekoekin harremanetan sortu behar da, baita eskoletako, institutuetako eta unibertsitateetako liburutegiekin harremanetan ere.\nFuntzionamendua eta kudeaketa.\nToki-erkidegoak dituen premiak kontuan hartuta, helburuak, lehentasunak eta zerbitzuak definituko dituen politika argi bat landu behar da. Liburutegi publikoa eraginkortasunez antolatu behar da eta funtzionatzeko orduan arau profesionalak hartu behar dira kontuan.\nBitartekari garrantzitsuekin lankidetza ziurtatu behar da, esate baterako, erabiltzaileen taldeak eta toki-mailako, eskualdeko, nazioko eta nazioarteko beste hainbat profesional.\nBertan eskaintzen diren zerbitzuak eskuragarri izango dira erkidego osoko kideentzako. Beraz, liburutegi publikoetako eraikinak kokalekua egokia behar du, irakurketarako eta ikasteko baldintza egokiak eduki behar ditu, teknologia bikainak eskaini behar ditu eta erabiltzaileentzako ordutegi egokia. Aldi berean, liburutegira bertara joan ezin diren pertsonentzako hedapen-zerbitzu bat eskaini behar dute.\nLiburuzaina erabiltzaileen eta baliabideen arteko bitartekari aktibo bat da.\nLiburuzainak lanbide-prestakuntza jarraitua ezinbestekoa du zerbitzu egokiak eskaini ahal izateko.\nErabiltzaileentzako hedapen eta prestakuntza-programak landu beharko dira erabiltzaileei eskaintzen zaizkien baliabide guztiei behar bezalako etekina atera ahal izateko.\nAdierazpenaren gauzatzea.\nNazio-mailan eta toki-mailan erabakiak hartzen dituzten pertsonei eta oro har mundu osoan liburutegiek osatzen duten komunitateari eskatzen zaie, honako Adierazpen honetan azaltzen diren printzipioak gauzatzeko.\nHonako Adierazpen hau Liburuzain eta Liburutegien Elkarteen Nazioarteko Federazioarekin (IFLA) batera landu zen eta UNESCO erakundeak 1994ko azaroan onetsi zuen."}
{"id": "44336", "revid": "201", "url": "https://eu.wikipedia.org/wiki?curid=44336", "title": "Liburutegi publikoak", "text": ""}
{"id": "44337", "revid": "1491", "url": "https://eu.wikipedia.org/wiki?curid=44337", "title": "Euskadi Literatura Sariak", "text": "Euskadi Literatura Sariak Eusko Jaurlaritzako Kultura Sailak 1997az geroztik urtero antolatzen dituen literatura sariak dira. Hamaika urtez lau kategoriatan eman dira: Euskal Literatura, Itzulpengintza, Euskarazko Haur eta Gazte Literatura eta Gaztelaniazko Literatura. 2009an Ilustrazioen Saria gehitu zitzaien; eta 2010ean, berriz, Saiakera, euskaraz zein gaztelaniaz.\nEzaugarriak.\nHelburuei dagokienez, saritutako lanak zabaltzea eta egileak eurak eta egin dituzten lanak ezagutaraztea dira, liburugintzaren eta literaturaren alorrean oihartzun egokia emateko asmoz. Parte hartzeko, deialdiaren aurreko urtean argitaratuak behar dute izan lanek. Argitaratze unean bizirik dauden egileek idatzi, itzuli edo ilustratutako lanei zuzenduta daude sariak. Modalitate bakoitzeko epaimahaikideek aurkeztuko dituzte sari modalitate bakoitzeko hautagaiak, proposamen arrazoitu bidez.\nKritikak.\n2006ko sarien ondoren, hainbat idazlek eta itzultzailek beren kritikak areagotu egin zituzten, Argia astekarian Jon Alonsok argitara emandako artikulu baten haritik. Idazle talde batek sinaturik 2007ko otsailaren 16an \"Utikan Euskadi Sariak\" agiria aurkeztu zuten Donostian."}
{"id": "44340", "revid": "219", "url": "https://eu.wikipedia.org/wiki?curid=44340", "title": "Larreko", "text": ""}
{"id": "44341", "revid": "105290", "url": "https://eu.wikipedia.org/wiki?curid=44341", "title": "PPTP", "text": "PPTP Point to Point Tunneling Protocol-ren siglak dira.\nPPTP Microsoftek Windows NT 4. bertsiorako egindako muturretik muturrerako tunel protokolo anitz jabeduna da. Muturretik muturrerako protokoloan (PPP, Point-to-Point Protocol) oinarritzen da, sarea atzitzeko konexio gehienetan telefono loturaz erabiliz. PPTPk, sare publiko edo pribatuak igaro ditzakeen esteka birtual bat sortzen du.\nEzaugarriak.\nPPTPk ezaugarri hauek ditu:"}
{"id": "44342", "revid": "336", "url": "https://eu.wikipedia.org/wiki?curid=44342", "title": "L2TP", "text": "L2TP Layer 2 Tunneling Protocol-ren siglak dira.\nL2TP 2. mailako tunel protokoloa da, PPTPren seme bezala onartua dena, Microsoftek, Ciscok, Ascendek, IBMek eta 3Comek egindako tunel protokolo anitza da.\nL2TPk gehikuntza batzuk dauzka PPTPrekiko. X.25 sareetan, Frame Relayrekin eta ATMrekin lan egin dezake, zerbitzu kalitatea (QoS) dauka, eta momentu berean bezero baten, ISP hornitzaile askoren eta VPN zerbitzari baten artean konexioak izan ditzake, konexio bakoitzaren banda zabalera batera erabiliz."}
{"id": "44343", "revid": "56334", "url": "https://eu.wikipedia.org/wiki?curid=44343", "title": "IPsec", "text": "IPsec (Internet Protocol security-ren laburdura) Interneteko Protokoloaren (IP) gaineko komunikazioak ziurtatzeko protokolo multzoa da, datu fluxu bateko IP pakete bakoitza zifratzen eta/edo kautotzen duena. IPsec-ek zifratze-gakoak ezartzeko protokoloak ere baditu. \nLaburpena.\nIPsec-eko protokoloak sare geruzan aritzen dira, OSI ereduaren 3. geruzan. Erabilera zabalduko Interneterako beste segurtasun protokolo batzuk, hala nola SSL, TLS eta SSH, aplikazio geruzakoak dira (OSI ereduko 7. geruza). Horren ondorioz, IPsec malguagoa da, 4. geruzako protokoloak babesteko erabil daitekeelako, TCP eta UDP barne.\nSegurtasun arkitektura.\nIPsec protokolo kriptografikoen multzo batek inplementatzen du, paketeen fluxua ziurtatzeko, elkarrekiko kautotzea bermatzeko eta parametro kriptografikoak ezartzeko.\nIP segurtasun-arkitekturak segurtasun-elkarte (SA) kontzeptua erabiltzen du IP segurtasuneko funtzioak eraikitzeko. Segurtasun-elkarte bat algoritmoen eta parametroen paketea da, norabide bateko fluxu jakin bat zifratzeko eta kautotzeko erabiltzen dena. Beraz, bi norabideko trafiko arruntean, segurtasun-elkarte pare batek ziurtatzen ditu fluxuak. Zifratzeko eta kautotzeko algoritmoen azken erabakia IPsec-en administratzaileari dagokio.\nEstandarraren egungo egoera.\nIPsec IPv6-ren nahitaezko zati bat izan zen, RFC 4294ren definizioan oinarrituta. Hala ere, 2011. urtean, RFC hori RFC 6434k zaharkitu zuen, eta horrek adierazten du IPsec IPv6-rentzat gomendagarria dela eta ez dela nahitaezkoa. IPv4-rentzat, erabiltzea aukerakoa da. Estandarra IPren bertsioekiko indiferentea izateko diseinatuta dagoen arren, 2007ra arteko hedapena eta esperientzia IPv4-ren inplementazioei dagokie.\nDiseinuaren asmoa.\nIPsec proiektatu zen garraio moduan pakete trafikoan segurtasuna emateko (muturretik muturrera), non muturretako ordenagailuek segurtasun prozesatzea egiten duten, edo tunel moduan, non pakete trafikoaren segurtasuna nodo bakar batek hornitzen baitu.\nIPsec bi moduetan erabil daiteke VPNak sortzeko, eta hau da haren funtzionamendu nagusia. Kontuan izan behar da, hala ere, segurtasun inplikazioak nahiko desberdinak direla bi eragiketa moduen artean.\nMuturretik muturrerako komunikazioen segurtasuna espero baino motelago garatu da. Horren arrazoietako bat da ez dela sortu gako publikoko azpiegitura unibertsalik (DNSSEC horretarako aurreikusi zen jatorrian). Beste alde batetik, erabiltzaile askok ez dituzte behar bezain ondo ulertzen saltzaileen produktuetan inklusioa sustatzeko dituzten beharrak eta aukera erabilgarriak.\nInterneteko protokoloak berez segurtasun ahalmenik ez duenez, IPsec segurtasun zerbitzuak emateko sartu zen, hala nola:\nModuak.\nZein mailatan jarduten den kontuan hartuta, IPsec-en oinarrizko bi modu bereiz daitezke: garraio modua eta tunel modua.\nGarraio modua.\nGarraio moduan, IP paketearen karga erabilgarria (transferitzen diren datuak) bakarrik zifratzen edo kautotzen da. Bideratzea ez da aldatzen, ez baita IP goiburua aldatzen edo zifratzen; hala ere, autentifikazio-goiburua (AH) erabiltzen denean, IP helbideak ezin dira itzuli, horrek hash-a baliogabetuko lukeelako. Garraio eta aplikazio geruzak beti hash baten bidez ziurtatzen dira, eta horrela ezin dira inola ere aldatu (adibidez, TCP eta UDP portu zenbakiak itzuliz). Garraio modua ordenagailuen arteko komunikazioetarako erabiltzen da.\nNAT zeharkatzeko IPsec mezuak kapsulatzeko modu bat definitu dute zeharkako NAT mekanismoa deskribatzen duten RFCek.\nTunel modua.\nTunel moduan, IP pakete osoa (datuak gehi mezuaren goiburuak) zifratzen edo kautotzen da. Orduan, IP pakete berri batean kapsulatu behar da, bideratzeak funtziona dezan. Tunel modua saretik sarerako komunikazioetarako erabiltzen da (bideratzaileen arteko tunel seguruak, adibidez, VPNetarako), edo ordenagailu-sare edo Internet gaineko ordenagailu-ordenagailu komunikazioetarako.\nProtokoloak.\nIPsec-ek hiru protokolo ditu, pakete-mailan segurtasuna emateko garatu direnak, IPv4-rako zein IPv6-rako:\nAuthentication Header (AH).\nIP datagramen jatorrizko datuen osotasuna konexiorik eta kautotzerik gabe bermatzera zuzenduta dago. Horretarako, Hash Message Authentication Code (HMAC) bat kalkulatzen du hash algoritmo baten bidez gako sekretu baten, IP paketearen edukiaren eta datagramaren zati aldaezinen gainean lan eginez. Prozesu horrek NAT erabiltzeko aukera murrizten du, eta zeharkako NATekin inplementatu daiteke. Bestalde, AHk errepikatze-erasoen aurka babes dezake leiho irristakorreko teknika erabiliz eta pakete zaharrak baztertuz. IP karga erabilgarria eta IP datagrama baten goiburu eremu guztiak babesten ditu, eremu aldakorrak izan ezik; hau da, ibilbidean alda daitezkeenak. AH goiburuak 32 bit neurtzen ditu, hona hemen nola antolatzen diren adierazten duen diagrama bat:\nEremuen esanahia:\nHurrengo goiburua\nTransferitutako datuen protokoloa identifikatzen du.\nKarga erabilgarriaren luzera\nAH paketearen tamaina.\nErreserbatuta\nEtorkizunerako erreserbatuta (ordura arte dena zero).\nSegurtasun-parametroen indizea (SPI)\nIP helbidearekin batera, pakete horrekin inplementatutako segurtasun-elkartea identifikatzen duten segurtasun-parametroak adierazten ditu.\nSekuentzia zenbakia\nZenbaki gero eta handiagoa, errepikapen-erasoak saihesteko erabiltzen dena.\nHMAC\nPaketea autentifikatzeko beharrezkoa den osotasuna egiaztatzeko balioa du; betegarria izan dezake.\nEncapsulating Security Payload (ESP).\nESP protokoloak pakete baten jatorriaren autentikotasuna, osotasuna eta konfidentzialtasunaren babesa ematen ditu. ESPk ere bakarrik zifratu eta bakarrik kautotze konfigurazioak jasaten ditu, baina ez da gomendagarria kautotzerik gabeko zifratzea erabiltzea, ez baita segurua. AHrekin ez bezala, IP paketearen goiburua ez du ESPk babesten. ESPk IPren gainean jarduten du zuzenean, IP 50 protokoloa erabiliz.\nESP pakete-diagrama bat:\nEremuen esanahia:\nSegurtasun-parametroen indizea (SPI)\nIP helbidearekin konbinatuta segurtasun-parametroak identifikatzen ditu.\nSekuentzia zenbakia\nZenbaki gero eta handiagoa, errepikapen-erasoak saihesteko erabiltzen dena.\nKarga erabilgarriaren datuak\nTransferituko diren datuak.\nBetegarria \nAlgoritmo kriptografiko batzuek blokeak erabat betetzeko erabiltzen dute.\nBetegarriaren luzera\nBetegarriaren tamaina bytetan.\nHurrengo goiburua\nTransferitutako datuen protokoloa identifikatzen du.\nKautotze-datuak\nPaketea autentifikatzeko erabilitako datuak ditu."}
{"id": "44344", "revid": "843", "url": "https://eu.wikipedia.org/wiki?curid=44344", "title": "IPSec", "text": ""}
{"id": "44345", "revid": "843", "url": "https://eu.wikipedia.org/wiki?curid=44345", "title": "IPSEC", "text": ""}
{"id": "44350", "revid": "880", "url": "https://eu.wikipedia.org/wiki?curid=44350", "title": "FLB", "text": ""}
{"id": "44351", "revid": "6327", "url": "https://eu.wikipedia.org/wiki?curid=44351", "title": "Azkarate (Donapaleu)", "text": ""}
{"id": "44352", "revid": "219", "url": "https://eu.wikipedia.org/wiki?curid=44352", "title": "Gorobel", "text": "Gorobel Arabako ipar-mendebaldean \u2014Aiaraldean\u2014 dagoen mendilerroa da (\"S\u00e1lvada\" gazteleraz); gainera, Burgosko probintziaren ipar-ekialdeko zati bat eta Urdu\u00f1ako (Bizkaia) zati bat ere hartzen ditu.\nMendirik altuena Eskutxi da, 1.185 metrorekin.\nIzena.\nMendilerro hori euskararen eta gaztelaniaren arteko antzinako mugan dago, eta horregatik ez da harritzekoa bi izen izatea, zein bere hizkuntzan: \"Gorobel\" euskaraz eta \"S\u00e1lvada\" gaztelaniaz (ez \"Salvada\" edo \"Salbada\"). Halaxe zehaztu du Euskaltzaindiko Onomastika Batzordeak.\nMendiak.\nHauek dira mendilerroaren 3 tontor altuenak:\nGorobelgo mendi-oinak.\nBadio\nEskorieta\nPeregaina\nSan Ant\u00f3n / Gorbeo"}
{"id": "44360", "revid": "1545", "url": "https://eu.wikipedia.org/wiki?curid=44360", "title": "Brigada Gorriak", "text": "Brigada Gorriak () 1969an sortutako Italiako talde armatu komunista bat izan zen.\nItalia iparraldeko langile mugimenduaren baitan jaioak, hasieran lantegi mailako propaganda ekintzak burutu zituzten. 1970eko hamarkadan, zeluletan antolatu, egitura paramilitarra hartu eta hiri-gerrillari ekin zioten. Brigada Gorriek estatuaren aurkako borroka armatua sakonki teorizatu zuten, estatua Multinazionalen Estatu Inperialista () bezala definituz. 1980ko hamarkadan infiltrazioak eta barne zatiketak ezagutu zituzten.\nBeraien ikurra bost puntatako izar asimetrikoa zen. BR akronimoa erabiltzen zuten.\nIdeologia.\nBrigada Gorriak erakunde marxista-leninista bat zen, bere burua erakunde gerrillari bezala hartzen zuena. Beraien helburua \"boterea eskuratzeko langileriari bidea erakustea\" zen, ondoren Italian \"Proletargoaren Diktadura eta komunismoaren eraikuntza\" burutu ahal izateko. Horretarako, ekinbide politiko-militarra hobesten zuten.\nBrigada Gorrien barnean posizio desberdinak bereizten ziren, erakundeko kideen jatorri desberdinen araberakoak neurri batean. Korronte hauek, askotan, erakundearen historia eta garapenarekin ere lotu ohi dira. Normalean bereizketa hau egiten da:\nHistoria.\nSorrera.\nBrigada Gorriak Milano eta Turin industria hirietan sortu ziren, mugimendu sindikalaren baitan. Hasieran, eskuin-muturreko taldeei aurre egitea izan zen euren lehentasuna (garai hartan Italian terrorismo beltza bezala ezagututako eskuin-muturreko taldeen ekintzak ugariak ziren). Trentoko unibertsitateko Renato Curcio izan zen Brigada Gorrien sortzaileetako bat.\nLehen garai honetako kide gehienak erdi-mailako langileak, ikasleak (sarritan inguru katolikoetakoak), irakasleak eta enplegatu publikoak ziren. Askotan, hiri-ingurunetik deserrotuak zeuden eta behin behineko langileak ziren. Bizilagunen, ikasleen, feministen eta abarren protesta mugimenduetan elkarrekin esperientziak izan zituztelako zuten harremana. Beraien lehen ekintzak enpresa handietan eginiko sabotajeak eta sindikatuen aurkako erasoak izan ziren. Geroago bonbak kamioietan edo zuzendarien kotxeen aurkako sabotajeak egiteari ekin zioten. 1972an, Brigadek lehen aldiz pertsona bat bahitu zuten: Pirelli lantegiko nagusi bat. Ordu batzuez bahituta eduki ondoren, enpresak langileak kontrolatzeko zerabiltzan metodoei buruz galdekatu ostean askatu zuten. Guztiek ikus zezaten, langileen turno aldaketarekin batera, lantegiko sarreran askatu zuten, kateaturik utziz.\nGarai hartan, lan gatazkei loturiko mota horretako bahiketa ugari burutu zituzten, \"Colpirne uno per educarne cento\" () leloari jarraituz. Normalean argazkia ateratzen zieten bahituei, lepotik kartel bat zutela.\nHedapena.\n1974tik aurrera, Brigada Gorriek euren jarduna Erroma, Genova eta Veneziara zabaldu zuten. Epe honetan, Italiako erregimen politiko nahiz ekonomikoko kide esanguratsuak bahitu zituzten. 1975ean manifestu bat argitara eman zuten, non \"Estatuaren bihotzaren aurkako greba orokorra\" egitera deitzen zuten. Aipatu bezala, Brigadentzat estatua multinazional kapitalisten tresna hutsa zen. Era berean, Demokrazia Kristaua alderdiaren aurka jo zuten, honek estatuaren gidaritza baitzuen. 1974ko ekainean, Brigadek Movimento Sociale Italiano mugimendu faxistako bi kide hil zituzten, kalte material hutsak eragitea helburu zuen ekintza batean. Ekintza honekin, lehen aldiz hildakoak eragin zituzten Brigadek. Honen ondorioz, erakundeko kideak klandestinitatera pasa ziren, lantegietan beraien ekimenak gutxituz hemendik aurrera. Hau garrantzitsua izan zen oso Brigaden garapenean, momentu hartara arte erakundearen funtsa lantegietako lan politikoa baitzen.\n1976an Carabinieri-ek Brigada Gorrietako hainbat kide atxilotu zituzten, haietako bat (Walter Alasia) hilez. 1977ko apirilean, Brigadek Partito Comunista di Combattimento () sortu zutela iragarri zuten, \"langileriaren gida politiko\" gisa jarduteko helburuarekin. Handik aurrera, ekintza armatuek, polizien eta epaileen aurka berezik, izugarrizko igoera ezagutu zuten. Era berean, Brigaden militantziak aldaketa ezagutu zuen: kide gehienak ikasleak ziren, Brigaden hasierako langile izaera ahulduz. 1978an Brigadek Aldo Moro Italiako lehen ministro ohia eta Demokrazia Kristauko burua bahitu eta, egun batzuen ostean, hil zuten. Momentu horretan delakoa eztabaidatzen ari zen, hau da, Demokrazia Kristaua eta Italiako Alderdi Komunistaren arteko akordiorako aukera.\nBrigada Gorriek Aldo Mororen bahiketa estatuaren bihotzaren aurkako beraien estrategiaren puntu gorena bezala ulertzen zuten. Aldo Moro bere eskolta osoa hil ostean bahitu zuten. Ondoren, herriaren espetxe batean zegoela esanez eta herri epaiketa bat jasango zuela adieraziz, komunikatua argitara eman zuten Brigadek. Bahiketa iraun zuen bitartean, prozesuaren berri emanez 8 komunikatu atera zituzten Brigadek, azkenekoan heriotzera zigortua izan zela esanez.\nAhultzea.\nMororen hilketak Brigada Gorrien ahultzearen hasiera ekarri zuen. Gobernuak errepresio kanpaina gogor bati ekin zion, ezker iraultzaileko sektore zabalak kolpatuz: 1979ko apirilaren 7an, atxiloketa masiboak burutu zituen poliziak, besteak beste Autonomia Operaria taldeko intelektualak, \"Metr\u00f3poli\" aldizkariko kolaboratzaileak, etab. atxilotuz. Hauen artean Paolo Virno, Toni Negri, Oreste Scalzone eta Luciano Ferrari Bravo zeuden. Espetxean urte batzuk eman otean, azkenean Brigadekin zer ikusirik ez zutela onartu zen. Errepresio zabala izan zen, beraz: 12.000 ekintzaile ezkertiar atxilotu zituzten 1980ean, 300 bat lagunek Frantziara ihes egin zuten eta beste hainbestek Hego Amerikara. Unibertsitateko irakasleei \"Errepublikari Leialtasuna Zinegitea\" behartu zitzaien, Estatuaren aurkako edozein kritika desagerrarazi asmoz. Era berean, Brigadetako preso batzuek ere Aldo Mororen hilketaren aurka agertu ziren.\n1981ean Brigadek James Dozier jeneral estatubatuarra bahitu zuen. Poliziak bahitua askatu eta hainbat brigadista atxilotu zituen.\n1984an, Brigada Gorriak bitan zatitu ziren: gehiengoa Alderdi Komunista Borrokalaria () izena hartu zuenarekin bat egin zuen, eta gutxiengoak Komunista Borrokalarien Batasuna delakoarekin (). Urte berean, Brigadetako lau preso esanguratsuk (Curcio, Moretti, Ianelli eta Bertolucci) publikoki borroka armatuaren aurka agertu ziren.\n1985an Frantzian erbesteratutako militante ohi batzuk Italiara itzuli ziren, atxiloketek jarraitzen zuten bitartean. 1986ko otsailean, BR-PCCk Florentziako alkate ohia hil zuen. 1987ko martxoan, BR-UCCk Licio Giorgieri jeneralan hil zuen Erroma. 1988ko apirilean, BR-PCCk Roberto Ruffilli senataria hil zuen. Horren ostean, Brigada Gorrien bi fakzioen ekintzak asko gutxitu ziren, atxiloketak ugariak izan baitziren.\nBrigada Gorriak gaur.\nGaur egun Brigada Gorri berriez (\"Nuove BR\") hitz egiten da. Hau, baina, ez da erakunde bat, hedabideetan erabiltzen den terminoa baizik.\nBrigada Gorrien azkeneko ekintza ezagunak ondoko hauek dira:"}
{"id": "44368", "revid": "103793", "url": "https://eu.wikipedia.org/wiki?curid=44368", "title": "Aloze-Ziboze-Onizegaine", "text": "Aloze-Ziboze-Onizegaine ([alos\u033be s\u033bi\u03b2os\u033be onis\u033be\u0263ai\u0272e]) Zuberoako erdialdeko udalerri bat da, Basab\u00fcr\u00fcko Ibarresk\u00fcinekoa.\nGeografia.\nIngurune naturala.\nUhaitzandi ibaia, bere beste ibaiadar batzuekin batera udalerritik igarotzen da.\nHistoria.\nAloze eta Ziboze herriak 1843ko urriaren 23an batu ziren udalerri bakar bat osatzeko. Gerora, Onizegaine herriko lurren zati bat berenganatuz 1859ko apirilaren 16an, udalerriak Aloze-Ziboze-Onizegaine izena hartu zuen. Egun horretan, Onizegaineko lurrak Aloze-Ziboze eta Atharratzeren artean banatu ziren.\nDemografia.\n1859. urtean Onizegaine Aloze-Zibozeri batu zitzaionean, hiru herrien artean 680 biztanle zenbatzen zituzten. Ordutik, etengabeko galera demografikoa izan du udalerriak, eta XXI. mendearen hasieran 300 biztanle inguru besterik ez zituen."}
{"id": "44369", "revid": "44278", "url": "https://eu.wikipedia.org/wiki?curid=44369", "title": "Ziboze", "text": "Ziboze Zuberoako antzinako udalerria izan zen, 1843an Alozerekin batera Aloze-Ziboze eta 1859. urtetik aurrera Aloze-Ziboze-Onizegaine osatu zituena.\nToponimia.\nFrantsesez \"Sibas\" zuen izena. Ziboze toponimoak honako itxurak izan ditu historian zehar:\n\"Sivas\" (1178, Duchesne Bilduma CXIV Liburukia), eta\n\"Sent-Martin de Sibas\" (1520, Zuberoako ohituran).\nBiztanleriaren bilakaera.\nIturria : Cassini proiektua"}
{"id": "44377", "revid": "119347", "url": "https://eu.wikipedia.org/wiki?curid=44377", "title": "Marie Darrieussecq", "text": "Marie Darrieussecq (Baiona, Lapurdi, 1969ko urtarrilaren 3a) frantsesezko idazlea da.\nLehen liburuarekin (\"Truismes\") sekulako arrakasta lortu zuen Frantzian bai eta Europa osoan ere. Hainbat hizkuntzatara (30 baino gehiago) itzuli dute, tartean euskarara (\"Ahardikeriak\"; Alberdania, 2004.)\nBiografia.\nLapurdiko hiriburuan jaioa, Basusarrin bizi izan da baina ez du oroimen onik herri horretatik. Familia itsas girokoa du: ama (lanbidez frantses irakasle kolegio batean) ziburutarra eta aitaren aita (berau lanbidez teknikari) ere arrantzalea zen. Amatxi sare konpontzaile zen Donibane Lohizuneko portuan. Familia euskaldunean hazi zen, ama eta amatxi euskalzaleak zituen, haiekin txikitan euskaraz egiten zuen baina gero galdu zuen eta horrekin damutzen da.\nFamilia gertakizun batzuek (itsasoarekiko harremana, gurasoek galdu zuten semea) behin eta berriro agertzen dira bere liburuetan. Batxilergoa Baionako Cassin lizeoan egin zuen. 1988tik 1990era literatura ikasketak egin zituen Bordeleko Michel-Montaigne lizeoan. Hortik aurrera Parisen segitu zuen ikasten eta 1997an tesia egin zuen: \u00abAutofikzioa eta ironia tragikoa Georges Perec, Michel Leiris, Serge Doubrovsky, eta Herv\u00e9 Guibertengan\u00bb.\nIdazle izateaz gain psikoanalista ere bada.\nAzken 20 urteetan Paris du bizitoki nagusi eta zenbait denboraldi pasatzen ditu Lapurdin. Ezkonduta dago eta hiru seme-alabaren ama da.\n2007ko hauteskundeetan S\u00e9gol\u00e8ne Royalen alde agertu zen. 2010eko maiatzean Egunkariaren aldeko artikulua idatzi zuen Lib\u00e9ration kazetan.\nEuskaraz muga batzuekin egiteko gai da. 1998an Marie NDiayek, \"ziminokeria\" egin izanaz akusatu zuen (\"singerie\") eta 2007an Camille Laurensek plagiatze sikologikoa egotzi zion. Bi akusazio hauei \"Rapport de police\" eleberriaz erantzun zien.\nBibliografia.\nBere obra guztietan protagonista emakume bat da. P.O.L. argitaletxeak atera dizkio lanak."}
{"id": "44380", "revid": "56334", "url": "https://eu.wikipedia.org/wiki?curid=44380", "title": "Euskal Herriko geologia", "text": "Euskal Herriko geologia batez ere Kretazeotik Eozenora bitarteko arrokaz osatua da, garai hartan sakonera eskaseko itsaso tropikal bat zenean. Iberiar plakaren eta Eurasiar plakaren arteko talkek sortutako egiturek paisaia menditsu eta ibartsua sortu dute.\nPaleozoikoan hasi eta gaur egun arte luzatzen den historia geologikoa du Euskal Herriak. Denbora horretan paisaia oso menditsua sortu dute, bailaraz beterikoa, baina dibertsitate handikoa. Azken milioi urteetako historia geologikoa ezagutzeko parada ona eskaintzen du, batez ere orogenia alpetarraren ondorioz sorturikoa.\nMineral gutxi aurki daitezke, baina oso balio altukoak. Euskal Herriko hainbat eskualderen garapen ekonomikoa zuzenean lotua izan da aurkitzen diren baliabide materialekin, batez ere burdinari. Mineralaren bila ere sortu ziren Euskal Herriko kostaldean dauden lehenengo erromatarren ustialekuak.\nHistoria geologikoa.\nKanbriarraurrea.\nKanbriarraurrea ez da agertzen Euskal Herrian, nahiz eta Ursuaia mendilerroan 1.000 eta 600 milioi arteko adina duten arroka metamorfikoak agertu diren. Arroka hauek gneis eta kuartzitak dira eta Armorika kontinente txikian zegoen mendikate baten erdigunea osa zezaketen.\nPaleozoikoa.\nEuskal Herriko arrokarik zaharrenak paleozoikoan sortu ziren. Arroka hauek gaur egun Pirinioetan aurki daitezke eta, oro har, Euskal Herriko ekialdean. Karboniferoan arroka horien ezaugarriak aldatu ziren, metamorfismoa eman zelarik. Garai honetan sortu ziren arroken artean Bortziriak, Kintoa eta Aiako Harria aurki daitezke gaur egun.\nAurkitzen diren arroka zaharrenak hauek direnez oso zaila da orogenia hertziniarraren aurretiko egoera paleogeografikoa zehaztea. Hala ere beste irizpide batzuk jarraituta badakigu behe Paleozoikoan itsaso sakoneko materialak metatu zirela, ondoren kuartzitak eta eskisto beltzak sortu dituztenak. Bortzirietako hainbat harritan (batez ere piritatan) orogeniaren aurreko deformazio eta metamorfismoa aurkitu da, hidrotermalismoz sorturikoa.\nOrdoviziarreko fosilak dituzten arrokak aurkitu dira Donibane Garazi inguruan, Alduden eta Orreagan. Fosil hauek zianobakteria, graptolite, arkeoziatido, brakiopodo eta algak dira. Hainbat kruziana motako marka aurkitu dira, trilobitei egozten zaizkienak. Honi guztiari esker badakigu garai honetan sakonera eskaseko itsaso bat zegoela gaur egungo Euskal Herrian.\nSiluriarraren bukaeran Kaledoniar orogenia eman zen, Ebro eta Akitaniako arroak sortuz. Momentu horretan Euskal Herrian sakonera eskaseko itsaso bat zegoen, koral ugaridun kareharriak sortu zirenean. Egoera hau Karbonifero bukaera arte luzatu zen, Hertziniar orogenia sortu zen garaia. Garai honetan sortu ziren Ebro eta Akitaniako mendiak eta Pirinioetako zonalde axialeko mazizoak: Bortziriak, Aldude, Mendibeltza, Baigura eta Iguntza besteak beste. Bortziriak oso ezagunak dira dituzten mineralizazioak direla eta (azkeneko urteetan uranioa ere aurkitu da). Gaia hartan 30 bat kmko irla luzanga bat osatzen zuen. Hegoaldean metatzen ziren sedimentuek geroago Belabieta eta Urdalarren gaur egun aurkitzen diren marmolak osatu zituzten.\nDevoniarreko fosilak aurkitu ziren lekuak badira Oiartzun eta Irun artean. Bertan krinoideoak aurkitu dira hainbat brakiopodoekin batera. Gainera hainbat lekutan (Bertiz, Etxalar, Orabidea, Baztan, Urkiaga eta Bankan, adibidez) ekinodermo, briozoo, koral, trilobite, marmoka eta molusku koloniak aurkitu dira, ur epeleko eta sakonera eskaseko itsaso baten adierazle. Devoniarra bereziki ondo ikusten da Bortzirietako Mazizoaren ekialdean. Bertan sedimentazio detritikoa eman zen, hainbat dolomitarekin tartekatuz; kareharri eta tupak ere metatu ziren. Devoniar Ertainean arbelen 500 eta 800 metro artean daude eta Devoniar Berantiarrean berriro ere terrigenoak metatu ziren.\nKarboniferoan bi eremu ezberdin aurki daitezke. Alde batetik Bortzirietako mazizoa, flysch itxurako sedimentazioarekin eta bere gainean kareharriak; bestetik Aldudeko mendigunea (Mendibeltza eta Iguntze) non kareharrien gainean arbelak kokatu diren. Hertziniar orogeniaren ondoren sorturiko erliebeak oso azkar higatu ziren eta sedimentazioa inguruetan eman zen. Hauen zatiak Adarra mendian, Aiako Harrian eta Etxalaren aurki daitezke. Sedimentuak gorrixkak dira, beraz ziurrenik egoera erdilehorreko klima zegoen garai hartan. Horrez gain ur-gainean geratu ziren lurretan zingirak osatu ziren eta hauek landareek kolonizatu zituzten. Likopodio, ekiseto eta iratzez osatutako basoak sortu ziren eta hauetatik ikatza sortu. Garai honetako ikatza Bera, Etxalar, Ibantelli eta Saran aurki daiteke.Karboniferoan oraindik baina tektonika eman ondoren arbela eta hareharrien arteko tartekatzen bat eman zen.\nPermiarrean intrusio magmatiko bat gertatu zen, granito motakoa, Bortzirietako materialak metamorfizatuz. Hala ere material hauek ez ziren goraino igo eta higaduraz gaur egun Aiako Harria eta Larrun mendiak osatzen dituzte. Hainbat datu ikertuta plutoi hau orogenia bitarte sortu zela ikusi da, egoera tektoniko transkurrente destro batean.\nMesozoikoa.\nMesozoikoaren hasieran mundu osoa biltzen zuen superkontinentea zegoen, Pangea izenekoa. Superkontinente hau hausten hasi zen eta orogenikoki lasaia izan bazen ere Euskal Herrian metakin ugari daude garai honetatik.\nTriasikoa.\nMesozoikoaren lehenengo atala Triasikoa da. Bertan \"germaniar fazies\" izenarekin ezagutzen diren metakinak egon ziren, Permiarraren oso antzekoak eta askotan bereizezinak. Triasikoan hiru geruza nagusi metatu ziren fazies honetan: \"buntsandstein\", \"munschelkalk\" eta \"keuper\". Lehenengoa hareharriz osatua dago, bigarrena kareharriz eta hirugarrena buztin eta gatz ebaporitikoz. Azken geruza honek garrantzi berezia izan zuen Euskal Herrian, leku askotan aurkitzen diren diapiroak sortzen baititu. Gainera ofita izeneko arroka ere sortu zen, jatorri bolkanikokoa, faila nagusiak jarraituz.\nHigadura zela eta Euskal Herrian zeuden mendi asko ia lautu egin ziren eta itsas-mailaren jaitsiera orokortu bat dela eta laku eta fadura ugari sortu ziren. Beste gune batzuetan deltak egon ziren. Ingurune hauetan sortu ziren germaniar faziesak, leku batzuetan harea metatzen zen bitartean beste batzuetan ebaporitak agertu baitziren.\nAiako Harriaren eta beste mazizoen inguruan pikor larriko sedimentuz osatutako arrokak ikus daitezke, antzinako kostaren hedapenaren seinale. Triasikoaren bukaeran eta Jurasikoaren hasieran karbonatozko sedimentuak metatu ziren.\nJurasikoa.\nJurasikoan itsas maila asko igo zen eta horren ondorioz ia lurralde osoa urpean egon zen. Urak beroak zirenez fauna ugari agertzen da fosil ezberdinetan eta ammoniteak ugariak dira. Lehen azaldu bezala diapiroak \"keuper\" faziesko arroka triasikoz osatua dago eta hau hain moldagarria izanda gero egon ziren esfortzuen aurrean hausturak egin zituen. Bere gainean kokaturiko arroka jurasikoak dira, beraz, orogenia alpetarraren ondorioz azaleratzen diren lehenengo arroka gogorrak puntu askotan. Hala ere beste leku askotan higatua izan da eta beraz zaila da serie osoa aurkitzea.\nGarai honetan Burgos inguruan Asturiasko mendiei loturik zegoen altugunea sortu zen, baita Akitania eta Ebro inguruetan ere. Honek geroago Kantauri Itsasoa izango zenaren eta geroago Mediterraneoa izango zenaren urak bereiztu zituen eta Eusko-Kantauriar arro berri bat sortu zen.\nArro guztian zehar eta orokorrean Mesozoikoan ofita ugari agertu ziren. Daniarrean zehar egoera estentsiboa izan zen eta horregatik agertzen dira arroan zehar. Pirinioetan magma toleitikoa agertzen da, Triasikoaren bukaeratik Jurasikoko Lias garairaino.\nGarai honetan kareharrizko mazizoak sortu ziren, arrezifeen ondorioz askotan. Horietako batzuk Aralarren ageri dira, bai eta Euskal Herriko arkuko mendietako batzuetan ere.\nBehe eta Jurasiko Ertainean klima beroa eta hezea izan zen, sedimentazio karetsua sakonera handitan emanez. Jurasikoaren bukaeran klima lehorragoa bilakatu zen eta kareharriaren sedimentazioa eten egin zen.\nKretazeoa.\nKretazeoa da Euskal Herrian arroka bolumen handiena ematen duena. Kretazeoaren hasieratik Eozenora leku batzuetan 10.000 metro sedimentu metatu ziren eta beste batzuetan 2.000. Hau subsidentzia ezberdintasunengatik da, baina hala ere oso bolumen handia da.\nGarai honetan itsas-hondoak sakonera txikikoak ziren eta klima epela zegoen. Koral arrezife handiak sortu ziren ekialde-mendebalde norabidean. Kareharri urgoniar izenarekin ezagutzen dira eta horiek orain dela 120 milioi urte inguru hasi ziren sortzen. Kareharri urgoniarrak agertzen diren mendi nagusiak Aralar, Aizkorri, Hernio, Izarraitz, Anboto, Gorbeia, Udalaitz... daude.\nGarai honen hasieran hegoaldean Iberiar kontinentea zegoen eta delta eta zingira ugari sortu ziren Euskal Herritik hegoaldera. Errioxan dinosauro lorratzak aurkitu dira garai honetan. Arabako Buradon-Gatzaga eta Urizaharran mundu mailako garrantzia duten anbar ustiategiak aurkitu dira. Orain dela 120-130 milioi sortu ziren eta bi biotopo ezberdinen adierazgarri dira. Urizaharrakoa hondartza bateko ingurunea litzateke eta Buradon-Gatzagakoa lur-barnekoa.\nBulkanismoa ere eman zen garai honetan eta eusko-kantauriar arroaren erdialdean sumendi ilara bat sortu zen. Ilara horrek bi lerro nagusi zituen: alde batetik Zumarraga, Elosu, Elorrio eta Durangokoa, eta bestetik Zumarraga, Elosu, Soraluze, Eibar, Markina, Fruiz eta Mungiakoa. Hauetatik sumendiren bat ur-azpitik atera zen eta errautsak barreiatu, Deban ikus daitezkeen geruza txikiek adierazten duten bezala. Beste lekueta pillow-laba izeneko formazioak agertu ziren. Fruizen laba kolada handi batek zutabe disjuntzioa jasan zuen eta basalto hexagonoak agertzen dira. Hiru formazio ditugu:\nGoi Kretazeoan batez ere tupak eta buztinak metatu ziren Euskal Herrian. Materia organiko ugariko itsasoak ziren, sakonera eskasekoak eta klima epelekoak. Horregatik bertan belakiak, amoniteak, moluskuak eta itsas triku ugari zeuden (ugarienak Micraster eta Echinocorys motakoak). Fosil hauek erruz agertzen dira Ameskoetako San Martin herrian eta bertan \"galbarro\" hitza ematen zaio. Sakanan eta Arabako Lautadan ere agertzen dira. Kostako labarretan, Debatik Zumaiara doazenetan, adibidez, fosil ugari aurki daitezke garai honetatik.\nKretazeoaren amaieran itsas-mailaren igoera bat eman zen eta tupa zein hareharri turbiditikoaren txandakapenak eman ziren. Honi flysch izena ematen zaio eta Gipuzkoa eta Bizkaiko kostaldeetan oso ugariak dira. Flysch hauetan amonite, belemnite eta inozeramideak daude.\nK/T muga.\nK/T muga izenarekin Kretazeo eta Tertziarioaren arteko muga ezagutzen da. Muga hori iridio ugari duen geruza mehe batek ematen du, ziurrenik meteorito baten talkak eragina. Geruza hau ikusten erraza da Zumaian, baina baita Euskal Herriko beste toki batzuetan.\nGaur egun 21 sekzio ezberdinetan ikusi da K/T muga, guztiak sakonera ertain-altuko itsas arroetakoak. Ikerketa baten arabera Euskal Herrian Sopelana eta Bidarte dira muga ikertzeko lekurik hoberenak, gutxienez foraminifero planktonikoen ikerketa eginez gero. Euskal Herrian egindako ikerketatan ikusi denez Kretazeoaren azkeneko garaian (Maastrichtiar Garaia) zeuden 63 foraminifero espezietatik 33 desagertu ziren, hau da %50a baino gehiago. Gainera beste 30 espezieak Tertziarioaren hasieran desagertu ziren. Gainera iridioa eta nikel ugariko espinelak aurkitu dira.\nZenozoikoa.\nZenozoikoa edo Tertziarioa orogenia alpetarragatik markatu izan zen, euskal kantauriar arroa itxi zen eta Euskal Herria lur egonkor moduan sortu zen bere osotasunean.\nPaleozenoa eta Eozenoa.\nPaleozenoa ikertzeko munduko lekurik hoberena Zumaian dago eta bertan definitu da Paleozenoaren iraupena zein den.\nPaleozeno eta Eozenoan zehar Pirinioak sortzen zebiltzan eta horregatik itsasoko azkeneko sedimentuak garai honetakoak dira. Metaketa batez ere Urbasa-Andimendi-Trebi\u00f1u inguruan eman zen hegoaldean eta Galea lurmuturraren inguruan, Getarian eta Miarritzen iparralderago. Sedimentuak karetsuak dira baina K/T mugan fosil motak aldatu ziren, desagerpen masiboa dela eta. Nummuliteak agertu ziren eta hauek erruz aurki daitezke sedimentuetan. Antzeko makroforaminiferoak ere agertzen dira. Hauetaz gain algak, moluskuak, ekinodermatuak, krustazeoak, arrainak eta zetazeoak agertu dira (azken hauek Araba eta Nafarroako hainbat lekutan).\nEozenoaren bukaeran lurra tolestu eta Pirinioak zein Euskal Herriko arkuko mendiak altxatu ziren. Lurraldeaurreko arro bat sortu zen Ebron eta beste bat Akitanian, sedimentazio lakutarra eman zelarik bertan.\nOligozenotik Pliozenora.\nOligozeno, Miozeno eta Pliozenoan zehar Euskal Herriko arkuko mendiak eta Pirinioak jada sorturik zeuden, eta bi isurialde egon ziren, bata Kantauri Itsasora eta bestea Ebroko arrora. Bertan bi laku handi sortu ziren, bata Erriberan eta bestea Trebi\u00f1un. Ebaporita ugari egon ziren, igeltsu eta gatzez osatutakoak, adibidez.\nAkitaniako arroa, Bretainiaraino luzatzen dena, 2km.ko lodiera duten Tertziarioko sedimentuak dituzte Pirinioen magalean. Bertan dagoen sekuentzia luzea bada ere Oligozenoan bukatu zen, konglomeratuekin.\nHainbat lekutan ere molasak sortu ziren, mendien higaduraz sortutako konglomeratu sedimentuak. Mendien alboetan arroen mugak markatzen zituztenak sortu ziren, adibidez Zangoza, Esa, Lokiz, Lizarra edo Gasteiztik gertu ikus daitezkeenak.\nBertan bizi ziren izakien inguruan hainbat fosil aurkitu dira: dortokak, krokodiloak, ugaztunak (mikrougaztunak, artiodaktiloak, perisodaktiloak, hiena eta elefanteak), hegaztiak eta arrainak aurkitu dira besteak beste.\nKuaternarioa.\nKuaternarioan izotzak estentsio handia okupatu zuen, batez ere mendialdean. Itsas-maila ere baxuagoa zen eta kostalde inguruan klima egokiagoa zen. Garai honetako elur-oreinak aurkitu dira Kiputz kobazuloan, klimaren adierazle direnak.\nGaur egungo ibaien ibilguak sortu ziren eta hainbat terraza alubial ibaien inguruan. Mendietatik ere arrokaz sorturiko konoak agertu ziren.\nGarai honetan ere gaur egungo kostaldeak bariazioak eduki ditu, baina ezagutzen duguna sortu da.\nTektonika.\nEuskal Herriko tektonika lau zonalde ezberdinetan banatzen da. Ekialdean Pirinioak daude; mendebaldean, Iru\u00f1eko faila muga gisa hartuta, Eusko-kantauriar arroa; iparraldean, Ipar-Pirinioko faila muga gisa hartuta, Akitaniako arroa; hegoaldean, Hego-Pirinioetako zamalkadura frontala muga gisa hartuta, Ebroko arroa.\nBakoitzak bere berezitasunak ditu baina lehenengo biak dira konplexutasun handiena erakusten dutenak. Bilboko antiklinorioa, Bizkaiko sinklinorioa, Leitzako faila eta Euskal Arkua bezalako ezaugarri geologikoek markatzen dituzte banaketa garrantzitsuenak.\nPirinioak.\nPirinioak bi zonalde ezberdinetan banatuko ditugu. Geologikoki Pirinioak Galiziaraino luzatzen dira, baina oso egitura ezberdina dute Iru\u00f1eko Failaren ekialde eta mendebaldean eta honek markatzen ditu mugak. Batetik bestera igarotzea, hala ere, ez da azkar egiten. Iru\u00f1eko Failarekiko paraleloak diren (IE-HM) hainbat faila daude. Failatik mendebaldera tolesen eta zamalkaduren bergentzia Iparekialderako da. Honen kontrakoak diren bakarrak Kantauri Mendilerroak osatzen du, hegoaldeko bergentziarekin.\nZonalde Axiala.\nZonalde Axiala Paleozoikoan sortu ziren mendiez osatua dago, hainbat arroka metamorfikoz eta konglomeratu, kareharri eta hareharriz osatua. Bertan aurki daitezke metal astunen hobi mineralak (\"ikus azpian honen inguruko atala\").\nPaleozoikoa atalean aipatu diren mendiek osatzen dute. Orokorrean gailur biribilduak dituzte (Erakurri, Ortzantzurieta, Koroa...) edo malkartsuak (Aiako Harria, Gorramendi, Mendaur...).\nMendebaldean zonalde axiala Mesozoiko eta Hirugarren aroko materialen azpian galtzen da. Oria ibaitik aurrera Palezoikoko aztarnak guztiz desagertzen dira. Gainera Ere\u00f1ozuko Failak, IE-HM norabidekoa, Bortziriak eta Larrun beste inguruetatik bereizten ditu. Bi mazizo hauek ekialde eta mendebaldean daude failaz bereizturik. Bortzirietako mazizoaren hegoaldean Leitzako Faila dago, Ipar-Pirinioetako Failaren jarraipentzat hartzen dena. Faila honen gainean marmolen mantua kokatzen da eta hainbat arroka ultramafiko ere aurki daitezke, mekanikoki kokaturikoak.\nPirinio-aurreak.\nPirinio-aurreak Zonalde Axialaren gainean agertzen dira eta Mesozoiko zein Zenozoikoko materialez osaturik daude. Orogenia alpinoan tolestu ziren.\nIpar-Pirinioko zonaldea.\nZonalde honetan estruktura Ekialde-Mendebalde norabideko tolesek eta iparralderanzko bergentzia duten zamalkadurek osatzen dute. Bere hegoaldeko muga Ipar-Pirinioko faila da. Egitura honek ehunka kilometroko jauzi sinistroa erakusten du. Faila honekiko paralelo beste hainbat estruktura ere aurki daitezke, metamorfismoa jasan dutenak eta mekanikoki arroka ultramafikoak dituztenak. Egitura hauek Eozenoan sortu zirela uste da. Ipar-Pirinioko zonaldea tolestutako lurralde-aurreaz Ipar-Pirinioko Aurreko Zamalkaduraz berezia dago. Hemen sortu den laburtzea hegoaldean dagoena baino nahiko txikiagoa da.\nEusko-kantauriar arroa.\nEusko-kantauriar arroa Iru\u00f1eko failaren mendebaldean hasten da eta berez Pirinioen jarraipena dira. Hala ere aldaketa nabari bat dute honekiko: ekialdean Iberiar plaka baldin bazen Eurasiar plakaren azpian sartu zena mendebaldean Kantauri itsasoa da azpitik sartzen dena. Horregatik bergentzia kontrakoa da, orokorrean iparralderantz. Eusko-kantauriar arroaren mugak honakoak dira:\nAurretik aipatu bezala kretazeoan arro sedimentario gisa jokatu zuen eta Iberiar plakaren iparraldeko marjina zen. Geroago alpetar deformazioek eragin zioten eta gaur egun dagoen eskualde tolestua sortu zen.\nHiru zatitan banatzen dugu:\nPeri-asturiar Domeinua.\nMendebaldeko aldea da eta Triasiko, Jurasiko eta Kretazeoko materialez sortua dago. Enkarterrietako ekialdea baino ez du ukitzen. Failek eragindako sedimentazioa eman da, blokeka eta toles gutxi daude. Failarik garrantzitsuena Kabuernigako Ezkutuko Faila litzateke.\nEuskal Arkua.\nHonek okupatzen du Eusko-kantauriar arroaren iparraldea: domeinu peri-asturiarretik Bortziriak eta Alduderaino luzatzen da, Lapurdin ere aurkitzen dugularik Batez ere Kretazeo eta Zenozoikoko arrokez osaturik dago eta oso tolestuta agertzen da. Hainbat zamalkadura ditu, iparraldeko norabidearekin eta kilometro askoko antiklinal zein sinklinalak aurkitzen ditugu. Hauek bata bestearen atzetik datoz eta oso nabaria den arkua sortzen dute Bilbo eta Donostia artean. Lehen azaldu bezala bulkanismo maila altuak ditu.\nHegoaldetik Iparraldera honakoak dira ezaugarri tektoniko garrantzitsuenak:\nBilboko Antiklinorioa.\nIparralderanzko bergentzia duen antiklinorio bat da, Behe Kretazeoko eta Weald faziesko materialez osatua. Antiklinorioaren nukleoa iparraldeko aldearen gainean zamalkatua dago. Egitura honek historia geologiko luzea du eta plataforma eta sakonera handiko itsasoen arteko muga moduan jokatu du.\nIpar-mendebalderantz bere tolestzea txikiagoa egiten da eta antiklinorioa asko zabaltzen da, ahalik eta Kantabrian desagertu arte. Hego-ekialderantz jarraitu daiteke Gorbeia eta Aizkorriraino. Egituraren nukleoan zokaloa oso gertu dagoela uste da. Dima inguruan gatza dago ardatzaren azpian.\nBilboko eta Aralarko Zamalkadura.\nBilbotik Otxandiora jarraitu daitekeen egitura da hau, Bilboko antiklinorioaren erdigunean. Testu batzuetan Bilbo-Altsasu faila moduan agertzen da Otxandio inguruan lateralki Aretxabaleta mugitzen da eta hortik Zegamara jarrai daiteke. Hor berriro galtzen da baina ekaildean Aralargo Zamalkaduran jarrai daiteke. 1500-2000 metro arteko jauzia suposatzen du.\nBizkaiko Sinklinorioa.\nBizkaiko Sinklinorioa (edo Oiz-Galea Lurmuturrako sinklinorioa) berez Marmolen Mantuarekin jarrai daitekeen egitura da. Turbiditak eta material bolkanikoak ditu barnean. Tolestura handia dute (60\u00ba-70\u00ba artekoak) eta egitura nahiko konplexua da. Marmolen Mantuak iparraldean Leitzako Faila du eta Hegoladean Lekunberriko Zamalkadura (Aralarkoaren azpitik dagoena estrukturalki). Ez dago argi zein den bere egitura, Alegia inguruan galtzen delako, baina Amezketa-Almandozko sinklinalaren eta Huiziko Antiklinalaren artean kokatzen da.\nLeitzako Faila.\nLeitzako faila Barrika-Fruizko zizaila eremuan jarrai daiteke. Deformazio altuko eta 45 km.ko gune bat da. Ipar-Pirinioetako Failaren jarraipena dela ondoriozta daiteke. Failak bretxa ugari sortzen ditu eta mekanikoki agertutako lherzolitak ditu.\nBizkaiko Iparraldeko Antiklinorioa.\n10-15 kmko zabalera duen arku itxurako egtiura bat da, Azkoitia eta Tolosaraino luzatzen dena. Bere nukleoan urgoniarra agertzen da eta hainbat diapiro ere baditu. Tolosako mendebaldean Bortzirietako mazizoaren egiturarekin lotzen dela dirudi.\nZumaia-Donostiako Monoklinala.\nZumaia eta Hondarribia luzatzen den egitura da. Flysch materialak ditu. Dirudienez egitura handiago baten hegoaldeko alpea litzateke, baina iparraldekoa ez da inon agertzen (baliteke itsas-azpian egotea).\nNafar-Kantauriar Domeinua.\nArroaren hegoaldea hartzen du. Kretazeo ertaineko eta Zenozoikoko itsas plataformako eta trantsiziozko sedimentuz osatua batez ere, gainaldeko tektonika batek eragin dio eta bata bestearen ondoren datozen antiklinal eta sinklinalez osatua dago. Gatz diapiro ugari ditu; geruza horrek ere hegoalderanzko apurketa bat sortzen du, 10 eta 20 km. artekoa. Material hauek Ebroko Arroaren gainean daude zamalkatuak. Ekialdean Iru\u00f1eko Failarekin tupust egiten du, baina beste aldean ere jarrai daiteke Hego Pirinioetako Zamalkadura Frontal moduan.\nHonako zatitan banatzen da iparraldetik hegoaldera:\nGasteizko Sinklinorioa.\nAntiklinal eta sinklinal leunez osatua dago. Iparraldean Bizkaiko Antiklinorioarekin mozten da (\"ikus Bizkaiko Antiklinorioko irudia\") eta hegoaldean Villarcayo-Miranda Ebro-Trebi\u00f1u-Urbasa sinklinalarekin. Murgiatik Gasteizera doan zeharebakia da sinklinorioaren gunerik zabalena. Dauden tolesek eragiten dute Badaia eta Arkamoko mendilerroen egitura. Egitura Sakanaraino eraman daiteke non monoklinala bilakatzen den eta lodiera gutxiagoko materialak dituen.\nUrbasako sinklinala.\nVillarcayo-Miranda Ebro-Trebi\u00f1u-Urbasako sinklinala erdigunean zenozoikoko materialak dituen kubeta handi bat da. Hegoaldean Kantabriako mendilerroa du mugatzen. Euskal Arkuarekiko subparaleloa den egitura da. Zentruan hainbat diapiro agertzen dira, Gesaltza, Maeztu eta Trebi\u00f1ukoa bezala.\nKantabriako mendilerroa.\nKantabriako mendilerroak ezartzen du hegoaldeko muga, Bernedoren hegoaldean. Triasikoko materialak ditu oinarrian eta horregatik diapiro ugari agertzen dira. Ekialdean Iru\u00f1eko Failarekin mozten da. Zamalkadura honek 10-15 kilometroko desplazamendua eragin du eta bertikalean gutxienez 5 km.\nEbroko Arroa.\nEbroko Arroa ibai honen inguruan kokatzen den Tertziarioko arro sedimentarioa da. Berez oso handia den arren Euskal Herrian bere mendebaldeko eremuak baino ez du ukitzen, Nafarroa Garaiko hegoaldean. Bertan Tertziarioko sedimentuek toles monoklinalak dituzte, Iparraldeko bergentziarekin. Honen arrazoia azpian dauden egituren eraginean egongo litzateke. Ekialde-Mendebalde norabideko eta hegoaldeko bergentzia duten tolesak ere daude.\nAkitaniako arroa.\nAkitaniako Arroa Pirinioen iparraldean kokatuko litzateke, baina Euskal Herrian bere presentzia urria da, Atturri ibaiaren iparraldean eta ..\nHidrogeologia.\nZaila da Euskal Herri osoko azterketa hidrogeologiko bat egitea, datuak oso sakabanatuak baitaude. Hala ere Euskal Herrian ditugun karbonato formazio guztiak direla eta lurrazpiko ur ugari dituen eremua da, akuifero garrantzitsuekin. Bizkaia, Gipuzkoa eta Araban bakarrik 710 hm3 ur daudela kalkulatzen da. 1996. urtean horietatik 82 Hm3 ustiatu ziren. EAEn akuifero ugari daude, jatorri ezberdinekoak, gainera. Garrantzi berezia dute kareharrizko mendietakoak eta Gasteizko kuaternarioko akuiferoa, Salburuako sihetsa osatzen duena.\nNafarroaren kasuan 3 banaketa egiten dira akuiferoei dagokionez. Lehenengoa sistema karstikoen ingurukoa da. Hauek Larra eta Altzarretako akuiferoak dira. Fluxu dentsoko akuiferoak, guztietan garrantzitsuenak, Alboron, Antzin eta Genevillakoak dira. Tarteko akuiferoak Urbasa, Arteta, Riezu, Itxako eta Iribas dira.\nIpar Euskal Herriaren kasuan Larra, Larrun, Urtsuia eta Aldudeetako akuiferoek garrantzi berezia dute. Horretaz gain ur-emari handiko lurrak badira.\nKobazuloak.\nEuskal Herrian dagoen kareharri bolumena dela eta karst ugari daude eta horietan kobazulo kopuru handia. Enkarterrietan dagoen Torca del Carlistan dago Europako lurrazpiko gelarik handiena, 520x245 metrorekin.\nNafarroa eta Zuberoa artean, Larrako mendigunean haitzulo ugari daude, garrantzi handikoak. Leize sakonenen artean, Budogiako leizea (Bu-56, \u20131.408 m) edo P. S. Martin leizea (\u20131.342 m) daude. Harpe luzeenen artean, berriz, aipatutako P. S. Martin leizea (52,7 km) dago. Bizkaia aldean, Caballos-Valle sistemak 60 km luze ditu, eta Araban, SI-44 leizeak 42 km. Gipuzkoan 1.700 kobazulo inguru ikertu dira dagoeneko. Horien artean, sakonenak Aralarren dagoen Ormazarreta 2 (-576 m) eta Aitzgorri inguruan dagoen Gazteluko urzuloa (\u2013522 m) dira.\nEuskal Herriko hamar haitzulorik sakonenak hauek dira:\nPozalaguan estalaktita eszentrikoen munduko kontzentraziorik altuena aurkitu da, eta hauetako gehiago aurki daitezke Triano inguruan, Muniziaga 3 kobazuloan.\nBizkaian 5 eskualde karstikoetan banatzen dira kobazuloak. Horrela Bizkaiko Meatze Aldean 598 kobazulo daude, Gorbeia inguruan 579, Durangaldean 341, Busturialdea eta Lea-Artibain 301 eta Karrantza-Jorrios eskualdean 237. Nafarroa Garaiko katalogo espelelogikoak 2100 kobazulo biltzen zituen 1992an.. Dentsitate handiena Urbasa-Andimendi mendilerroetan, Aralarren eta Pirinioetan dago. Gipuzkoan 1805 kobazuloren sarrera ezagutzen da.. Araban 1200 kobazulo ezagutzen dira.\nEuskal Herri osoan aurki daitezke garrantzi arkeologikoa duten kobazuloak, euren artean bereziki garrantzitsuak dira Santimami\u00f1e, Axlor, Sara, Izturitze, Zugarramurdi, Urdazubi eta Ekain.\nHobi mineralak.\nEskuineko mapan hobi mineral nagusiak agertzen dira. Ikus daitekeenez 4 jatorri ezberdinetako hobi mineralak daude. Lehenengoa, bere antzinatasunaren arabera, Paleozoikoko mazizoetan dauden berun, zink, magnesio, fluor eta burdin hobiak dira. Hauek erromatarren garaian ustiatzen ziren, batez ere Aiako Harrian eta gero Oiassoko portuan garraiatu. Honetaz gain Aldude eta Bortzirietan ere agertzen dira mineral hauek. Hauetako askotan zilarra ere aurki daiteke. Ariben merkurioa ere esplotatu zen bere garaian.\nKretazeoko mineralak bi mota ezberdinetan agertzen dira. Alde batetik Bilboko Antiklinalaren ardatzean burdinazko hobi oso garrantzitsuak daude. Burdina leku askotan atera badaiteke ere (burdinolak oso ugariak izan ziren garai batean) inon ez dago Euskal Herrian Meatzaldea eskualdean bezain beste. Triano mendia gaur egun guztiz zulatua dago, bertan zegoen minerala ateratzeko. Gallarta, Bilbo eta Otxandion ere ola garrantzitsuak egon dira. 1878tik 1898ra 80,5 milioi tona burdin atera ziren Triano ingurutik, 1899an 6,5 milioi tona atera ziren, hogei urte lehenago 1,3 ateratzen zirelarik.\nAntiklinorioaren bi alpetan kareharria da nagusi, eta uharri ugari daude. Bertako askotan beruna eta zinka atera daiteke. Meatze hauek txikiak dira, baina ugariak. Bizkaiko sinklinorioaren iparraldeko alpean ere agertzen dira, hiru banda osatuz.\nHirugarrenik diapiroei lotutako gatz mineralak daude. Hauek gatzaga askotan esplotatu izan dira eta gaur egun Iru\u00f1ea inguruan badute garrantzia. Nafarroan gatz arruntaren esplotazioak interes ekonomikoa du, 2004an 112.741 tona ekoiztu ziren.\nAzkenik hobi minerala izan ez arren bere balio ekonomikoa dela eta aipatzeko modukoa da Bermeotik iparraldera aurkitu zen gas natural boltsa. Bertan kokatu zen Gaviota izeneko gas ustiatzailea. Gaur egun ez dago esplotatzeko haina gas."}
{"id": "44381", "revid": "512", "url": "https://eu.wikipedia.org/wiki?curid=44381", "title": "Yehuda Halevi", "text": "Yehuda Halevi \u2014\u2014 edo Judah ben Shmuel ha-Levi \u2014\u2014 (Tutera, Nafarroako Erresuma, 1070 - Jerusalem, 1141) poeta, medikua eta filosofoa izan zen, judua; arabiar inguruneko judu poeta gorena. Haren lan aipagarrien artetik \"Diwan\" poema bilduma da nabarmenena, \"Siongo Oda\" Sioni opaturiko poemak eta \"Sefer ha-Kuzari (Kuzar-en liburua) \", judaismoaren filosofia elkarrizketen bidez aurkezten duen liburua. Hebreeraz utzi zituen bere idazlanak.\nNafarroatik Kordoba eta Granadara joan zen bizitzera, eta handik Toledora, bertan ekinez mediku lanak egiteari. Halaber, han idatzi zuen \"Diwan\" poema sorta.\nBizitza.\nTuteran sortu zen Yehuda Halevi, Zaragozako Taifan; hala ere, garai hartarako Aragoi eta Iru\u00f1eko Erresumak iparralde eta mendebaldetik inguratzen zuen. Arabiar moldeak ziren nagusi kulturan. 1090. urtea baino lehen, Andaluziara joan eta Moxe ben Ezra Granadako poeta juduaren ikasle izan zen Granadan. 1090ean Granadako hiria utzi behar izan zuen almorabiar berberiarrak bertan nagusitu ondoren eta Andaluziako beste hiri batzuetako aljama edo judu auzoetan (Lucena, Sevilla) bizi izan zen hurrengo urteetan. Toledoko hirian izan zen ondoren.\nUne guztiz latzak bizi zituzten XII. mendearen hasiera hartan Gaztelako juduek eta biziki salatu zituen bere erlijio kideen aurkako ekintza haiek Yehuda Halevik. Bizitzako azken urteetan (1130) Kordoba aldera jo zuen, arabiarren artean egotea nahiago zuelako edo, eta Palestinara joatea erabaki zuen azkenean. Alexandriako hirian bizi izan zen aldi batez eta Palestinarako bidean zegoela hil zen 1141. urtean.\nGazterik hasi zen idazten Jehuda ha-Levi. Amodioaren eta adiskidetasunaren inguruko gaiak izan zituen gogokoen gaztetako lan haietan; samurrak eta irudimentsuak dira bere lanak. Hebreeraz idatzi bazuen ere, erromantzez onduriko kantu batzuk utzi zituen, jartxa edo arabieraz egindako bertsoen modura idatziak. Urteak aurrera zihoazen ahala, erlijio eta filosofia gaiek eta judu herriaren etorkizunak bete zuten, arian-arian, Yehuda Haleviren idatz gogoa. Erlijio eta filosofiaren alorretan, ez zen ortodoxia judutik aldendu.\n\"Diwan\" izeneko poema sortaz gainera, \"Kitab al Khazari\" edo \"Kitab alhuyya wa-l-dalil fi nusr al-din al-dalilda\" bere lan nagusia, \"Gutxietsitako erlijioaren defentsari buruzko funts eta frogaren liburua\" esan nahi duena. 1130 eta 1140 artean idatzi zuen, eta filosofiaz eta judaismoaren inguruko lan handia da."}
{"id": "44382", "revid": "512", "url": "https://eu.wikipedia.org/wiki?curid=44382", "title": "Benjamin Tuterakoa", "text": "Benjamin Tuterakoa \u2014, \u2014 (Tutera, Nafarroako Erresuma 1130 \u2013 Gaztelako Erresuma, 1173) judu bidaiari eta idazle nafarra izan zen. Jonas errabinoaren semea. Benjamini buruz ezer askorik ez dakigun arren, haren liburu bakarrean (\"Bidaien Liburua\") deskripzio baliotsuak egin zituen komunitate juduez eta orduko lekuez eta bizimoduaz. Liburuan, garai hartako gatazka politiko eta historikoez ere mintzatzen da. Era berean, Ekialdeko Hurbileko eta Europako geografia zein judutarren irakasketan hauek oso baliotsuak izan ziren, XVI. mendean zehar, ikasle errenazentistentzat. Izan ere, Mendebaldeko Asiaren deskribapen hau Marko Polorena baino mende bat baino zertxobait lehenago agertu zen.\nBidaiak.\nBenjamin Tuterakoa 1160 inguruan abiatu zen Nafarroako Erresumatik (Antso VI.a errege zela; beraz, 1159 eta 1167 artean), eta, gutxi gorabehera, 1170ean itzuli (1172-1173 artean, seguraski, Hebrear egutegiko 4933. urtean). Beraz, urte-tarte horietan oinarriturik, Benjaminen bidaia bost eta hamalau urte tartekoa izan zen; hala, azkeneko urte-kopuruaren hipotesiak indarra hartzen du, Egiptotik Iberiar Penintsularako bideak soilik lehenengo urte osoa eraman baitzion, gutxienez. Guztira, 190 herrialde ezagutu zituen Europan eta Ekialde Hurbilean zehar. Hala, ezagutzen den judutar-demografiaren lehenengo dokumentazioa egin zuen.\nBidaia hauen helburua ere ezezaguna da, Benjamin Tuterakoa harribitxi-merkataria zatekeen ideiak indarra duen arren. Izan ere, behin baino gehiagotan, koral-merkatuan interes berezia izan zuen.\nHonako ibilbide hau egin zuen: Tutera - Zaragoza - Tortosa - Tarragona - Bartzelona - Girona - Marseilla (Proventza) - Genoa - Pisa - Roma - Salerno - Grezia - Konstantinopla - Zipre - Palestina - Damasko - Alepo - Mosul - Bagdad - Kairo - Alexandria - Palermo (Sizilia).\n\"Bidaien liburua\" eta egindako bidaia.\nAtzerrian egindako urteak deskribatu zituen \"Bidaien liburua\" delako liburuan ( \u05e1\u05e4\u05e8 \u05d4\u05de\u05e1\u05e2\u05d5\u05ea, \"Sefer ha-Masa'ot\"; era berean, \u05de\u05e1\u05e2\u05d5\u05ea \u05d1\u05e0\u05d9\u05de\u05d9\u05df, \"Masa'ot Binyamin\", \u00abBenjaminen bidaiak\u00bb izenez ezaguna), \"S\u00e9fer Masaot\" modura ere ezaguna. Konstantinoplan argitaratu zuten 1543an, hebreeraz. Era berean, Xabier Kintanak \"Benjamin Tuterakoa: Bidaien liburua\" izenburupean argitaratu zuen bertsio euskaratuta, 1994an.\n\"Bidaien liburu\" honetan ageri denez, egilea Tuteratik (Nafarroako hegoaldetik), Ebro ibaiaren arrotik (Zaragoza, Tortosa, Tarragona, Bartzelona) eta Girona gurutzatuz, Proventzara iritsi zen. Bertatik, Marseillara joan zen, eta, itsasontzi bidez, Genoa-ra iritsi zen; bertatik, Pisa eta Lucca-tik pasatu, eta Erromara iritsi zen, non denbora batez egon baitzen (hala ematen dute aditzera bere obran agertzen diren Erromako monumentuen deskribapen zehatzek). Egindako bidaiaren lehen zati hau garaiko \"v\u00eda romea\" goiztiarren adierazgarria da.\nErroma utzita, hegoalderantz jo zuen, Salernora iritsiz. Berriro ere itsasontzi bat hartuz, Salernotik Otrantoraino joan ostean, Korfu irla greziarretik pasa zen, Itsaso Jonikora, eta, bertatik, Artaraino (Grezia) heldu zen. Grezian, herrialdea gurutzatu zuen Konstantinoplan geldituz (liburuan deskribapen zehatza agertzen da berriro, garai hartako jendartearen egoera sozioekonomiko eta baldintza orokorren inguruan).\nBerriro ere itsasontziz, Egeo Itsasoa gurutzatu zuen, hainbat irletatik pasaz: Mitilene, Kios, Samos eta Rodas, Zipreraino iritsiz. Zipretik, berriro ere, kontinentera itzuli zen, Antakyara iritsiz (Turkia). Bertatik, Sidon eta Tirotik pasa ostean, Akreko hiria gurutzatuz, Palestinara sartu zen. Palestina gurutzatu zuen, Lur Santuak xeheki deskribatuz, bai eta garai hartako jendarte palestinarrari buruzko dokumentu garrantzitsu bat utziz. Izan ere, \"Bidaien liburuan\" etnia eta erlijio ezberdinak deskribatzen dira, bai eta druzoen erlijio minoritarioari garrantzia eman ere.\nPalestinatik iparralderantz, Tiberiadesetik, Damaskotik, Alepotik zein Mosuletik pasa zen, zehazten zaila den bide bat eginez, Bagdadera iritsi zen, izugarrizko luzapenarekin hiria deskribatu zuelarik. Uste denez, Mesopotamia zein Pertsia osoa ere gurutzatu zituen. Hala ere, nahiko modu seguruan esan daiteke aipaturiko herrialdeak bere bidaien ekialdeko mugak zirela; halere, Arabiako, Indiako zein Sri Lankako aipamenak agertuko dira bere liburuan, bai eta Txinako judutar-komunitate baten ingurukoak.\nEkialdeko muga horretatik bueltan, Egiptoko deskribapen oso on bat egin zuen, bereziki, Kairoko hirian zein Alexandrian bizi diren judutarrei buruz, Siziliarako itsasontzi bat hartu zueneko hiria. Siziliara iristean, segur aski, Palermora joan zen. Palermotik, segur aski, Iberiar Penintsulara bueltatu zen. Halere, bidaiaren deskribapena Palermon amaitzen da, handik aurrera Alemaniako eta Frantziako Iparraldearen inguruko bizitza judutarraren inguruko ideiak plasmatu zituelarik, Benjamin Tuterakoak entzundako kontuetan oinarrituriko ideiak.\nOndarea.\n\"Benjamin\" izena, Benjamin II.a modura ezaguna den XIX. mendeko idazle eta bidaiariak hartu zuen, Benjamin Tuterakoaren omenez.\nXIX. mendeko Mendele Mocher Sforim judutar errusiarraren obren artean, \"Masoes Benyomen Hashlishi\" (\u05de\u05e1\u05e2\u05d5\u05ea \u05d1\u05e0\u05d9\u05de\u05d9\u05df \u05d4\u05e9\u05dc\u05d9\u05e9\u05d9) (\"Benjamin III.aren ibilerak\") dugu (1878), O\"n Kixote\" judutar modura ulertu daitekeena eta, dudarik gabe, Benjamin Tuterakoaren bidaian oinarriturik dagoena.\nJerusalemgo Rehavia auzoan, kale batek bere izena du: Rehov Binyamin Mitudela (\u05e8\u05d7\u05d5\u05d1 \u05d1\u05e0\u05d9\u05de\u05d9\u05df \u05de\u05d8\u05d5\u05d3\u05dc\u05d4). Tuteran, bigarren mailako hezkuntza-ikastola batek \"Benjam\u00edn de Tudela\" izena du, bere omenez.\nNathan Alterman poeta israeldarrak Benjamin Tuterakoari buruzko poema bat idatzi zuen, Naomi Shemer-ek musika jarri eta Israeleko irratietan agertu zena."}
{"id": "44383", "revid": "1491", "url": "https://eu.wikipedia.org/wiki?curid=44383", "title": "Klaudio Harluxet", "text": "Klaudio Harluxet (Duzunaritze, Nafarroa Beherea, 1939ko irailaren 11 - Baiona, Lapurdi, 1993ko abenduaren 16a) informatikaria, politikaria eta euskaltzalea izan zen, euskarazko informatikan aitzindaria. Parisen ingeniaritza ikasi zuen, eta irakasle izan zen Bordeleko Unibertsitatean (orduko \"Bordele II Unibertsitatean\").\nBizialdia.\nBiarritzeko lizeoan ikasi ondoren, ingeniari informatikoaren ikasketak egin zituen Parisen. Frantziako hiriburuan lan egin zuen IBMrentzat, eta Montrealera (Kanada) joan zen 3 urtez gero.\n1972an, familiarekin batera, Baionara joan zen bizitzera, Lapurdin, eta Donostian lan egin zuen SETI S.A. sozietatean. Garai hartan eskolak ematen hasi zen Bordeleko Unibertsitatean. Baionan SEI enpresa kooperatiboa sortu zuen, informatikan eta robotikan lan egiteko. UZEI institutuan lan egin zuen Gipuzkoako hiriburuan, eta sistema informatiko bat jarri zuen abian hiztegiak hainbat hizkuntzatan argitaratu eta tratatzeko. Laburdina Herrikoa finantza-erakundearen sortzailea eta administratzailea zen, eta mundu abertzaleko kultura-jarduera askotan parte hartzen zuen, besteak beste, UEU, Eusko Ikaskuntza eta Pizkundea-rekin.\nJeune Chambre Economique Bayonne-Pays Basque-ko zuzendaritzako kide hautatu zuten 1974an. Alderdi Sozialistako kide izan zen, baina utzi egin zuen gero, euskal gaiekin politika egokirik ez zuela aurpegiratuta.\nBaionako 1983ko udal-hauteskundeetan aurkeztu zen, Herritarki izeneko euskal mugimenduko militanteek ezkerreko zerrenda berri bat aurkeztu zuten Harluxet buru zela, ahalik eta zinegotzi abertzale gehien sartzeko, baina 95 boto baino ez zitzaien falta beharrezkoa zen %5a lortzeko. Euskal Batasuna (EB) sortzen parte hartu zuen 1986an.\nBaionako zinegotzi hautatu zuten 1989ko martxoaren 12ko udal hauteskundeetan, \"Bayonne Capitale / Baiona Hiriburu\" zerrenda abertzale-ekologistarekin. Hil ondoren, Piarres Xarritonek ordezkatu zuen.\nInformatikaria.\nEuskarazko informatikan aitzindaria izan zen. Berak idatzi zituen informatikari buruz euskaraz argitaratu ziren lehenengo artikuluak. 1975. urtean, Elhuyar aldizkarian argitaraturiko \u00abInformatikaren hiztegi laburra\u00bb izeneko artikuluan, 74 hitzeko bilduma proposatu zuen, informatikaren oinarrizko azalpenarekin batera. Lehenengo artikulu hartako azken esaldian argi geratu zen haren aitzindari papera:\nAldizkari berean bi urte geroago beste artikulu bat argitaratu zuen, Ren\u00e9 Harluxet lehengusuarekin. Han ekin zioten Claude E. Shannonen informazioaren teoriari (informatikaren oinarri den teoria), informatikarekiko euskararen balizko zailtasuna gezurtatuz. Euskal komunitate zientifikoaren Inguma datu-basean Harluxeten 14 ekarpen bildu dira, horietako 7 informatikari buruz.. 1984an sarrera-hitzaldia eman zuen Udako Euskal Unibertsitatean, \"Euskal Herri osorako Unibertsitatea noiz erdietsiko\" tituluarekin. 2012ko Ibilaldian omenduetako bat izan zen Klaudio Harluxet \"Teknologia eta euskara\" arloan egindako ekarpenarengatik.\nHizkuntza teknologiako aitzindaria.\nEuskararen tratamendu automatikoan ere izan zen aitzindaria. 1980an UZEIk bere hiztegiak sortzeko tresna informatikoak sortzeko aukera aztertu nahi zuen, Joseba Intxausti zuzendariak garaiko bost informatikari aditu bildu zituen gaia aztertzeko, eta denak bat etorri ziren zegoen problemaren zailtasun handiaz. Batetik fitxa kopurua handia erabili beharko zen, eta bestetik fitxa posibleen egitura oso heterogeneoa eta tamaina desberdin askotakoa zen. Baldintza haietan adituek ondorioztatu zuten 1980ko konputagailuetan, arrazoizko baldintza ekonomikoetan, ezin izango zela inolako aplikazio egokirik lortu; problemaren datuak ez baitziren garai hartako informatika komertzialak tratatzen zituen datu erregularrak. Baina handik bi hilabetera Klaudio Harluxet soluzio batekin itzuli zen UZEIra. Bere asmakizunaren giltza sinplea zen oso: zuhaitza datu-egitura erabiltzea. Datu-egitura hori erabiliz Klaudiok FORTRAN programazio-lengoaiaz inplementatu zuen gero hainbat urtetan UZEIren hiztegiak arrakastaz kudeatu zituen RTerm aplikazio informatikoa. Klaudio bera izan zen aplikazioaren kudeatzailea Donostian hainbat urtetan.\nIru\u00f1ean UEUn 1989an \"Hizkuntz Industriak eta Informatika\" izenburuko hitzaldia aurkeztu zuen, eta 1990ean hizkuntzaren prozesamenduari buruz Donostian egin zen VI SEPLN kongresuko mahai inguruan ere gai horretaz hitz egin zuen. Urte hartan bertan Hizkia enpresa sortu zen Baionako SEI taldearen babesean, Ixa Taldearekin batera 1993an XUXEN zuzentzaile ortografikoa plazaratu zuena.\nGizarte-ekintzailea: kooperatibismoa, euskaltzale eta zinegotzia.\nIpar Euskal Herrian kooperatibismoaren alde lan egin zuen, eta SEI enpresa-taldeko sortzaileetako bat izan zen.\nEuskararen aldeko hainbat elkartetan (Seaska, Herrikoia, UEU...) aktiboki parte hartu zuen.\nEHAS alderdi politikoko kide izan zen, eta geroago Euskal Batasunekoa. Baionako udalean abertzale guztien botoak bilduz hautetsi bilakatzea lortu zuen 1989an."}
{"id": "44384", "revid": "8985163", "url": "https://eu.wikipedia.org/wiki?curid=44384", "title": "Duzunaritze", "text": "Duzunaritze Duzunaritze-Sarasketa udalerriko herri bat da, Euskal Herriko Nafarroa Beherea lurraldean kokatuta, Garazi eskualdean.\nAntzina, udalerri propioa izan zen, baina 1841eko maiatzaren 12an Sarasketa udalerri zaharrarekin bat egin zuen Duzunaritze-Sarasketa udalerria sortzeko.\nBertako biztanleak \"duzunariztarrak\" dira.\nIzenaz.\nDuzunaritze beste hizkuntza batzuetan ere ezagutzen da, hala nola:\nGainera, toponimoa hainbat modutan agertu da historian zehar:\n\"D-\" hasierak nahiko berria dirudi eta euskaraz ere ugariak dira toponimoa \"B-\"z hasten den testigantzak. Kasu honetan, ordea, Euskaltzaindiak berrikuntza hobetsi du arautzeko orduan.\nHerria, batzuetan, frantsesaren edo antzinako formen eraginagatik da, oker deitua \"Buzunaritze\".\nEtimologia.\nEtimologiaz autoreen arabera \"makal zuria(k dauden lekua)\" edo \"lertxunen haritzak edo hariztia\" esan nahi du.\nGeografia.\nDuzunaritze Hergarai ibarran dago.\nIngurune naturala.\nGaraziko ekialdean, Hergarai azpieskualdeko iparraldean, garaztarrak ditu inguruko herriak: iparraldetik Iriberri, Buztintze eta Lakarrako lurrak ikutzen baditu, ekialdean Sarasketa udalkidea dauka. Hegoaldean Ahatsako auzo batzuk ditu eta hego-mendebaldean Aintzilako lurrak. Amaitzeko, mendebaldean zerbitzu batzuk eskaintzen dizkion Donazaharre dago.\nHistoria.\nErdi Aroan, Duzunaritzek eta Sarasketak parrokia bera partekatzen zuten, udalerri ezberdinak izan arren. Honek, udalerriko egungo eliza, bi herrien artean zaldiz kokatzea eragin zuen.\nFrantziako Iraultzan, Gratian Dagorret herriko apaizak erbesteratu behar izan zuen.\n1841eko maiatzaren 12an, Duzunaritze eta Sarasketa udalerriek bat egin zuten Duzunaritze-Sarasketa udalerri berria sortzeko.\nArmarria.\n2002an onartutako udalerriko armarrian herri honi erreferentzia egiten dien elementuak zati guztietan daude, beheko ezkerrekoa izan ezik:\nDemografia.\nUdalerri independentea zeneko datu demografikoak daude:"}
{"id": "44388", "revid": "42829", "url": "https://eu.wikipedia.org/wiki?curid=44388", "title": "Bagdad", "text": "Bagdad ( \"\", ) Irakeko hiriburu eta hiri nagusia da, bai eta Ekialde Ertaineko handienetarikoa, Kairo eta Teheran ondoren. Herrialdeko erdialde eta ekialdean dago kokatuta, Tigris ibaiaren ertzean.\nGarrantzi handiko erlijiogunea (meskitak, katedralak). Unibertsitateak. Bagdad Mesopotamiako lurralde oparoenean kokatua dago, Tigris eta Eufrates ibaien inguruan. Samarra urtegia eraiki zutenean, azkena eman zitzaien 1955ean Bagdad urpean uzten zuten uholde handiei (1931; 1954), ur handiak desbideratu baitziren. Abastarren garaiko monumentu (VIII-XII m.) eta jalairiarren garaikoak (XIV m.).\nBarrutiak eta auzoak.\nHiria bederatzi barrutitan banaturik dago:\nBarrutiak, era berean, 89 auzotan banaturik daude, hona hemen nagusienak:\nHistoria.\nAbu al-Abbas-ek (Al-Mansur, \"garailea\", izenarekin ere ezagutua) eraiki zuen Bagdad 762. urtean, sasaniarrek aurrez eraikitako herriaren gainean, \"Madinat al-Salam\" (\"Bakearen hiria\") izenaz bataiatua, Tigris ibaiaren mendebalean.Kalifen jauregia eta meskita zeudelarik erdian, haietatik abiatzen ziren lau hiribide, bakoitzak beste muturrean ate bana zuela. Harresi batek lotzen zituen lau ateak, hiri guztia inguratuz.\nBagdadek gorabehera handiak izan zituen antzinatean. Abbastarren aginpidea gainbehera zihoalarik ezinbestean, 1258. urtean Hulagu Khan mongolak hiria konkistatu eta suntsitu egin zuen. Abbastarren urrezko garaian izan zuen distira ez zuen berriro lortu Bagdadek, bertako jalairiarren dinastia (XIV. m.) horretan saiatu bazen ere. Garai horretakoak dira, halaz ere, Mirjan ibn\u00b4Abd-Allahren meskita eta ikastetxea (1358). Timur-i Lang azken konkistatzaile mongoliarrak hiria suntsitu zuen, 1401. urtean.\nXVI. mendean, Otomandar Inperioaren eta safaviarren mendean geratu zen. XVIII. mendean eta XIX. mende hasieran, lurralde autonomoa osatu zuen Bagdadek, mamelukoen gobernupean.\n1917an gudaroste britainiarrek hartu eta 1921ean Irakeko erreinu independenteko hiriburu bihurtu zen. Bigarren Mundu Gerraren garaian, bertan zeuden ingelesen aurkako altxamendu bat bizi izan zuen Bagdadek eta 1958an Irakeko errepublikako hiriburu bihurtu zen. 1991ko urtarrilean, Kuwait inbaditu ondoan Iraken aurka eratu zen aliantzako armadak Bagdad bonbardatu eta erdi suntsitu zuen. Biztanleriaren artean hildako ugari izan zen.\nEkonomia.\nLehendik ere merkataritza eta administrazio gune garrantzitsua zena, petrolioaren aurkikuntzak industrialde indartsu bihurtu zuen Bagdad: elikadura industria (olioa), ehun langintza (artilea eta kotoia), mekanika industria, metalgintza, larrukiak, tabakoa eta, batez ere, petrolio findegia (Kirkuk). Turkia Basorarekin lotzen duen burdinbidea bertatik igarotzen da. Nazioarteko aireportua dauka.\nOndo ureztatuta dago, eta lurgintza (kotoia, datilak, fruituak) eta abeltzaintza (ardi azienda) garrantzizkoak dira.\nHerri eta hiri senidetuak.\nBagdad ondorengo herri eta hiriekin senidetuta dago:"}
{"id": "44389", "revid": "512", "url": "https://eu.wikipedia.org/wiki?curid=44389", "title": "Mosul", "text": "Mosul ( '; '; ; ) Irakeko iparraldean dagoen hiri nagusia eta herrialdeko hirugarren handiena da Bagdaden eta Basoraren ondoren. Halaber, Kurdistan osoko hiririk handiena da.\n2002an 1.739.800 biztanle inguru zeukan.\nTigris ibaiaren ondoan dago eraikita.\nHizkuntzak.\nArabierazko hango dialektoaz gain, hiritarrek kurdueraren aldaera batean ere hitz egiten dute, Kurmanji izenekoan."}
{"id": "44390", "revid": "56334", "url": "https://eu.wikipedia.org/wiki?curid=44390", "title": "Mesopotamia", "text": "Mesopotamia (antzinako grezieraz: \u039c\u03b5\u03c3\u03bf\u03c0\u03bf\u03c4\u03b1\u03bc\u03af\u03b1, \u201cbi ibaien artean\u201d; arabieraz: \u0627\u0644\u0631\u0627\u0641\u062f\u064a\u0646, \"bil\u0101d al-r\u0101fidayn\"; persieraz: \"Miyanrudan\", \u201cibaien arteko lurraldea\u201d; asirieraz: \u0712\u071d\u072c \u0722\u0717\u072a\u071d\u0722, \"beth nahrin\", \u201cbi ibaien artekoa\u201d) mendebaldeko Asiako antzinako lurraldea da, Tigris eta Eufrates ibaien artean kokatua, egungo Irak, Kuwait, Saudi Arabiako iparraldea, Siriako ekialdea, Turkiako hego-ekialdea eta Irango hego-mendebaldea hartzen dituena. Mesopotamia Garaiak eta Mesopotamia Behereak osatzen dute.\nK.a. XXIV. mende ingurutik aurrera, sumertar herriek Behe Mesopotamiako padurak drainatu, dikeak, hormak eta ubideak eraiki eta lurra lantzeari ekin zioten. Nekazaritzaren aurrerakada handia izan zen eta, ondorioz, hiri-estatu independienteak sortzen hasi ziren, batzuetan elkarren lehian: Ur, Uruk, Lagash eta Eridu, besteak beste. K.a. XXIII. mendetik aitzina, zibilizazio aberatsak garatu ziren: Sumer, Akad, Babilonia eta Asiria.\nSumertarrak izan ziren lehenengo agintariak, eta zibilizazio bakezale eta langilea eratu zuten. Agintarien artean, Gudea, Lagasheko erregea da nabarmentzekoa. K.a. 2300 aldean, akadtarrek, Sargon buru zutela, sumertarren hiriak indarrez hartu eta Akadtar Inperioa sortu zuten. Ondoren, Babilonia bihurtu zen hiri nagusi, Hammurabiren erregealdian loraldi handia lortu zuena ekonomian eta kulturan. K.a. VII. mende erdialdean, asiriarrek hartu zuten mendean eskualde osoa, Asurbanipal erregearen agindupean. Azkenik, K.a. VI. mendean persiarrek konkistatu zuten Mesopotamia.\nGeografia.\nTigris eta Eufrates ibaien arteko arroak ia osorik hartzen dituen lur eremuari esaten zaio Mesopotamia, eta duen tankeragatik Ilgora Emankorra izenaz ere ezaguna den eskualde zabaleko gune nagusia da. Muga natural ongi zehazturik gabeko lurraldea da; berezko muga argi bakarra hegoaldean du, Arabiako basamortua baitago han. Ekialdean eta iparraldean Elam, Zagros mendia eta Armenia ditu; mendebaldeko muga, berriz, benetako basamortuz baino estepaz osaturiko lurralde batek egiten du, baina muga horrek sekula ez du eten Mesopotamiaren eta Siriaren, eta Sirian zehar, Palestina eta Mediterraneo inguruko lurren arteko harremana.\nBi eskualde nagusi bereizten dira:\nHistoria.\nHirien sorrera.\nK.a. 6. milurtekoaren eta 3.500. urtearen artean, nekazaritza kultura eratu zen Persiar golkoan eta handik Mesopotamia guztira zabaldu zen gero; kultura haren zabalkundearekin batera biztanleria asko handitu zen. K.a. 4. milurtekoaren erdialdeko aztarnek erakusten dutenez, ordurako bizileku mota berriak eratzen hasiak ziren, eta sortzen hasita zeuden lehenbiziko hiriguneak. Hiriak arrazoi desberdinen ondorioz sortu ziren, ordea, lekuaren arabera.\nBestalde, hiriak sortzearekin batera edo horren ondorioz, garrantzi handiko aurrerapen ekonomiko eta teknikoak gertatu ziren; orduan hasi ziren erabiltzen goldea, lur eremu handien ureztatze sistematikoko teknikak, gurpila, buztingintzako tornua, metalurgia, neurriak eta pisuak, eta lehenbiziko dirua. Era berean, hiriekin batera agertu ziren Mesopotamian izpiritu eta kultura aurrerapen aipagarriak, bereziki idazketa eta adierazpen politikoaren artea. Orduan eraiki ziren, orobat, lehenengo tenpluak. Arkeologia aztarnek erakusten dutenez, K.a. 3. milurtekoaren amaieran, tenplu zentral bat edo tenplu multzo bat zuten zenbait sumeriar hirik, tenplu bakoitzak aginpide ekonomiko jakina zuela.\nUruk eman du Mesopotamiako hiriei buruzko berri gehien. Bertan agertu ziren, garai hartan, arkitektura monumentala, zigilu zilindrikoa eta kontularitzarako tresnak; ekonomia berriaren eta eskualdean gertatzen ari zen bizi baldintzen aldaketa handiaren irudi dira ezaugarri horiek. Uruk da, esan bezala, aztarnei dagokienez garrantzi gehien izan duen hiria, baina baziren hura bezain hiri aurreratuak, edo hura baino are aurreratuagoak, Kish besteak beste. K.a. 3. milurtekotik aurrerako erlijio gune aipagarriena, esaterako, Nippur izan zen. Hiri bakoitzak jainko zaindari bana zuen, eta tenplua zen zaindariaren egoitza. Ondasun materialei eta gizarte bizitzari dagokionez, tenplua zen hiriko osagai aipagarriena, hura baitzen lur gehienen eta abereen jabea. Tenpluaren eskoletan prestatzen zen idazlarien elitea eta, prestakuntza amaitu ondoren, tenpluaren administrazioaren arduradun jarduten zuten.\nBrontze Aroa.\nLehenbiziko herri nekazariak K.a. 6. milurtekoan kokatu ziren Mesopotamian, baina aurreneko estatu egiturak ez ziren handik bi mila urte arte eratu. K.a. 4. milurtekoaren erdian hasi ziren, beraz, estatu egiturak osatzen, harik eta hurrengo milurtekoaren hasieran aro dinastiko arkaikoa hasi zen arte (K.a. 2900-2334). Sargonek sorturiko Akadtar Inperioaren garaian (K.a. 2334-2193) kultura semita gailendu zitzaion sumeriarrari, eta aginpide politiko bakarraren mende bateratu zen lurraldea lehenengoz. Akadtar Inperioa desegin zenetik K.a. 3. milurtekoaren amaiera arte, Urko hirugarren dinastia nabarmendu zen Mesopotamiako politikaren historian, K.a. 2003 inguruan desagertu zen arte.\nK.a. 3. milurtekotik 2. milurtekorako igaroaldian bi gertaera izan ziren aipatzekoak: Urko Hirugarren Inperioa desagertzea, batetik, eta Paleobabiloniar Inperioa sortzea, bestetik. K.a. 2000. urte inguruan, mendebaldeko amorrita herri nomadak zenbait hiri hartu zituen, Mari, Asur eta Babilonia besteak beste, eta hango agintari egon zen K.a. 1900. urteaz gero. Babilonia aski hiri txikia izan zen Hammurabiren garaia arte; hark bere agintepean bildu zituen Mesopotamiako lurralde guztiak, batasunak denbora gutxi iraun zuen arren. Bestalde, Asiria Sumeriaren mende egon zen bere historiako lehenengo milurtekoan, baina Urko hirugarren dinastia desegin zenean burujabetasuna eskuratu zuen.\nShamshi-Adad I.a amorrita egin zuten Asiriako errege K.a. 1814an, eta asiriarren eragina Mesopotamiako iparralde guztira zabaldu zen. Baina, Hammurabik aginpidea eskuratu zuenean, Babiloniak aurrea hartu zion Asiriari. Asiria gainbehera etorri zen ordutik aurrera, eta Mitanniren mende gelditu zen azkenean. K.a. 1595ean, Paleobabiloniar dinastia desegin zelarik, Mesopotamia agintaririk gabe gelditu zela baliatuta, Zagros mendietatik zetorren Kasitar dinastiak hartu zuen Mesopotamiako agintea eta beren nagusitasuna ezarri zuen Bitarteko Inperio Babiloniarraren garaian (K.a. XVI-XII. mendeak).\nK.a. XII. mendean nazioarteko egoeran aldaketa handiak gertatu ziren: 2. milurtekoan potentzia inperialista izandakoak indarra galtzen hasi ziren eta haien tokia estatu txiki ugarik bete zuten. Estatu txikiak ziren gehienak, Asiriako Inperio Berria izan ezik; Asiriako inperioa Mesopotamiako potentzia nagusia izan zen, eta Ekialde Hurbil guztira zabaldu zuen bere eragina, harik eta K.a. VII. mendean Babiloniako Inperio Berriak haren tokia hartu zuen arte.\nSumer eta Akad.\nAro dinastiko arkaiko edo protodinastikoan (K.a. 2900-2334) asko bizkortu zen Uruken garaian hasitako urbanizazio prozesua; aro horretan sortu ziren sumeriar hiriak, Sargon Akadekoaren agintaldia bitartean. Aro dinastiko arkaikoan hirigune handietara aldatu ziren ordura arte landetan bizi izandako herriak, eta horren ondorioz bizitoki txikiak hustu egin ziren.\nHiria eta hiri ingurua izan ziren sumeriarren egitura politikoaren oinarriak; hiri-estatuak eta beren mendeko lurraldeak batasun politiko elkarretatik bereiziak ziren eta elkarren artean lehia gogorra izan zuten, besteen gaineko nagusitasuna nork eskuratuko. Aro dinastiko arkaikoan Mesopotamia Beherea hogei hiri-estatutan banatuta zegoen, besteak beste Sippar, Kish, Isin, Nippur, Shuruppak, Umma, Lagash, Uruk, Larsa, Ur eta Eridu.\nGarai hartako ezaugarri nagusia agintaritza politiko sekularraren sorrera izan zen. Erregeari buruzko hainbat aipamen agertu dira: \"en\", \"lugal\", \"ensi\" tituluak ematen zitzaizkien erregei. Tenplu handietako apaizen ordez, aginpide poliiko zibila ezarri zen, eta badirudi aldaketa horrekin batera sumeriar hirietako kultura materialean osagai berriak agertu zirela: jauregiak (\u201cetxe handiak\u201d) eta erregeen hilobiak hain zuzen.\nHirietako agintean zegoen sumeriar monarkiak ez zuen Mesopotamia bateratzeko ahalmenik; Akadeko semitek (K.a. 2334-2193) bakarrik lortu zuten lurralde batasuna. Akadtarrek sumeriar kultura hartu zuten, Tigris eta Eufrates lurraldeek bezala. Beraz, Mesopotamian akadtarrak nabarmendu izanak ez zuen hango zibilizazioaren hondamena ekarri, baina zibilizazioaren politika gune nagusia iparralderantz lekualdatu zen. Horrezaz gainera, estatuaren eta Mesopotamiako erregeen ideologian inperioaren ideia zabaldu zen, aginpide unibertsalaren ideia hain zuzen ere. Aurrerantzean pentsamendu politikoaren oinarria ez zen hiria izan.\nBabilonia.\nUrko hirugarren dinastia desegin zenean, leinu nomada amorritak sartu ziren Mesopotamia Beherean eta, lurralde hartako barne arazoez baliatuta, Sumerko eta Akadeko hiri suntsituak hartu eta erreinu txikiak eratu zituzten. Ur elamdarren esku gelditu zenetik hititek Babilonia hartu zuten arteko garaian gertatu zen hori, Aro paleobabiloniar edo antzinako aro babiloniar esaten zaion garaian hain zuzen (K.a. 2004-1595).\nZibilizazio sumeriar-akadtarrak 2. milurtekoan izan zuen zabalkunde goreneko aldia Hammurabiren agintaldia (K.a. 1792-1750) izan zen. Errege hark Mesopotamia guztia eskuratu zuen indarra eta diplomazia erabiliz, eta lurralde haren historiako bigarren inperio semita handia eratu zuen. Berriro errejimen bateratzailea ezarri zen, eta antzinako lehiaren ondoren lurraldeen artean eratu ziren desberdintasunak berdintzera bideraturiko politika egin zen. Hammurabiren Kodea da ordena lortzera bideraturiko politika haren erakusgarri nagusia. Haren inperioa hamarkada gutxiren buruan desegin zen, baina bitarte horretan Mesopotamia bateratu zuen eta hiriburu ospetsu bihurtu zuen Babilonia, harresi, tenplu eta kanalizazio bikainez hornituriko hiria.\nMesopotamiako historiaren garai hartarako hiri-estatuak desegin ziren arren, sumeriar hiri eredua ez zen desagertu eta iparraldera hedatu ere egin zen gainera. Asiriarrak iritsi arte ez zen berrikuntza handirik egin hiriei zegokienez. Asiriarrek lekuan lekuko administrazio gune bihurtu zituzten antzinako hiriak, eta errege jauregiaren inguruan eratutako hiriburuak ere sortu zituzten; errege jauregiak asiriar monarkiaren eta monarkia horren ideia inperialaren indarra erakusten du.\nAsiria.\nInperio paleoasiriarra amorritek sortu zuten, K.a. 1830 inguruan, lurralde haren gaineko kontrola lortu zutelarik. Asiriar Inperioa sortu eta potentzia politiko eta militarra bihurtu izanak ondorio larriak izan zituen gorabehera eta krisi handiko garai hartan. Asiriako lehenengo errege handia Shamshi-Adad I.a izan zen (K.a. 1813-1781). Denbora gutxian Mesopotamia Garaia hartu eta Mari anexionatu zuen.\nBabilonia kasiten esku geratu ondoren, eta hititen erasoaren eta Mitanni erresumaren mehatxupean, Asiriak krisi sakona bizi izan zuen harik eta Ashur-uballit I.ak (K.a. 1365-1330) agintea hartu zuen arte, inperioa berriro Eufrates ingururaino zabaldu zuelarik. Mesopotamia iparraldeko merkataritza bideen gailentasuna eta inperioaren sendotzea Adad-nirari I.a erregearen garaian gertatu zen (K.a. 1307-1275); hark bihurtu zuen Asiria garai hartako potentzia militar nagusi.\nHizkuntza eta idazkera.\nSumeriera eta akadiera izan ziren hizkuntza nagusiak. Lehenbizikoa hizkuntza eranskaria da, K.a. IV. milurtekotik aurrera hegoaldeko Mesopotamian mintzatu zena. K.a. 2000tik aurrera akadiera gailendu bazitzaion ere, administrazioan, erlijioan, literaturan eta zientzian sumeriera erabiltzen jarraitu zen.\nSumeriera da lehenbiziko hizkuntza idatzi ezaguna. Idazkera kuneiformea deitutakoa erabiltzen zuten: kanabera batez idazten zuten buztinezko gainalde batean; kanaberaren muturretako bat ziri moduan zegoen zorroztua, eta buztinaren gainean idaztean \u201ciltzearen\u201d marka berezia uzten zuen; beste muturra, berriz, landu gabe zegoen, eta harekin zenbakiak idazten zituzten. Sumertarrek asmatu zuten idazkera kuneiformea sistema huts-hutsik ideografikoa izan zen hasieran. Ikur bakoitzak funtsezko esanahi bat zuen, eta gero beste esanahi eratorri edo kidekoak eransten zitzaizkion. III. milurtekoaren erdialdera, 600 bat ikurrez eratutako sistema bat erabiltzen zuten, gehienak ideografikoak edo logografikoak.\nK.a. 2.300. urtean akadiarrek sumeriar idazkera berenganatu zutenean, idazkera hori aldi logosilabiko oso landu batean zegoen. Handik hara oso bilakaera bizkorra izan zuen, akadiera oso bestelako hizkuntza baitzen: silaba anitzekoa zenez, bakanagoa izaten zen homonimiak sorturiko nahastea. Hala ere, logogramek bere horretan iraun zutenez, eta akadiarrek beren hizkuntzan irakurtzen zituztenez logograma horiek, sistema konplexu samar bat sortu zen, non ikur bakoitzak aldi berean hainbat balio logografiko eta hainbat balio silabiko izan baitzitzakeen, baina ezin jakin daiteke akadiarrek zein balioz erabiltzen zituzten.\nEz da harritzekoa, beraz, halako tresna konplexua espezialisten eskuetan baizik ez egotea, idazlarien eskuetan, alegia. Eta arrazoi horregatik beragatik egin dute horren bide luzea idazkera hori deskodetzeko ahaleginek, eta mugatu dira espezialistak, are gaur egun ere, dokumentu kategoria jakin bat, leku jakin bat eta aldi jakin bat baizik ez aztertzera. Mesopotamiako literaturan hiru nai nagusi daude: mitoak, ereserkiak eta eresiak. Aipagarria da Gilgamexen epopeia, dirudienez K.a. XIV. mendean idatzia; ezagutzen den kontakizunik antzinakoena da.\nZientzia eta teknologia.\nMatematika.\nBabiloniako buztinezko taulatxoetan biderketa eta berreketako taulak aurkitu dira. Zatiki-kalkuluak errazten zituen hamabitar zenbaki-sistema zuten baina, honekin batera, hamar hatzamarretatik sortutako hamartar sistema ere zeukaten; hirurogeiak esangura berezia zuen, esandako bi sistemen uztarketa baitzen. Bi zenbaki-sistema hauen erabilpena izan zen pisu eta neurrien oinarria. Aipatutako taulatxoetan sortu zen gure algebraren eta aritmetikaren parte handi bat; ez da txikiena idazkeran zifren posizioak duen garrantzia, zenbait mende geroago arabiarren eskutik gureganaino heldu zena.\nLur-neurtzeak eta etxegintzak azaleraren eta bolumenaren kontzeptuak sortarazi zituzten; era horretan jaio zen geometria. Baina kontzeptu erreal hauek magiarekin nahasturik zeuden; zenbaki batzuk ahalmen bereziak zituztela eta diagrama geometriko batzuen bitartez etorkizuna iragar zitekeela sinesten zuten.\nAstronomia.\nDenboraren neurketa sistematikoa Babilonian hasi zen. Nekazaritzarentzat garrantzi handia zeukan urte-sasoiak era egokian mugatzea, landareen hazkuntzak lan-mota berezia behar baitu urtaroaren arabera; horrela sortu zen egutegiaren beharra. Gizakiak berehala aurkitu zuen naturak eskaintzen zion denbora-unitate: eguna. Unitate hau baino handiago baten beharra izan zuenean, hilabetea hartu zuen; hilabete bakoitza ilberriaren sorrerarekin hasten zen. Geroxeago urtaro bakoitzari zegokion hilabete kopurua aurkitzea saiatu ziren. Guzti hau K.a. 4000. urtean gertatu zen Babilonian.\nK.a. 2000. urterako, hamabi hilabetetan banaturiko 360 eguneko urtea ezagutzen zuten babiloniarrek. Noizean behin, eta behar zen doikuntza egiteko, beste hilabete bat sartzen zuten. Eguna orduetan, ordua minututan, eta minutua segundotan banatu zuten. Eguzki-esfera ere asmatu zuten; hau lurrean zutik sartutako kainabera bat baino ez zen, eta orduen iragapena adierazten zuen. Eguzkiaren, Ilargiaren eta artean ezagutzen zituzten bost planeten izenak egokituz, zazpi eguneko beste unitate bat sortu zuten: astea. Hilabeteen arabera, hamabi zatitan banatu zuten Eguzkiaren ibilera espazioan zehar, eta zati bakoitzari izan mitiko eta ikur bana egokitu zioten: Aries, Taurus eta abar.\nEzagutzen ditugun behaketa astronomikoen lehen datu zehatzak K.a. 2000. urtean egindakoak dira, eta Artizar planetaren irteera eta sarrerari zegozkien. Oso antzinetik, Mesopotamiako apaizek behatzen zuten gauez ortzea, eta lortutako datuak buztinezko taulatxoetan jartzen. Pixkanaka, fenomeno astronomikoen erregulartasunez ohartu ziren eta, K.a. VI. mendeko dokumentu baten arabera, Eguzkiaren eta Ilargiaren posizio erlatiboak eta eklipseak aldez aurretik kalkulatzeko gai ziren. Hau izan zen astronomia zientifikoaren sorrera.\nErlijioa.\nBabiloniarren ustetan, Unibertsoa kaxa itxi baten antzerakoa zen, hondoan Lurra zeukana. Erdialdean lurra igotzen zen, elur-aldeak osatuz, eta hauetan zegoen Eufratesen sorburua. Lurraren inguruan urezko sohorna bat izango zen eta honen inguruan, ortzea eusten, zeruko mendiak. Hala ere, dirudienez, Mesopotamiako astronomo batzuk ohartu ziren Lurra biribila zela.\nErlijio politeista zuten; jainko asko gurtzen zituzten eta giza irudiekin irudikatzen zituzten. Jainko bakoitzak bere tenplua zeukan, Lurrean zeukan etxetzat hartzen zena. Erlijiozko erritu korapilatsuen bitartez gurtzen zituzten, animalien sakrifizioak eta jardun magikoak eginez. Nagusiak honako hauek ziren:\nMagia, dirudienez, hasieran sinpatikoa zen, hau da, gizakiek Natura menderatzeko lortu nahi zituzten fenomenoak imitatzen zituzen. Hortik, misterio-erritoak sortu ziren. Geroagoko beste garai batean, horiei buruz pentsatzerakoan Naturaren indarrak nolabaiteko izaki biziak zirela imajinatu zuten. Orduan, aspaldi-aspaldiko errito magikoak zeremonia bihurtu ziren, jainkoak sortuz.\nBabiloniarren ustez, astroek finkatzen eta gidatzen zuten giza bizia; haien iritziz, taula astrologikoa egitea zen zientziaren helburu nagusia. Hori dela-eta, babiloniar astronomoek izugarrizko eragin handia lortu zuen gizakiengan. Igartzapenak nola egin behar ziren ikasteko, literatura astrologiko eta astronomikozko idazkiak zeuden tenplo bakoitzeko bibliotekan. Astrologiaren gailurra K.a. 540 aldean izan zen, hau da, kaldearrek herrialdea hartu ondoren.\nGizartea.\nMesopotamiako gizarte-egitura hierarkikoa zen:\nEkonomia.\nNekazaritza zen Mesopotamiako ekonomiaren oinarria. Garagarra, garia, tipula, arbia, mahatsa, sagarra eta datila ziren uztarik garrantzitsuenak. Behi, ardi eta ahuntzak zeuzkaten, eta garagardoa eta ardoa egiten zuten. Arrantza egiten zuten ibai eta ubideetan. Klima bero eta lehorra baitzen, beharrezkoa zen sailak ureztatzea; beraz, Tigris eta Eufrates ibaietako ura ezinbestekoa izan zen laborantza garatu ahal izateko. Baina uholdeak ere maiz gertatzen ziren.\nUra kontrolatzea funtsezkoa izan zen mesopotamiarrentzat. Horretarako, dike, urtegi, ubide, drainatze-erreten eta akueduktu sistema konplexua eraiki zuten, belaunaldiz belaunaldi zabalduz joan zena. Sistema hori mantentzea, konpontzea eta hedatzea izan zen agintarien eginbeharrik behinena. Idazlariek eta ikuskatzaileek prestatzen zituzten proiektuak, eta biztanle xeheak obra horietan lan egitera behartuak ziren.\nMesopotamia Behereko lautada alubialean harri, mineral eta egur gutxi zegoen. Hori zela-eta, merkataritza oso goiz garatu zen: sobera ziren elikagaiak hurbileko eskualdeetara eramaten ziren, mineralen truke. Geroago, mesopotamiar merkatariak urrunago ere iritsi ziren, mendebalderantz Siria eta Asia Txikiraino, eta ekialderantz Persia eta Induseraino. K.a. 3000tik aurrera, kobrea eskuratzeko beharra sortu zen, metal horrekin egiten baitziren armak eta armadurak; distantzia luzeko merkataritza-bideak garatu ziren orduan. Garraioan astoak eta idiak erabiltzen ziren (gameluak K.a. 1. milurteko arte ez ziren etxekotu). Beste gai batzuk ibaiz garraiatzen ziren, hala nola Libanoko zurak, eta itsasontziak Indiako iparralderaino heltzen ziren.\nArtea.\nMesopotamiako arteaz hitz egin ordez sumertar eta akadtar arteaz, asiriarraz eta babiloniarraz hitz egin behar da. Zibilizazio horietako artea, dena den, erlijio sinismen komunen eraginpean zegoen eta, aniztasun politikoa gorabehera, batasun kulturala eta estetikoa ekarri zuen horrek. Artea aginpindearen mende zegoen. Horrek bi ondorio nagusi izan zituen: banakako lanik edo lan pribaturik ez izatea eta egile guztiak anonimoak izatea. Lanak, bestalde, kanon formal eta ideologiko jakin batzuen mende zeuden eta, hori zela eta, uko egiten zitzaion norbanakoaren berezko adierazpenari. Hala ere, Mesopotamiako artistek talentu handia erakutsi zuten inguruneak jartzen zizkien eragozpenak -harri eta zur urritasuna, adibidez- gainditzen.\nUruk Aroan lan sofistikatuak egin ziren, hala nola \"Warkako Edontzia\" eta zigilu zilindrikoak. Elamgo \"Guennolgo lehoi emea\", kareharrizko eskultura bikaina da, K.a. 3000\u20132800 aldean egindakoa. Aipagarriak dira Eshnunnako irudiak (K.a. 2900\u20132550), gehienak alabastrozkoak, jainko-jainkosak eta apaizak irudikatzen dituztenak. Estatuaren tamainarekin alderatuz, oso begi handiak dituzte denek, eta jainko-jainkosek besteek baino begi nini handiagoak. Hala gorputzak nola aurpegiak eskematikoak dira, begiek beregana dezaten arreta osoa. Metalak lantzeko antzean brontzea beste material batzuekin konbinatzen zen, zur, urrezko xafla eta lapislazuliarekin.\nLanik aipagarrienetako bat Urko hilobietan aurkitutako \"Ahuntza kimu jaten\" da (K.a. 2600 aldean); metro erdiko goratasuna du, eta euskarri gisa erabiliko zen segur aski: ahuntz bat da eta zutik dago, zuhaixka loratu batean bermaturik. Aipagarriak dira, baita ere, titakadura lanak, hau da, zurean txertatutako maskor eta harri puskez egindako mosaiko modukoak, hala nola \"Urko estandartea\" (K.a. 2500 aldean, British Museum, Londres), 20 x 48 zentimetroko egurrezko kutxa baten apaingarria, non gerrako eta bakealdiko eszenak eta gai mitologikoak irudikatzen baitira.\nAkadtar eskultoreak erregeen zerbitzura zeuden eta lanean sumertar tradizioari jarraitu bazioten ere, haiek baino errealismo handiagoaz irudikatu zituzten erregeen eszenak eta erretratuak. Akadtar lehen errege Sargonen garaitik (K. a 2334-2279) alabastrozko buru txiki bat gorde da. Niniven brontzeko buru bat aurkitu zen, akadtar errege ezezagun batena, Naramsin. Lan horrek argi erakusten du beren maisutasuna zizelatze eta moldatze lanetan. Akadtar erliebeek erregeen gerra egitandi gogoangarriak goresteko helburua zute; ospetsuena \"Naram-Simen estela\" da. Bertan, bi metroko harlauza zut batean, erregea ikusten da, bere gudarostearen buru, etsaiak zanpatzen. Aurreko errege batzuen estelak ere daude, baina zatiak baizik ez dira gorde. Akadtarrek trebetasun handia erakutsi zuten buztinazko oholtxotarako zigilu zilindrikoak egiten. Harri mota desberdinak erabili zituzten horretarako: harri kristala, lapislazulia eta jaspea edo harnabarra. Mitologia gaiak irudikatzen zituzten gehienbat, giza itxurako jainkoak, baina baita eguneroko bizitzako eszenak ere.\nLagash hiri estatuko jaun Gudearen (K.a. 2144\u20132124 bitartean agintean) hogeita hamarretik gora estatua gorde dira, gehienak diorita harrian eginak, lantzeko oso zaila den gaia. Gudea longainez jantzia irudikatua dago eskultura guztietan, besagaina eta ezkerreko besoa agerian dituela. Artile kizkurtuez egindako kapelu zilindriko bat darama buruan. Oinutsik ageri da beti, eskuak bularraldean elkartuak dituela, jainkozale baten gisa. Estatua gehienek idazkunak dituzte jainkoei eskainiak. Estatua horietatik ezagunena Gudea eseria da, osorik gorde den bakarra. Gorde diren buruen artean, berriz, Louvren dagoena da hoberena, Gudearen buru turbanteduna.\nAsiriarrek sumertar artea berenganatu zuten, beren idiosinkrasiara egokitua. Haientzat, erregea gorestea zen artearen xede nagusia. \"\u201cNi erregea naiz, ni jauna naiz, ni laudatu beharrekoa naiz, ni goraipatua naiz, ni hotsandikoa naiz, ni nagusia naiz, ni gudari handia naiz, ni heroia naiz, ni lehoia naiz, ni gizona naiz, ni Asurnasirpal naiz, Asiriako erregea\u201d\" dago idatzia inskripzio batean Behe-erliebe narratibo bikainak egin zituzten, xehetasun handiz zizelatuak harri edo alabastroan, esaterako Nimrud eta Niniveko jauregietakoak; gehienetan ehiza edo gerra eszenak ageri dira. Ospe handikoa da \"Niniveko lehoia hilzorian\", Londresko British Museumen dagoena. Eskulturan lammasu erraldoiak nabarmentzen dira, giza burua, lehoi edo zezen gorputza eta arrano hegoak dituztenak.\nAsiriarrek ez bezala babiloniarrek ez zuten harrian landutako erliebea erabili dekorazioan. Nabukodonosor II.aren jauregia, Ixtarren Atea eta Prozesioen Etorbidea animalien erliebeez zeuden apaindurik, baina erliebeak forma jakina emandako adreilu beiraztatuez eginak eta puzzle baten gisa jarrita zeuden. Ishtarko ateak zezenak eta dragoiak zituen (zati bat Berlingo Vorderasiatisches Museumen berreraiki da).\nArkitektura.\nHasieran etxeak kainaberazko edo zurezko etxolak baino ez ziren. Baina, hirietan etxeen pilaketak zekarren sutearen ariskua zela eta, erregai onak diren material horien ordez pezoa hasi ziren erabiltzen, eta adreilua geroago. Arkua eta ganga ezagutzen bazituzten ere, etxe arruntak burudunak ziren. Erdian patioa izan ohi zuten, eta gelak haren inguruan. Klima beroa zela eta, ate bakarra eta leiho gutxi izaten zuten. Beti ere, baliabide gutxiko pertsonak kainaberazko etxeetan bizi ziren.\nAgintarien jauregiak handi eta luxuzkoak ziren. Patioen inguruan zeuden eskulangile eta zerbitzarien etxeak, janari biltegiak, santutegiak eta errege familiaren gelak. Dekorazio joria izaten zuten: baxuerliebeak, irudi mitologiko erraldoiak, adreilu beiratuekin egindako apainketak... Denen artetik tronu aretoa nabarmentzen zen, bisitariak txunditzeko moduan apaindua. Lorategi eta parke zabalak izaten ziren kanpoaldean, ehizarako erabiltzen zirenak.\nTenpluak ziren hiriko ekonomia eta administrazio jardueren erdigunea. Oinplano laukizuzena zeukaten, eta lurrezko plataforma baten gainean eraikitzen ziren hasieran. Denborarekin, gero eta plataforma handiagoak egin ziren; hori izan zen Mesopotamiako zigurat ezagunaren jatorria. Gizakiak jainkoekin topo egiten zuen mendi sakratuaren irudikapena zen zigurata. Adreiluz eraikiak, p\u00ecramide mailadunak ziren, gaina zelaia zutenak. Goiko zelai horretan zegoen tenplua. Sarbidea eskailera edo arrapala baten bidez egiten zen. Tenplu nagusiaren inguruan kokaturik zeuden zeremonia lekuak, santutegiak, ehorzte-ganberak, oturuntz aretoak, lantegiak, aletegiak eta administrazio eraikinak."}
{"id": "44391", "revid": "336", "url": "https://eu.wikipedia.org/wiki?curid=44391", "title": "Tigris", "text": "Tigris (; ; ; ; ) Mendebaldeko Asiako ibairik nagusienetariko bat da. Anatoliako Taurus mendietan sortzen da eta Pertsiar Golkoan amaitu. 1.800\u00a0km luze da.\nEufratesekin batera Mesopotamia izeneko lurralde historikoa mugatzen zuen.\nEtimologia.\nTigris izenarekin ezagutzen da Europako hizkuntzetan eta baita euskaraz ere, greziarrek Tigris esaten ziotelako (\u03a4\u03af\u03b3\u03c1\u03b9\u03c2, haientzat tigre felinoarem sinonimoa), baina izenak ez du zerikusirik ugaztun haragijalearekin baizik eta aurretik persiarrek eta antzinagotik elamitek \"Tigra\" esaten ziotelako. Tigra zahar hori, aldi berean, sumertarrek ematen zioten Idigna edo Idigina izenarekin lotu daiteke, ur lasterra, nolabait esateko; kontrastea egiten baitu ibaiak Mesopotamiako bestearekin, Eufratesekin, bigarren hau geldoagoa baita ibilian.\n\"Idigna/Idigina\" forma sumertarrak iraun du inguruko hizkuntza semitikoetan mailegu gisa: Idiqlat zeritzon akkadiera desagertuan, baina egungo hebreeraz \"\u1e24\u00eeddeqel\" deritzo, eta arabieraz \"Dijlah\".\nMitologia.\nBiblian hebreerazko forma agertzen da, eta Hasieran agertzen da, Edendik sortzen ibaiaren lau adarretako bat zela (besteei zeritzen Pixon, Gihon, eta Eufrates ezaguna).\nSumerko mitologian, Enki jainkoak sortua zen ibaia. Hitita eta Hurrita herrientzat ere sakratua zen, Kumarbi jainkoaren semea zen Tigris.\nGeografia.\nTigris ibaia Turkiako Taurus mendietan sortzen da, Elazig hiriaren hego-ekialdean (Kurdistan). Kurdistango lurrak zeharkatu ondoren (Siriako eta Turkiako estatuen arteko muga eratzen du 50\u00a0km-tan zehar), Iraken sartzen da eta antzinako Mesopotamiako lurren ekialdeko muga eratzen du, Eufrates ibaiarekin batu eta Xatt al-Arab osatu aurretik: bi ibaien baturak ez du jada bataren edo bestearen izenik.\n1.800\u00a0km inguru luze da, eta arroak 221.000\u00a0km\u00b2 inguruko eremua hartzen du; %19 Iranen, % 56,1 Iraken, % 0,4 Sirian eta % 24,5 Turkian dago.\nUbide batzuek elkartzen dituzte Eufrates eta Tigris ibaiak Irakeko erdialdetik aurrera. Eufrates ibaian ontziak ezin daitezke ibili, baina bai Tigris ibaian. Ur lasterrei eta albotik hartzen dituen ibaien (Zab Txikia eta Zab Handia, Diyala, Adhaim, al-Uzaym) uren indar handiari eusteko ur-hesiak eraiki behar izan dira, eta ibaiadarrak lurrak ureztatzeko erabiltzen dira. Alubioietan laboreak, kotoia, fruituak eta arroza lantzen dira, eta datil-palmondoak behe arroan (munduko ekoizpenaren % 80).\nBazterretako hiriak.\nIbaia Taurus mendietan sortzen da, Turkian. Hortik aurrera, eta Eufratesekin bat egin baino lehen, Mosul (Kurdistan) eta Irakeko hurrengo hirien alboetatik igarotzen da: Tikrit, Samarra, Bagdad, Kut eta Amarah.\nHidrometria.\nUr nahiko gazia duen ibaia da Tigris, eta historikoki bere inguruko lurrak salinizazioaren ondorioz tarteka ez dira egokiak izan garia hazteko.\nTigrisen emaria 32 urtez, 1906 eta 1972 artean, neurtua izan da Bagdaden, Eufratesekin elkartu baino 400\u00a0km gorago. Gune horretan, drainatutako eremuak 134.000\u00a0km\u00b2 ditu, arro osoaren % 60. Aldi horretan, urteko batez besteko emaria 1.210 m\u00b3/s izan zen; emari handiena apirilean izaten zuen (2.835 m\u00b3/s) eta txikiena urrian (365 m\u00b3/s). Hala ere, 1970eko hamarkadatik aurrera Turkia eta Iraken eraiki diren urtegi handiek erabat aldatu dute ur-emarien erregimena.\nTigrisen batez besteko emariak (m\u00b3/s), Bagdaden neurtuak"}
{"id": "44392", "revid": "6327", "url": "https://eu.wikipedia.org/wiki?curid=44392", "title": "Pertsiar Golko", "text": ""}
{"id": "44393", "revid": "119347", "url": "https://eu.wikipedia.org/wiki?curid=44393", "title": "Euskal Herriko musika", "text": "Euskal Herriko musika lurralde horretako euskal herriak egindako musika da. Herri musika ez ezik, denboraren poderioz beste musika batzuek hartu dute indarra bertan, dibertsifikazio gero eta handiagoaz. Ondorioz, jatorrizko eta euskarazko musikari beste aldaera batzuk gehitu zaizkio erlijio musikaren eta, XVIII. mendetik aurrera, Ilustrazioaren bitartez.\nXX. mendetik aurrera, erdarazko musikak pisu nabarmena hartu du Euskal Herrian, eta euskarazko musikak herri tradizioa berritu eta berrasmatu du Ez Dok Amairu eta Gaur mugimendu berritzaileek akuilatuta. 1970ean eta bereziki 1980ko hamarkadan, indarrez sartu ziren nazioarteko joerak euskal musikara, tokian tokiko musika taldeak sortzearekin batera. Herri tradiziotik sortutako aldaerez gain, landutako generoak musika klasikoa, folk musika, rocka, pop eta abar dira. Euskal Herria gizarte mediatikoan murgilduta egonik, ekimen gero eta handiagoak sortu dira, bitarteko teknologiko sofistikatuz hornituak, baita milaka entzule biltzen dituzten musika emanaldi eta jaialdiak ere.\nMusika tradizionala.\nBertako musika-tresnak.\nArlo honetan aditu handienetakoa da Juan Mari Beltran musikaria. Izan ere, hark antolatu zuen Herri Musikaren Txokoa erreferentziazko tokia, Oiartzunen.\nAlboka.\nAlboka euskal haize instrumentu tradizionala da, mihi bakun jogune motako klarinete bikoitza duena. Musikalki, bi tutuak independienteak dira, baina aldi berean jotzen dira. Afinazioari dagokionez, egile bakoitzak ezberdina eman du: Arratian egiten zirenak La \u266d notan afinatzen ziren, eta Zegaman egiten zirenak La\u266f musika notan. Normalki, albokariek ezkerreko bost zuloko kanaberarekin melodia jotzen dute eta eskumako hiru zulokoarekin laguntza. Alboka, normalki, panderoarekin laguntzen da, eta jota, porrusalda eta martxa dira ohiko abesti motak. Jotzerakoan, arnasketa zirkularra erabili behar da, arnasa hartuz eta joaz aldi berean.\nHistorikoki, Bizkaian, Arratia eta Nerbioi ibarretan tradizio handia egon da XIX. mendetik, albokari handiak emanez: Anbrosio Gorostiaga \"Anbros\" (1867-1926), Bernardino Zautua, Tiburtzio Elezkano (1906-1958) eta Silbestre Elezkano \"Txilibrin\" (1912-2003) Igorrekoak; Migel Larrinaga \"Txuskoa\" (1881-1921), Alejo Etxezarraga eta Eugenio Etxebarria (1920-2008) Dimakoak; Graziano Lekue \"Txisperue\" (1882-1945) Zeberiokoa; Jose Amundarain \"Mu\u00f1egi\" (1895-1969), Emilio Sagarna eta Andoni Goikoetxea Zeanurikoak; Ildefonso \"Pontxo\" Orue (1902-1980) eta Benito Iragorri (1906-1973) Lemoakoak; Alejo Gurtubai \"Barberue\", Juan Kruz Valle eta Juan Otxandio (1927-2000) Galdakaokoak; Jose Mari Bilbao eta Leon Bilbao semea (1916-1990) Arteagakoak; Inazio Uribarri \"Andaluze\" Dima/Zaratamokoa eta Manu Barandika Bediakoa.\nGaur egungo albokalarien artean azpimarratzekoa da Mariano Barrenetxea (Galdakao, 1938-), baina batik bat Juan Mari Beltran (Donostia, 1947-), musikari handia eta Ibon Koteron (Bilbo, 1967-) jole iraultzailea, Kepa Junkeraren eskolakoa. Bestela, 1990eko hamarkadan musika tresna Exkixu taldeak rock esparruan ezagutarazi zuen. Albokalari bikain gisa Alboka taldeko Alan Griffin irlandarra ere aipatzekoa da.\nTxistua eta silbotea.\nTxistua hiru zuloko haize instrumentu bat da, putz egin eta atzamarrak mugituz doinuak ateratzen dituena. Euskal herriaren esklusiboa ez izan arren, aspaldiko euskal herri musika tresna da, txirularen antzekoa. Izturitzen hezur batez egindako txirula bat aurkitu zuten. Geroztik, ez da berri askorik gorde txistuari buruz, ez bada danbolin joleei buruzko aipamen batzuk. XVI eta XVII. mendean, herri ospakizunetan haien presentzia dago dokumentatuta. Horrelako txistu-joleak herriz herri ibiltzen ziren, harik eta udalek haientzako postuak eta kontratuak sortzen hasi ziren arte. Txistulariek aldameneko herrietan jotzea ere onartzen zuten, diru sarrerak handitzeko.\nXVIII. mendean, txistulari eta danbolin-joleek estatus instituzionalagoa hartu zuten herrietan, eta Ilustrazioak duintasunez jantzi zuen haien irudia, protokolo ofizialetan rol berezi bat emanez. Une horretan, Mogelen paper batzuetan, txistua \"chilivituba\" izenez aipatzen da (gaztelaniazko \"silbo\"). Me\"horren\" nde amaieran, txistulari taldea sortu zen, baita txistu handia (apala) edo silbotea ere.\nXIX. mende bigarren erdialdean, udal musika bandak sortu ziren, eta hor integratu zen txistua ere, silbotearekin batera. Eresbilen orduko partitura ugari gorde dira. 1927an, Euskal Herriko Txistularien Elkartea sortu zen Arraten (Eibar), eta txistulari taldea hirukote bihurtu zen harrezkero: bi txistu eta silbote bat. Hurrengo urtean, \"Txistulari\" aldizkaria sortu zen, txistularien bilgune, eta euskal lurralde desberdinetan argitaratua. Txistua bultzatzen eta berritzen, indar berezia egin zuen Isidro Ansorenak Donostian. Hilario Estellarekin lankidetzan aritu zen lehendabiziko txistu metodoa ontzen, eta famatu bilakatu ziren berak egindako txistuak.\nSupri\u00f1ua.\nSupri\u00f1ua haize instrumentu bat da, oboe baten antzekoa, gaztainondoaren edo hurritzaren azalaz egindakoa. Azala biribilkatu egiten da konoa egin arte. Goiko muturra zapalduta dago pita sartzeko. Bi zulo besterik ez ditu, bi hatz erakusleekin estaltzeko. Egun ez da erabiltzen eta ezagutzen diren azken joleak Larraun haraneko artzaiak dira.\nTrikitia.\nTrikitia izena onomatopeia da, panderoaren hotsetik eratorria, elkarrekin jo izan baitira maiz. Soinu txiki ere deitua, akordeoi diatonikoa Norteko burdinbidearekin batera heldu zen Euskal Herrira, Piemonteko langileek Zegamako tunela egiteko lanera etortzean ekarria. Hala ere, 1890 arte ez dago erromeriatan eta herri jaialdietan erabili izanaren lekukotza dokumentalik.\nHerritar gazteak dantzara zirikatzeko zuen gaitasunagatik eta gizon-emakumeak elkartzen zituelakoan, apaizek \"infernuko hauspoa\" deitu zioten, musika tresna horren gaitziritziz. Euskal tradizio eta jatortasunaren ikur bihurtu zen urteen poderioz, eta herri txikietan iraun zuen bizien. 80ko hamarkadan, musika tresnak herrietatik hiri girora eman zuen jauzia: Laja eta Landakanda, Tapia eta Leturia, eta Kepa Junkera nabarmendu behar dira garai horretan. Azken biak arin-arin, fandango eta usadiozko doinuetatik urruntzen hasi ziren, baita beste instrumentu batzuk sartzen ere. 90eko hamarkadan, trikiti eskoletatik ateratako gazteek musika arin eta baikorreko doinuak sortu zituzten. Entzute handia lortu zuten Maixa eta Ixiarrek, Alaitz eta Maiderrek, Iker eta Larraitzek, eta Gozategik.\nTxalaparta.\nTxalaparta perkusiozko euskal musika tresna karakteristikoa da, idiofonoa eta zuzenean kolpatzen dena. Bi euskarriren gainean jarritako zurezko ohol horizontalek osatzen dute. Egur erabilienak haltza, gaztainondoa eta lizarra izan dira. Txalaparta lau makilez jotzen da, txalapartari bakoitzak bi makil dituela. Tradizioaren arabera, jole bat \"ttakuna\" (\"tukutuna\" edo \"bia\") eta bestea \"herrena\" (\"urguna\", \"pikatzailea\" edo \"bata\"). Lehenengoak oreka edo ordena ezartzen du bigarrenak desoreka sortzen duen bitartean.\nEkitaldi kultural eta politikoetan ere askotan entzuten da. Juan Mari Beltranek, Mikel Laboak, Oskorrik, Hertzainakek, Kepa Junkerak eta beste musikari askok beren instrumentazioan sartu dute, haren soinu bereziak erakarrita. Tradizonalki zurezkoa izan bada ere, txalapartari berritzaileenak harriz eta bestelako materialez egindakoekin esperimentatzen hasi dira. Igor Otxoak eta Harkaitz Martinezek (Oreka Tx), \"Nomadak Tx\" film dokumentalean, izotzezko txalaparta bat jotzen dute, Laponiara egindako bidaian.\nTtun-ttuna.\nTtun-ttuna Pirinioetako perkusiozko musika tresna kordofonoa da, batez ere Zuberoan jotzen dena. Izena datorkio ateratzen duen hotsetik; hargatik, beste izen batzuk izan ditu aldameneko hizkuntzetan: \"tambourin basque\" eta \"de B\u00e9arn\" (\"de Gascogne\") frantsesez, \"chicot\u00e9n\" aragoieraz, edo \"psalterium\" ingelesez. Garai batean Pirinioetan hedaturik izanagatik, tradizioa galtzear izan zen 40 eta 50eko hamarkadan, salbu eta Biarnoko Ossau haranean.\nSei hari izaten ditu, txirularekin bat egiteko afinatuak; izan ere, txirularekin batera jotzen da maizenean. Zuberoako ospakizunen artean, maskaradetan agertzen da. Pierre Bordazarre, 'Etxahun Iruri'k Zuberoako kultura eta musikaren berritzaileak jo ohi zuen, eta gerora erabilera itzaliz joan bazen ere, Jean Mixel Bedaxagarrek eta Mixel Etxekoparrek tradizioa berritu zuten. Etxekoparrek eskola sortu zuen Zuberoan eta handik kanpora ere, eta hura ohikoez kanpoko ikusgarrietan jotzen hasi zen. Euskal lurralde auzoetara hedatu da musika eskolen bitartez.\nMusika herrikoia.\nAipagarriak dira, besteak beste, Jose Maria Iparragirre eta Benito Lertxundi abeslariak. Kaxiano akordeoi jotzaileak ere ospe handia hartu zuen. Itsua baitzen.\nMusika klasikoa.\nMusikagile handiak eman ditu Euskal Herriak, hala nola Juan Crisostomo Arriaga (\"Los esclavos felices\"), Hilarion Eslaba, Aita Donostia, Jose Maria Usanditzaga (\"Mendi-Mendiyan\"), Jesus Guridi (\"Amaya\", \"Diez melodias vascas\" eta \"El caserio\") eta Francisco Escudero.\nBestela, mundu osoan dira ezagunak Julian Gaiarre, Ainhoa Arteta eta Maria Bayo abeslariak, bai eta Donostiako Orfeoia abesbatza ere.\nMusika erlijiosoa.\nErlijio katolikoak eragin handia izan du Euskal Herrian. Mendeetan zehar latinez abestu izan da, baita gaztelania edo frantsesez ere, baina azken mendean euskarazko musika ere egin da erlijioari lotuta. Mezan abestea ohikoa da, eta erlijio askori lotuta dago, baina katolikoen artean meza egiteko moduak asko urrundu zuen kantua eta herria, bereziki latinez abestutako kantu polifonikoa eta gregorianoa erabiltzen zelako mezan. Barrokoarekin musika sakratuan sofistikazioa izan zen nagusi, eta herria eta meza-kantak urrunduz joan ziren. XIX. mendean, bestela, Felipe Gorriti euskal musikagile guztien artean nabarmendu zen, lan emankorra eginez.\nPio X.arekin aldaketak egon ziren egoera honetan: alde batetik 1903ko azaroaren 22an, Santa Zeziliaren egunean, musika sakratuaren inguruko \"Tra le sollecitudini\" dokumentua kaleratu zuen, mezan berriro ere kantatzea gomendatuz. Gomendioari jarraituz, 1928an Gasteizen Musika Sakratuari buruzko Elizaren Kongresu Nazionala antolatu zen. Kongresu honen ondotik hainbat kantu-bilduma hasi ziren ekoizten, eta Gasteizko organo-jotzaileen elkarteak koro berriak bultzatu zituen parrokiatan.\nGarai honetakoak dira Argia aldizkariko zuzendaria zen Bittor Garitaonandiak argitaratutako \"Eleiz-abestiak\" bilduma, Mariano Plana eskolapioak argitaratuta \"Selecci\u00f3n de cantos Religiosos Populares\" bilduma, latinezko, gaztelaniazko eta euskarazko eliza-abestiekin edo Gabriel Lertxundi benediktarrak Baionan 1948an publikatutako \"Kantikak\". Andima Ibi\u00f1agabeitiaren arabera, \"Euskal Herrian eliz abestietan egin den libururik ederrena\". 1950ean Bixente Aranburu apaizak \"Eliz Abesti sorta\" liburua editatu zuen, latinezko testuak eta gaztelania eta euskarazko abestiak sortuz.\nGarai honetan ere Elizatik kanpo erabiltzen ziren herri-kantutegian jai ezberdinetan abesti erlijiosoak. Jaietan, Gabonetan, prozesioetan edo santu-eskean ibiltzerakoan ohikoak ziren abestiak. Oles-kantak deitzen zaie horiei eta Azkuek bere \"Cancionero Popular Vasco\"n \"erronda-abesti\" gisa sailkatu zituen. nahiz eta euskaraz \"eskalearenak\" gisa sailkatzen nahi zituela esan.\nVatikanoko II. kontzilioaren ondotik meza latinez ematetik \"berezko hizkuntzan\" ematera igaro zen. Horregatik, euskaraz, gaztelaniaz edo frantsesez kantutegi berriak egiteari ekin zion Elizak. Frankismoaren ondorioz, Baionan eman zen lehenengo euskarazko sorrera kontzilioaren ostean, batez ere Belloceko beneditarren aldetik. Lazkaoko beneditarrek, Loiolako jesuitek edo Arantzazuko frantziskotarrek ere izan zuten euren papera, baina diozesiak eskatutako erritmoan aritu ziren. 1965ean Gipuzkoan \"Euskal Meza\" lehiaketa antolatu zen, tartean Francisco Escudero epaimahai zelarik. Aurkeztutako lanak onak ez zirela iritzita, ez zuten saririk eman, baina Jose Olaizolaren \"Meza Berri\" lana mezatan erabiltzea erabaki zuen diozesiak.\n1967an \"Universa Laus\" elkarte aurrerakoiak nazioarteko \"Psalliter Sapienter\" ikerketa kongresua antolatu zuen Iru\u00f1ean mezetako erlijio abestien inguruan, astebeteko ikerketa saioa. Bertan Carmelo Bernaolak bi obra garrantzitsu aurkeztu zituen, nahiz eta gaztelaniaz abesteko pentsatuak izan. 1968an bigarren lehiaketa bat antolatu zen kantu erlijiosoak euskaraz egiteko. Kasu honetan Euskal Herriko bost diozesiek elkarrekin antolatuta, hogei musikariren lana jaso zuten eta Francisco Escuderoren laguntzarekin batera 1969an euskarazko mezarako melodiak ekoiztu ziren. Bellocen ekoiztutako kantutegiak eskuratzea zaila zenez, eta berri hauek asko erabiltzen hasi zirenez, onenak aukeratu eta \"Gora Jainkoa!\" izeneko liburuxka argitaratu zuten. 223 abesti jasotzen ziren euskaraz, 10 latinez eta ehun inguru gaztelaniaz. Hurrengo hamarkadetan liburu honen bertsio berriak egin dira, abesti berrituekin eta 1968ko lehiaketako jatorrizko abestiekin.\nMusika garaikidea.\nMusika garaikidea deitu izan zaio musikaren aro bati baino gehiagori: egungo musikari zein historiaren aro horrekin gutxi gorabehera bat datorrena. Azken horren haritik, musika garaikideak pizkunde bat izan zuen foruak galdu ziren aldi berean. Une horretan erlijio giroko adituek eta interes berezia zuten pertsona aberatsek euskal tradizioa biltzeari ekin zioten. Herri sorkuntzak eta kantuak dinamismo handia hartu zuten, euskal nortasuna nabarmentzen zituzten gaiak landuz: Iru\u00f1eko eta Donostiako Orfeoiak, esate baterako. Zenbait kantuk oihartzun handia hartu zuten, adibidez, \"Gernikako arbola\", euskal tradizioaren ereserki bihurtuta.\nEuskal Herria turismoaren erakargune izatearen ondorioz, XIX. mende amaieran, estilo elitistak ere landu ziren, auzo estatuetako joeren eraginez: zarzuela, opera, ganbera musika. Horretan nabarmendu ziren, esate baterako, Jose Maria Usandizaga, Maurice Ravel, Julian Gaiarre, etab. Aldi berean, herri musika biltzen eta dokumentatzen aritu ziren beste batzuk: Resurreccion Maria Azkue, Aita Donostia, Isidro Ansorena, batzuk aipatzearren. Espainiako Errepublika garaiko esperantzak gerra garaiko eta gerraosteko desolazioari utzi zion bidea; herri musikak, hala ere, bizirik iraun zuen. Francisco Escuderok, Carmelo Bernaolak eta beste egile batzuk giro hits horretan konposatu eta lan egin zuten.\n1960 urte inguruan, baina, belaunaldi berriek kementsu heldu zioten euskal musikari mugaz bi aldeetan, Euskal Kantagintza Berriaren mugimenduan, euskal tradizioa eta Euskal Herriaz kanpoko joera modernoak uztartuz. Herri instrumentuak eta kantuak molde berriz ahoratu eta aireratu ziren, eta hiriko bidea hartu. 1980 hasieran, baina, kantautoreei eta folkari Euskal Rock Radikalak hartu zien errelebua, kaleko eta hirietako giroaz blai. Kortatu, Barricada, Hertzainak dira garai honetan talde ezagunenetako batzuk. Pop joerak ere hasi ziren indarra hartzen hirietan.\n1990. urtetik aurrera, protesta kantuek eta doinu gogorrek beheraldia izan zuten, eta talde berriak sortu. Trikiti eta txalaparta eskolek fruituak eman zituzten eta, nahasketaren bidez, txalaparta (Hernaniko Txalaparta Eskola), trikitia (Tapia eta Leturia, Kepa Junkera, Tomas San Miguel) eta alboka (Ibon Koteron) sofistikazio handiagoko material eta doinuekin indarberrituta itzuli ziren. Aldi berean, gazteek espezializazioan sakondu zuten, eta gaztetxeek babes handia eman zieten abeslari berriei. Gainera, erakunde publikoek bultzatutako kultur etxeak auzoetan txertatu ziren, eta tokiko sortzaileei eta taldeei lagundu zieten. 2000. urtearen bueltan, kontzertu handiek gero eta protagonismo handiagoa hartu zuten."}
{"id": "44394", "revid": "201", "url": "https://eu.wikipedia.org/wiki?curid=44394", "title": "Damas", "text": ""}
{"id": "44395", "revid": "201", "url": "https://eu.wikipedia.org/wiki?curid=44395", "title": "Baghdad", "text": ""}
{"id": "44397", "revid": "17", "url": "https://eu.wikipedia.org/wiki?curid=44397", "title": "I\u00f1aki Gil", "text": "I\u00f1aki Gil hurrengo pertsonak izan daitezke:"}
{"id": "44398", "revid": "46380", "url": "https://eu.wikipedia.org/wiki?curid=44398", "title": "I\u00f1aki Gil Diaz de Argote", "text": "I\u00f1aki Gil Diaz de Argote (Lasarte, Araba, 1963ko otsailaren 26a \u2014 Gasteiz, 2018ko maiatzaren 28a) arabar harri-jasotzailea izan zen.\nGaztetan aizkolaria zen eta aizkolari bezala, Arabako txapelduna bilakatu zen gazteen kategorian. Ondoren, harri jasotzen jardun zen.\nMarkarik onenak.\nGuinness errekorra du, minutu bat eta hogeita lau segundoan hamar auto iraultzeagatik.\nGainera, 141 kilogramoko harri esferikoa altxatzea lortu zuen."}
{"id": "44400", "revid": "336", "url": "https://eu.wikipedia.org/wiki?curid=44400", "title": "Iker Romero", "text": "Iker Romero Fernandez (Gasteiz, 1980ko ekainaren 15a) eskubaloi jokalaria da."}
{"id": "44402", "revid": "347981", "url": "https://eu.wikipedia.org/wiki?curid=44402", "title": "Miguel Angel", "text": ""}
{"id": "44403", "revid": "347982", "url": "https://eu.wikipedia.org/wiki?curid=44403", "title": "Michel-Ange", "text": ""}
{"id": "44404", "revid": "1491", "url": "https://eu.wikipedia.org/wiki?curid=44404", "title": "Txinbotarrak", "text": "Txinbotarrak Zorrotza auzoko (Bilbo) konpartsa da eta helburua jai eta kultura herrikoi eta euskaldunak bultzatzea da, bai auzorako bai Bilbo osorako ere.\nKide izateko baldintza bakarra, Zorrotzakoa izatea edo Zorrotzan bizitza soziala egitea da. Auzokideen arteko harremana bultzatzea du helburu, bai elkarte desberdinen artean bai gizabanakoen artean, eta belaunaldien artean ere bai. Hau da, auzoko bizitza dinamizatzea eta beronen subjektu aktiboak izatea, inplikatuz.\nEra berean, hainbat ekintzetan parte hartzen du. Alde batetik, Bilboko Konpartsek antolaturiko Inauterietan, Konpartsero Egunean, Bilboko Aste Nagusian, eta Santo Tomasen. Eta bestetik, auzoan Jai Batzordeak eta Taldeen Koordinakundeak antolaturiko Inauterietan, San Joanetan, Mikel Deunaren Jaietan eta Olentzeroren egunean. Horrez gain, bestelako ekintzak antolatzeko asmoa dute, hala nola Ibilaldira eta Araba Euskaraz-era eginiko txangoak.\nHistoria.\nNahiz eta iraganean hainbatetan azaldutako ideia izan, 2005eko Zorrotzako Jaiak arte (irailaren bukaeran eta urriaren hasiera inguruan) ez zen ganoraz mahairatu auzoan konpartsa bat eratzea. Jai eta kultura herrikoiak bai auzoan bai Bilbon bultzatzeko helburuarekin jaiotako proposamena da. Berehala, auzoko talde eta elkarte desberdinei komunikatu zitzaien, horien artean bereziki Jai Batzordearekin elkarlanean jarduten dutenei.\nJaiak bukatuta, lasaitasun handiagoz, auzokideak balizko konpartsan parte hartzeko prest egongo ziren edo ez aztertzeari ekin zitzaion. Jendearen erantzuna gustukoa bezain harrigarria izan da eta ilusioa eta gogoak nabarmentzen dira hasierako momentutik. Bereziki aipagarriak dira \"Zorrotzako Gazte Asanblada\", \"Gure Lurra\", \"Askabide kultur elkartea\" eta \"Ibai-Arte\" taldeak, Zorrotzan jai eta herri-kulturaren bultzatzaile nagusiak direnak, zeinen partaideek alde egin zuten proposamena ezagutu bezain laster.\nAuzoan izandako harrera onagatik eta behin jendearen asmoak jasota, \"Txinbotarrak Zorrotzako Konpartsa\" sortzea erabaki zen. Izena \"txinbo\"tik datorkio, auzoan ezaugarri ziren kanaberadietako txori txikia, alegia. Egun, konpartsak 140 kide inguru ditu. Konpartsako kamiseta morea da.\n2012an Txinbotarrak konpartsako kidea den Galder Segurolak Kantari aplikazio informatikoa sortu zuen, telefonorako aplikazio bidez hitzak lortzeko. Erabiltzaileak kantu jira moduko ekitaldietan parte hartzen duenean telefonotik irakur ditzake kantuen hitzak, ohiko izaten den liburuxka beharrik gabe."}
{"id": "44406", "revid": "201", "url": "https://eu.wikipedia.org/wiki?curid=44406", "title": "Banderizo", "text": ""}
{"id": "44414", "revid": "119347", "url": "https://eu.wikipedia.org/wiki?curid=44414", "title": "Tuvaluera", "text": "Tuvaluera (\"'gana Tuvalu\") Tuvalun mintzatzen den hizkuntza polinesiar bat da. Beste hizkuntza polinesiarrekin (maorierarekin, kasu) antzekotasun handiak ditu. Mundu osoan 13.000 bat lagunek mintzatzen dute.\nHistoria.\nBeste polinesiar hizkuntzek bezala, tuvaluerak \"Protopolinesiar\" deituriko antzinako hizkuntza batean du jatorria, zeina orain dela 3.000 urte mintzatzen baitzen."}
{"id": "44415", "revid": "56334", "url": "https://eu.wikipedia.org/wiki?curid=44415", "title": "Sasiburu", "text": "Sasiburu Barakaldoko elkarte euskaltzalea da.\nHistoria.\n1992ko maiatzaren inguruan Barakaldoko zenbait euskaltzale, euskararen egoeraren larriak bultzatuta biltzen hasi ziren. Barakaldoko euskararen egoera aztertu ondoren herriko euskaldun guztiak bilduko zituen elkartea sortzea erabaki zen. Horrela, urte bereko azaroaren 13an aurkezpen ofiziala burutu zuten Sasibururen historiaren lehenengo urratsa emanez.\nOrduz geroztik euskararen alde lan ugari egin du. Euskararen aldeko kanpainak bultzatu ditu, Bai Euskarari kanpainan esku hartu du, Sarea Barakaldon euskaraz zerbitzua eskaintzen duten enpresa eta profesionalen gida argitaratu ditu, gazteei zuzenduriko kanpaina berezi bat antolatu du Barakaldoko beste hogei elkarte eta erakunderekin batera, irakaskuntzako euskal ereduen aldeko kanpainak egin ditu beste elkarteekin batera, Barakaldoko umeei zuzenduriko ipuin lehiaketa antolatu ohi du, dohainik banatzen den \"Euskarri\" aldizkaria argitaratzen du, eta hamaika hitzaldi, ekitaldi, mahai-inguru eta bertso afari antolatu du."}
{"id": "44422", "revid": "119347", "url": "https://eu.wikipedia.org/wiki?curid=44422", "title": "Kriptograma", "text": "Kriptograma norbaitek deszifratu arte ulertezin den mezu zifratu bat da.\nNormalean, edukia eredu bat jarraituz ulergaitz bilakatzen da. Mezuaren esanahia askatzeko, zifratzeko eredu jakinda lor daiteke.\nEgunkarien eta aldizkarietan aisialdirako atalean mezu originala aurkitu behar den buruhausgarriak dira honen adibide.\nHistoria.\nKriptogramak ez dira jaio aisialdirako, baizik eta informazioa ezkutatzeko.\nKristo aurreko 5. mendean Espartarrek erabiltzen zuten. Paperez kiribildutako makila baten idazten zuten mezua gero, papera kendu eta mezua ulergaitza da. Mezua deszifratzeko diametro bereko makilarekin nahikoa da.\nJulio Zesarrek ordezkapeneko zifratzea asmatu zuen: Zesar zifratu."}
{"id": "44423", "revid": "201", "url": "https://eu.wikipedia.org/wiki?curid=44423", "title": "Linea kode", "text": "Telekomunikazioetan, linea kodea datu digitalak transmititzeko edo biltegiratzeko kode mota da, batez ere voltaje, korronte edo fotoizko patroiak erabiltzen dituena. Garraiatutako seinale digitala denborarekiko duen hedadurarekiko erlazioan datza.\nKodeketa teknikak konputagailu-sare arloan transmisioaren ezaugarriak hobetzeko igorlean eta hargailuan seinale digitalari arauak ezartzeari deritzo.\nSarrera.\nSeinale eta datu digitalak oinarri bandan gordinik igorri beharrean, seinaleari abantailaren bat eransten dion kodetze teknika bat erabiltzea komeni da. Esate baterako Manchester diferentzialak, seinaleari sinkronismoa eransten dio.\nZertarako arauak jarri seinaleari? Bada, hauek lortzeko:\nKodetze teknika motak.\nZerora itzuli gabe (NRZ: NOT RETURN TO ZERO).\nKodetzerik errazena da. \u201c1\u201d adierazteko seinalearen balio positibo bat (+5v) erabiltzen du, aldiz, \u201c0\u201d adierazteko balio negatibo bat (-5v).\nManchester.\nSeinalearen erdian trantsizioa dago. Honela, goitik beherako trantsizioak \u201c1\u201d-a jakinarazten du eta behetik gorako trantsizioak \u201c0\u201d-a. Trantsizioaren agerpen honek sinkronismorako laguntzen du. Zoritxarrez, Manchester kodetze teknikak desabantaila bat ere badu; kodetze bitar zuzenak behar duen baino bi aldiz banda-zabalera handiagoa behar izatea, pultsuek banda-zabaleraren erdia hartzen dute-eta. Ikusi bestela kodetze tekniken adibidea.\nManchester diferentziala.\nAurrekoaren antzera seinalearen erdian trantsizioak agertzen dira, baina aldaera honetan hasieran ere ager daitezke, \u201c0\u201d-ren kasuan hain zuzen. laburbilduta, \u201c0\u201d-ak bi trantsizio ditu, bat hasieran eta bestea erdian, aldiz, \u201c1\u201d-ak trantsizioa bakarra, erdian hain zuzen. Manchester diferentzialak zarataren kontrako babes hobea eskaintzen du, kontra, makina konplexuagoa izatea behartzen du."}
{"id": "44426", "revid": "512", "url": "https://eu.wikipedia.org/wiki?curid=44426", "title": "Tunneling", "text": "Tunneling makina bi edo konputagailu-sare bat komunikatzeko sare protokolo baten gainean beste bat kapsulatzea da, honela komunikazio sarean tunela sortuz.\nTeknika honek zenbait helburu ditu: Segurtasuna bermatu, trafikoa birbideratzea eta abar.\nSarrera.\nTeknika hau Interneteko protokolo (HTTP, FTP, POP3) ez seguruei segurtasuna eransteko erabiltzen da. VPN-etan teknika hau ere erabiltzen da, baita IP mugikorra eratzeko ere.\nOrduan, sniffer batek komunikazio bateko datu paketeak atzeman ezkero ezingo luke datuak irakurri zifratuta baitaude.\nFuntzionamendua.\nTunela bi muturren artean sortzen da. Parte hartzaileek protokolo multzo bat adosten dute tunelerako, zerbait bidali aurretik. Datuak tunelean zehar bidaltzen direnean, kapsulatzera goazen protokoloko paketea beste tunel protokoloari dagokion pakete baten barruan sartzen da (gutun bat gutunazalean sartzea bezala). Datuak beste muturrera heltzen direnean, gaineko paketea (gutunazala) ezabatzen da eta jatorrizko trama prozesatzen da, intranet sistema beretik bidalia izan balitz bezala.\nTunel protokoloak.\nTunel protokolo ezagunenak:"}
{"id": "44428", "revid": "69477", "url": "https://eu.wikipedia.org/wiki?curid=44428", "title": "Kodetze teknikak", "text": ""}
{"id": "44430", "revid": "119347", "url": "https://eu.wikipedia.org/wiki?curid=44430", "title": "Aritz Laskurain", "text": "Aritz Laskurain Arrizabalaga, pilota arloan Laskurain deituraz ezaguna (Soraluze, Gipuzkoa, 1979ko urriaren 3a) esku huskako pilotari profesional ohia da. 20 urte bete arte aurrelari jokatu eta gero, atzelari arituz iritsi zen profesionaletara, Aspe enpresarekin. Estatistika ofizialek diotenez, 1,84 m luze da, eta 83\u00a0kg pisatzen zuen. Profesionaletako estreinako partida 2002ko uztailaren 9an jokatu zuen, Eibarko Astelena pilotalekuan. Binaka jokatuz nabarmendu zen: binakako txapelketa nagusian hiru aldiz izan da txapeldunorde (2008, 2010 eta 2012).\nBere zaleek \u00abEmoixok, Lasku!\u00bb (\u00abEmaiok, Lasku!\u00bb, Soraluzeko euskalkian) idatzita zuen pankartarekin animatu ohi zuten. 2014ko abenduaren bukaeran, Asperekiko kontratua bukatzearekin batera, pilota profesionaletik erretiratu zen; ordurako 15 hilabete zeramatzan jokatu gabe, aldakako artrosiaren erruz. Ebakuntza egin zioten 2014ko martxoan, baina ez zuen berriz puntan jokatzeko moduko sasoirik lortu."}
{"id": "44432", "revid": "201", "url": "https://eu.wikipedia.org/wiki?curid=44432", "title": "Iru\u00f1eako historia", "text": ""}
{"id": "44433", "revid": "118520", "url": "https://eu.wikipedia.org/wiki?curid=44433", "title": "Juan Martinez de Irujo", "text": "Juan Martinez de Irujo Go\u00f1i, pilota arloan Martinez de Irujo deituraz ezaguna (Ibero, Nafarroa Garaia, 1981eko azaroaren 4a), esku huskako pilotari profesional ohia da. Aurrelari aritzen zen, Aspe enpresarekin. Profesionaletako lehendabiziko partida 2003ko ekainaren 6an jokatu zuen, Iru\u00f1eko Labrit pilotalekuan. 2016ko binakako finala izan zen jokatu zuen azken partida; gero aurkitu zioten bihotzeko gaitz batek behartuta hartu zuen erretiroa. Juan Martinez de Irujok iraultza ekarri zuen esku huskako pilotara; batez ere buruz buru jokatzeko erara, baina baita binaka eta lau eta erdian jokatzeko moldera ere. Hark ekarri zuen gaur egungo jokatzeko modua, aireko jokoa gailendu duena. Ohikoa bilakatu zuen sakeak airez errestatzea. Irujo da hiru txapel nagusiak (buruz burukoa, binakakoa eta lau eta erdikoa) urte berean janztea bi aldiz lortu duen pilotari bakarra: bai 2006an, bai 2014an bereganatu zituen hiru txapelak. Parte hartu zuen lehenengo Buruz Buruko Txapelketa Nagusia irabazi zuen, 2004an. Esku huska, Irujo eta Aimar Olaizola dira pilotari nabarmenenak XXI. mendean, lehiaketa nagusietan Juanek hamahiru txapel eta Aimarrek hamalau irabazita. Esku huskako inoizko pilotari guztien zerrendan, 20 txapel jaso zituen Julian Retegi handia baizik ez da gorago ageri titulu kopuruari dagokionez.\nIndar handiko pilotaria, gogor jotzen zuen pilota bi eskuekin, aireko joko handia zuen, abiadura handia ematen zion jokoari, erasora jokatzearen zalea zen (zenbaitetan, gehiegi arriskatuta tanto asko galtzea eragiten zion horrek), ikuskizuna ematen zuen, eta oso defentsa ona zuen orobat. Lehiarako grina handia zuen, eta ikusleengan sentimendu bizia sortzen zuen: hasieran, joko klasikoaren zale askok joko molde azeleratuegia eta burugabea zela uste izan zuten; baina arian-arian, partidak irabazten zituenez eta ikuskizuna ematen zuenez, pilotazale zorrotzenak konbentzitu zituen, eta zale gazte ugari erakarri. Esku huskako hiru modalitateetatik (buruz burukoa, binakakoa eta lau eta erdikoa), lau eta erdikoan izaten zuen zailtasun gehien, hain indartsua izaki zaila egiten baitzitzaion bere jokoa eremu murriztu horretara mugatzea; dena dela, modalitate horretan ere irabaziak ditu hiru txapelketa. Binaka jokatzen ari zenean, asko laguntzen zion bere atzelariari, zailduko ziren pilotetara airez sartuz, eta aurkariak atzelaria nekarazten ari zirenean jokalekuan atzerago jarrita pilotakadaren batzuk joz. Irujok irabazi du binakako txapelketa nagusian titulu gehien, Maiz II.arekin eta Retegi II.arekin batera: bosna txapel bereganatu dituzte.\nUmore eta jendetasun handiko gizona, Mutiloabeitin bizi da, Gemma neska-lagunarekin. Bi alaba dituzte, Arhane (2010eko maiatzean jaioa) eta June (2013ko urrian jaioa). Neska-laguna eta alabak askotan etortzen zitzaizkion pilotalekuan animatzera. Elkarpelota pilota akademia sortu zuen 2016an, Fernando Go\u00f1i, Patxi Eugi eta Peio Martinez de Eulate esku huskako pilotari profesional ohiekin batera, eta hor irakasle lan egiten du.\nKirol ibilbidea.\nPilotari tradizioko familia baten jaio zen, Iberoko pilotalekuaren ondoan dagoen Ezkoz etxean. Sei urterekin, aitak Iru\u00f1eko Oberena pilota eskolara eraman zuen.\nAmateurretan, Martinez de Irujok gorputz luzea eta indargea zuen. Hemeretzi urte inguru zituela, ordea, hilabete gutxian hamahiru zentimetro luzatu zen, eta ia hogei kilo hartu zituen: gorakada itzela egin zuen.\nProfesionaletara igarotzeko, uneko bi enpresa nagusien eskaintza izan zuen: Asegarcerena eta Asperena. Diruz ez zen alderik bi eskaintzen artean, baina Asegarcek lau urterako sinatzea nahi zuen, eta Aspek bi urterako. Horregatik erabaki zuen Irujok Asperekin jokatzea; ondo atera zitzaion aukera hori, zeren eta, berehala izango zuen arrakastarekin, kontratu laburra izateari esker berehala lortu zuen askoz soldata handiagoko kontratua sinatzea.\nIzan ere, profesionaletan debutatu eta berehala, sekulako eztanda egin zuen: hiru hilabetera goi-goi mailan ari zen, sei hilabetera partida nagusiak jokatzen, eta urtebetera buruz buruko txapeldun eta binakako txapeldunorde zen jada. Ordurako, kazetari eta pilota jakitun denek esaten zuten 22 urteko mutil indartsu hori pilotaren historiara pasatuko zela.\n2004ko maiatzaren 9an, Gasteizko Ogeta pilotalekuan, Aimar Olaizolaren aurka jokatu zuen buruz buruko finalerdietako partida. Juan bere lehen Buruz Buruko Txapelketa Nagusia jokatzen ari zen, eta orduan txapeldunordea zen Aimar Olaizolari 22-1 irabazi zion. Jendea aho zabalik utzi zuen, eta huraxe izan zuen ordu arteko partidarik gogoangarriena.\n2004. eta 2005. urteetako bakoitzean txapel bat eta txapeldunordetza bat eraman zituen, eta 2006a ezin urte oparoagoa izan zuen tituluen aldetik, hiru txapelak irabazi baitzituen urte berean.\n2007. eta 2008. urteak txarrak izan zituen, lesioen ondorioz, eta ez zuen txapelketa nagusietako bat ere irabazi. 2007an, final bat bera ere ez zuen jokatu. 2008an, luzaroan sufritzen aritua zen lesioa sendatzearren urtarrilaren 11n eskuin eskutik nodulu bat kentzeko ebakuntza egin ziotelarik, binakako txapelketa nagusitik kanpora geratu zen; buruz burukoan ez zen ondo aritu (final laurdenetan kanporatu zuen Gonzalezek); eta lau eta erdikoan, azkenik txapelketako finala jokatzea lortu zuen berriro, nahiz eta Olaizola II.aren aurka galdu.\n2009a, aldiz, oso urte ona izan zuen: lesioak eta ebakuntzak ahaztuta, binaka eta buruz buru txapeldun izan zen, eta lau eta erdian berriz ere txapeldunorde.\n2010ean bere laugarren buruz burukoa irabazi zuen. Bere alaba jaio berri Arhaneri eskaini zion. Partida amaieran, pilotariak bere txapelik garrantzitsuena izan zela esan zuen. Izan ere, egun hartan, txapel bat gehiago irabazi ez ezik, bolada txar luze bat amaiarazi zuen; eta, oraindik jardun profesionalean jarraitzen zuten pilotari guztien artetik, txapel gehien zituena bihurtu zen.\n2011, 2012 eta 2013an porrot gogorrak jasan zituen Olaizola II.aren aurka; 2011ko Lau t 'erdiko finalean 22-12 galdu zuen, 2012ko eta 2013ko buruz buruko bi finaletan Aimarrek 22-7 egurtu zuen eta 2013ko Lau t 'erdiko finalean 22-16 galdu zuen.\n2013ko binakako txapelketa nagusia irabazi zuen ordea, txapelketa horretan debutaria zen Jose Javier Zabaleta lagun. Ustekabean, Zabaletak maila ikusgarria eman zuen: adituen artean adostasun zabala dago, txapelketako atzelaririk hoberena izan zela. Irujok asko lagundu zion horretan, pilota txarrak eta sakeak kenduz. Txapelketa osoko bikoterik hoberena izan ziren, nahiz eta finala, bi tantoz aurretik zihoazela (6-4), Pablo Berasaluze aurkariaren lesioagatik irabazi zuten.\n2014an, Abel Barriola atzelaria lagun binakako txapelketa jokatzen ari zela, ezker eskua mindu zitzaion. Lesio hori sendatu gabe jokatu zituen hortik aurrerako partidak, eta, hala ere, binakako txapelketa hura irabazi zuten, finalean Olaizola II.a eta Aretxabaleta 22-13 mendean hartuta, maiatzaren 25ean, Irujo bera protagonista eta izar nagusia izanik. Hainbat adituren ustez, mesede egin zion lesio horrengatik eskuinez pilota indartsuago astintzeak eta serioago jokatzeak. Buruz burukoan ere \u2014sendatu arte ez jokatzeko gomendioei entzungor eginda\u2014 lesio horrekin eta joko estilo serioago horrekin jardun zuen, eta, han ere asko sufrituta, txapelketa hori ere irabazi zuen, finalean Retegi Biri 22-9 nagusitu baitzitzaion, ekainaren 29an. Ondoren, uste baino geldialdi luzeagoa egin zuen, lesioa sendatzearren: hiru asteko atsedenaldia hartzekoa zen hasieran, baina azkenean ia zazpi aste izan ziren, abuztuaren 14an jokatuko baitzuen hurrengo partida. Abenduaren 14an, lau eta erdiko txapelketaren finalean Aimar Olaizola 22-16 mendean hartuta, berriz lortu zuen urte berean hiru txapelketa nagusiak irabaztea. Hiru txapelak urte berean janztea bi aldiz lortu duen pilotari bakarra da.\n2015ean txapelketa nagusietako final bakarra jokatu zuen, lau eta erdikoa, eta Mikel Urrutikoetxearen aurka galdu zuen, 22-20.\n2016ko lehenengo txapelketa nagusian ere, binakakoan, finaleraino heldu zen, baina partida bukatu aurretik erretiratu behar izan zuen, eskuin eskuko hatz luzea hautsita, 16-10 galtzen ari zela. Apirilaren 9a zen.\nGeroztik ez du beste pilota partidarik jokatu: izan ere, urte hartako uztailaren 13an iragarri zuenez, bihotzeko gaitz bat aurkitu zioten. Sendabidearen bila ia urtebetez aritu ondoren, 2017ko maiatzaren 20an iragarri zuen behin betiko erretiratu zela. 2017ko ekainaren 24an, omenaldia egin zioten bere enpresa Aspek, hainbat pilotarik eta pilotazaleek, Iru\u00f1eko Labrit pilotalekua mukuru beteta. Elkarpelota pilota akademia sortu zuen 2016an, bera bezala esku huska arituak diren Fernando Go\u00f1i, Patxi Eugi eta Peio Martinez de Eulate pilotari profesional ohiekin batera, eta hor irakasle lan egiten du.\nKirol lorpenak.\nBinakako Txapelketa Nagusiko finalak.\n(1) Lesionatuta erretiratu zen, orpazurda hautsita, 5-4 galtzen ari zela.&lt;br&gt;\n(2) Irujok eskuin eskuko hatz luzea hautsi zuen 11-10ekoan, eta jarraitzen saiatu zen arren, minaren minez bertan behera utzi behar izan zuen finala."}
{"id": "44434", "revid": "512", "url": "https://eu.wikipedia.org/wiki?curid=44434", "title": "Gaztela", "text": "Gaztela (gaztelaniaz \"Castilla\") Iberiar erdiuharteko herrialde historikoa da.\nJatorria Leongo Erresumaren menpe zegoen Gaztelako konderrian du, gerora Gaztelako Erresuma eta, ondoren, Koroa osatuko zuena.\nEtimologia.\n\"Castilla\" (antzinako gaztelaniazko testuetan \"Castella\" edo \"Castiella\" gisa izendaturik) hitzak, bere etimologiaren arabera, \u00abgazteluen lurra\u00bb esan nahi du. Arabiar historiagileek \"Qasht\u0101la\"\u200b \u0642\u0634\u062a\u0627\u0644\u0629 esaten zioten, eta izen hori \"gazteluez jositako lurra\"ren azalpenaren pean zihoan. Izena latineko \"castellum\" hitzetik letor, alegia, \"castrum\" (\"castro\" Iberia aurre-erromatarreko fortifikazio) hitzaren txikitzailetik. \u00abCastilla\u00bb hitza lehendabizikoz 800eko irailaren 15ean agertu zen, egun existitzen ez den eta Burgoseko probintzian kokaturiko San Emeterio de Taranco de Mena monastegiko dokumentu sakratu batean. Vitulo abadeak lur batzuk ematerakoan \"Castilla\" hitza darabil. Dokumentuan hala dio \u00ab\"Bardulia quae nunc vocatur Castella\"\u00bb (\"Bardulia, orain, Gaztela deitzen dela\").\nGeografia.\nGaur egun, Gaztelak ez du erkidego edota bestelako egitura instituzionalik osatzen. Gaztelako lurraldeak, hortaz, ondoko erkidego edo probintzietan banatzen dira:\nHalaber, ondoko bi lurraldeak historikoki Gaztelaren parte izan dira, nahiz eta gaur egun bertan gaztelau sentimendua gehiengoa ez dela dirudien:\nLurralde hauetaz gain, ikuspegiaren arabera ondoko probintziak ere Gaztelaren barnean sartu ohi dira: Leon, Salamanca eta Zamora. Batzuentzat hiru probintzia hauek Gaztelako parte dira, baina beste batzuentzat (Leonen ugaria den sentimendua), hiru lurraldeok Leongo eskualdearen parte dira, ez Gaztelakoak.\nAlbaceteko probintziarekin ere eztabaida dago. Historikoki lurralde hau ez da Gaztelakoa izan, Murtziakoa baizik. Hala ere, sektore batzuek azkenaldian Albacete ere Gaztelan sartzen dute, gaur egun probintzia hau Gaztela-Mantxan egotearen ondorioz.\nAzkenik, sektore \"gaztelazale\" edo gaztelanista horiek Valentziako Requena eta Utiel eskualdeak ere aldarrikatzen dituzte, historikoki Cuencako probintziakoak izan baitira. Halaber, oso gutxitan bada ere, batzuek Extremadurako Plasencia ingurua ere Gaztelakotzat jotzen dute.\nGaztelanismoa.\nGaztelaren aldarrikapen politikoa egiten duen mugimenduari gaztelanista edo deritzo. Berau ez da gehiegoa Gaztelatzat aldarrikatutako inongo lurraldetan. Halaber, hainbat alderdi eta taldetan banaturik dago.\nGaztelanismoaren gaur egungo aldarrikapen nagusiena Gaztelatzat hartzen dituzten lurraldeak barne bilduko duen egitura instituzional bat sortzea da. Hala ere, bere arazo nagusienetako bat Gaztelako lurraldeak era argian definitzea da.\nAlderdi nazionalista gaztelau edo gaztelanista nagusiak Tierra Comunera eta Izquierda Castellana (IzCa) dira. Lehenak 70 bat zinegotzi ditu Gaztelako udalerri desberdinetan, eta indarrik handiena Burgosen du.\nIkurrak.\nEreserkia: \"Canto de Esperanza (Itxaropen Abestia)\""}
{"id": "44435", "revid": "1519", "url": "https://eu.wikipedia.org/wiki?curid=44435", "title": "Irujo", "text": "Irujo euskal deitura da eta hainbat pertsonen izena da:\nBatetik, toponimo honetatik dator:\nIrujo deitura gisa:\nMartinez de Irujo deituran:"}
{"id": "44436", "revid": "336", "url": "https://eu.wikipedia.org/wiki?curid=44436", "title": "Iru\u00f1eko historia", "text": "Iru\u00f1eko historia abiatzen da baskoien herrixka batetik, eta hortik \"Pompelo\" edo \"Pompaelo\" erromatarrera igaro zen. Musulmanen okupazioaren ondoren, lehenik Iru\u00f1eko Erresuma eta gero Nafarroako Erresuma etorri ziren. Azken hori erortzean, XVI. mendean Espainiako erregeen menpe gelditu zen Iru\u00f1ea. XX. mendean hiria biziki hasi zen zabaltzen. Azken hamarkadetan mundu mailan ospe handia hartu du hiriak San Fermin jaiak direla-eta, bereziki Ernest Hemingway idazleak hauei egindako oihartzunagatik.\nAntzinaroa.\nAntzinako Erroma.\nHiriaren jatorria baskoien herrixka da. Haren kokaleku babestua dela eta, haren gainean egin zuten erromatarren beren hiria. Mende askoan iraun duen hipotesiak dioenez, Ponpeiok hor neguko kanpalekua jarri zuen, K. a. 75. urtean, Sertorioren kontra borrokatzen ari zela, eta \"Pompaelo\", latinezko izena, Ponpeioren hiria izango litzateke, fundatzailearen omenez.\nZaragozako Unibertsitateko Antzinako Historiako katedradun Francisco Pina Polok dioenez, ordea, \"Pompelo\" zen erromatarren hiriaren izena, eta baskoiak menderatu ondoren baskoiak zigortzeko sortu zen hiria, K. a. 72. edo 71. urtean. Hipotesi horren aldeko arrazoiak:\nNolanahi ere den, \"Pompelo\" edo \"Pompaelo\" latinezko izenetik sortuko ziren eta izenak.\nErromatar Inperioa desegin ostean, urte ilunak etorri ziren historiari dagokionez, dokumentu gutxi guregana iritsi direlako. Baskoiek etengabe egiten zieten aurre godoei, baina Iru\u00f1eko apezpikuren bat Toledoko kontzilioetara joana zen.\nErdi Aroa.\nV. mendean, erromatar boterea, bisigodoak ordezkatzen du, baina hauek, erromatarrek ez bezala, ez zuten baskoiekin harreman onik lortu. Hiria, eliza bisigodoaren gotzain egoitza izan zen, eta bertan, aurkitu diren garaiko nekropoliek bisigodoak bizi izan zituzten. Baskoien eta bisigodoen arteko harreman txarrak polemika sortu du hirian duten presentziari buruz.\nMusulmanak iritsi zirenean, 711n, Roderiko erregea baskoien aurka borrokatzen ari zen Iru\u00f1an, eta, bost urte baino gutxiagoan, arabiar eta berbereek hiria hartu zuten, Omeiatar Kalifa-herriko komandanteen eta hiriko ordezkarien artean hartutako konpromisoaren bidez hiria menderatuz. Kordobako nagusitasuna 806 arte luzatu zen aldizka, une horretan, frankoen eraginpean erori zelarik, handik gutxira, Eneko Enekoitz buru zuten euskal indar autoktonoek (814 zirka) eta Tuterako Banukasitarren ezinbesteko babesak ordezkatu zutelarik.\nIru\u00f1eko Erresuma.\nMusulmanek domeinu bisigodoak konkistatu ondoren eta 778, 806, 812 eta 824an Karolingiar tropen ondoren, IX. mendean, Iru\u00f1a, azaleratzen ari zen gune kristau baten barnean finkatu zen, Banukasitarrekin lotura dinastiko eta erregional estuak zituena, Iru\u00f1eko Erresuma sortzea eragin zuena. Erresuma honek, lehen buruzagi bezala, Arista etxeko Eneko Enekoitz izan zuen (816-851 inguruan), 905 urtean Semeno etxeak jazarri zituenak.\nX. mende amaieran biztanle berriak ezarri ziren hirian, batez ere Pirinioez iparraldetik heldutako erromes okzitaniarrak, \"franko\" deituak. XI-XII. mendeetan ohikoa zen hiria izendatzeko \"Iru\u00f1a\" toponimoa erabiltzea, bai euskaraz bai Nafarroako erromantzez, idatzizkoan ere, erresumatik bereizteko. Bereziki kleroa izan zen erresuma eta hiria izendatzeko modu hau bultzatu zuena, hiriaren jabe zen eliza izan baitzen, eta ez erregea 1318ra arte.\nBurguen hiria.\nNabarreria.\nIX. mende hasieran Iru\u00f1a populazio txikiko hiri gotortua zen. Aldiz, XI. mende amaieran, Iru\u00f1eko Erregeak hiriko bizitza berritzeko eta indartzeko asmoz, iparraldeko jendeari etortzera dei egin zien haiei pribilegioak aitortuz. \"Franko\" direlakoak (gehienean Tolosa Okzitaniako inguruko herritarrak) merkatari eta artisauak ziren batez ere eta San Zernin burguan bildu ziren. Gero, berriz, San Nikolas burgua sortu zen.\nBada, jatorrizko herritarrek (\"nafarrak\") Iru\u00f1eko hirigune zaharrean bizitzen jarraitu zuten, eta harrezkero Nabarreria izena izan zuen. Kultura-desberdintasunak ez ezik, nafarren ofizioak xumeak ziren gehienean: etxeko laguntzaileak, abeltzainak, nekazariak... Errege-aginduz, debekatua zuten frankoen ofiziorik ikastea (artisautza eta merkataritza-trebetasunak).\nSan Zernin burgua.\nSan Zernin (Jaun Done Satordi) burgua Nabarreria burgutik kanpo sortu zen auzo bat da, hasiera batean Petri Rodezkoa gotzainaren babespean 1100. eta 1115 urteen artean. Belaunaldi bakar baten ondoren, Alfontso Borrokalariak, burges berriaren erregimena agindu zuen, bere bizilagunengana Jakako forua hedatuz 1129n, gotzainaren prerrogatibei kalterik egin gabe, hau da, herriaren jaun zuzenari eta bere biztanleei. Hauxe dio Alfontso I.a erregeak erromantzez haiei esleitu gutunean: \"...avos totz les francx qui poblaretz en aquella plana de Sent Cernin de Iruyna\".\nBarrutiaren barruan infantzoiak, elizgizonak eta \"nafarrak\" instalatzea debekatu zen, horien hermetismoa gero berretsi zelarik, behar ziren \u00f1abardurekin eta, gainera, \"Frankoren\" seme-alabak ziren bizilagun burgesentzat erreserbatutako jarduera profesionalak zehaztuz. \nBere hiri-eskemak, formatu hexagonal eta simetrikoan, bi kale perpendikularrek gurutzatua, hirigintza-planteamendu global batean pentsarazten du. Gainera, harresiz kanpo handitu zen, \"Merkatuko Herri Berriarekin\" (gaur egungo Takonera parkea) eta Frantziskotar eta Mesedeetako komentuarekin (gaur egungo Basotxoa).\nIldo beretik, pixkanaka areagotu zen haien arteko lehia, bai hiri zaharreko bizilagun \"nafarrekin\", batez ere haiek juridikoki haiekin parekatu zituztenetik, bai San Nikolas. Etsaitasunaren ondorioz, liskar bortitzak izan ziren, baita gerra bat ere, zeinetatik, Antso VII.a Azkarraren laguntzarekin, burtsa irabazi zuen 1222n.\nSan Nikolas burgua.\nPoblazion edo Herria ere deitua, San Zernin burguaren hegoaldean sortu zen XII. mendearen bigarren erdian Antso VI.a Jakituna, oinplano angeluzuzenera egokituz, San Nikolaseko kale nagusian (egungo Zapateria kalea) eta Burdinola kalea (egungo San Anton kalea) ekialdetik mendebaldera egindako bastidak bezala. Torredonda kalea (egungo San Gregorio kalea) eta Tezenderien kalea (egungo San Nikolas kalea) paraleloak ziren. Harategi erruak ekialdetik zeharka zeharkatzen zuen auzoa, baita erdialdean, gaur egun San Migel kalean, mozten zuen belena ere.\nZapateria kalea burgu horretako kale nagusia izan zen, eta, ondoren, \"Salineria\" eta \"Zapateria\" izeneko zatiak, gatz-dorrea eta zapatarien taldea, hurrenez hurren. XIX. mendean \"Zapateria\" izena eman zitzaion kale osoari.\nSan Migel burgua.\nAntso III.a Gartzeitz Nabarreria burgori babesa eman zion, bere biztanleria, han, 1010 aldiz handitzea eragin zuena. Gainera, auzo berri bat sortzeko baimena eman zuen hegoaldera: San Migel burgua. Erromesen aterpetxe batean eta Iru\u00f1eko Andre Maria Erreginaren katedralaren menpeko ospitale batean sortu zen, eta nortasun propioa izatera iritsi ziren.\nAntso VI.a Jakitunaren erregealdian, 150 urte beranduago, auzo hau, 1154. urteko gaitzespenean, burgu bihurtu zen, San Migelen mendebaldean eta Nabarreriaren hegoaldean judutegi bat eratzen den urtean: Iru\u00f1eko judutegia.\nNabarreriako Gerran, frankoek Nabarreriako burgua erasotzea erabaki zuten. Frantziako tropek ez zuten inolako erresistentziarik aurkitu, arpilatze metodiko bat hasiz, aberastasun eta indarkeria irrika. Hil eta bortxatu egin zen, nekatu arte, Nabarreriako bazter guztietatik, erabat suntsituak izan zirelarik, San Migel burgua eta Iru\u00f1eko judutegia.\nSan Migel burgua ez zen inoiz bere hondakinetatik berpiztu, eta, horregatik, bere lurrak Nabarreria burgua eman zitzaizkion, eta honi buruzko ia dokumenturik ez da kontserbatzen. Gainera, ia berrogeita hamar urte igaro behar izan ziren Nabarreria burgua berreraiki eta berriz bizitzeko, baina hori ez zen gertatu 1324an, Karlos II.a Burusoila horretarako beharrezko baimena eman zuen arte.\nJudutegia edo Auzo Berria.\nNafarroako Artxibo Orokorrako Nafarroako Kontuen Ganberaren dokumentuei esker, Xabierko jaitsieran, Mesede kalean, Joanes Albretekoa kalean, Barbatza ingurubidearen zati batean, Santa Maria Erreala enparantzan eta Dormitaleria kalean kokatu ahal izango dugu.\nZenbait agirik, gainera, judutegia harresi batez inguratua zegoela baieztatzen digute, Karlos II.a Burusoilaren garaian harrigarriro altxatua, ez juduak isolatzeko, kristauen gorrototik babesteko baizik. Jakina da XV. mendean zehar judu batzuek banaketa-hesia gainditu zutela eta kristauen artean bizi zirela, ondorioz, auzokoen arteko gatazkarekin.\nJuduek kristauek ez bezalako merkatua zuten, eta Alkatetzaren inguruan zegoen, nahiz eta ez den ezagutzen Iru\u00f1an non zegoen zehazki. Jakina da salmenta astelehenetan, asteartetan eta asteazkenetan egiten zela. Alkatetzaren ondoan okinak eta azokako postuak zeuden. Sinagoga egon zen lekuak ez du inolako zalantzarik onartzen: egungo apaiz erretiroaren orubea eta Santa Maria Erreala enparantzaren zati bat.\n1063an jada judutegi bat zegoela jakin zen. Antso VI.a Jakituna erregeak, 1154an, pribilegio bat eman zion Elizari, Iru\u00f1an eta beste toki batzuetan juduak onar zitzan baimenduz, eta bere mesedetan geratu ziren bizileku berriek sortzen zituzten diru-sarrerak. 1276ko Nabarreriako Gerra odoltsuan, Nabarreriarekin batera suntsitua izan zen, 1320tik aurrera berreraiki zen arte. Karlos II.a Burusoilak 1324an emandako Nabarreria Birpopulatzeko Gutunean, erregeak beretzat gordetako eskubideen artean, bertan judutegi bat izatea zegoen. \nJuduak Nafarroatik kanporatzea 1498an dekretatu zuten Joanes III.a Nafarroakoa eta Katalina I. Nafarroakoa erregeek, eta berehala Judutegi auzoaren izena aldatu eta \"Auzo Berria\" jarri zioten. XVI. mendearen erdialdean, izen hau \"Judutegiko erruarekin\" txandakatzen zen, egungo Merced kalea zena. Antzinako Judutegia kanpoaldera irekitzen zuten bi atariak ageri dira: \"Ibaiko Atea\", zeinaren kokapena bat datorren artzapezpiku-jauregiaren izkinarekin, zeinak Barbazanaren erronda ematen baitu eta Garci-Marra errotara zeraman bidearen hasiera baitzen, gaur egun Kaparrotsuko errota bezala ezagutzen dena, baita Juduen hilerria ere, hiriko kanpoko harresietatik kanpo kokatua, baratzeetarantz. Beste ataria, \"Iturri Zaharrekoa\" bezala ezagutzen zen, eta egungo Merced kalearen edo Judutegiko antzinako erruaren amaieran zegoen. Izena Labrit pilotalekutik gertu zegoen iturri batetik zetorkion.\nBatasun Pribilegioa (1423).\nHurrengo urteetan, Nabarreriak gorputza hartu zuen berriz ere eta, XV. mendean, aldameneko burguak beren esklusibotasuna eta hizkuntza bera galduz joan ziren. 1423an, Batasun Pribilegioa eman zen eta, haren bidez, hiru burguek bat egin zuten eta elkarren arteko mugak legez behintzat hautsi egin ziren, Iru\u00f1eko udal bakarra eratuz.\nElkartzearen ondorioen artean, Nabarreria, San Zernin eta San Nikolas burguetatik banatzen zuten mendebaldeko harresiak bota ziren. Gainera, Mercaderes kalea, Merkatu kalea edo Xabier kalea sortu ziren, orain bateratuta dauden burgu ezberdinak elkarlotzeko. San Nikolas eta Nabarreria artean Gazteluko enparantza eraiki zen, San Zernin eta Nabarreria artean Udal plaza eta San Nikolas eta San Zernin artean San Frantzisko enparantza.\nIzurri beltza.\n1559. urtean, Iru\u00f1a Marseillako izurriteak jota zegoen bitartean, gotzain batek amets egin zuen urtero bost zaurietan prozesio bat egiten bazuen, Jainkoak gaixotasunetik libratuko zituela. Iru\u00f1eko herritar guztiek agindu zuten, eta izurria desagertu egin zen, ordutik prozesio bat egiten da egun horietan, Iru\u00f1eko armarrian ere egon ziren denbora batez Kristoren bost zauriak. Ondorengo ondorio nabarmenetako bat hiriko armarriaren aldaketa izan zen, bertan bost zauriak zituena eta gutxienez 200 urtez manipulatu zena.\nOrdutik, urtero, Ostegun Santuan, berritzen da bost zaurien botoa, buru duen ekitaldi erlijioso batean.\nAro Modernoa.\nXVI. mendeko bigarren erdian, Filipe II.ak hiriaren ondoan gotorlekua eraiki zuen Zitadela izenekoa, \"tokikoak mendean edukitzeko\". Halaber, Frantziatik igarobidea defendatzeko ere balio zuen. Izan ere, XVI. eta XVII. mendeetan oso ohikoak ziren bi erresuma horien arteko borrokak. Horien lekukoa izan zen Iru\u00f1ea.\nIruindarren banaketa ekonomikoa, XVII. mendearen hasieran, garai hartako hiri baten ohiko banaketa zen: biztanleen laurden bat nekazaritza eta abeltzaintzan aritzen zen, heren bat artisauak ziren eta beste zati handi bat aristokrazia eta kleroarenak ziren. Oihal fabrika bat, paperezko beste bat eta beste industria batzuen artean bolbora errota bat zeuden. 1750etik aurrera, hiria modernizatu egin zen, udaletxe berri bat eta edateko uraren eta saneamenduaren zerbitzuak eraiki ziren, baita katedralerako fatxada berri bat ere, oraingo honetan neoklasiko estilokoa.\nKonbentzioaren Gerran, 1794an, hiriak frantziar armadaren setioa jasan zuen, baina ezin izan zen bertan sartu. Martin Alvarez de Sotomayor jeneralak zuzendu zuen defentsa.\n1808an, Napoleonen tropek, otsailetik, hiria kontrolatu zuten, eta hiria, bere plaza nagusietako bat bihurtu zuten, 1813ko urriaren 31ra arte bere esku mantenduz. 1814an Francisco Espoz Mina buru zuen lehen \"adierazpen\" liberala gertatu zen, baina porrot egin zuen. 1823an, San Luisen Ehun Mil Semeen armadaren bonbardaketak ere jasan zituen.\nAro Garaikidea.\nIberiar Penintsulako Gerrak Estatua aldatzen duen garai liberal bati bide ematen dio, antzinako tradizio eta pribilegioak alde batera utziz. Ideia berri horien aurkako oposizioa liberalen eta tradizionalisten arteko borrokan gauzatzen da. Nafarroan, non foru errotzea oso indartsua eta zentzuzkoa den, karlisten alde egiten da gehienbat, absolutismoaren eta foru erregimenaren alde. Hala ere, Iru\u00f1an liberala da nagusi. Karlisten porrota, Karlistaldi ezberdinetan, 1841ean, foruen erreformarekin foru erregimenaren murrizketa eraginkorrean islatzen da, non, Iru\u00f1eko burgesiak eta funtzionario-burokraziak, euren ideientzako tarteren bat lortzen duten.\nEspainiar Estatutik Hego Euskal Herriko autonomia fiskalaren murrizketa bilatzen da, 1893an foruen defentsan matxinada herrikoi bat gertatu zelarik, Gamazada deitua, beste ekintza batzuen artean Iru\u00f1an manifestazio handi bat eginez. Foru defentsarako mugimendu honen omenez, 1903an, herriaren harpidetzaz, Nafarroako Jauregiaren aurrean, hiriaren erdigunean, Foruen Monumentua eraiki zen, gaur egun oraindik inauguratu gabe dagoena.\nXIX. mendearen amaieran, 1888an, hiriaren hedapen urbanoa hasi zen Lehen Zabalgunearen diseinuarekin, hiriaren eta Zitadelaren artean egiten dena, bere bi gotorlekuren eraispenarekin, non tokiko arkitekto garrantzitsuenek parte hartzen duten. Zabalgune honek ez zuen harresien setioa apurtzea lortu, 1915 arte tente mantendu zirenak, hiria, Espainiar Estatuak \"plaza indartsutzat\" hartzen baitzuen. Hormak hain luzaro zutik egoteak, hiria bertikalean haztea ekarri zuen, eta, beraz, antzinako eraikin askok altuera erlatiboki altua dute, garai bereko eta beste hiri batzuetako eraikinekin alderatuta. Ondorioz, hiriko eraikin batzuk garaiko balentriatzat har daitezke, gaur egungo etxe-orratzak bezala.\nMilitarrekin luzaroan negoziatu ondoren eta gerra modernoan harresien erabilgarritasunik eza zela eta, 1901ean, Errege Agindu baten bidez, hiriaren hegoaldeko harresien eraistea eta ondorengo urbanizazioa ezarri ziren. 1915ean harresiak eraisten hasi ziren, hegoalderantz ireki zen Bigarren Zabalgunea eraikitzea ahalbidetuko zutenak, eskema zorrotz batekin planteatutako kale berriekin, Ildefons Cerd\u00e0k aurreko mendean Bartzelonako Eixamplen aplikatu zuen bezala.\nEspainiako Gerra Zibila.\n1931ko apirilaren 12ko udal hauteskundeetan, hirian Koalizio katoliko-foruzalea gailendu zen, 17 zinegotzirekin, hautagai errepublikano-sozialisten aurrean, 12rekin. Hala ere, maiatzaren 31n errepikatu ziren, errepublikano-sozialista inpugnazioaren ondoren, eta horiek 15 zinegotzi lortu zituzten, eskuineko 14 zinegotziren aurrean.\nAlkatetza, lehenik, Nafarroako Alderdi Errepublikano Autonomoko Mariano Ans\u00f3k izan zuen, eta ondoren, Acci\u00f3n Republicanako Nicasio Garbaiok. 1934ko abuztutik aurrera Tom\u00e1s Mata karlista izan zen bertan, Espainiako Gerra Zibilan eta 1940ra arte iraun baitzuen.\n1936ko otsaileko hauteskunde orokorretan Fronte Popularrak garaipena lortu ondoren, Emilio Mola jenerala gobernadore militar gisa ezarri zuten hirian. Gobernu errepublikarrarekiko leialtasun eskasaren susmoak zituzten agintari militar batzuk banantzeko saiakera gisa gertatu zen lekualdaketa hori. Iru\u00f1eko otsaileko hauteskundeen emaitzak eskuineko indarren aldekoak izan ziren. Karlistek parte hartzen zuten eskuineko blokeak 11 963 boto jaso zituen, eta ezkerreko blokeak 2 416, euskal nazionalistek lortutakoen kopuru bera.\nFrancisco Francok Espainian garaipen militarra lortu ondoren, matxinatuek euren ordena ezarri zuten hirian, aldez aurretik Diario de Navarrako errotatibetan inprimatu zen bando bat publiko eginez, eta altxamenduaren aurkako alderdi eta talde politikoen jabetzak konfiskatzera eta, fusilamendu bidez, altxamenduen aurrean fidagarriak ez ziren pertsonak exekutatzera pasatuz, zitadelaren atzeko aldean egin zirenak. Hirian 303 pertsona fusilatu zituzten, errepublikanoak eta eusko abertzaleak, tartean zinegotzi izandako sei: Florencio Alfaro Zabalegi, Gregorio Angulo Martinena, Corpus Dorronsoro Arteta, Victorino Garc\u00eda Enciso, Mariano S\u00e1ez Morilla eta Ignacio Sampedro.\nSan Kristobal gotorlekua, Ezkaba mendiaren tontorrean eta hiritik gertu dagoena, kartzela bihurtu zuten. 1938ko maiatzaren 22an, munduko historiako ihesaldirik handienetako bat gertatu zen gotorlekuan: San Kristobal gotorlekuko ihesa. 795 presok ihes egin zuten, guztira 2 487 espetxeratuetatik. Horietatik hiruk bakarrik lortu zuten ihes egitea eta Iparralderekiko muga zeharkatzea, 211 frankisten balen azpian erori ziren bitartean, eta gainontzekoak birrinduak izan ziren. Atxilotuetatik 14 hiltzera kondenatu zituzten eta 1938ko irailaren 8an fusilatu zituzten Iru\u00f1eko Zitadelaren ondoan.\nFrancoren diktadura.\nFrankisten okupazioaren ondoren, hiriko kale nagusiak garaileen \"heroien\" omenez izendatzen dira, Franco Jeneralaren etorbidea (egungo Bexe Nafarroako etorbidea), Aberriaren Martirien kalea (egungo Amaiurko Gazteluko kalea), Mola Jeneralaren enparantza (egungo Merindadeen enparantza)... deitzera pasatuz. Gainera, Eroritakoen Monumentua altxatzen da, Jose Iharnotz eta Victor Eusa arkitektoek diseinatua eta ofizialki \"Nafarroa bere hildakoei gurutzadan\" deitua, non Emilio Mola eta Jose Sanjurjo jeneral kolpistak lurperatuak egon ziren 2016ko azarora arte, eta matxinatutako tropen hildakoei omenaldia egiten zaie.\nEliza Katolikoarekiko harreman onek, oraindik erregimenaren fase horretan, erraztu egiten dute Udalak erabat doan eta trukean baldintzarik gabe lagatzea Nafarroako Unibertsitatea eta Nafarroako Unibertsitatea Klinika eraikitzeko behar diren lurrak, eta horrek eragin handia izan zuen hiriko ekonomian eta eragin soziala izan zuen bertako biztanleengan. Gainera, Francisco Francok Nafarroako foru-erregimena onartu zuenean, hiria \"alkate sozial\" batzuek kudeatu zuten (Miguel Javier Urmeneta nabarmendu zen), eta herritarren parte-hartzea sustatu zuten, batzuetan erregimenari aurre eginez. Aldi berean, hirian greba garrantzitsuak egin ziren, 1951n hasi zirenak, eta 1960ko eta 1970eko hamarkadetan Iberiar Penintsulako gatazkarik handiena izatera iritsi zirenak.\nDenbora gutxian, hiria bikoiztu egin zen, 1950ean 72 000 biztanle izatetik 1970ean 147 000 izatera pasa zen. Garapen-aldian, Landabengo industrialdea bultzatu eta eraiki zen Iru\u00f1an, 1964an Nafarroako Foru Aldundiaren Industria Sustatzeko Planean jaso zena. Industrialdeak hiriaren harreman ekonomikoak aldatzea ekarri zuen, ordura arte merkataritza-, landa- eta zerbitzu-jardueretan oinarrituta egon baitziren, artisau-jarduera hutsez.\nTrantsizioa eta Foru Hobekuntza erregimena.\nTrantsizio demokratikoa hasi ondoren, Iru\u00f1eko Udalak herritarren partaidetzaren bultzada areagotu zuen. Horren ondorioz, Javier Erice alkatea kargutik kendu zuten, 1977an ikurrina altxatu zuelako balkoian, eta hainbat zinegotzik dimisioa eman zuten.\nGarai hartan, hirian maiz gertatzen ziren istiluak kaleetan, eta atentatuak eta eskuin muturraren indarkeriazko ekintzak, Espainiako Estatuak babestuta, Gipuzkoan, Araban eta Bizkaian bezala, eta, neurri txikiagoan, Iparraldean ere bai. Iru\u00f1an 1977ko maiatzeko amnistiaren aldeko astearen birulentzia nabarmentzen da, Hegoaldean izandako zazpi hildakoetatik bi, eta, bereziki, 1978ko Sanferminak.\nHirian egindako atentatuen artean, 1998an Tom\u00e1s Caballero hil zuten, trantsizioaren hasieran hiriko alkate izan zena eta une horretan Nafar Herriaren Batasuna alderdiko zinegotzia zena. XXI. mendean, Udalak Bakegintza eta Bizikidetzarako Zuzendaritza Nagusia sortu zuen, eta hiriko 27 biktimen oroimena ohoratzeko ekintzak garatu zituen.\nGaur egun, gizarte industrialerako trantsizioa gaindituta, bere jarduera industriaren eta zerbitzuen artean banatzen duen tamaina ertaineko hiri bat bezala aurkezten du bere burua, Volkswagen enpresako fabrikaren inguruan automobil-sektorearekiko mendekotasun handiegia nabarmenduz.\nMendearen hasieran 200 000 biztanle inguru zituen eta 360 000 biztanleko eragin-eremuaren erdian kokatzen da. Hiriaren erdigunean zeuden gune militar zaharrak parke publiko eta berdegune bihurtu dira, eta aisialdirako espazioak kanpoaldera egokitu dira. Ondorioz, Iru\u00f1a da biztanle bakoitzeko berdegune gehien dituen Iberiar Penintsulako hiria, eta Europako seigarrena.\nHirian gertatzen den hiri-, teknologia-, ekonomia-, gizarte- eta kultura-hazkundearen ondorioz, hiriak tasa handia du gizarte-zerbitzuetan, hezkuntza- eta osasun-eskaintzan, aisialdirako espazioetan, industria- edo komunikazio-jardueretarako poloetan.\nModernizazio-prozesuak mugarri ugari izan ditu, hala nola 2003an Nafarroako Biltzar Jauregia eta Auditorioa, Baluarte bezala ere ezagutzen da, inauguratu izana, hiriko hainbat auzotan Civivox kultur zentro batzuk martxan jarri izana, 2007ko azaroaren 9an autobus geltoki berriarekin hasi zen komunikazioen bultzada garrantzitsua, Noaingo aireportua handitzeko planak eta etorkizunean abiadura handiko trenbideen sarera konektatzea, Euskal Y-arekin eta Ebroko ardatzarekin lotura eginez: Zaragoza \u2014 Iru\u00f1a \u2014 Euskal Y abiadura handiko burdinbidea, gaur egun 2024rako dago aurreikusita, hainbat urtez atzeratu ondoren. 2012 gertaeraz betetako urtea izan zen. \nXXI. mendea hasi zenean Mendillorri auzoa amaitzen ari ziren bitartean etorkizunerako hirigintzaren plangintza hasi zen. Horrela, etorkizunerako etxebizitza beharra ezarri zen, guztira 70 000 etxebizitza inguru eraikiko zirela erabaki zen. Plangintza hartako helburuak pixkanaka bete egin dira azken urteetan, eta 2020. urtean plangintzan zeuden auzoetariko batzuk eraiki dira eta eraikitzen ari dira dagoeneko:"}
{"id": "44438", "revid": "448", "url": "https://eu.wikipedia.org/wiki?curid=44438", "title": "I\u00f1igo Benito", "text": "I\u00f1igo Benito Lopez de Armentia, pilota arloan Nalda III.a deituraz ezaguna (Gasteiz, Araba, 1978ko maiatzaren 25a) esku huskako pilotari profesional ohia da. Atzelari jokatzen zuen, Asegarce enpresarekin lehenik (1998-2004) eta Asperekin gero (2004-2009). Estatistika ofizialek diotenez, 1,75 m luze da, eta 78 kg pisatzen zuen. Profesionaletako estreinako partida 1998ko martxoaren 29an jokatu zuen, Larderoko pilotalekuan. 2009ko uztailaren bukaeran erretiratu zen, eskuin eskuan zuen fibrosia gainditu ezinda. Hamaika urteko ibilbide profesionalean, 210 patida jokatu zituen, tartean zenbait estelar; horietatik 96 irabazi eta 114 galdu zituen. Ez zen txapelketa nagusietan nabarmendu."}
{"id": "44440", "revid": "119347", "url": "https://eu.wikipedia.org/wiki?curid=44440", "title": "I\u00f1igo Pascual", "text": "I\u00f1igo Pascual Lisarri, pilota arloan Pascual deituraz ezaguna (Abartzuza, Nafarroa Garaia, 1976ko urriaren 15a) esku huskako pilotari profesional ohia eta politikaria da. Atzelari jokatzen zuen, Aspe enpresarekin. Estatistika ofizialen arabera, 1,84 m luze da, eta 90\u00a0kg pisatzen zuen. Profesionaletako estreinako partida 1998ko urtarrilaren 5ean jokatu zuen, Lizarrako pilotalekuan. 2015eko urtarrilean erretiratu zen, enpresak egin zion luzapen eskaintza ez baitzuen onartu; izan ere, urtebete baino gehiagoan partida nagusietatik baztertuta izan eta gero, egin zioten eskaintza ez zitzaion duina iruditu. Esku Huskako Binakako Pilota Txapelketa Nagusian nabarmendu zen: titulurik irabazi ez zuen arren, hainbat urtez maila handian jokatu zuen, eta txapeldunordetza lortu zuen 2003an.\nEnpresak erretiratze partidarik ez zion antolatu, baina pilotari kideek agurreko bazkaria egin zioten hari eta orobat Aspeko atzelari izandako Aritz Laskuraini, 2015eko otsailaren 10ean.\nPolitikan 2015ean sartu zen, Ahal Dugu alderdiko Nafarroako Foru Erkidegoko Parlamenturako hautagaitzat."}
{"id": "44441", "revid": "119347", "url": "https://eu.wikipedia.org/wiki?curid=44441", "title": "Augusto Ib\u00e1\u00f1ez", "text": "Augusto Ib\u00e1\u00f1ez Sacrist\u00e1n, pilota arloan Tit\u00edn III.a goitizenaz ezaguna (Tricio, Errioxa, 1969ko urtarrilaren 13a) esku huskako pilotari profesional ohia eta politikaria da.\nEsku huska, aurrelari jokatzen zuen, Asegarcerekin lehenik, Asperekin gero. Estatistika ofizialen arabera, 1,80 metro luze da, eta 86 kg pisatzen zuen. Estreinako partida 1992ko irailaren 13an jokatu zuen, Ba\u00f1os de R\u00edo Tob\u00edako (Errioxa) pilotalekuan. 2014ko urriaren 5ean erretiratu zen, 22 urtez profesional izan eta gero. Iraultza ekarri zuen esku huskako pilotara. Ordu arte askoz estatikoagoa zen aurrelarien jokoari, Titinek bestelako molde bat ekarri zion: erasokorra, airez asko sartzekoa (hala erasorako nola defentsarako), bizia, abiadura handikoa, guztiz ikusgarria. Augusto Iba\u00f1ez inoiz ez zen jo luzeko pilotaria izan, baina oso nabarmenak izan ziren beti haren defentsa (izan ere, zango arinak zituen, eta boleibolean ikasia zuen eran lurrera botaz jauzi egiten zuen pilotaraino iristeko) eta airez erremate zehatzak egiteko ahal ikusgarria. Nahiz hedapen handieneko txapelketa garrantzitsuenean, nahiz herri txiki-txiki bateko jaietako partidetan, beti jokatzen zuen ahal betean, bere onena ematen saiatzen zen beti. Pilotazaleen maitasuna ekarri zion horrek guztiak, eta pilotazaletasuna piztu zuen Errioxan: Titin profesional mailara iristean ahulaldi sakonean sartuta zebilen esku huskako pilota profesionala lurralde hartan, eta profesional izateari utzi zionerako bera idolotzat hartuta hazitako errioxar gazte ugari ari ziren profesionaletan (Merino I.a eta II.a, Cecilio Valga\u00f1\u00f3n, Gorka eta V\u00edctor Esteban...).\n2014ko urriaren 5ean erretiratu zen profesionaletatik, Logro\u00f1oko Adarraga pilotalekuan egin zioten omenaldiarekin. Hala ere, pilotan jokatzen jarraitzen du, nahiz eta maila apalagoan aritu, Garfe enpresarekin.\nPolitikari gisa, Espainiako Alderdi Popularreko zinegotzi izan zen Logro\u00f1oko Udalean, 2011tik 2015era bitartan. 2012ko maiatzean, zeresan handia eman zuen Arnaldo Otegirekin batera Logro\u00f1oko espetxean ateratako argazkiak, Alderdi Popularrak Euskal Herriko ezker abertzalearekiko harremanak etenda baitzituen garai hartan."}
{"id": "44442", "revid": "360", "url": "https://eu.wikipedia.org/wiki?curid=44442", "title": "Arga ibai", "text": ""}
{"id": "44443", "revid": "119347", "url": "https://eu.wikipedia.org/wiki?curid=44443", "title": "Xabier Urberuaga", "text": "Xabier Urberuaga Korta, pilota arloan Urberuaga deituraz ezaguna (Aulesti, Bizkaia, 1981eko ekainaren 4a) esku huskako pilotari profesional ohia da. Atzelari aritzen zen, Aspe enpresarekin. Profesionala zela, 1,76 metro luze zen, eta 80 kilo pisatzen zuen. Profesionaletako estreinako partida 2001eko martxoaren 16an jokatu zuen, Fiteroko pilotalekuan. 2007an bigarren mailako buruz buruko txapeldun izan zen, Galartza VI.a mendean hartuta (22-14).\nKanpo estekak.\nEnpresako fitxa"}
{"id": "44444", "revid": "119347", "url": "https://eu.wikipedia.org/wiki?curid=44444", "title": "Roberto Uriarte Urizar", "text": "Roberto Uriarte Urizar, pilota arloan Uriarte deituraz ezaguna (Abadi\u00f1o, Bizkaia, 1986ko urriaren 10a) esku huskako pilotari profesional ohia da. Aurrelari aritzen zen, Aspe enpresarekin. Enpresa horrek profesional garaian emandako datuek diotenez, 1,88 metro luze da, eta 84 kilo pisatzen zituen. Profesionaletako estreinako partida 2006ko uztailaren 21an jokatu zuen, Otxandioko pilotalekuan. 2009an utzi zion profesional izateari; geroztik, amateurretara itzulita, trinketean aritu izan da, eta Hego Euskal Herriko lehiaketa gehienetan nagusitu da, baina Iparraldeko jokalari hoberenen mailara iritsi gabe."}
{"id": "44445", "revid": "433993", "url": "https://eu.wikipedia.org/wiki?curid=44445", "title": "Yves Sallaberry", "text": ""}
{"id": "44446", "revid": "119347", "url": "https://eu.wikipedia.org/wiki?curid=44446", "title": "Aitor Zubieta", "text": "Aitor Zubieta Albarracin, pilota arloan Zubieta deituraz ezaguna (Etxarri Aranatz, Nafarroa Garaia, 1984ko martxoaren 29a) esku huskako pilotari profesional ohia da. Atzelari aritzen zen, Aspe enpresarekin. Lehendabiziko partida 2004ko urtarrilaren 30ean jokatu zuen, Iru\u00f1eko Labrit pilotalekuan. Binakako lehiaketetan nabarmendu zen batez ere, eta txapelketa nagusian behin izan da txapeldun (2010ean, Xala aurrelaria lagun), eta beste behin txapeldunorde (2015ean, Berasaluze II.a aurrelaria lagun).\nBere pilotari ibilbide profesionalean hainbat arazo fisiko izan zituen, eta bost ebakuntza egin behar izan zizkioten (belaun bakoitzean bi, eta ezkerreko orpazurdan beste bat). 2015eko irailaren 16an eskuineko belauna berriz hondatu zitzaion; lesio hori sendatzea ezinezkoa izango zitzaiola ikusita, erretiroa hartu zuela iragarri zuen 2017ko ekainaren 14an.\nAstialdian, Etxarri Aranazko esku huskako pilota eskolako irakasle da, Oskar Lasa herrikidearekin batera."}
{"id": "44449", "revid": "96586", "url": "https://eu.wikipedia.org/wiki?curid=44449", "title": "Anne Igartiburu", "text": "Anne Igartiburu Verdes (Elorrio, Bizkaia, 1969ko otsailaren 18a) telebista-aurkezle eta aktorea da.\nBizitza.\nElorrion jaio zen 1969ko otsailaren 18an. Merkatuteknia Industriala ikasi zuen. Estatu Batuetan, Frantzian eta Luxenburgon bizi izan da.\n1993an hasi zen agertzen ATBn (Arrasate Telebista). Ondoren Euskal Telebistan lan egin zuen, eta gero, Telecincon. Gaur egun TVE 1n egiten du lan eta telebista-programa bat aurkezten du: bihotzeko prentsako programa bat.\nAktore bezala, hainbat paper egin ditu. Anton Reixaren \"El l\u00e1piz del carpintero\" filmean (2002), mojaren papera egin zuen. Jonathan Frakesen \"\" (1998) filmean agerpen laburra egin zuen. Gainera, \"Luna negra\" (2004) telenobelan, \"Loreto\" pertsonaiarena egin zuen.\n2006 urtean \"Gala 50 a\u00f1os de TVE\" saio berezia aurkeztu zuen Laura Valenzuela eta Paula V\u00e1zquezekin.\nGainera urte askotan Gabon Zaharreko kanpaikadak edo kanpai-hotsak eman ditu Madriletik.\nGaur egun astelehenetik ostiralera \"+Gente\" saioan dabil arratsaldero TVE1 katean.\nBizitza pertsonala.\n2004ko irailean, Anne Igartiburu Igor Yebra euskal telebista-aurkezlearekin ezkondu zen, baina 2005eko abenduan banandu egin ziren.\n2016an, bere senar Pablo Heras-Casadorekin, bere lehen seme biologikoa jaio zen, Nicolas izenekoa. Mutil horretaz gainera, adoptatutako bi alaba ditu: bata indiar jatorrikoa, Noa, 2001ean jaioa; eta bestea Vietnameko jatorrikoa, Carmen, 2012an jaioa. Horretaz gainera, 1996an jaiotako asiar jatorriko neska bat dago beraiekin bizitzen, Annek hirugarren alabatzat baitu.\nLanak.\nUrte bukaerako kanpai hotsen telebista emankizunak.\nGabon Zaharreko kanpai hotsen telebista emankizunak, Espainiako Erresuma osorako, Madrilgo Puerta del Sol plazatik:"}
{"id": "44451", "revid": "98220", "url": "https://eu.wikipedia.org/wiki?curid=44451", "title": "Patricia Gazta\u00f1aga", "text": "Patricia Gazta\u00f1aga Artolozaga (Bilbao, Bizkaia, 1966ko abenduaren 25a) telebista aurkezlea da. Nahiz eta Bilbon jaio zen, haurtzaroa eta gaztaroa Algortan bizitzen eman zuen.\n17 urterekin hasi zen lanean, Los 40 Principales irrati katean eta bi urte geroago Radio Euskadin jarraitu zuen. Ondoren, telebistan hasi zen, ETB 2 katean Sem\u00e1foro Pop musikazko telebista-programa aurkeztu zuen.\nBeste programa batzuetan kolaboratu ondoren, \u00c9sta es mi gente aurkeztu zuen eta ondorioz, ospetsu egin zen.\n2001ean, Antena 3ek fitxatu zuen El Diario de Patricia izeneko telebista-programa aurkezteko. 2006ko azaroan telebista-programa aurkezteari utzi zion aldi baterako, arrazoi pertsonalak direla-eta. Hala ere, Yolanda Vazquez aurkezleak bere gain hartu zuen programa aurkeztea."}
{"id": "44452", "revid": "73170", "url": "https://eu.wikipedia.org/wiki?curid=44452", "title": "Izaro Iraeta", "text": "Izaro Iraeta Mendizabal (Zaldibia, Gipuzkoa, 1973) telebista-aurkezlea da.\nIbilbidea.\nLeioako Kazetaritza Fakultatean matrikulatu zen eta 19 urterekin Euskal Telebistan hasi zen lanean. Larogeita hamarreko hamarkadaren hasieran ETB1eko Ikimilikimiklip telebista-programa aurkeztu zuen. Geroago, ETB2ko La Monda programan kolaboratu zuen erreportari bezala. Ondoren, ETB 1en, Ikusgela eta ETB 2ko \u00c9sta es mi gente aurkeztu zituen. ETB 1ean \"Dokugunea, Bizizaleak, Suak\" eta beste hainbat saio ere aurkeztuko ditu. 2007an Ikom irudi &amp; komunikazioa entrepresa sortu zuen beste kide batzuekin batera, Ikom komunikazio egintzak eta ekitaldiak antolatzeaz arduratzen den entrepresa da. Bilboko Erregeen kabalgata aurkeztu zuen Jon Gomez-ekin\nHorrez gain, hainbat telebista-programa berezi ere aurkeztu ditu."}
{"id": "44455", "revid": "1491", "url": "https://eu.wikipedia.org/wiki?curid=44455", "title": "Agur Xiberua", "text": "Zuberoako kanta, honez gero euskaldun anitzek ezagutua. Pierre Bordazarre \"Etxahun-Irurik\" idatzi zuen 1946an. Zuberoak eman duen pastoral-egile argi eta hoberena izan zen, 1908an jaio eta 1979an hil zen, Zuberoako antzerki tradizional moldean 9 pastoral idatzi zituen.\nBerak egindako 100 kantu baino gehiago bildu zituen liburu batean. Horietatik ezagunenak dira, seguruenik, \"Agur Xiberua\", \"Goizian argi hastian\" eta \"Oi ama Eskual Herria\".\nHarmonika eta txirula jotzen ere ikasi zuen. \nBigarren Mundu Gerran soldadu aritzea egokitu zitzaion, eta gerra horretan galdu zuen anaia. Pierre bederatzi hilabetez preso egon zen Alemanian, \nOgibidez laboraria eta artzaina izan zen.\nDoinua.\nHau da doinuaren partitura:\n&lt;score vorbis=\"1\" midi=\"1\" lang=\"lilypond\"&gt;\n\\new Staff \\with {\n midiInstrument = \"flute\"\n\\relative c\" {\n \\time 6/8\n g4.\n \\repeat volta 2 \n {g'2.(g4) f8 g4 f8 | e2.(e4) g8 g4 f8 | e4 g8 g4 f8 | e4 f8 g4 e8 \n \\bar \" | \\break\n f4. d4.(d4.) g,4. | f'2.(f4) e8 f4 e8 | d2.(d4) f8 f4 e8 | d4 f8 f4 e8 \n \\bar \" | \\break\n d4 d8 c4 d8 | e4. c4. (c4.) g4. | g'2.(g4) f8 g4 f8 | e2.(e4) g8 g4 f8 \n \\bar \" | \\break\n e4 g8 g4 f8 | e4 e8 f4 g8 | a4 a4.(a4.) a4. | b4 c8 b4 a8 | g4. g4. | a4 b8 a4 g8 \n \\bar \" | \\break\n f4. g4. | g4. f4. | e4. f4. | g2.(g4) e8 f4 | a2. | b4 c8 b4 a8 | g4. g4. \n \\bar \" | \\break\n \\alternative {\n }\\bar \" | \\break\n \\repeat volta 2 \n {e'4 e8 e4 d8 c8 c4 r4 g'4 f4 f8 f4 e8 d4. r4 e8 d4 d8 d4 c8\n \\bar \" | \\break\n b8 b4 r4 g'8 | g4 f8 e4 d8 | e4. r4 g,8 | e'4 e8 e4 d4 | c8 c4 r4 g8 \n \\bar \" | \\break\n f'4 f8 f4 e8 | d4. r4 e8 | d4. r4 e8 | d4. r4 e8 | d4 d8 e4 ges8 | g4. a4. | f4 f8 f4 f8 \n \\bar \" | \\break\n f4. g4. | e4 e8 e4 e8 | e4. g4. | g4. f4. | e4. f4. | g2.(g4.) a4. | f4 f8 f4 f8 | f4. g4. \n \\bar \" | \\break\n e4 e8 e4 e8 | e4. g4. | b4. a4. | g4. f4. | e2.(e4.) g,4. |} \n g'4. b4. c2.(c4.) r8 r4 \n\\addlyrics {\n \\lyricmode {\nA -- gur Xi -- be -- ru --a\nBaz -- ter g\u00fc -- zie -- ta -- ko xo -- kho -- rik ei -- je -- rre -- na\nA -- gur sor le -- khi -- a\nZu -- ri di -- tit e -- ne a -- me -- tsik go -- xu -- e -- nak\nBi -- ho -- tzan er -- di -- tik\nBos -- te -- tan el -- ki dei -- ta -- da -- z\u00fct has -- pe -- re -- na\nZ\u00fc \u00fc -- tzi ge -- roz -- tik\nBi -- zi niz tris -- te -- rik\nA -- ban -- do -- na -- t\u00fc -- rik\nEz bei-- ta he -- rri -- rik\nPa -- ri -- sez bes -- te -- rik\nZ\u00fc be -- za -- la -- ko -- rik.\n- rik\nSor le -- khi -- a \u00fc -- tzi -- rik gaz -- te nin -- tza -- la -- rik\nPa -- ri -- sen sar -- th\u00fc nin -- tzan ku -- ra -- jez be -- the -- rik\nPla -- se -- rez go -- se e -- ta b\u00fc -- ri -- an har -- t\u00fc -- rik\nBe -- har nia -- la a -- la -- ge -- ra bi -- zi\nBos -- te -- tan ge -- roz -- tik\nNi -- gar e -- gi -- ten dit\nXi -- be -- ru -- a zu -- ri \nBos -- te -- tan ge -- roz -- tik\nNi -- gar e -- gi -- ten dit\nXi -- be -- ru -- a zu -- ri \n\\midi {\n \\context {\n \\Score\n tempoWholesPerMinute = #(ly:make-moment 90 3)\n&lt;/score&gt;"}
{"id": "44456", "revid": "688", "url": "https://eu.wikipedia.org/wiki?curid=44456", "title": "Inka Inperioa", "text": "Inka Inperioa (, \u00ablau eskualdeak\u00bb) kolonaurreko Amerikako inperiorik zabalena izan zen. XII. mende inguruan sortu zen eta XV. mendean izan zituen urterik oparoenak. Bere baitan hartzen zituen egungo Peru, Ekuadorko zatirik handiena, Kolonbiako hegoaldea, Brasilgo mendebaldeko zati bat, Boliviako mendebalde eta hegoaldea, Txileko iparraldea eta Argentinako ipar-mendebaldea. Hiriburu administratiboa, politikoa eta militarra Kuzco hirian zegoen, egungo Perun. Inperioko hizkuntza ofiziala kitxua zen, beste ehunka hizkuntza eta dialekto mintzatzen ziren arren.\nInka kultura Antzinako Peruko Garai Inperialean (900-1532) kokatzen da, Huari kulturaren gainbeherarekin hasi zen garai klasikoaren ondoan. Inka hegoaldeko tribu gerlaria zen, 1100-1300 bitartean gutxinaka iparralderantz hedatu zena, Cuscoko haran emankorrera iritsi arte. Nahiz eta XII. mendearen inguruan sortu, XV. mendearen erdialdetik aurrera jo zuen gailurra, eta Hego Amerikako inperio ahaltsuena eta handiena izatera iritsi zen espainiarrak heldu aurreko urteetan.\nHedapenik handiena 1438 eta 1533 bitartean izan zuen. Metodo desberdinak erabili zituzten inkek Hego Amerikako lurralde zabalak berenganatzeko, bai konkista militarra, bai asimilazio baketsua. XV. mende amaieran, Pachac\u00fatec (1438-1471) buruzagiaren T\u00fapaq Inka Yupanki semeak (?-1493) hartu zuen boterea, eta egungo Ekuadorko lurretaraino hedatu zuen hark inperioa. Haren seme Huayna C\u00e1pac-ek (?-1527) egungo Kolonbiaraino zabaldu zuen. Espainiarrak heldu zirenerako, Hego Ameriketako ia mendebaldeko kostalde osoa hartzen zuen inperioak, eta 4.800 kilometroko luzera eta 460 kilometroko zabalera zeuzkan. Huayna C\u00e1pac hil ondoan, Huascar eta Atahualpa semeen arteko ondorengotza gerra piztu zen. Bigarrenaren gudarosteak irabazi zuen, espainiarrak eskualde hartara iritsi ziren unean.\nTokiko gurtza ugari zeuzkaten, gehienak huaca sakratuen inguruan, baina inken buruzagitzak Intirena bultzatzen zuen, hau da, Eguzkiarena, eta beste gurtzen gaineko menpekotasuna aldarrikatzen zuen, Pachamamaren gainekoa esaterako. Inken enperadorea, Sapa Inca zeritzona, Eguzkiaren semetzat zuten.\nIzena.\n\"Inka\" hitzak \"agintari\" edo \"jauna\" esan nahi du kitxuaz, eta agintarien klasea edo familia izendatzeko erabiltzen zen. Espainiarrek \"inka\" izena berenganatu zuten inperioko gizatalde osoa izendatzeko, ez agintarientzako bakarrik. Inkek, haien inperioari, \"Tawantinsuyu\" esaten zioten: kitxuazko \"tawa\" (\u00ablau\u00bb), \"-ntin\" atzizkia (\u00abbatera\u00bb edo \u00abelkarrekin\u00bb), eta \"suyu\" (\u00abeskualde\u00bb edo \u00abprobintzia\u00bb), hau da, \u00abLau eskualdeak batera\u00bb (edo \u00abLaurak bat\u00bb).\nAntzinako Peruko kulturaren bilakaera.\nInken kultura, orain dela hogei bat mila urte Andeen erdialdean hasitako prozesu baten azken maila izan zen. Behe eta Goi Paleolito aroak hartzen dituen bilakaera geldiko aldi luze baten ondoren, mundu zaharreko historiaurrean Neolitoko iraultza esaten zaiona hasi zen, K. a. 2500. urte inguruan. Iraultza hark bi ezaugarri nagusi izan zituen: nekazaritzaren indartzea, batetik, eta animaliak etxekotzea, bestetik. Bi gertaera horien eraginez, biztanleek bizimodu sedentarioa egitera egokitu ziren, eta gizartearen egitura erabat korapilatu zen.\nHala, hiru mila urte inguruko prozesu bat hasi zen, eraketa prozesua; aldi horretan ezarri ziren antzinako Peruko kulturaren oinarriak. Garai hartako adierazgarri nagusia Chav\u00edn zibilizazioa izan zen; mila urteko tartean, Peruko lurraldean nolabaiteko batasuna lortu zuen zibilizazio hark. Mota horretako aldi bateratzaileei kultura horizonteak esaten diete arkeologoek; batasun hori hautsi eta han eta hemen lekuan lekuko talde banakatuak sortu ziren bi aldiei, bitarteko aldi esaten diete. Peruko arkeologiaren sailkapen hori eta Erdialdeko Amerikako beste eskualdeetako sailkapenak elkarrekin parekagarriak dira: klasikoa, garai klasikoaren krisia edo postklasikoa.\nK. o. 400. urte inguruan amaitu zen eraketa prozesua, eta Chav\u00edn zibilizazioak beste zibilizazio batzuei utzi zien lekua. Zibilizazio berri horiek, aurreko garaiko kultura, ekonomia eta gizarte oinarrietatik abiatuta, arte sormenaren goreneko mailara iritsi ziren. Peruko kulturaren aldi klasikoa da hori. Garai horretan, aipatzekoak dira Moche edo Mochica herriak iparraldeko kostaldean, eta Paracas eta Nazca herriak hegoaldekoan. Kultura distiratsu haiek, ordea, lehenengo milurtekoa amaitzean krisiak jo zituen, bestelako kultura eredu bat sortu baitzen haien ordez, Tiwanakuko kultura hain zuzen. Kultura hori Titikaka aintziraren ertzean sortu zen. Eredu hark lekuan lekuko kulturak itzalarazi eta berriro bateratu zituen lurralde hartako kultura guztiak.\nAzkenik, prozesu bitxi baten ondorioz, antzinako kultura batzuek lehenagoko beren ohiturak berreskuratu nahi izan zituzten: Chincha herriak Nazca herriaren ereduari jarraitu nahi zion nolabait, eta Chim\u00faek, berriz, Mochica herriei. Ez zuten, ordea, beren helburua iritsi, ez zuten herri klasikoen distira izan; dena dela, teknikari dagokionez aurrerakuntza handiak egin zituzten eta, batez ere, erakunde politiko eta militar indartsuak sortu zituzten. Bitarteko garaiaren azken aldian, herri berri ugari sortu ziren, Inkak adibidez \u2013Cuscoko Kitxuak\u2013, eta elkarren artean borrokan aritu ziren nor nagusi izan; hala ere, lan zaila izan zuten, arerio indartsuak baitzituzten inguruan.\nInken jatorria eta bilakaera.\nJatorri mitikoa.\nEspainiar kronikariek bi kontakizun jaso zituzten inperioaren sorrerari buruz: Titikaka aintzirarena eta Ayar anaiena.\nLehenengo elezaharrak honela dio: eguzkiaren jainkoak \u2013Inti\u2013, herrien arteko basakeriak errukituta, semea eta alaba \u2013Manco C\u00e1pac eta Mamma Ocllo\u2013 bidali zituen (anai-arrebak izateaz gainera senar-emazteak ziren) herri haiek zibilizatzera. Titikakako aparretatik sortu ziren, eta iparralderantz egin zuten; aitak eman zien urrezko makila iltzatzen zen lekuan inperio handiaren hiriburua eraikitzeko agindua zuten. Makila Cuscotik hurbil iltzatu zen.\nBigarren elezaharrak, Ayar anaienak hain zuzen, dioenez, lau bikote \u2013horietako bat aurreko kondairan aipatutako Manco C\u00e1pac eta Mamma Ocllok osatua\u2013 Cuscoren hegoaldeko Tamputoco mendi lepoko lau leihotatik sortu omen ziren. Hiru anaia bidean desagertu ziren, eta Ayar Manco gelditu zen bakarrik; Manco C\u00e1pac izena hartu eta inperioko hiriburua sortu zuen.\nBi elezahar horiek egiazko oinarria dute. Izan ere, aipatzen duten sorburuan, Cusco hegoaldean, Titikaka aintziran hain zuzen, Tiwanakuko zibilizazioaren gunea aurkitu da (inken kulturak lotura zuzena du horrekin). Elezahar horien arabera, inkek neke handiak izan zituzten hasieran, inguruko herriekin etengabe borrokatu baitziren nagusitasuna ez galtzeko.\nInperioaren historia.\nInka herriaz ezagutzen diren lehen berriak ahoz aho jasotakoak dira, ez baitzekiten idazten. Hala, tradizioak dioenez, Manco C\u00e1pac I.ak Cusco haraneko herriak mendean hartu zituen XII. mendearen bukaeran.\nXIV. mendean, Andeetako lurretan ur falta zela eta, Mayta C\u00e1pac enperadoreak inguruko haranak hartu zituen bere herria urez hornitu ahal izateko. Haren ondoko enperadoreek, Viracocha Inkak batez ere, gudarosteak eta funtzionarioak ezarri zituzten hartutako lurretan, hobeto zaintzearren.\n1438. urte inguruan, Pachac\u00fatec Inka Yupankik hartu zuen aginpidea, lur gehiago konkistatu zituen eta inperioa antolatu zuen. Adituek diotenez hark marraztu zituen Cusco hiriko planoak, eta hark aginduta egin ziren Eguzkiaren tenplua, eta mailatan eratutako soroak. Halaber, auzo leinuen batasuna lortzen ahalegindu zen, eta hartutako lurretako biztanleak beste norabait egozten zituen matxinadarik izan ez zedin.\nHaren seme T\u00fapaq Inka Yupanki enperadorearen garaian (1471-1493) jo zuen gailurra Inka inperioak: Andeetako goi-ordokiak, eta gaur egungo Txileko eta Argentinako iparraldeko lurrak konkistatu zituen. Haren ondorengoak, Huayna C\u00e1pac, milioi bat kilometro koadroko inperioa izan zuen mendean. Europarrek eramandako eritasun batek jota hil zen Huayna C\u00e1pac, eta inperioa haren semeen artean banatu zuen: Huascarri Cusco egokitu zitzaion eta Atahualpari, haren anaiordeari, berriz, Quito; inperioa banatzeko erabaki hark gerra zibila izan zuen ondorio.\n1531. urtean Francisco Pizarro espainiar konkistatzailea inken lurraldean sartu zen, eta hurrengo urtean, amarru baten bidez, Atahualpa atxilotu zuen. Atahualpak, espetxetik, anaia hil zezaten agindu zuen, aginpidera iritsi ez zedin, eta gela bete urre eskaini zuen bera askatzen zuenarentzat; baina Pizarrok heriotzara zigortu zuen anaia hiltzeagatik, eta 1533an lepoa bihurrituta hil zuten. Urte horretan bertan espainiarrek Cusco hartu zuten eta Manco Inka Yupanqui onartu zuten enperadore. Arian arian, jauregiak eta hiriak suntsitu eta biztanleak esklabotzat hartu zituzten. Azken enperadorea, Tupac Amaru I.a, 1572an hil zuten burua moztuta.\nEgitura politikoa.\nInken zabalkunde lasterra harritzekoa bada, are harrigarriagoa da inkek mendean hartu zituzten lurraldeetan ezarri zuten batasun politikoa, kulturazkoa eta ekonomikoa.\nTawantinsuyu inperioa, izenak berak dioen bezala, lau eskualdek, suyuek, osatzen zuten; eskualde horiek puntu kardinalei dagozkie, gutxi gorabehera:\nLau suyuek politika eta erlijio hiriburuan zuten elkargunea, Cuscon hain zuzen (Cuscok, ziur aski, zilbor esan nahi du, munduaren zilborra), hiri hartan lau auzo osatzen zituztela. Auzo haietan bizi ziren lau gobernari orokorrak, \"suyocomayoc\"-ak. Administrazioa, bertikala eta sistema hamartarrean oinarritua, gobernari haien esku zegoen: administrazio horretan hamar, ehun, mila eta hamar milana familiako unitate politikoak osatzen ziren, zein bere agintariarekin. Tokiko agintari hauek, haranetako landa lurrak, hiri-herriak eta meatzeen ustiaketa ikuskatzen zituzten. Erlijio eta militar kontuentzako aginte-kate bananduak zeuden, tarteko azterketak eta botere orekak sortuz. Tokiko agintariak herritarren arteko auzien eta zergen ardura zuten. Gobernari haien mende, zenbaitetan, bertako agintari izandakoak aritzen ziren, esate baterako chimu handia, Peruko iparraldeko erreinuko agintari izandakoa.\nEgitura horren guztiaren buru Sapa Inka zen, enperadorea alegia, buruzagi nagusia, errege guztiahalduna eta Eguzki jainkoaren semea; Cusco hiriburuko jauregi batean bizi zen, arreba zaharrenarekin ezkontzen zen, eta konkubinak izateko eskubidea zuen. Enperadorea hiltzean, haren seme batek, ez zuen nahitaez premua izan beharrik, hartzen zuen aginpidea.\nHala ere, badira beste bi faktore inperioaren batasuna ulertzen laguntzen dutenak. Alde batetik, lurralde osoa alderik alde igarotzen zuten bideak \u2013oinezkoentzat eta llama saldoentzat egokituak\u2013, mendiak eta basamortuak igaro eta bide sare zabala osatzen zutenak. Sare hori bi bide nagusietatik abiatuta zabaltzen zen, batetik mendilerroko errege bidea, Quitotik gaur egungo Argentinako Tucum\u00e1neraino iristen zena, Cuskotik igaroaz, eta bestetik, Tumbesetik Chinchara eta handik Cuscora itsasertzetik zihoan bidea. Kontuan hartu beharreko bigarren faktorea quipua da, alegia mnemoteknia sistema, koloretako soka lotuetan oinarritua; \"quipucamayoc\"-ek sistema hori erabiltzen zuten kontuak egiteko.\nAgintariak.\nEnperadoreak.\nInken enperadoreen zerrendak \"capaccuna\" du izena (kitxuaz \"gizaki boteretsuenak\"). Viracocha Inka baino lehenagokoak erdi-kondairazkoak dira eta erregealdiak zalantzazkoak.\nEspainiarrek izendatutakoak.\nKonkistaren ostean, estrategia arrazoiengatik, espainiarrek Inka batzuk izendatu zituzten:\nVilcabambako erregeak.\n1533 eta 1572 artean, Huayna C\u00e1pac-en seme batzuk espainiarren aurka matxinatu eta Vilcabamban kokatu ziren. Haien aginteak erresistentzia gune inguruetan baino ez zuen eraginik izan.\nGizarte eta ekonomiaren garapena.\nHistorialari askok, inken antolamendu sozioekonomiko bereziak harriturik, antolamendu sozialista edo komunista zutela esan izan dute; gaur egungo sistema politikoak eta ideologikoak, ordea, ez datoz bat inken errealitatearekin. Hala ere, bada hitz bat idazle horiek aztertu dituzten ezaugarriak biltzen dituena eta inken sistema azaltzeko balio duena: komunitarioa.\nInken gizartea ez da antzinako beste zenbait herriren antolamenduaren oso bestelakoa. Aristokrazia enperadorearen senideek osatzen zuten, eta inperioko goi hierarkia eta lurrik hoberenak izaten zituzten. Hurrengo maila aitonen semeei (\"kuraka\") zegokien. Ondoren nekazariak eta artisauak (\"hatunruna\") zeuden, jopuak (\"yanokona\") gero, eta guztien azpian, presoak (\"mitima\") zeuden. Hala ere, taldeek antolamendu berezia zuten, aylluan oinarritua; ayllu hori, familiaren ondoren, gizarte-sarearen oinarrizko banakoa zen. Beraz, inken gizartea ahaidetasun lotura sendoak zituen talde bat zen; ahaidetasun lotura hori adar nagusi beretik, \"totem\"-etik, sortua zela uste zuten, eta lan egin ere, taldean lan egiten zuen taldearen eta gizartearen mesederako.\nLanda lurrak eta abereak \u2013ezin esan daiteke ziur pribatuak ala taldearenak ziren\u2013 hiru motatakoak ziren: komunitatearenak, eguzkiarenak eta inkarenak. Azken bi horien etekinak erlijio gurtzako ministroen eta estatu ministroen beharrak asetzeko ziren.\nLan moduak ere hiru kontzeptu horien araberakoak ziren: ayni, minca eta mita. Aynian komunitatearen lanak taldean egiten ziren, mincan eguzkiarenak eta inkarenak, eta mitan inperioaren egitura mantentzeko beharrezkoak ziren lanak: bideak eta zubiak, eraikuntza zibilak, erlijiozkoak eta militarrak, erropak josi, armak eta lanerako tresnak egin, etab.\nDena dela, hori guztia hobeto ulertzeko ezinbestekoa da Peruko geografia ezagutzea: kostaldean basamortu handi bat, mendietatik jaisten diren ibaiek osatutako ibarrek etena; Andeetako mendilerroak, eta azkenik, basoak. Lurraren gorabeherek batetik, eta garaiera aldeek bestetik, unitate txikiak osatzen zituzten, monoekoizleak ia, edo John Murrak esan bezala hobi ekologikoak; unitate horiek elkarren beharra zuten gauzaz hornitzeko. Arrazoi horregatik beragatik inken inperioa baino askoz ere lehenago hainbat herri elkarren artean lotuta zeuden, eta zenbaitetan, horietako bat gainerakoen ekoizpen mailen gainetik jartzen zen; ondasunei egitura berria ematean oinarritzen zen herri nagusiaren agintea. Eta horixe egin zuten, hain zuzen, inkek: mendekoei lana eskatu eta ekoizpena herrien beharren arabera banatu.\nNekazaritza eta abeltzaintza.\nInken garaian, mendikoa zen bertako nekazaritza. Patata Perun \"asmatu\" zen eta, beste hainbat tuberkuluekin batera, oinarrizko janaria zen. Landare hauek nahiko ahulak dira eta, uztak bermatu ezin zitekeenez, kontserbazio teknikak garatu zituzten balizko urte zailei aurre egiteko. Kinoa, berez bihia dena eta ez zereala, errazagoa da landatzeko eta 4.000 metroko lurretan hazi daiteke. Artoa ere hedatua zegoen landarea zen, baina, landaketa baldintza zailak zirela eta, uztak nahiko mugatuak ziren eta, batik bat, eskaintzak egiteko edo jaietarako erabiltzen zen. Laborantza hau garatu ahal izateko, inkek terrazak eta plataformak (bertako gaztelaniaz \"andenes\") eraiki zituzten eta ureztatze sare zabala ezarri.\nBeste landare batzuk ere landatzen zituzten eskualdearen arabera: tomateak, kakahueteak, babarrunak, piperrak, ananak, kakaoa eta abar. Coca landarea ere oso hedatua zegoen, inkentzako oso garrantzitsua, ospakizun guztietan erabiltzen baitzen.\nAbeltzaintzari dagokionez, okela eta artilea, batez ere, llama eta alpaketatik zetozen.\nArtea eta teknologia.\nArkitektura.\nArkitektura izan zen inken inperioko arte molde garrantzizko eta arranditsuena, inperioaren ahalmena agerian uzteko aukera ematen zuen adierazpidea zelako. Arkitektura bi helburu nagusi lortzeko erabili zuten: berdintasunaren eta batasunaren erakusgarri gisa batetik, eta konkista erraztea eta zabalkundearen helburua betetzen lagungarri izateko helburuarekin bestetik. Horrela, galtzada bikainak eraiki ziren gudarosteak batetik bestera erraz aldatu ahal izateko, biltegiak ere bai, beren mendeko lurraldeak behar bezala hornitzeko, eta orobat konkistaturiko lurraldeak zaintzeko gotorlekuak, tenpluak -erregearen guztizko boterearen erakusgarri eta estatuaren adar guztien bateratzaile gisa-, eta batez ere, agintarien handitasuna agerian uzten zuten jauregi ikusgarriak.\nBi helburu nagusiak horiek zituztela kontuan harturik, beraz, erraz ulertzen da arkitektura inkaren gotortasuna eta aldakuntzarako zaletasunik eza. Egituran ez ezik, dekorazioan ere antzeman zen joera hori; molde bateratuak erabili zituzten, soluzio soil eta paradigmatikoak. Harria erabili zen, batez ere, harri ongi leundua eta inolako estalgarririk edo pinturarik gabea; baina harri zabarragoak aukeratu zituzten eraikin arruntetarako eta harri bikainagoak eta ongi landuak agertzen dira, aldiz, eraikin arranditsuetan. Inken arkitekturaren estiloak bereizteko harriak nola lantzen ziren hartzen da kontuan, eta ondoko hiru era edo estilo hauek dira nagusiak:\nBarrunbeak trapezio formakoak ziren, eta hala behar zenean trapezio formako ateak eta horma zuloak irekitzen zituzten hormetan ere. Ez ziren oso eraikin egurastuak eta batzuetan zuloak ireki behar izaten zituzten hormetan eta sabaietan. Inken egoitza edo jauregi handiek oinarri laukizuzena izaten zuten, eta erdian patio bat, ez oso handia, zeinetara ematen baitzuten gelek. Jauregi eta tenpluetako sabaiak, etxe arruntetakoak bezala, zurezkoak ziren.\nCusco hiriburua.\nCusco da arkitektura inkaren aztarnategi nagusietako bat. Hasieran Eguzkiaren santutegiaren inguruan pilaturiko txabolez osaturiko herrigunea izan zen, baina inperioaren garaian erro-errotiko berrikuntzak egin zituen Pachacutik, eta 60.000 biztanleko hiria izatera iritsi zen. Hiriaren ardatza lau kale nagusik osatua zen, eta erdian plaza nagusia eta Eguzkiaren santutegia edo \"Coricancha\" zegoen.\nCoricancha zen Cuscoko, eta are inperioko ere, erlijio ospakizun eta santutegi nagusia, gainerako guztien erreferentzia, erdigunea, eta gune magiko-erlijiosotzat hartua zen; hura abiapuntu harturik zeuden eraikiak hiriko gune sakratu guztiak. Arkitektura multzo bikaina zen, hainbat tenpluz eta apaizen egoitzez osatua. Eraikin nagusia Eguzkiaren tenplua zen; urrezko xaflez estaliak zituen hormak, eta erdian Eguzkiaren urrezko irudi bat zuen; Eguzkiaren tenpluan zeuden inka edo agintari nagusien momiak. Multzo horretan zeuden halaber Ilargiaren tenplua, zilarrez apaindua, artizarraren eta izarren tenplua, ortzadarrarena etab. Tenplu eta egoitza eraikinez gainera, lorategi bat, plaza handi bat eta bost iturri zeuden.\nCuscon aipagarria da, orobat, Sacsayhuaman, inken leinuaren sortzaileak bere eskumakila finkaturiko gunea, eta beraz, jainkoekin bat egin zitekeena. Hiru harresiz babesturiko gotorleku handi bat zen, baina gaur egun harresi hirukoitz hori bakarrik ikus daiteke. Gotorlekuaren erdian hiru dorre zeuden, eta eraikinaren atal guztiak lurpeko igarobideez zeuden elkarri lotuak. Harriz egina zen guztiz, eta aipagarriak dira harresietako bloke megalitikoak, 5 m garaiak batzuk, kareorerik gabe elkarri atxikiak. Gotorleku sendoa zen, nonbait, baina bere zeregin bakarra ez zen babesezkoa, gobernuaren egoitza ere izan bide baitzen, eta horrek, gobernu zereginez gainera, nolabaiteko erlijiotasuna ere ematen zion.\nMachu Picchu.\nBaina Cusco inken inperioko hiri aipagarria izan bazen, halaxe izan zen Machu Picchu hiri ikusgarria ere, itsas mailatik 2350 m-ra dagoena. Hiri misteriotsua da, eta gaur egun oraindik ez dago garbi zein helburuz sortu zen. Haitzuloetan eratutako 173 hilobi aurkitu dira; horietatik 150 emakumeen hilobiak ziren, eta horrek zalantza sortu du hiri soila, gotorlekua ala Eguzkiaren birjinen egoitza ote zen.\nHarresiez inguratua zegoen erabat, eta 148 eraikin megalitiko aurkitu dira bertan; jauregiak, egoitzak, gune sakratuak, terrazak etab. Eraikin guztiak harrizkoak dira, bikain leundutako harri blokeez eginak, eta menditik sortuak balira bezala daude finkatuak; Machu Picchun ikusten da beste inon baino argiago inkek izadiaren eta arkitekturaren bat egiteari ematen zioten garrantzia.\nBeste toki batzuk.\nInken beste herri eta eraikuntza gehiengoa Inken Haran Sakratuan daude. Horien artean dago Ollantaytambo herrixka.\nOihalgintza.\nOihalgintza izan zen inken arte adierazpide garrantzizkoenetakoa. Izan ere, oihalak erabiltzen zituzten jainkoei opari gisa, Sapa Inkak gudaroste irabazleei oihalak ematen zizkien sari gisa, eta Sapa Inkari ere oihal bikainak ematen zitzaizkion opari; horrela, eskaintza egiteko borondatearen eta aginpidearen ikur bihurtzen ziren oihalak.\nInken inperioko klima gogorra zela eta, artilezko oihalak egiten ziren nagusiki, alpaka, bikuina, guanako eta llama artilezkoak. Llamazkoa erabiltzen zen burusiak eta ehun zakarrenak egiteko, bitarteko kalitateko beste bat erabiltzen zen eguneroko arropetarako eta bikuinazkoa, finena, zen tapizak egiteko erabiliena.\nApaindurari dagokionez, tapiz inketan irudi geometrikoak eta giza irudi estilizatuak agertzen dira oro har. Oso banaketa zaindua dute, behealdean elkarretatik hurbil eta estuago agertzen baitira irudiak, eta tarte handiagoez bereiziak goialdean. Ez dute Paracas eta Nazcako oihalek bezain apaindura aberatsik, baina geometrizazioaren bidez kalitate bikaina lortu zuten apainduran. Kolore biziak erabili zituzten, urdina, berdea, laranja eta bioleta koloreak nagusiki .\nZeramika.\nBeste alor batzuetan bezala, zeramikan ere beste kulturen irudietan oinarrituriko piezak egin zituzten inkek, mochica edo nazca kulturen eraginekoak, batez ere, nahiz eta beren tankera berezia eman zieten.\nArkitekturan bezala, berdintasuna eta homogeneotasuna bilatu zuten, eta behin eta berriro errepikaturik agertzen diren paradigma batzuk eratu zituzten. Horrela, aipagarriak dira lepo estuko ontzia; \"raqui\"-a, aho zabaleko pitxerra ; \"chuy\"-a, heldulekurik gabeko platera; eta, batez ere, \"aribalo\" delakoa, lepo luzeko edalontzi bat, sabel puztukoa, helduleku bertikalak eta oinarri konikoa zituena. Neurri askotako aribaloak aurkitu dira, baina badira metro betekoak, eta aribaloak dira, hain zuzen, kolonaurreko Latinoamerikako kulturetako zeramikazko ontzi handienak. Zeramikazko ontziak irudi geometrikoez eta kolore biziez apainduak ziren oro har.\nErlijioa.\nInken mitoak ahoz zabaldu ziren, espainiarrek idatzi zituzten arte. Hala ere, aditu batzuen arabera, kipuetan (Andeetako soka korapilodunetan) gordeak izan zitezkeen.\nHauek dira inken erlijioaren ezaugarrietako batzuk:\nInken jainko gorena Viracocha zen, bizidun guztien sortzailea. Inti, eguzkiaren jainkoa eta errege familiaren arbasoa, eta natura munduko beste jainko batzuk ere gurtzen zituzten. Inkek zenbait gauza eta leku sakratuak zirela sinesten zuten. Gauza eta leku horiei huaca izena eman zieten. Huacak izadiko lekuak (muinoak, harkaitzak, errekak...), tenplu handiak edo amuletu txikiak izan zitezkeen. Familia bakoitzak berea zuen. Izadi eta gizarteko oreka gordetzeko, huaca hauei eskaintzak egiten zitzaizkien.\nInkek heriotzaren ondoko bizitzan sinesten zuten, eta arbasoen espirituak gurtzen zituzten. Hildakoen gorpuak eta hilobiak huacatzat hartzen zituzten. Heriotzaren ostean, hildakoaren gogoak (\"camaquen\") zailtasunez beteriko bide luze bat egin behar zuen eta, besteak beste, odolezko ibai bat gurutzatu behar zuen, txakur beltzen laguntzarekin. Inkek irudikatzen zuten hurrengo mundu hori europarren zeruaren antzekoa zen, lorez beteriko zelaiekin eta elurrez estalitako mendiekin. Norbait hiltzen zenean, gorpua baltsamatu eta erlauntz formako hilobi batean jartzen zuten, chicha eta janariarekin. Zortzi eguneko hiletak egiten zituzten eta familiakoak urte batez beltzez jantzita ibiltzen ziren. Hildakoa gobernadore edo boteredun pertsona baldin bazen, haren gorpua bizirik balitz bezala tratatzen zuten. Izan ere, zerbitzariek jan-edana eta opariak eramaten zizkioten eta familiak elkarrizketak izaten zituen gorpuarekin.\nInka estatuaren erlijioa oso formala zen, eta erritu zein zeremoniak egiteko apaiz asko zeuden. Erritu anitzetan animaliak, akuriak edo llamak jeneralean, hiltzen zituzten, jainkoei opari gisa eskaintzeko; baina une sakratuenetan edo hondamendiak ekiditeko, umeak edo emakumeak ere eskaini ahal zitzaizkien. Apaizek etorkizuna iragarri eta gaixoak artatzen zituzten, eritasunak pertsona edo jainko baten gogo gaiztoaren ondorioa zirela uste baitzuten. Aukeratutako emakumeek jainkoei zerbitzatzen zieten, Intiri batez ere, eta haietako batzuek, eguzkiaren birjinek, bizi guztiko garbitasun botoa egiten zuten.\nJainkoak.\nErlijio inkak mitologia grekoaren antz handia zuen, hainbat jainkotan sinesten zuelako. Inken ustez, existitzen edo gertatzen zen guztia jainkoren baten ondoriozkoa zen. Jainkoek guztia kontrolatzen zutela pentsatzen zuten eta, ondorioz, haien denboraren zati handi bat, jainkoei atsegin ematen pasatzen zuten.\nHizkuntza.\nInka Inperioaren barnean herri eta gizatalde ugari zeuden eta 700 hizkuntza inguru mintzatzen, baina inkek kitxua inposatu zuten hizkuntza ofizial.\nIdazkera.\nNahiz eta inperioa guztiz egituratua eta burokratizatua izan, Inkek ez zekiten idazten. Ahozko tradizio aberatsa zuten, espainiar kronikagileek idatzi eta bildu zutena.\nHala ere, kontuak egiteko eta gertaerak adierazteko, kipu izeneko lokarri korapilodunen multzoa erabiltzen zuten. Kipua zeinu sistema bat zen: zenbat lokarri zituen, lokarrien luze-laburrak, koloreak, zenbat korapilo, eta korapilo horien kokaguneak eta bihurrikadurak gauza desberdinak adierazten zituen; koloreek gauzak, eta korapiloek zenbakiak adierazten zituzten. Kipuek estatuko estatistikak egiteko balio zuten: errolda zehatza (biztanleak sexuka eta adinka), abere kopuruak, salgai kopuruak, zergak eta abr. \"Quipucamayoc\" izena zuten administrariek bakarrik zekiten kipuak irakurtzen. Halaber, probintzietako agintariek kipuak erabiltzen zituzten Sapa Inkari mezuak bidaltzeko.\nEspainiar kronisten arabera, kipuak historiako data nagusiak eta sekretu erlijiosoak iraunarazteko erabiltzen ziren, nahiz eta, estatistikak ez bezala, oraindik dezifraezin izan."}
{"id": "44457", "revid": "1545", "url": "https://eu.wikipedia.org/wiki?curid=44457", "title": "Santiago Carrillo", "text": "Santiago Jos\u00e9 Carrillo Solares (Gij\u00f3n, Asturias, Espainia, 1915eko urtarrilaren 18a- Madril, 2012ko irailaren 18a) espainiar politikari komunista izan zen, Espainiako Alderdi Komunistaren buru 1960tik 1982 arte. Espainiako Gerra Zibilean hartu zuen parte eta Frankismoaren aurkako oposizioa (erbestean) eta Espainiar Transizioan pertsonaia garrantzitsua izan zen.\nBiografia.\nSantiago Jos\u00e9 Carrillo Solares Gij\u00f3nen jaio zen, Asturiasen, 1915eko urtarrilaren 18an eta hantxe izan zituen lehen urteak, ondoren, Madrilera joan zirelarik.\nAita Wenceslao Carrillo Alonso-Forjador izan zuen, fundizioko langilea eta ama, berriz, Mar\u00eda Rosal\u00eda Solares Mart\u00ednez eta bikoteak 5 seme-alaba izan zituen.\n1924an, Espainiako Langile Alderdi Sozialista (PSOE) eta Langileen Batasun Orokorra edo UGT erakundeetako buruzagi izendatu zuten aita eta sendiak Madrilera joan behar izan zuen bizitzera. Cuatro Caminos auzo langilean egokitu ziren, zailtasun ekonomikoak atzean utzi gabe, bere aitak erakunde langilean irabazten zuenak ez baitzuen familia handi haren beharrak asetzeko ematen.\nSantiago Madrilera joan zenean, Angel Llorcak zuzendutako Cervantes eskolara joan zen, Instituci\u00f3n Libre de Ense\u00f1anza delakoaren menpekoa zena. Askotan esan zuen Santiago Carrillok garaiko Espainiako eskolarik onenean ikasi zuela. Batxilergoa burutzeko hautatua izan zen, baina bere familiak ezin izan zuen azterketa egiteko eskubidea ordaindu eta ikasketak utzi behar izan zituen; horrela, inprenta batean hasi zen lanean ikastun modura. Hortik denbora gutxira, Langileen Batasun Orokorreko (UGT) eta Juventudes Socialistas de Espa\u00f1a erakundeko kide egin zen.\n1930ean, hamabost urte zituelarik, kazetari modura hasi zen kolaboratzen \"El Socialista\" aldizkarian eta 1931ko apirilaren 14an, Errepublika aldarrikatzean, informazio parlamentarioaren ardura eman zioten. Carrillo beste egunkarietako informazio parlamentarioaren kazetari arduradun garrantzitsuenekin egon zen harremanetan: Victor de la Serna (\"Informaciones\"), Wenceslao Fern\u00e1ndez Fl\u00f3rez (\"ABC\") eta Manuel Aza\u00f1a (\"El Sol\") beste batzuen artean.\nBere militantzia politikoan, Alderdi Sozialistako gutxiengo iraultzaileenen artean egon zen (gehiengo erreformista baten aurrean). Segituan nabarmendu zen zeukan analisiA gaitasunagatik eta baita dialektika erraztasunagatik ere. \"Renovaci\u00f3n\" aldizkariaren zuzendaritzatik bere jarrera iraultzailea defendatu zuen, gazteei bere ideiak zabalduz.\n1934an, Espainiako Sozialista Gazteen (Juventudes Socialistas) erakundeko idazkari izendatu zuten. Garaiko PSOE alderdian, bi korronte nabarmentzen ziren. Hasieran, nagusi izan zena, erreformistena izango zen, buruak Besteiro eta Indalecio Prieto izan zituelarik. Beste taldea, era berean ugaria, iraultzaileena izan zen, Largo Caballero buruzagi. Carrillo Largo Caballerorekin elkarlanean aritu zen eta, denbora gutxian, honen estimazioa irabazi zuen, bere \"delfina\" izatera iritsi arte. Gazte langileen batasunaren aldekoa, gaztedi sozialista eta komunistak batu zitezen saiatu zen eta erakunde horiek manifestaldi eta mitinak antolatu zituzten era bateratuan. Izaera trotskista zuen Espainiako Ezker Komunista PSOE alderdian sartzeko ahaleginak ere egin zituen eta, gerora, PSOE bera Internazional Komunistan sartzearen aldekoa izan zen.\n1934ko Asturiasko Iraultzako mugimendu iraultzailean hartu zuen eta, horregatik, kartzelara sartu zuten, aita, Largo Caballero eta beste hainbat buruzagi sozialistekin batera. 1936ko otsailaren 16ko hauteskundeetan, Herri Frontea garaile izan zenean, askatuko zuten. Kartzelan egon zen garaian, Largo Caballerorengandik urrundu zen, bere jarrera politikoa moderatua zela kontsideratu baitzuen.\nKartzelatik atera zenean, Espainiako Internazional Komunistako ordezkariek bidaia bat proposatu eta antolatu zioten Moskura, Gaztedi Sozialista eta Komunistarekin beraien bateratzea negoziatzearren. Moskun, Santiago Carrillo liluraturik gelditu zen iraultzarekin eta gazte komunistak eta sozialistak Juventudes Socialistas Unificadas delakoan batzea proposatu zuen. Oinarria Federaci\u00f3n de Juventudes Socialistasena izango zen, PSOErekin harremanetan jarraituko zuena. Internazional Komunistara jarraitzaile modura atxikiko zitzaizkien, erakunde trostkistekin zeukaten edozein erlaziori uko egingo zitzaion eta helburu nagusia bi alderdi langileen batasuna izango zen, beti ere, Moskuren pean.\nEspainiara itzuli zenean, Hern\u00e1ndez Zarzalejoren eta Juventudes Socialistaseko beste hainbat zuzendariren oposizioa izan arren, bateratzea ezarri egin zen eta, prozesu honetan, afiliatu kopurua izugarri hazi zen.\nGerra Zibila.\nParisen zela, uztailaren 18ko altxamendu militarrak ustekabean harrapatu zuen Santiago Carrillo. Berehala itzuli zen Espainiara: muga Irundik igaro zuen eta Donostian errepublikako armadara gehitu eta erreboltariek okupatutako hotel baten erasoan parte hartu zuen. Handik zutabe batekin atera zen, Aguilar de Campoorantz Madrileraino iristeko asmoz, baina ez zuen hori lortu eta, aste batzuk Ubide mendietan borrokatu ondoren, Frantziara itzuli zen Kataluniako mugatik sartzeko eta, horrela, Madrilera itzuli zen. Bertan, kapitain graduarekin mendilerroko frontean borrokatu zen.\nHasierako aste horien ondoren, gazte sozialista eta komunisten arteko batasun plana bertan behera utzita, bi erakundeetako buruzagiak berriro elkartu ziren. Kongresu batera deitzeko ideia alboratu eta, irailaren 20an, zuzendaritza batzorde bat sortu zen zazpi sozialista eta zazpi komunistaz osatuta. Santiago Carrillo haren buru eta idazkari nagusi izan zen. Hasiera-hasieratik, Juventudes Socialistas Unificadas taldea bereziki gogotsu agertu zen, altxamenduaren aurka fronte eta unitate guztietan borrokatu zuelarik.\nMadrilgo defentsa eta Paracuellosko fusilamenduak.\nUrriko hilabetean zehar, indar erreboltariek aurrera egin zuten eta, azaroaren 6an, Madrilera iritsi ziren. Gobernuak etsi egin zuen Madril galduko zutelakoan eta Valentziara aldatu zuten egoitza. Bi gutun azal entregatzeko astia izan zuen bakarrik, Miaja jeneralari horietako bat, Madrilgo defentsa antola zezan eta, Pozas jeneralari bestea, Kuartel Nagusia hiritik urrundu zezan. Egun horretan bertan, Santiago Carrillo Espainiako Alderdi Komunistan afiliatu zen.\nBerehalaxe, Madrilgo Defentsa Batzordea sortu zen. Goizeko ordu txikietan bilduta jarraitu zuten, errebeldeen aurrerapena gerarazi nahian. Santiago Carrillo Ordena Publikoko kontseilari izendatu zuten. Batzordeak ez zekien zenbaterainoko indarra zuten, baina bazekiten gutxiegi zirela eta gaizki hornituak zeudela. Jendea bildu eta antolatu behar zuten, hiriaren egitura eta gobernuak Madrildik alde egin zuenez jakitun zen herritarren kemena mantentzearren. Gainera, hiria erortzean, arerioa indarberritzen laguntzeari ere ekidin nahi zitzaion eta, beste neurri batzuen artean, kartzeletako presoak eta altxamenduaren aldeko militarrak eta zibilak ebakuatzea erabaki zuten.\nHurrengo goizean, irailaren 7an, Madrilek abiazio eta artilleriaren bonbardaketak jasan zituen. Aurrez aurre egin behar izan zuten borroka eta presoak zeramatzan autobus taldea Paracuellos de Jarama aldera joan beharrean izan zen eta bertan zihoazen presoak fusilatuak izan ziren. Handik bi egunetara, gauza bera gertatu zen Torrej\u00f3n de Ardozen. Abenduaren 4ra arte, konboi guztiak ez ziren helmugara iritsi. Guztira 2.396 eta 5.000 preso artean, zibil eta militarrak, fusilatu ziren eta beren gorpuak hobi komunetan lurperatu zituzten.\nHogei urte baino gehiago igaro ondoren, Carrillo PCEko Idazkari Nagusi izendatu zuten eta erregimen frankistak Carrillo egin zuen sarraski horien erantzule, hilketak babestu zituelako Ordena Publikoko Kontseilari zen heinean. Historialarien artean eztabaida oraindik pil-pilean dago, Carrilloren postuan ezjakintasuna ezinezkoa kontsideratuz nahikoa kontsentsua badago ere, azaroaren 7koan, behintzat. C\u00e9sar Vidal buru duen autore talde batek, berriz, zuzeneko partaidetza esleitzen dio hilketen antolaketan, Ian Gibson edo \u00c1ngel Vi\u00f1as bezalako autoreen ustez, froga garbirik ez badago ere. Carrillok beti ukatu du partaidetza edo erantzukizuna.\n1936ko abenduaren 24an, Madrilgo frontea egonkortu zenean, Santiago Carrillok JDM utzi zuen, eta bere indar guztiak JSU alderdiko zuzendaritza politikoan jarri zituen. Erakunde hau bereziki borrokalaria agertu zen gerran zehar, afiliatuen gehiengoa (20.000 baino gehigo) errepublikako armadan integratuta zegoelarik. 1937an, PCE alderdiko idazmahaiko partaide izatera igaro zen, ordezko kide modura.\nPCE alderdian sartu zenetik, Carrillok diziplinaz obeditu zituen alderdiaren aginduak. Ez zuen desadostasun nabarmenik mahaigainertu eta Internazional Komunistako kontsigna guztiak onartu zituen.\nErbestea eta klandestinitatea.\nParis.\nGerra amaitutakoan Frantziara ihes egin zuen Kataluniako muga zeharkatuz.\n1936an, Asunci\u00f3n Sanchez de Tudelarekin, ezizenez \"Chon\", ezkondu zen. Honekin, gaixo jaio zen Aurora izeneko alaba bat izan zuen, oso goiz hil zena. Enrique L\u00edster komunistak dioenez, \"Chon\"ek, Dolores Ibarruriren Parisko etxeko lorategian lurperatuta amaitu zuen.\nParistik Belgikara bidaiatu zuen eta Internazional Komunistak Moskurako bidaia prestatu zion. Herrialde ezberdinetara bidaiatu zuen IJC antolatzearren. Jose D\u00edaz, PCEko idazkari nagusiaren heriotzaren ondoren, Kubatik, PCEko gehiengo erantzukizuna hartzeko gai zen bakarra Dolores Ibarruri zela aldarrikatu zuen, \"Pasionaria\" eta, handik gutxira, iragarpen guztien aurka, Dolores idazkari nagusi izendatu zuten, Vicente Uribe espero zenari aurre hartuz.\nAljerren zegoen PCE alderdiko arduradun nagusia izendatu eta Espainiako PCEko antolakuntzaren erantzule egin zutenean. Handik Parisera joan zen, ezkutuko bidaiari modura Frantziako gerra barku batean.\n1944an, Parisen, Arango haranaren inbasioa geldiaraztea erabaki zuen, disparatea iruditu zitzaiolako hainbeste gerrillari heriotza ziur baterantz bidaltzea. Erretiratzea agindu zuen eta makiak antolatu zituen, 1949an, desagertu ziren arte.\n1948an, Carrillok Tito bisitatu zuen gerrillarako armak eskatzeko. Handik gutxira, alderdiko zuzendaritzak, Santiago Carrillo barne, Stalinen eskaerari erantzunez, berarekin elkarrizketa bat izan zuen. Gerrillaren esfortzu antzuen aurrean, Stalinek, frankismoari aurre egiteko, Sindikatu Bertikalean infiltratzea aholkatu zien. PCEko zuzendaritza ez zegoen konbentzituta langileen artean ospe-galtze handia zuen erakunde batean sartzearen ideiarekin, baina, azkenean, Stalinen gomendioak jarraitzeko prest agertu ziren. Stalinek horrelakorik ez bazuen esan ere, sindikatu bertikaletan infiltratzeko ideiarekin batera, borroka armatuarekin amaitzea ere erabaki zuten. Carrillori esleitu zioten estrategia berria aurkeztea eta \"Nuestra Bandera\" aldizkari komunistan egin zuen.\n1949an, Parisen, Carmen Men\u00e9ndez Men\u00e9ndezekin ezkondu zen eta hiru seme izan zituzten: Santiago, Jos\u00e9 (Pepe) eta Jorge. Familia nortasun faltsu baten pean bizi izan zen eta Santiagok komertzial lanbidean justifikatzen zituen bere absentziak. Semeentzat ere ezezaguna izan zen haren benetako nortasuna eta \"Giscard\" sendiaren zama Carmenek eraman zuen, ekonomia, heziketa edo zaintza PCEren militantzia lanekin batera eramanik.\nIdazkari nagusi.\n1950eko hamarkadan, Pasionaria eta Carrilloren arteko harremana hoztu egin zen, Parisen alderdiaren antolakuntzan erakutsitako ezberdintasunak zirela-eta. Carrillok PCEren bigarren buruzagi Uriberen gestio txarra seinalatu zuen. Aurrez, beste buruzagi batek kritika berak eginak zituen eta zuzendaritzatik bereizi eta Varsoviara bidali zen hura.\n1954an, Txekoslovakian ospatutako PCEko V. Kongresuan, Carrillok alderdiaren demokratizazioa proposatu zuen.\n1955ean, Espainia Nazio Batuen Erakundean sartu zen Ameriketako Estatu Batuen proposamenarekin eta SESBen aldeko botoarekin. Stalin 1953an hil zen eta distentsio prozesu bat hasi zen. Ameriketako Estatu Batuek eta SESBek proposamen bat egin zuten, batak eta besteak esandako herrialdeak Nazio Batuen Erakundean sar zitezen onartuz. Santiago Carrillok Paristik artikulu bat argitaratu zuen \"Nuestra Bandera\" aldizkarian sarrera hura onetsiz eta \"nazio-adiskidetze politika\" proposatuz. PCEko zuzendaritzak, berriz, artikuluaren existentziaz ezer jakin gabe, aurkako deklarazioak egin zituen. Carrillo, artikulua oraindik inprentan zegoenean ohartu zen aitorpen horietaz, baina ez zuen ezer egin erretiratzeko. Ondorioz, alderditik ia kanporatzear egon zen.\nSantiago Carrillok sortutako gatazka larria izan zen. Espainiako PCEko arduradun politiko gorena zen, erakundea kontrolatzen zuena. Zuzendaritzak ezin zuen botere guztia kontroletik alde egiten zuen baten eskuetan egotea onartu eta Santiagoren jarrera goi-mailako traizio kontsideratu zuen.\nUne hartan, Sobietar Batasuneko Alderdi Komunistaren XX. kongresua ospatu zen, baina Carrillo alderdi komunistako ordezkaritzatik kanpo utzi zuten, Parisen ezinbestekoa zen aitzakiaz. Biltzar artean, PCEko zuzendaritzak, Pasionaria buru, Carrilloren aurka egin zuen eta, bazirudien, Carrillo alderditik botako zutela; hau horrela, Pasionariak Nikita Khrustxeven txosten sekretua ikusi zuen, jardute estalinistak gaitzestuz eta Sobietar Batasuneko Alderdi Komunistaren egitura berraztertuz. Pasionariak garaiak aldatzen ari zirela ulertu zuen eta ingurukoen jarrera berrazterrarazi zuen.\nHandik gutxira, Santiago Carrillok Budapestera bidaiatu zuen, alderdiko zuzendaritzak deituta. Kanporatua izango zelakoan bidaiatu zuen, baina, ustearen kontra, Idazkari Nagusi Birtual modura itzuli zen Parisa, Dolores Ibarrurik bere esku utzi baitzituen bere ardura guztiak. PCEko VI. kongresuan, Carrillo Idazkaritza Nagusian sartu zen eta Pasionaria presidentetzan.\nCarrilloren zuzendaritzapean, PCE frankismoari oposizioa egin zion erakunde beligeranteena bilakatu zen. Carrillok Paracuellosko hilketengatik PCEn protagonismoa lortu zuenean, frankismoak propaganda ugari egin zuen heriotza horiek leporatzeko.\nIdazkaritza Nagusian hasi zenean, ekintza estalinistak ez ziren desagertu, baretu baizik. 1964an, Fernando Claud\u00edn eta Jorge Sempr\u00fanen arteko ezberdintasunak konpondu egin ziren eta, hainbat salaketa aurkeztu ondoren, alderditik bota zituzten. Santiago autoritatez aritu zen Idazkaritza Nagusian. Carrillo zuzendaritzan egon zen bitartean, Alderdi Komunistak ez zuen lortu barne-demokrazia arazoak konpontzea. Desakordioak ez ziren naturaltasunez onartzen eta, kasu gehienetan, gutxiengoaren jarrerarengatik izan ziren konponduak.\n1968 geroztik, Txekoslovakiako sobietar inbasioei eginiko kritiken ondoren, SESBeko babesarengandik urrundu zen eta Italiako Enrico Berlinguer lider komunistarekin eta Georges Marchais frantsesarekin batera, Moskurekiko independentea zen joera hartu zuten eurokomunismorantz.\nTrantsizio demokratikoa.\n1976an, Francoren heriotzaren ondoren, Espainiara itzuli zen ezkutuan. Ekintza bat eragin zuen gobernua alderdiaren existentzia eta indarra onartzera bultzatu nahian eta askatasunen aldeko borroka sustatu nahian eta atxilotu egin zuten.\nItzulera honen aurretik, elkarrizketak mantendu zituen Adolfo Su\u00e1rezen gobernuarekin, hirugarren pertsona batzuen laguntzarekin. Carrillok bere militanteen moderazio bermea eskaini zuen eta erregimen monarkikoa eta bandera nazionala onartu zituen, alderdi sozialistak baino lehen. Bere ekintzak eta pentsamoldeak, alderdikoen gehiengoarena baino ireki eta arretatsuagoa izateagatik, historialari askok Espainia demokraziara iristea posible egin zuten pertsonalitatea izan zela kontsideratzen dute.\n1977ko urtarrilaren 24an gertatu zen Atochako sarraskia eta eskuin-muturrekoek PCEra afiliatuta zeuden lau abokatu hil zituzten; gertaera honen ostean, Carrillok Espainiako gizartearen eta Adolfo Su\u00e1rezen gobernuaren behin betiko sostengua lortu zuen. Egun bat geroago, Bigarren Errepublikaz geroztik lehen aldiz, alderdi komunistarekin eta gertatuarekin elkartasunean, lehen manifestaldi jendetsua egin zuen ezkerrak, astebeteko geldialdia eta manifestaldi baketsuak egin ondoren.\nUrtarrilaren 27an, Carrillo Su\u00e1rezekin aurkitu zen eta PCEk, alderdiaren legeztatzearen truke, errepublikaren aldarrikapenak albo batera utziko zituela zin egin zuen. Martxoaren 2an, Madrilen ospaturiko bilera batean, Carrillok era ofizialean aurkeztu zuen mugimendu eurokomunista.\nApirilaren 9an, Su\u00e1rezen gobernuak PCE legeztatu zuen. Honek hainbat tentsio sortu zituen eta Marina Ministroak dimisioa aurkeztu zuen. Carrillok gertatutakoaren berri izan zuenean, hauxe adierazi zuen:\nUrte batzuk geroago, hauxe izan zen Carrilloren balorazioa:\nDemokrazia.\nEkainaren 15ean, lehen hauteskunde demokratikoak izan ziren eta Carrillo Legebiltzarrerako diputatu hautatu zuen Madrilek. Konstituzio berria idazteko prozesuan parte hartu zuen.\n1979 eta 1982ko hauteskunde deialdietan, berriro hautatu zuten. Hala ere, emaitzak ez ziren onak izan eta alderdi berritzaileko izaeran hainbat aldaketa gertatu ziren. Horrengatik guztiagatik, idazkaritza nagusia Gerardo Iglesiasen eskuetan utzi zuen 1982ko azaroaren 6an. Iglesias gazteagoa zen eta alderdi berritzailearen kide. Hainbat liskarren ondoren, 1985eko apirilaren 15ean, Carrillo eta bere jarraitzaileak alderditik kanporatu egin zituzten.\nHurrengo urtean, alderdi berri bat sortu zuen: Partido de los Trabajadores de Espa\u00f1a-Unidad Comunista (PTE-UC). Ezin izan zuen botorik erakarri eta PSOE barnean sartu zen azkenean eta buruzagi gehienak ere bai. Ez horrela Santiago Carrillo, militante komunista izan ondoren, ez baitzuen PSOEn sartzea onartu.\n2005eko urriaren 20an Doctor Honoris Causa titulua eman zion Madrilgo Unibertsitate Autonomoak. Aurrean izan zuen aurkari talde bat, ekitaldian bortizki protestatu zuena. Haietako batzuk bandera frankista eskuan sartu ziren aretoan eta Carrillo iraindu zuten. Hilabete batzuk lehenago, apirilaren 16an, eskuin muturra saiatu zen Carrillori eraso egiten Madrilgo liburutegi batean solaskide zenean, Santos Juli\u00e1 idazlearen \"Historias de las dos Espa\u00f1as\" liburuaren aurkezpenean.\n2006ko otsailaren 23an, antzeko gertaera gertatu zitzaion Madrilgo Complutense Unibertsitateko Informazioaren Zientzien fakultatean, estatu kolpearen 25. urteurrenean.\nAzken urteetan, El Pa\u00eds eta Cadena SER bezalako komunikabideekin aritu zen lanean.\nHeriotza.\n2012ko irailaren 18an hil zen lo zegoen bitartean. 97 urte zituen. 25.000 pertsona inguru joan ziren azken agurra egitera irailaren 19an Langile Komisioko Marcelino Camacho auditoriora. Espainiako politikako buruzagiak joan ziren hiletara, hala nola, Joan Karlos erregea eta Mariano Rajoy lehendakaria. Erregeak Carrillo oso maitatua eta trantsizio eta demokraziarentzat ezinbestekoa izan zela adierazi zion prentsari."}
{"id": "44460", "revid": "4963", "url": "https://eu.wikipedia.org/wiki?curid=44460", "title": "Donostiako Piratak", "text": "Donostiako Piratak Donostiako Aste Nagusi ofizialaren kontrapuntu moduan 2003an sortutako herri mugimendua da, eta egun hiriko kultur eragilerik garrantzitsuenetako bat. Auzolanean antolatzen duten festaren bitartez balio batzuk transmititzen saiatzen dira. Boluntario lan egiten duten ekintzailez osatuta dago mugimendua, eta beren ekimen ikusgarriena Donostiaren abordatzea da, urtero, Aste Nagusiko astelehenean, \u00abDono$tia abordatu\u00bb lemapean.\nAntolaketa eredu horizontala du mugimenduak eta kofradia eta lantaldeka antolatzen dira. Kofradia eta lantalde bakoitzak bere lan erritmoa daukan arren, urtean gutxienez bitan egiten dituzten Flamenkada irekietan hartzen dituzte mugimenduari dagozkion erabakirik garrantzitsuenak.\nDonostiako Piraten sinboloa Ezkila kapitaina da, eta urtero kofradia bat arduratzen da bera eramateaz.\n2013tik Matti pertsonaia sortu zuten, mugimenduko kideek omendu nahi duen eragile batek hartzen du eta bera arduratzen da txupinazoa botatzeaz.\nKofradiak sortu zirenetik, Flamenka guneaz eta Parte Zaharraz gain, jaia Donostiako hainbat auzotara ere eraman dute, hala nola, Amara Berrira, Antiguara, Grosera eta Intxaurrondora.\nBalioak.\nMugimendua sortu zutenean hiru balioren inguruan artikulatu zuten mugimendua: jai herrikoiak antolatzen zituzten, jai parte hartzaile, parekide eta euskaldunak.\nUrteek aurrera egin hala, balioetan sakontzen joan da mugimendua. Auzolana, jasangarritasuna, autogestioa, feminismoa, irudimena, elkartasuna eta euskaltzaletasuna, besteak beste.\nKofradiak.\nDonostiako Piratak kofradia bidez antolatzen dira. Gutxiengo batzuk betez gero, edonork sor dezake kofradia bat. Gutxiengoa da 30 pertsona biltzea, mugimenduaren balioak bere egitea, erabakiak hartzen diren Ontziolara ordezkaritza bidaltzea eta Aste Nagusi Piratan egitarau propioa antolatzea. Kofradia bakoitza komunitate txiki bat da eta bere izaera du, balio edo arrazoi ezberdin bat erdigunean jarrita.\nEgun bederatzi kofradia ari dira mugimenduan lanean.\nMugimenduaren historia.\nDonostiako Aste Nagusia XIX. mende erdialdean jaio zen turismoa helburu zuela. Orduko Espainiako Errege Gorteak eraginda jaio zen udako jai hau. Erregeak, Gobernuko kideak, goiko aristokrazia eta antzeko pertsona pribilegiodunak etorri ohi ziren Donostiara euren oporraldia egitera. Planteamendu hau eraldatzeko helburua dute Piratek, kanpotarrentzat egindako jaiak \"abordatu\" eta herritar guztientzat izango diren jaiak konkistatzeko lan egiten dute.\nDonostiako Piratak mugimenduak, sortu zen unetik bertatik instituzioekin tentsioan izan da. Odon Elorza hiriko alkate zen garaietan, baimenik gabe abiatu zuten abordatzearen ekimena. Lehen urteetan Alde Zaharrean antolatzen zituzten ekimenak eta abordatzea egiteko baimenik ez zuten.\n2007tik aurrera, Parte Zaharreko Trinitate plazan kontzertuak egiten hasi ziren.\n2010ean, Abordatzea programa ofizialean sartzearen ordainetan, Kaian gerora Flamenka izenez bataiatu zuten gunea eskuratu zuten.\n2014ean publiko egin zuten kaia kudeatzen duen Eusko Jaurlaritzarekin arazoak izan zituztela abordatzea antolatzeko eta gunean jaiak antolatzeko.\nAbordatzea.\n2003an egin zuten lehen aldiz 20 ontzik, inongo baimenik gabe. Donostiako kaitik atera eta Kontxako hondartzara joan ziren jai giroan eta aldarrikapen artean. Hondartzan udaltzaingoa zain zutela eta identifikatzeko eskatuta, honi uko egin eta ontziak udaletxearen aurrera eraman zituzten jai herrikoiak antolatzeko Udalak jartzen zituen zailtasunak salatzeko.\nUrtez urte indartzen joan zen ekimena izan zen eta 2008an 3.000 lagunetik gorak hartu zuten parte.\nEgun, milaka lagun birziklatutako materialarekin egunean bertan eraikitako ontziekin.\nDonostiako suhiltzaile eta urpekariekin elkarlanean lan egiten dute, eta segurtasuna bermatzeko egun horretan 200 bolondresetik gora aritzen dira lanean, gozieko 5:30etatik ilunabarrean dena jaso bitartean.\nEzkila kapitaina.\nPiraten buru Ezkila Kapitaina da. Pertsonai hau benetan existitu zen XVI. mendeko kortsario donostiar batean oinarritzen da: Pedro Agirre, \"Campanario\" ezizenez ezagunagoa.\nTxupineroak urtez urte.\n2013az geroztik, txupina botatzen du mugimenduko kideek omendu nahi duten eragileren batek. Matti figura sortu zuten horretarako."}
{"id": "44461", "revid": "336", "url": "https://eu.wikipedia.org/wiki?curid=44461", "title": "Joxe Felipe Auzmendi", "text": "Joxe Felipe Auzmendi Lizarralde (Beasain, Gipuzkoa, 1965) telebista-aurkezlea da.\n1983an, itzulpen, ekoizpen eta bikoizketa lanak egiten hasi zen. Horrez gain, publizitatean eta hainbat irratsaiotan ere aritu zen telebistan lanean hasi aurretik. Hainbat saio eta ekitaldi aurkeztu ditu Joxe Felipe Auzmendik Euskal Telebistan, hala nola \"Zaleon Tourra\" eta \"N.Y. 48 Ordu\" dokumentalak. Halaber, \"Izar Bila, Txandaka, Bila Dabilena, Gezurra Nagusi, 22ra, Jaiak, Telletxea\u2019s Txou, Hori da Arrazoia, Erletxea\" eta \"Cosas de Dos\" saioetan aritu da.\nBikoizketa aktore gisa ere ibilia da, eta Dragoi Bola serieko Freezer pertsonaiarena da haren rolik ezagunenetariko bat.\nEgun, Saski Baskonia saskibaloi taldearen \"speaker\" lanetan dabil, taldearen etxeko partidetan."}
{"id": "44466", "revid": "90538", "url": "https://eu.wikipedia.org/wiki?curid=44466", "title": "Charles Bukowski", "text": "Charles Bukowski (Andernach, Alemania, 1920ko abuztuaren 16a \u2013 Los Angeles, Estatu Batuak, 1994ko martxoaren 9a) estatubatuar idazlea izan zen.\nEz zen \"Beat Generation\" belaunaldikoa, nahiz eta askotan haien artekotzat jo izan duten, haien antzeko estiloa eta jarrera zituelako. Bukowskiren idatzietan nabarmen agertzen da haren jaioterria, Los Angeles. Berrogeita hamar liburu baino gehiago eta hainbat kontakizun idatzi zituen. Hainbat idazleri eragin die, eta haren estiloa askotan imitatu dute.\nTxikitan, aitak gaizkitua izan zen eta eskolan ez zuten kideek onartzen (bazterkeria hau are gehiago zailduz gaztetan pairatutako eritasunaren ondorio zituen aurpegiko pikortek), horrela, irakurketan babestu zen bizitzako lehen zatian. Hainbat lanbidetatik pasa zen, hala ere, ez zuen denbora luzerik eman batean ere ez, postariarenean izan ezik. Azken lan hau utzita hasi zen idazle profesional gisa 1969. urtean.\nBiografia.\nHasierako urteak.\n1920an jaio zen Alemaniako Andemarnach hirian, ama alemaniarra eta aita estatubatuar jatorriko poloniarra zituelarik.\nLehen Mundu Gerrak ekarri zuen alemaniar ekonomiaren gainbeheraren ondorioz, familia Baltimorera -AEB- joan zen 1923an. \"Estatubatuarrago\"-edo emateko, gurasoak \u201cHenry\u201d deitzen hasi ziren (haren benetako izena Heinrich Karl Bukowski zen). Geroago, Los Angeles hirira aldatuko zuten bizitokia.\nLos Angeleseko Bigarren Hezkuntzako Institutuan graduatu ostean, arte-, kazetaritza- eta literatura-ikasketak burutu zituen bi urtez bertako unibertsitatean.\nLehen argitalpenak.\n24 urte zituela, \"Aftermath of a Lengthy Rejection Slip\" izeneko ipuina argitaratu zioten \"Story Magazine\" aldizkaria. Handik bi urtera, 1946an, \"20 Tanks from Kasseldown\" ipuina kaleratu zuen beste aldizkari batean. Horren ostean, argitaratze sistemarekin gogaitu eta idazteari utzi zion hamarkada batez. Bitarte horretan, Los Angelesen bizi arren, Estatu Batuetan zehar ibili zen bidaiatzen, han-hemenka aldi baterako lanak egiten eta ostatu merkeetan biziz.\n50eko hamarraldiaren hasieran, postari ibili zen Los Angelesen hiru urtez. 1955ean ospitaleratu egin zuten, oso larri, odola zerion ultzera bat zela medio. Ospitaletik irtendakoan, poesia idazten hasi zen eta 1957an Barbara Frye idazle eta poetarekin ezkondu zen nahiz eta handik urtebetera dibortziatuko ziren.\n60ko hamarraldia.\n50eko hamarraldiaren amaiera aldean, Los Angeleseko posta bulegora itzuli zen lanera eta poesia idazten jarraitu zuen. 1964an, garai hartako bikotekide zuen Frances Smithekin alaba bat izan zuen, Marina Louise Bukowski. Denbora labur batean Tucsonen bizi izan zen eta bertan Jon Webb eta Louise \"Gypsy Lou\" Webb ezagutu zituen. Lagun bilakaturik, haren literatur lanak argitaratzera eta literaturatik bizi izatera animatu zuten.\nJon Webbi esker, \"The Outsider\" literatur aldizkarian poema batzuk argitaratu zituen. Jonek eta bere emazte Louisek sorturiko \"Loujon Press\" argitaletxean bere lehen bi liburuak argitaratu zuen Charles Bukowskik: \"It Catches my Heart In Its Hand\", 1963an, eta \"A Crucifix in a Deathhand\", 1965ean. Garai hartan Franz Douskey ezagutu zuen, Jon Webben laguna eta idazlea. Hirurek New Orleansen denboraldi bat eman zuten elkarrekin.\n1967an, \"Bukowski\" \"Notes of a Dirty Old Man\" izeneko atal bat hasi zen idazten Los Angeleseko \"Open City\" argitalpen undergroundean. Aldizkaria itxi zutenean, 1969an, hiri bereko \"Free Press\" agerkarira eraman zuen atal bera. Urte hartan, ordura arte argitaratutako zutabe onenak bildu zituen izen bereko liburuan.\n\"Black Sparrow Press\"eko urteak.\n1969an, \"Black Sparrow Press\" argitaletxeko John Martin editoreak hileroko 100 dolarreko lansaria eskaini ondoren, postetxeko lana utzi zuen eta buru-belarri idazten hasi zen. Ordurako 49 urte zituen eta berak garai hartako eskutitz batean azaldu zuenaren haritik, \u201cbi aukera ditut, postetxean jarraitu eta erotu... edo kanpoan geratu eta idazle naizelakoa egin eta goseak hil. Bigarrena hautatu dut\u201d. Lana utzi eta hilabete batera lehen nobela amaituta zuen: \"Post Office\" (1971).\nArtean idazle ezezaguna zela, John Martinek berarengan jarritako konfiantza eta laguntza ekonomikoa eskertu nahian-edo, Bukowskik \"Black Sparrow Press\"ekin argiratu zituen ia lan guztiak. Lan hauetako gehienetan protagonista nagusia Henry Chinaski da (Henry Charles \"Hank\" Chinaski), idazlearen alteregoa. Bizitzako denbora gehiena Hollywoodeko ekialdeko barrutian eman zuen. 1978an, alta, Linda Lee Beighle ezagutu ostean, Los Angeles hiriko hegoaldeko San Pedro barrutira aldatu zen. Lindarekin 1985ean ezkondu zen eta hari buruz hitz egin zuen \"Women\" (1978) eta \"Hollywood\" (1989) eleberrietan, Sararen pertsonaiaren bitartez. Nobela hauek, gainerako lan gehienak bezala, autobiografia kutsu nabarmena zuten.\nBukowskiren lanak hainbat hizkuntzatara itzuli dituzte, tartean haietariko batzuk euskaraz. Estatubatuar gainbeheraren ikonotzat hartua izan da, Bigarren Mundu Gerraren osteko joera nihilistaren ikur. Bere buruarekin nahiz ingurukoekin zuen handinahi eta konpromiso ezak gaur egungo hainbat idazleren eragin gisa aitortu dute. Euskal Herrian, besteak beste, Paddy Rekalde, Harkaitz Cano edota Xabier Montoia.\nCharles Bukowski leuzemiaren ondorioz hil zen 1994ko martxoaren 9an, San Pedron, Kalifornian, 73 urte zituela, \"Pulp\" azken eleberria amaitu berritan. Haren hilarrian \"\u201cDon't try\"\" \"(Ez ausartu)\" irakur daiteke.\nHelduaroan idazle oparoa izanik, hildakoan \"Black Sparrow,\" eta, 2002. urtetik aurrera, \"Ecco Press\" argitaletxeek haren lan argitaragabeak ezagutzera ematen hasi ziren: aipatutako \"Pulp\" eleberriaz gain, hainbat ipuin, saiakera, egunkari, eskutitz eta olerki.\nLan nagusien zerrenda.\nLetrakera lodiaz euskaraz argitaratutakoak\nEleberriak\nOlerki bildumak\nIpuin bildumak\nEz-fikziozkoak"}
{"id": "44467", "revid": "105290", "url": "https://eu.wikipedia.org/wiki?curid=44467", "title": "Vaiaku", "text": "Vaiaku Tuvaluko herri bat da, Fongafale uharte hegoaldeko kostaldean kokatua. Tuvaluko eraikin administratibo guztiak eta hotel bakarra, \"Vaiaku Langi\" Hotela, bertan daude. Gaur egun 516 biztanle ditu, 2002ko zentsuaren arabera, eta Funafuti atoloi osoak 4.492 ditu.\nAskotan Vaiaku agertzen da Tuvaluko hiribiru moduan, bertan daudelako eraikinak, baina berez Funafutiko atoloi osoa da hiriburua."}
{"id": "44468", "revid": "336", "url": "https://eu.wikipedia.org/wiki?curid=44468", "title": "Bukowski", "text": ""}
{"id": "44471", "revid": "15795", "url": "https://eu.wikipedia.org/wiki?curid=44471", "title": "Karlistadak", "text": ""}
{"id": "44472", "revid": "105290", "url": "https://eu.wikipedia.org/wiki?curid=44472", "title": "Taurus (mendilerroa)", "text": "Taurus (; ) \u2014\"Taurus mendiak\" bezala ere ezaguna\u2014 Turkiako hego-ekialdean dagoen mendilerroa da. \"Toros Da\u011flar\u0131\" da euren turkierazko izena.\nDemirkaz\u0131k (3.756 m.) tontorrik altuena dute, beste hainbat punta edukita 3.000 metrotik gorakoak.\nHalaber, Tigris eta Eufrates ibaien sorlekua dira."}
{"id": "44473", "revid": "119347", "url": "https://eu.wikipedia.org/wiki?curid=44473", "title": "Kemal Atat\u00fcrk", "text": "Kemal Atat\u00fcrk, jaiotza izenaz Mustafa (Tesalonika, gaurko Grezia, 1881 \u2013 Istanbul, 1938ko azaroaren 10), turkiar militar, politikaria eta, 1923-1938 bitartean, Turkiako lehen presidentea izan zen. Turkia modernoaren aitatzat eta hainbat erreformaren bultzatzailetzat hartzen dute.\nBiografia.\nIstanbulgo gerra akademian egin zituen ikasketak. 1904an atxilotu zuten, ofizial antiabsolutisten eta antiklerikalen ezkutuko elkarte bateko kide izateagatik. Balkanetako Gerran parte hartu zuen eta gero, Lehen Mundu Gerran: Otomandar Inperioko gudarostearen buru izan zen Armenian eta Sirian. Dardaneloetako defentsan nabarmendu zen, Gallipoliko guduan.\nTurkia galtzaile atera ondoren, ez zuen Sevresko ituna onartu. Mehmed VI.a sultanak ingelesen alde zeraman politikari aurre egin zion. Ankarako Batzar Nagusiak lehendakari izendatuta, eta gudarostea bere alde zuela, 1922an sultana kargua uztera behartu zuen eta errepublika indarrean jarri.\nErrepublikako lehendakari hautatu zuten 1923ko urriaren 29an. \nBizitza pertsonala.\nAtat\u00fcrk behin bakarrik ezkondu zen, Latife U\u015fakl\u0131gil emakume eleaniztunarekin. Europan hezia zen, eta haren familia Izmirko ontzien jabeetakoa zen.\nLehen dama gisa, emakumeak emantzipatzeko mugimenduaren parte izan zen nolabait, sufragioaren alde azalduz (senarrak dekretatu zuen). Latifek bere aurpegia erakutsi zion munduari. Ez zuen hiyabik erabili publikoki, baina burua \"bas\u00f6rt\u00fcs\u00fc\" zapiaz estali ohi zuen, eta emakume turkiarrei gauza bera egiteko gomendatu zien.\nEz zuen ezkontzako seme-alaba biologikorik izan, baina zortzi haur seme-alabatzat hartu zituen: Zehra Aylin, Sabiha (G\u00f6k\u00e7en), Rukiye (Erkin), Afet (Inan), Nebile (Bayyurt), Afife, Fikriye, \u00dc\u00fcan\u00e7ay (Doanepe) eta Mustafafe. Gainera, bi haur hazi zituen bere babespean: Abdurrahim Tuncak eta Ihsan.\nIzena.\nTurkiako tradizioan, izenek balio gehigarri ohorezkoak edo oroigarriak dituzte, identifikatzeko funtzio ohikoaz gain. Turkierazko izen bat beste hizkuntza batzuetara itzul daiteke, baina izenen forma aldatu egiten da hizkuntza batetik bestera. Atat\u00fcrk-ek Mustafa jaso zuen izen gisa jaiotzean. Mustafa, Muhammad profeta islamiarraren epitetoa, izen arrunta zen une hartan. Mustafa gazteak Salonikako Eskola Militarrean ikasi zuenean, \u00dcsk\u00fcpl\u00fc Mustafa Sabri Bey matematika-maisuak \"Kemal\" (\"perfekzioa\") goitizen edo izena eman zion, ikaslearen bikaintasun akademikoagatik.\nOtomandar inperioa jausita, eta erregimen berriko buruzagi nagusietako bat bilakatu zelarik, 1921eko irailaren 19an, Turkiako Batzar Nazional Handiak Gazi titulua eman zion, borroka edo zauritutako beteranoa adierazten duena, indar ez-islamikoak garaitzeko erlijio kutsuarekin, eta Mariskal maila eman zion halaber Independentzia Gerran izandako lorpenengatik. Aurrerantzean, \"Gazi Mustafa Kemal\" izenaz zuzendu zitzaizkion ingurukoak. \n1934ko ekainaren 21ean, Asanblea Nazionalak deitura hereditario finkoak erregistratu eta erabiltzeko beharra dekretatu zuen, Deituren Legea proposatu eta indarrean jarri. 1934ko azaroaren 24an, Asanbleak lege berezi bat ezarri zuen Mustafa Kemali \"Atat\u00fcrk\" deitura emateko, hots, \"Turkiarren Aita\" eta \"Atat\u00fcrk\" deitura bakar gisa ere ezarri zen, beste inori ez zegokiona. \nErreformak.\n1923an presidente izendatu zutenetik, Turkiako estatuaren erreforma soziopolitikoa abiarazi zuen: lurraldeko mugak zehaztu zituen eta Irak aske utzi zuen; kurduak eta armeniarrak gogor zapaldu zituen; estatuaren erlijio neutraltasuna aldarrikatu zuen, Korana irakasten zuten eskolak eta erlijio epaitegiak itxi zituen; sartaldeko zuzenbide zibila, egutegi gregoriotarra, pisu eta neurri sistema hamartarra eta latin alfabetoa erabilarazi zituen; azkenik, Europako motako jantziez janztera behartu zituen biztanleak.\nLehendakari zela, diktadore baten ahalmenak bereganatu zituen; 1926an heriotza zigorra ezarri zien oposizioko buruzagiei eta \"Cumhuriyet Halk Partisi\" () alderdi politiko bakarreko erregimena finkatu zuen. Haren agintaldian, industriak eta bide azpiegiturek aurreramendu handia izan zuten.\nFez kapela tradizionala jantzi desegokitzat jo eta gizonen ohituretatik desagerrarazteari ekin zion. Emakumeen jantziei zegokienez, halaber, beloa kentzen ahalegindu zen. Emakumeen eskubideen aldeko beste hainbat erreforma abiatu zituen: besteak beste, botoa ematekoa.\nIslamaren inguruan, errepublika laikoa izateko bidean ipini zuen, baina meskitak kontrolpean mantendu eta dervishen kofradiak desegin. Alkoholaren debekua malgutu zuen.\nDeiturak erabiltzera behartu zituen herritarrak (ordu arte, turkiarrek izena eta lanbidea zein izengoitia soilik erabiltzen zituzten). Horrela sortu zen harena: Atat\u00fcrk (\"ata \"= \"aita\", \"t\u00fcrk \"= \"turkiar\"; \"Kemal\", hau da, \"perfektua\", goitizena da).\nHizkuntzaren alorrean, lan handia egin zuen. Tartean, turkiera idazteko, latin alfabetoak arabiar idazkera ordezkatu zuen 1928an. Era berean, turkieran persieratik eta arabieratik jatorrizko ziren hitzak turkiar jatorrizko hitzekin ordezkatu zituen. Beste hizkuntza guztiak (kurduera, adibidez) guztiz baztertuta geratu ziren.\nHorrez gain, trenbidearen sarea garatzea bultzatu zuen."}
{"id": "44474", "revid": "6950", "url": "https://eu.wikipedia.org/wiki?curid=44474", "title": "Kandido Saseta", "text": "Kandido Saseta Etxeberria (Hondarribia, Gipuzkoa, 1904ko abenduaren 13a - Areces, Les Regueres, Asturias, 1937ko otsailaren 23a) eusko gudaria izan zen. Intendentzia kapitaina zen, militar profesionala, eta Espainiako Gerra Zibila hasi zenean, EAJren agindupean jarri zen. Militar prestaketa zeukan abertzale bakarrenetakoa izan zen bertan.\nBizitza.\nAma Fructuosa Etxeberria zegamarra zuen, eta aita Anbrosio Saseta, Hondarribiko Biteri Eskolako maisua. Gainerako anai-arrebak ere herri horretan jaio ziren: Merzedes, Julia, Maria, Trinidad, Pablo, Martin eta Jose Migel. 1920ko irailaren 9an, Avilako \u201cAcademia de Intendencia\u201dn sartu zen. Ikasketak bukatu ondoren, Zeutara bidali zuten Taguesuteko biltegira. Rifeko gerran parte hartu zuen, 1924an teniente izendatu zuten, eta 1926ko Xauengo operazioetan goraipatu zuten. Geroago, Burgosera eta Tenerifera bidali zuten, eta, 1935ean, kapitain izendatu zuten. 1936an, Gasteizen zegoela, altxamendu frankista egin zuten zenbait militarrek. Saseta, garai hartan Gasteizko intendentziako kapitaina zen.\n1936ko Gerra Zibila.\nFrankisten oldarraldiak Donostian harrapatu zuen. Inolako zalantzarik gabe, Jose Antonio Agirre lehendakariaren eta Eusko Jaurlaritzaren esanetara jarri zen. Izan ere, behar-beharrezkoa zuten Saseta. Errepublikaren aldera irmo lerratu zirenak gutxi ziren. Are gutxiago, euskal agintarien mende jardungo zuten militarrak.\nAbuztuaren 5an iritsi zen Loiolako Santutegira, eta, bertan, Euzko Gudarostea antolatu zuen, eta Zizurkilgo Zarateko Bentan, Belkoain, Ernio, Lekeitio, Kalamua, Eibar, Intxorta, Ubidea eta Itxaindioko babes lerroak eratzen ibili zen. Bitan zauritu zuten: bata, Andatzan (Andoain) eta Legution (Araba) bigarrena.\nLehenengo Eusko Jaurlaritzaren osaketaren egunean, 1936ko urriaren 7an, Jose Antonio Agirre Lehendakariarekin, Gernikako Juntetxearen aurrean zeuden gudarien konpainiak ikuskatu zituzten.\nValentzian zegoen Errepublikako gobernuak eskatuta, Asturiasera abiatu zen.\nSasetaren karisma handia zela eta, EAJko Gudariez gain, EAE-ANVkoek, PCEkoek, CNTkoek eta sozialistek ere miresten zuten.\n1937ko otsailaren 4an, komandante izendatu zuten, eta handik hiru egunetara, otsailaren 7an, hiru euskal batailoi, EAJ-PNVko 19. Amaiur Batailoia, EAE-ANVko Euzko Indarra eta PSOEko Indalecio Prieto, abiatu ziren Asturiasera Sasetaren agindupean, euskaldunen eta Eusko Jaurlaritzaren elkartasuna eta laguntza eskaintzera. Haiekin batera, Euskal Herriko CNTko Isaac Puente Batailoi anarkista eta EPKko Perezagua Batailoi komunista abiatu ziren \"Asturiasko Euskal Brigada\" osatuz. Sasetako batailoiek Oviedo eta Galizia lotzen zituen errepidea moztu behar zuten.\nSaseta brigari ez zioten Oviedo hartzeko baimenik eman, eta errepidea moztea agindu zioten. Otsailaren 21ean operazioa hasi zen Nal\u00f3n ibaiaren beste aldea bonbardatuz. Euzko Indarrak ezkerretik zeharkatu zuen ibaia; Amaiurrek erditik zeharkatu behar zuen, eta Prieto batailoiak eskubitik Areces herria hartzeko. Euzko Indarra eta Amaiurrek ez zuten arazorik izan, eta, ibaia zeharkatu ondoren, lerroan jarri ziren, baina Prieto batailoiko kideak, aldiz, atzeratu egin ziren zubia bi aldiz erori zitzaielako. Ez ziren lerroan jarri, eta utzitako tartetik mairuak bere atzera pasa zuten, gudariak inguratuz. Otsailaren 23an, frankisten kontraerasoan eta inguratutako tropak atakatik atera nahian egindako eraso batean, Sasetak, bi granada hartuz, aginte postua utzi, eta bere soldaduengana jo zuen. Saseta ikustean hurbildu ziren, eta etsaia konturatu zen agintari bat zela, eta tirokatu zuten; hantxe bertan, hil zuten Saseta komandantea. Berea eta berarekin hil ziren 80 gudarien gorputzak, ezin izan ziren berreskuratu.\nZirrara izugarria egin zuen euskal agintari eta gudarietan Sasetaren heriotzak. Euskal Herriko egunkarietan, Euzkadi, Eguna, Euzkadi Roja, Tierra Vasca-Eusko Lurra, Gudari eta abarretan, ohorezko aipamenak egin zitzaizkion. \"Hainbeste maite gendun Saseta Loyolako gudalburu entzutetsua hil zaigu. (...) Gaztea, txikia, ba\u00f1a bika\u00f1a, bere irriparrezko aurpegiarekin. Gudalburu orren izena guda au sortu ta laister Euskadiko erri guztietan oso goraldua izan zan bere gizontasun eta bikaintasunagatik eusko-guda mendi o\u00f1etan. Gudari guzien itxaropen osoa beregan arkitzen zan\", idatzi zuen Kuireka Andonegik Eguna egunkarian. Bere ohoretan, Saseta Batailoia antolatu zen.\nGorpuaren aurkikuntza.\n1937tik desagertuta egon ostean, 2008ko martxoaren 14an, bere gorpuzkina aurkitu zuten Arecesen (Asturias, Espainia). Sasetaren gorpuarekin batera, beste 80 edo 100 bat gudariren gorpuak bertan zeudela uste zen, gehienak EAE-ANVko militanteak.\nBakearen eta Berradiskidetzearen Aldeko IV. Gernika Saria eman zioten 2008ko apirilaren 26an. Egun berean, Hondarribiko Udalak omenaldia eskeini zion, eta bere gorpuzkinei lurra eman zieten Hondarribiko hilerrian.\nBibliografia.\nEmparan Ortiz, Jos\u00e9 Ram\u00f3n (1999): \"Kandido Saseta Etxeberria\". Hondarribia."}
{"id": "44475", "revid": "6327", "url": "https://eu.wikipedia.org/wiki?curid=44475", "title": "C\u00e1ndido Saseta (1904-1937)", "text": ""}
{"id": "44476", "revid": "59723", "url": "https://eu.wikipedia.org/wiki?curid=44476", "title": "Luxenburgera", "text": "Luxenburgera (jatorrizko hizkuntzan: \"L\u00ebtzebuergesch\", frantsesez: \"luxembourgeois\", alemanez: \"Luxemburgisch\", valonieraz: \"Lussimbordjw\u00e8s\") Luxenburgon hitz egiten den mendebaldeko germaniar hizkuntza bat da. Luxenburgoko hiru hizkuntza ofizialetako bat da 1984az geroztik, frantsesarekin eta alemanarekin batera. Aditu batzuen iritziz, alemanaren aldaera da, baina beste batzuen ustez, hizkuntza beregaina da. Gainera, 1984tik berezko idaztaraua du.\nLuxenburgera ingurumariko beste hainbat tokitan ere hitz egiten da, hala nola Belgikan (Arlon inguruko Luxenburgo probintzian), Frantzian (Lorrenako zati batean) eta Alemanian (Bitburg eta Trier inguruan). Alemanian eta Lorrenan alemanaren tokiko dialektotzat hartzen dute. Bigarren Mundu Gerraz geroztik utzi egin zitzaion herrialde horietan luxenburgera irakasteari, eta hori dela eta ia adineko jendearen artera soilik mugatu da egun erabilera Luxenburgotik at.\n400.000 bat hiztun badira munduaren luze zabalean.\nHistoria.\nXIV. mendean \"Codex Mariendalensis\" eskuizkribua idatzi zuten, Yolanda of Vianden-en istorioa kontatuz. Baina literaturako lehenengo liburutzat \"E\u2019 Schrek op de\u2019 Lezeburger Parnassus\" (Antoine Meyer, 1829) jotzen dute, 6 olerkik osatutakoa. Beste idazle klasiko handiak Edmond de la Fontaine \"Dicks\" (1823-1891) eta Michel Lentz (1820-1893) izan ziren.\nXIX. mendean ortografiaren estandarizazioa egiteko lehenengo ahaleginak egin ziren, baina ofizialki ez zen sistemarik onartuta 1946ko ekainaren 5a arte, \"OLO\"arekin (\"ofizjel lezebuurjer ortografi\"). Hala ere, sistema horrek ez zuen oniritzi orokorrik lortu, eta ondoren \"Luxemburger W\u00f6rterbuch\" hiztegia aurkeztu zuten, 5 liburukitan ,1950 eta 1977 artean. Ortografia estandar hori 1975eko urriaren 10ean ofizial bilakatu zen eta 1999ko uztailaren 30ean berrikusi zen."}
{"id": "44477", "revid": "1545", "url": "https://eu.wikipedia.org/wiki?curid=44477", "title": "Ponpeia", "text": "Ponpeia (; ) Antzinako Erromako hiri bat izan zen, Vesuvio sumendiaren magalean zegoena. Egungo Pompei udalerrian zegoen. K.a. VI. mendetik aurrera greziarrak, etruskoak eta samniarrak bizi izan ziren bertan.\nOndoren, erromatar aberatsen udako hiria izan zen (K.a. 89). Lurrikara batek hondatu zuen K.o. 63an eta 79ko urriaren 24an, Vesuvioren errautsek eta harriek estali zuten oso-osorik. 1748az geroztik egindako indusketa-lanei esker, bizimodu erromatarra ederki erakusten duten ateak, kaleak, etxeak, dendak, tenpluak, mosaikoak, horma-pinturak, eskulturak, etab. aurkitu dira.\nHistoria.\nHiriaren sorkuntza eta garapena.\nPonpeiak Erromak adinako jatorri zaharra du; izan ere, ponpeiarrak lehen herri italikoengandik zetozen, oskoengandik hain zuzen. Kristo aurreko VII. mendearen erdialdean ezarri omen ziren bertan lehen biztanleak. Hasiera hartakoa, seguru aski ez zen egiazko hiri bat, baizik halako merkataritza-gune txiki bat, Cuma, Nola eta Stabia hiriak lotzen zituen bidegurutzean sortua.\nIpar eta hegoaldearen arteko pasabide nahitaezkoa izanik, bai eta bere portuagatik eta bidegurutze garrantzitsua izateagatik ere, Ponpeia azkar asko bihurtu zen inguruko estatu indartsuentzako harrapakin. Horrela, Cuma izeneko kolonia grekoak konkistatu zuen lehendabizi K.a. 525 eta 474 urteen artean. Estrabonen arabera, etruskoek konkistatu zuten geroago, eta badirudi egia izan daitekeela, azken indusketa-lanek ezagutzera eman dutenaren argitan. Izan ere, Apoloren tenplu inguruan idazkun etruskoak dauzkaten ontzi puska ugari aurkitu dira; termen aldean, ordea, K.a.ko nekropoli bat atera da argitara.\nK.a. IV. mendean samniten konfederazioko kide zen hiria. Beranduago, samniten eta erromatarren arteko guduetan zehar, azken horiek eskuratu zuten, K.a. I. mendean.\nSuntsipena.\nK.o. I. mendean gertatu ziren lurrikarak eta sumendiaren eztandak hiria desegin zuten. Lurrikara 62 edo 63 urtean gertatu zen (zalantzak daude data zehatzari buruz), eta hondamendi handia eragin bide bazuen ere, berreraikuntzari ekin zioten. Lanak oraindik ez ziren bukatuak 79ko urriaren 24an Vesuvio sumendia lehertu eta hiria behin betiko suntsitu zuenean.\nTito enperadorearen garaiko gobernuak biktimei nolabaiteko laguntza bideratu arren, hiriaren berreraikuntzari ez zitzaion ekin.\nAztarnen aurkikuntza eta ikerketa.\nHerkulano bezalaxe, Ponpeia errauts geruza mardul batez estali zuen sumendiaren eztandak. Gainera, V. eta VI.mendeko eztanda berriek hondakin gehiago utzi zituzten hirien gain. Ondorioz, bi hirien kokapen zehatza galdu egin zen eta kroniken bidez soilik ezagutzen ziren haien izenak.\n1550 urtean aurkitu ziren hiriaren aztarnak, Sarno ibaia birbideratzeko lanak abian zirelarik. Lehen egiazko azterlanak, ordea, XVIII. mendean burutu ziren. Lehen indusketa horiek, ikerkuntza asmoa baino aitzinako pieza baliotsuen bilaketa zuten helburu. 1799tik aurrera egin ziren indusketa arkeologikoak, eta zenbait urtez gelditurik egon ondoren, 1863an Giuseppe Fiorellik hartu zuen gidaritza eta indusketak berrabiarazi zituen."}
{"id": "44480", "revid": "1545", "url": "https://eu.wikipedia.org/wiki?curid=44480", "title": "Helena Resano", "text": "Maria Helena Resano Lizaldre (1974ko otsailaren 9a, Iru\u00f1ea) nafar kazetari eta telebista-aurkezle bat da. Nafarroako Unibertsitatean Ikus-entzunezko Komunikazioan lizentziatua. Ezkonduta dago eta alaba bat du. 2000an, Manos Unidas saria jaso zuen La tierra de todos erreportajeagatik.\nJarduera profesionala.\nIru\u00f1ako Cadena SER irrati-katean hasi zen lanean bekadun bezala. Ondoren, Pamplona Televisi\u00f3n telebista-katean eta Onda 10 irrati-katean lan egin zuen. 1995ean, Madrilen Radio Espa\u00f1a irrati-katean lan egiteko beka lortu zuen. Gero, Telecinco telebista-katean egon zen erreportari bezala. 1999an Televisi\u00f3n Espa\u00f1olako albistegietan postu bat eman zioten, Canal 24 Horasen. Letizia Ortiz ordezkatu zuen TVE 1eko Telediario: Segunda Edici\u00f3nen Alfredo Urdacirekin aurkezten zuela. 2004 eta 2006 artean, David Canterorekin aurkeztu zuen. 2006ko martxoan, La Sextak fitxatu zuen eta La Actualidad en 2D aurkeztu zuen. Gaur egun, arratsaldeetako ordu bietako La Sexta/Noticias albistegia eta Sexto Sentido elkarrizketa eta gaurkotasun-albisteen programa aurkezten du, azken programa honetan, Mamen Mendizabal eta Cristina Villanueva kide dituela."}
{"id": "44481", "revid": "6327", "url": "https://eu.wikipedia.org/wiki?curid=44481", "title": "C\u00e1ndido Saseta", "text": ""}
{"id": "44483", "revid": "201", "url": "https://eu.wikipedia.org/wiki?curid=44483", "title": "Ataturk", "text": ""}
{"id": "44484", "revid": "9438114", "url": "https://eu.wikipedia.org/wiki?curid=44484", "title": "Estitxu Fernandez", "text": "Estitxu Fernandez Maritxalar (Lesaka, Nafarroa, 1975eko azaroaren 2a) telebista-aurkezlea, kazetaria eta idazlea da. Psikologia ikasketak egin ditu. Gainera, bertsolaritzan aritu izan da.\nBizitza.\nBertsotarako zaletasuna familiatik datorkio, aitaren aldetik Saibururen birbiloba eta amaren aldetik Markos Maritxalarren iloba da.\n90koen hamarkadan Nafarroako Bertsolari Txapelketan 8 aldiz parte hartu eta 1996, 1997 eta 1998ko finaletan kantatu zuen. 1997ko Bertsolari Txapelketa Nagusian ere parte hartu zuen.\nPsikologo lanak utzi eta Euskal Irrati Telebistan lan egiten hasi zen. 2000ko eta 2001eko udetan, ETB 1eko \"Su Festa\" telebista-saioa aurkeztu zuen; eta 2001ean, \"Sorginen laratza\" telebista-saioa, Xabier Euzkitzerekin eta Klaudio Landarekin batera. Urte horretan ere, \"Bertatik Bertara\" saioa aurkeztu zuen, Andoni Aizpuru ordezkatuz. 2002an \"Bexamela\" telebista-saioan agertu zen, eta urtebete geroago, 2003an, \"Bizizaleak\" saioan. Ondoren, igande goizetako \"Kirolez Kirol\" telebista-saioa, \"Gaur egun\" albistegietako kirol-tartea eta Euskadi Irratiko \"Tartaria\" irratsaioa aurkezten zituen. 2007ko Gaboneko \"2007ko Euskal Kantuen Gaua\" aurkeztu zuen Julio Ibarrarekin."}
{"id": "44485", "revid": "98220", "url": "https://eu.wikipedia.org/wiki?curid=44485", "title": "Fongafale", "text": "Fongafale (baita ere Fogale eta Fagafale) Funafuti atoloiko uharte handiena da. 12 kilometroko luzera du eta 10 eta 400 metro arteko zabalera. Hegoaldean Ozeano Barea dago eta iparraldean laguna babestu bat. Bertan kokatuta dago Vaiaku, administrazioaren eraikinak dauden herrixka.\nVaiakuz gain Alapi, Fakai Faou eta Senala herrixkak daude uhartean. Tuvaluko hotel, eliza eta nazioarteko aireportu bakarra uharte honetan dago. Guztira 4.000 biztanle ditu."}
{"id": "44486", "revid": "98220", "url": "https://eu.wikipedia.org/wiki?curid=44486", "title": "Tepuka", "text": "Tepuka Fongafaletik 18 kilometrora dagoen uhartea da, Tuvaluko Funafuti atoloian kokatua. Hegoaldean Tepuka Vili Vili uhartetxoa du eta iparraldean Te Afualiku. Gaur egun higadura handia jasaten du uharte honek."}
{"id": "44487", "revid": "42829", "url": "https://eu.wikipedia.org/wiki?curid=44487", "title": "Ingelesezko Wikipedia", "text": "Ingelesezko Wikipedia Wikipediaren ingelesezko edizioa da. Edizio guztien artean lehena izan zen sortzen, 2001eko urtarrilaren 15ean, eta artikulu gehien duen edizioa ere bada. 2006ko martxoaren 1ean milioi bat artikuluren muga gainditu zuen, eta gaur egun 6.000.000tik gora du."}
{"id": "44488", "revid": "448", "url": "https://eu.wikipedia.org/wiki?curid=44488", "title": "Malcolm X", "text": "Malcolm X (/\u02c8m\u00e6lk\u0259m \u02c8\u025bks/ ahoskatua) (Malcolm Little jaiotzez; 1925eko maiatzaren 19an jaioa \u2013 1965eko otsailaren 21ean eraila), El-Hajj Malik El-Shabazz bezala ere ezaguna (arabiarrez: \u0627\u0644\u062d\u0627\u062c\u0651 \u0645\u0627\u0644\u0643 \u0627\u0644\u0634\u0628\u0627\u0632\u200e), ministro musulman afrikar amerikarra zen, hizlari publikoa eta giza eskubideen aldeko aktibista. Bere zaleen irudikoz, Ameriketako afrikarren eskubideen aldeko borrokalari sutsua zen, Ameriketako beltzen aurka zuriek egiten zituzten krimenak erarik gordinenean salatzen zituen gizona. Bere aurkariek, arrazismoa, beltzen nagusigoa, antisemitismoa eta biolentzia bultzatu izana aurpegiratzen zioten. Ameriketako afrikarren historiako pertsonarik garrantzitsuenetako eta eraginkorrenetako bat izan zen.\nMalcolm X Omahan jaio zen, Nebraskan. 13 urte zituela, aita hil egin zitzaion eta ama arazo mentalak zaintzeko ospitale batera eraman zuten. Bere gaztaroak Malcolm X-ren heldu aroan garrantzi nabarmena izan zuen, beltzen harrotasuna eta auto-konfiantzari buruzko aitak emandako lezioekin batera.\nZenbait zaintzako etxetan bizi ostean, atxilotu egin zuten Boston eta New Yorken ekintza kriminal batzuk egin izanaz akusatua. 1946an, zortzi urteko kartzela zigorra ezarri zioten.\nKartzelako egonaldian, Islamaren Nazioko (NOI) kide egin zen. Baldintzapeko askatasunean, 1952an Islamaren Nazioko liderretako bat bihurtzeaz gain, hizlari nagusi egin zen. Dozena bat urtez, Islamaren Nazioaren aurpegi publikoa izan zen. Malcolm X eta Islamaren Nazioko buru zen Elijah Muhammad-en arteko tentsioa zela eta, Malcolm X-k erakundea utzi zuen 1964ko maiatzean.\nIslamaren Nazioa utzi ostean, musulman sunita egin zen eta Mekara erromesaldia egin zuen. Afrika eta Ekialde Hurbilean luze eta zabal bidaiatu zuen. Muslim Mosque, Inc. erakunde erlijiosoa sortu zuen, eta baita Afrikar Amerikarren Batasunerako Erakundea ere.\nIslamaren Nazioa utzi zuela urtebete egin aurretik, New Yorken hitzaldi bat ematen ari zela erail zuten tiro batez.\nIslamaren Nazioa.\n1952an kartzelatik atera zutenean, Little Malcolm Elijah Muhammadi bisitan joan zitzaion Chicagora. Orduan, Islamaren Nazioko beste zenbait kidek bezala, bere abizena \"X\" hizkiagatik aldatu zuen.\nHonela azaltzen du Malcolm X berak abizenaren arrazoia:\nFBIk 1953ko martxoan fitxa bat ireki zion Malcolm Xri, salatari batek esan ostean hau komunista zela. Berehala ordea, Alderdi Komunistarekin izan zitzakeen lotura baino, interesgunea aldatu zuten Islamaren Nazioko organigraman honek zein azkar egiten zuen gora ikusita.\n1963ko ekainean, Malcolm X Islamaren Nazioko Lehen Tenpluan jarduteko hautatu zuten. Berehala hasi ziren tenplu gehiago sortzen eta bazkideak lortzen. 1959an telebistan Gorrotoak sortzen duen Gorrotoa izeneko erreportajea bota zuten New Yorken Islamaren Nazioari buruz, eta horren ondorioz, jende askok ezagutu zuen Malcolm X lehen aldiz. Hortik aurrera, bere figura geroz eta ezagunago egiten joan zen eta hedabide ezberdinek bere iritzia eskatzen zioten gertaera ezberdinen aurrean.\nBere oraziorako gaitasunaz gain, Malcolm Xk presentzia fisiko handia zuen. 1.91 metro neurtzen zituen eta 82\u00a0kg. inguru pisatu.\n1952an Islamaren Nazioan sartu zenetik, 1964an irten zen arte, Malcolm Xk Nazioaren irakaspenak bultzatu zituen. Bertan zioen, beltzak zirela munduko jatorrizko pertsonak, eta zuriak arraza gaiztoa zirela. Bere hitzaldietan, Malcolm Xk errepikatzen zuen beltzak zurien gainetik zeudela, eta zurien gainbehera bidean zetorrela.\nEskubide zibilen mugimendua arraza segregazioaren aurka borrokan ari zen bitartean, Malcolm Xk Ameriketako afrikarrak zuriengandik guztiz banantzea gomendatzen zuen. Amerikako afrikarrak Afrikara itzuli bitarteko soluzio gisa, euren estatua sortzea gomendatzen zuen. Eskubide zibilen mugimenduak zerabilen biolentzia ez erabiltzeko estrategia guztiz arbuiatzen zuen. Bere ustetan, beltzek edozein medio erabili behar zuten auto-defentsa eta euren burua babesteko.\nMalcolm X-ren hitzaldiek eragin handia izaten zuten entzuleengan, gehienbat, Iparraldean eta Mendebaldeko hirietan bizi ziren Amerikako afrikarrengan. Hauetako asko nekatuta zeuden eskubide zibilen mugimendutik behin eta berriz errepikatzen zieten diskurtsoarekin: askatasuna, justizia, berdintasuna eta errespetua lortzeko itxaroen egin behar zutela. Hauetako askok beren kexak hobeto islatuak ikusten zituzten Malcolm Xrengan.\nZuri asko (eta zenbait beltz) beldurtuta zeuden Malcolm Xk esaten zituen gauzekin. Bera eta Islamaren Nazioa gorrotoa, beltzen segregazioa eta biolentzia bultzatzailetzat zituzten eta arrazen arteko harremanek aurrera egiteko arrisku gisa ikusten zituzten. Eskubide zibilen mugimendutik estremista arduragabe izatea egozten zieten Malcolm X eta Islamaren Nazioari. Hauen ustez, Malcolm Xren ikuspuntuak ez zituen Amerikako Afrikarrak ordezkatzen.\nMalcolm X ere oso kritiko zen eskubide zibilen mugimenduarekin. Bertako liderrak establishment zuriaren txotxongilo zirela zioen, eta Martin Luther King, Jr. \u201cbabua\u201d zela zioen.\n1963an \u201cAskatasunaren eta lanpostuen alde\u201d Washingtongo Martxa gogor kritikatu zuen. Hemen bota zuen Martin Luther Kingek \u201cAmets bat daukat\u201d hitzaldia milaka pertsonaren aurrean. Malcolm Xk esan zuen ez zuela ulertzen nola beltzak egon zitezkeen hain pozik \u201czuriek antolatutako manifestazio batean parte hartzeagatik ehun urte lehenago hil zen eta bere garaian maite ez gintuen presidente baten estatuaren aurrean \u201d.\nElijah Muhammaden ondoren, Malcolm X mugimenduko bigarren pertsonarik eraginkorren gisa hartua izan da. Malcolm X 1952an Islamaren Nazioan sartu zenean 500 kide ziren, eta 1963an 25.000. Alik gero Islamaren Nazioa utzi zuen musulman sunni bihurtzeko, Malcolm Xk egin zuen bezala.\nFamilia.\n1958ko urtarrilaren 14an Malcolm X Betty Xrekin ezkondu zen, Michiganen. Bikoteak sei alaba izan zituen.\nCastro eta beste mundu mailako lider batzuekin bilerak.\n1960ko irailean Fidel Castro New Yorkera joan zen Nazio Batuen Batzar Orokorrera. Harlemgo Theresa Hotelean hartu zuen ostatu Kubako komiteak, eta Malcolm X bertako ongietorri komiteko kide zen. Castro harrituta geratu zen Malcolm Xrekin, eta berarekin bilera pribatu bat eskatu zion. Bi orduko bilera baten ostean, Castrok Malcolm X Kubara gonbidatu zuen. Nazio Batuen Batzar Orokorrak iraun bitartean, Malcolm X Afrikako zenbait herrialdetako enbaxadetara gonbidatu zuten, eta besteren artean, Egiptoko Gamal Abdel Nasser, Guineako Ahmed S\u00e9ko Tour\u00e9 eta Zambiako Kenneth Kaunda ezagutu zituen.\nIslamaren Naziotik irteera.\n1963 urtearen hasieran, Malcolm X Alex Haleyrekin kolaboratzen hasi zen \"'The Autobiography of Malcolm X\"' liburua idazteko. Liburua ez zegoen amaitua 1965ean erail zutenean. Haleyk liburua bere kasa amaitu zuen urte horren bukaeran.\n1963ko urtarrilaren 1ean Kennedy presidentearen heriotzaz zer iritzi zuen galdetu ziotenean, Malcolm Xk esan zuen \u201coilategira itzultzen den oiloaren\u201d kasua zela. Gehitu zuen: \u201cOilategira itzultzen diren oiloek ez naute sekula tristatu; beti alaitu izan naute\u201d. New York Timesek bere hitzak bildu eta gogor kritikatu zuen Malcolm X.\nHitz hauek iritzi publikoa haserrearazi zuten. Islamaren Nazioak Kennedy familiari doluminak bidali zizkion eta bere kideei heriotzaren gainean komentariorik ez egiteko agindu zien. Malcolm X beren lider arrakastatsuak esan zituenekin ados ez zeudela publikatu zuten gainera. Nahiz eta Malcolm Xk bere ministro eta postua mantendu, 90 egunez publikoki hitz egitea debekatu zioten.\n1964ko martxoaren 8an, Islamaren Nazioa utzi egiten zuela publikoki adierazi zuen. Oraindik musulman zela esan zuen, baina bere ustez Islamaren Nazioa, zituzten irakaspen erlijioso zurrunengatik, \"ahal zuen urrutien\" joan zela. Beltz nazionalisten erakunde bat sortuko zuela nabarmendu zuen, Amerikako afrikarren artean \"kontzientzia politikoa zabaltzen\" saiatuko zena. Honez gain, gaineratu zuen eskubide zibilen alde lanean ziharduten liderrekin lan egiteko gogoa zuela, baina ordura arte Elijah Muhammadek galerazi ziola hori.\nMalcolm X eta Elijah Muhammaden artean hazten zihoan tentsioa izan zen hausketarako arrazoietako bat. Malcolm Xri ez zioten graziarik egiten Elijah Muhammad eta idazkari gazteen arteko ezkontzaz gaindiko erlazioak aipatzen zituzten zurrumurruek, ekintza horiek Nazioaren irakaspenetatik kanpo baitzeuden. Muhammadek 1963an zurrumurruak baieztatu zituen.\nNazioaren barneko jendearen jarrera ere erabakiorra izan zen aipatu irteera gauza zedin. Malcolm Xk hedabideetan gero eta leku gehiago zuen, eta une batean, Muhammad-i itzal egiten hasi zela zioten Chicagoko zenbait erakunde-kidek. 1963an Islamaren Nazioari buruz Louis Lomaxek idatzitako 'When the Word is Given' (Hitza ematen denean) liburuan Malcolm Xren argazki bat zen azaleko irudi eta barnean bere bost hitzaldi sartu zituen, eta Muhammaden bakarra. Honez gain, kide batzuk ziotenez, Muhammadek inbidia zion Malcolm Xri, argitalpen bat honen autobiografian interesatua baitzegoen.\nIslamaren Nazioa utzi ostean, Malcolm Xk \"Muslim Mosque, Inc.\" erakunde erlijiosoa, eta \"Afro-American Unity\" beltzen nazionalismoa bultzatzeko taldea sortu zituen. 1964ko martxoaren 26an Washington D.C.-n Martin Luther King, Jr. ezagutu zuen. Biak Eskubide Zibilei buruz Senatuan antolatuta zegoen eztabaida entzutera joan ziren. Minutu bat iraun zuen, hau izan zen elkarrekin egon ziren aldi bakarra, hala ere, nahikoa argazkilariek bien argazkia ateratzeko.\nApirilean Malcolm Xk \"The Ballot or the Bullet\" (Botoa edo bala) izenburupeko hitzaldi bat eman zuen, non Amerikako afrikarrei euren boto eskubidea zentzuz erabiltzeko aholkatu zien. Handik gutxira suni bihurtu zen eta Mekara joan zen.\nIslamaren Nazioa ostean.\nAEBetako entzuleria ezberdin askoren aurrean eman zituen hitzaldiak Malcolm Xk Islamaren Nazioa erakundea utzi ostean. \"Muslim Mosque, Inc\".-eko eta Afro-amerikarren Batasunerako Erakundeko bileretan hitz egiten zuen. Unibertsitateetan ematen zituen hitzaldiak oso jendetsuak izaten ziren, eta bere laguntzaileetako batek beranduago idatzi zuenez, \"unibertsitateko ikasleen aurrean hitz egiteko suertatzen zitzaion edozein aukera pozez hartzen zuen\".\nMalcolm X eta Islamaren Nazioaren artean tentsioa asko igo zen, eta 1964ko otsailean pertsona batek aitortu zuen Islamaren Nazioak agindu ziola Malcolm Xren autoari lehergailu bat jartzeko. 1964ko martxoaren 20an, \"Life\" aldizkariak Malcolm X errifle bat eusten agertzen zen argazkia publikatu zuen. Malcolm Xk bere burua eta bere familia defendatzeko hartu zuen hautua ilustratu nahi zuen.\nZinema.\n1992an bere bizitzan oinarritutako Spike Lee estatubatuar zinema zuzendariak zuzendu eta Denzel Washington aktoreak antzeztutako \"Malcolm X\" filma estreinatu zen."}
{"id": "44493", "revid": "56334", "url": "https://eu.wikipedia.org/wiki?curid=44493", "title": "Emma Garc\u00eda", "text": "Emma Garc\u00eda Valdivieso (Ordizia, Gipuzkoa, 1973ko ekainaren 8a - ), euskal herritar kazetaria eta telebista-aurkezlea da. Kazetaritzan lizentziatua da.\nIbilbidea.\nKarrera egiten ari zela, OTR PRESS berri-agentzian egin zituen praktikak eta Bosnian egoteko aukera izan zuen bitan. Lehenengo aldian Gurutze Gorriarekin joan zen, eta bestean, praktikak egiten ari zen bekadun bezala egon zen. 1996an, Karrera bukatu bezain laster, hilabete batzuetan zehar, Nafarroako egunkari batean egin zuen lan, eta handik, Nafarroako Canal 4 telebista-katera joan zen. Gero, Telecincok fitxatu zuen eta geroxeago Canal Plusera joan zen, azken honetan, Cineman\u00eda zinemazko telebista-programa aurkeztu zuen. Ondoren, Euskal Telebistak fitxatu zuen eta ETB 2ko \u00c9sta es mi gente telebista-programa aurkeztu zuen 2002ra arte, Telecincok fitxatu zuenean. 2002tik 2007ko uztailaren 6ra arte A tu lado telebista-programa aurkeztu zuen.\n2008tik 2018ra bitartean Telecincon \"Mujeres y hombres y viceversa\" saioa aurkeztu zuen. Kate berean, \"Nada es igual\" (2012), \"Materia reservada\" (2013), \"Abre los ojos... y mira\" (2013-2014) eta \"Ex, \u00bfqu\u00e9 har\u00edas por tus hijos?\" saioak ere aurkeztu zituen.\n2018ko azaroaren 10etik, \"Viva la vida\" telebista saioko aurkezlea da"}
{"id": "44494", "revid": "59723", "url": "https://eu.wikipedia.org/wiki?curid=44494", "title": "Uharri", "text": "Uharri edo arrezifea ur azalaren azpiko arroka edo hondarrezko barra da. Ur mehetan daudenez, ontziek hondatzeko arrisku handia dute.\nUharririk ezagunenak itsaso tropikaletako koralezko uharriak dira. Sorrera prozesua biotikoa da, koralek eta kare-algek eratua. Beste uharri asko prozesu abiotikoz sortzen dira, hau da, arrokak higatzean eta hondarra sedimentatzean.\nUharriak artifizialki sor daitezke, berariaz eraikiz ala ontziak nahita hondoratuz. Horrela, itsas hondoa aberastu egiten da eta algak eta arrainen babeslekuak sortzen dira."}
{"id": "44495", "revid": "201", "url": "https://eu.wikipedia.org/wiki?curid=44495", "title": "Arrezife", "text": ""}
{"id": "44496", "revid": "1310", "url": "https://eu.wikipedia.org/wiki?curid=44496", "title": "Artxanda", "text": "Artxanda mendia Bilboko mendirik adierazgarriena da, Pagasarrirekin batera. Bilboko iparraldean kokaturik dago eta Txorierrirekin egiten du muga.\nArtxanda mendiaren bi ertzetatik pasatzen dira Bilbok iparraldean dituen bi sarrerak: bata Egirletatik (Santo Domingo) eta bestea Enekuritik. Bilborekin lotzeko Artxandak badu beste bide bat: funikularra. Funikalarrak Bilboren ikuspegi ederra ematen du eta Artxandako atseden gunera eramaten du. Atseden gune horretan parkeak, igerilekuak, basoak, parrilak, ... daude."}
{"id": "44497", "revid": "105290", "url": "https://eu.wikipedia.org/wiki?curid=44497", "title": "Atom Rhumba", "text": "Atom Rhumba Bilboko Rock musika taldea da, estilo eklektikoduna. Gaur egungo euskal talderik arrakastatsuenetarikoa da.\nAbestiak ingelesez egiten dituzte.\nEstiloa.\nNew York-eko 1970eko hamarkadako rock zaratatsua, James Brownen estilo ritmikoak ukitua, horrela deskribatu dute beraien estiloa. Zuzeneko indartsuak dituzte, eta disko grabaketan ere zuzenekoaren indarra eta soinua bilatzen dute."}
{"id": "44498", "revid": "336", "url": "https://eu.wikipedia.org/wiki?curid=44498", "title": "Errezife", "text": ""}
{"id": "44499", "revid": "9388355", "url": "https://eu.wikipedia.org/wiki?curid=44499", "title": "Aitziber Agirre", "text": "Aitziber Agirre Ruiz de Arkaute (Gasteiz, 1974ko abuztuaren 27a) biokimikan doktorea da, eta, ofizioz, zientzia-kazetaria.\nIkertzailea biokimikan.\n2003an defendatutako doktore-tesian aztertu zuen zelula-mintzak nola ezegonkortzen diren produktu biraletan bidez. Ziklo biraletan, zenbait prozesuk zelula-mintzaren hesiaren perturbazioa eskatzen dute, hala nola fusioa, fusio-proteinek sustatua, eta iragazkortasuna, biporinek eragindakoa. Besteak beste, poliomelitisaren birusaren 2B biporinak mintzak iragazkortzeko duen gaitasuna eta azpiko mekanismo molekularra aztertu zituzten. Horretarako, eta biologia molekularreko, biokimikoko eta biofisikoko tekniketan eta mintzaren ereduetan oinarritutako diziplina anitzeko azterketa egin zuten.\nZientzia-kazetaria.\n\"Elhuyar\" aldizkarian erregularki idazten du 2001az geroztik. 200 artikulu baino gehiago idatzi ditu, eta aldizkariaren zuzendaria izan da 2015etik 2022ra, Eider Carton-en ondoren. Une honetan, Elhuyarreko Kultura Zientifikoaren arloko arduraduna da.\nElhuyar Fundaziorako lan egiteaz gain, ETB1 eta ETB2rako Teknopolis zientzia eta teknologiari buruzko telebista-programa aurkeztu zuen. Erredaktore-lanetan ere ibili zen."}
