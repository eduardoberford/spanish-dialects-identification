{"id": "1", "revid": "37624", "url": "https://ast.wikipedia.org/wiki?curid=1", "title": "Portada", "text": "&lt;br clear=all&gt;\nUn d\u00eda como g\u00fcei...\n&lt;br clear=all&gt;\n&lt;br clear=all&gt;\n\u00a0\nComunid\u00e1\n&lt;inputbox&gt;\ntype=create\nplaceholder=T\u00edtulu de la p\u00e1xina\nbgcolor=#f9f9ff\nbreak=no\n&lt;/inputbox&gt;\n \n y consulta'l DALLA\n \n&lt;br clear=all&gt;\nImaxe del d\u00eda\n&lt;br clear=all&gt;\n\u00bfSab\u00edes que...\n&lt;br clear=all&gt;\n&lt;br clear=all&gt;\n\u00a0Otres wikis\n Wikipedies n'otres lling\u00fces\nCon m\u00e1s de 5.000.000 art\u00edculos\nCon m\u00e1s de 2.500.000 art\u00edculos\nCon m\u00e1s de 1.000.000 art\u00edculos\nCon m\u00e1s de 500.000 art\u00edculos\nCon m\u00e1s de 250.000 art\u00edculos\nCon m\u00e1s de 100.000 art\u00edculos\nCon m\u00e1s de 50.000 art\u00edculos\nVer la llista completa de Wikipedies\nProyeutos hermanos n'asturianu:\n&lt;br clear=all&gt;\n&lt;br clear=all&gt;"}
{"id": "2", "revid": "37624", "url": "https://ast.wikipedia.org/wiki?curid=2", "title": "Idioma zazaki", "text": "El zazaki ye la llingua falada pol pueblu zaza, na Anatolia oriental (Turqu\u00eda). D'acuerdu con Ethnologue, l'idioma zazaki clasif\u00edcase como parte del grupu noroccidental de la seici\u00f3n irania de la rama indo-irania de la familia indoeuropea. Xeneralmente as\u00f3ciasela col gorani nel grupu zaza-gorani. El zazaki presenta munches asemeyances d'estructura y vocabulariu col xileki, fal\u00e1u n'Ir\u00e1n, na costa del mar Caspiu. \nSeg\u00fan el censu turcu, en 1965 hab\u00eda 171.057 hablantes de zazaki (el 0,54% de la poblaci\u00f3n total), de los que 150.644 utiliz\u00e1benlu como segunda llingua, y 20.413 como llingua materna. Sicas\u00ed, seg\u00fan Ethnologue, el n\u00famberu total de falantes de zazaki ye d'ente 1,5 y 2,5 millones (incluyendo tolos dialeutos) (1998 Paul).\nClasificaci\u00f3n.\nEl zazaki ye una llingua irania de la familia indoeuropea. Dende'l puntu de vista fon\u00e9ticu, los parientes m\u00e1s cercanos son el mazandarani, l'hewrami, el xilaki y otres lling\u00fces del la rex\u00f3n del Caspiu. Por embargu, la clasificaci\u00f3n del zazaki vieno a ser un tema de discusi\u00f3n pol\u00edtica. Una minor\u00eda de los lling\u00fcistes clasif\u00edquenlu como un subdialeutu del curdu. La mayor\u00eda de los falantes en Turqu\u00eda identif\u00edquense como curdos, mientres qu'otros non.\nEl zazaki amuesa asemeyances col shabaki y el bajelani. Los idiomes gorani, bajelani y shabaki f\u00e1lense alredor de la frontera ente Ir\u00e1n ya Iraq; Magar, pi\u00e9nsase que los falantes d'estes lling\u00fces tami\u00e9n emigraron dende'l norte d'Ir\u00e1n a los sos territorios actuales. \nDilectos.\nEl zazaki tien delles variedaes dialeutales:\nLos sos sub-dialeutos son:\nLossos sub-dialeutos son:\nLos sos sub-dialeutos son:"}
{"id": "11", "revid": "28171", "url": "https://ast.wikipedia.org/wiki?curid=11", "title": "Llingua", "text": "Llingua puede ser varies coses:"}
{"id": "12", "revid": "43102", "url": "https://ast.wikipedia.org/wiki?curid=12", "title": "Idioma", "text": "Un idioma (del llat\u00edn: \"idi\u014dma\", y esti del griegu: \u03b9\u03b4\u03af\u03c9\u03bc\u03b1 'peculiarid\u00e1, idiosincrasia, propied\u00e1') o llingua ye un sistema de comunicaci\u00f3n verbal (llingua oral y gr\u00e1fica) o xestual (llingua signada), mesma d'una comunid\u00e1 humana. Cada idioma subdividir en dialeutos (por definici\u00f3n, ca\u00fana de les formes en que se fala una llingua o idioma nuna rex\u00f3n espec\u00edfica), pero angua\u00f1o d\u00faldase qu'esista un criteriu v\u00e1lidu pa faer tal divisi\u00f3n (de lling\u00fces o idiomes en dialeutos) d'una manera oxetivo y seguro. La determinaci\u00f3n de si dos variedaes lling\u00fc\u00edstiques son parte o non del mesmu idioma ye m\u00e1s una cuesti\u00f3n sociopol\u00edtica que lling\u00fc\u00edstica.\nIntroducci\u00f3n.\nEl n\u00famberu d'idiomes xeneralmente acept\u00e1u ta en redol a 6000 o 6500. \"L'Etn\u00f3logu: Lling\u00fces del Mundu\", na so resultancia del a\u00f1u 2009, indica qu'hai alredor de 6909 lling\u00fces nel mundu. ('L'Etn\u00f3logu: Lling\u00fces del Mundu') \nAnque'l n\u00famberu d'idiomes angua\u00f1o falaos ye malo de precisar por cuenta de los siguientes factores:\nLa lling\u00fc\u00edstica, a partir de Saussure, centrar nel estudiu del signu lling\u00fc\u00edsticu, fon\u00e9ticu o gr\u00e1ficu. Los usuarios \u2013antes falantes y pa reconocer l'usu de la llingua por comunidaes con capacidaes distintes\u2013 utilicen llinguaxes fon\u00e9ticos, gr\u00e1ficos o xestuales. \nClasificaci\u00f3n.\nSicas\u00ed la lling\u00fc\u00edstica hist\u00f3rica pudo establecer que toes eses lling\u00fces deriven d'un n\u00famberu muncho m\u00e1s amenorg\u00e1u de families de lling\u00fces. Esi fechu sirve davezu de base pa la clasificaci\u00f3n filoxen\u00e9tica de les lling\u00fces del mundu. Am\u00e1s d'esi tipu de clasificaci\u00f3n tami\u00e9n pueden faese diversos tipos de clasificaci\u00f3n tipol\u00f3xica, refer\u00edes al tipu d'estructures presentes nuna llingua m\u00e1s que al so orixe hist\u00f3ricu y el so parentescu con otres lling\u00fces."}
{"id": "15", "revid": "116", "url": "https://ast.wikipedia.org/wiki?curid=15", "title": "Xineru", "text": "Xineru ye'l primer mes del a\u00f1u nel calendariu gregorianu y tien 31 d\u00edes.\nVariantes dialeutales.\nSeg\u00fan les zones del dominiu lling\u00fc\u00edsticu astur, esti mes pue conocese colos nomes de \"xinero\", \"xineiru\", \"xeneiru\", \"xi\u00f1eiru\" o \"xe\u00f1eiru\"."}
{"id": "16", "revid": "735", "url": "https://ast.wikipedia.org/wiki?curid=16", "title": "1 de xineru", "text": "L'1 de xineru ye'l d\u00eda 1 nel Calendariu gregorianu. Falten 364 d\u00edes pa que s'acabe l'a\u00f1u. 365 si l'a\u00f1u ye bisiestu.\nAbreviatures\n\u00b0 : fecha de nacencia\n\u2020 : fecha de la muerte"}
{"id": "17", "revid": "379", "url": "https://ast.wikipedia.org/wiki?curid=17", "title": "Ciencies naturales", "text": "Les ciencies naturales son ciencies que tienen por oxetu l'estudiu de la \u00f1atura. Estudien los aspeutos f\u00edsicos (non humanos) del mundu.\nComo grupu, les ciencies naturales dist\u00ednguense de les ciencies sociales,\nper un llau, y de les artes y humanidaes per otru. \nEl t\u00e9rminu ciencia natural ye tami\u00e9n empleg\u00e1u pa estremar entre \"ciencia\" como una disciplina que sigue el m\u00e9todu cient\u00edficu, y \"ciencia\" como un campu de conocimientu en xeneral, como vg. ciencies de la computaci\u00f3n, o incluso \"la ciencia de la teolox\u00eda\".\nCiencies naturales en Wikipedia:"}
{"id": "20", "revid": "35", "url": "https://ast.wikipedia.org/wiki?curid=20", "title": "Marzu", "text": "Marzu ye'l tercer mes del a\u00f1u nel calendariu gregorianu y tien 31 d\u00edes. "}
{"id": "21", "revid": "116", "url": "https://ast.wikipedia.org/wiki?curid=21", "title": "Febreru", "text": "Febreru ye'l segundu mes del a\u00f1u nel calendariu gregorianu y tien 28 d\u00edes los a\u00f1os normales y 29 los bisiestos."}
{"id": "25", "revid": "43102", "url": "https://ast.wikipedia.org/wiki?curid=25", "title": "Abril", "text": "Abril ye'l cuartu mes del a\u00f1u nel calendariu gregorianu y tien 30 d\u00edes. "}
{"id": "26", "revid": "116", "url": "https://ast.wikipedia.org/wiki?curid=26", "title": "Mayu", "text": "Mayu (o \"mayo\" en delles zones del dominiu lling\u00fc\u00edsticu astur), ye'l quintu mes del a\u00f1u nel calendariu gregorianu y tien 31 d\u00edes. \nCantares llioneses y asturianos sobre'l mes de mayu.\n&lt;poem&gt;\nSedie' l mes de Mayu corunau de frores,\nAfeitandu los campos de diversas colores,\norganeando las mayas y cantandu d'amores\nespigandu las mieses que sembran llabradores.\n&lt;/poem&gt;"}
{"id": "29", "revid": "37624", "url": "https://ast.wikipedia.org/wiki?curid=29", "title": "Xunu", "text": "Xunu ye'l sextu mes del a\u00f1u nel calendariu gregorianu y tien 30 d\u00edes. \nVariantes.\nEl mes de xunu, seg\u00fan les zones del dominiu lling\u00fc\u00edsticu astur conozse colos nomes de \"xunu\", \"xunu primeru\", \"xunio\", \"xuniu\", \"xu\u00f1u\" o \"yu\u00f1o\"."}
{"id": "30", "revid": "116", "url": "https://ast.wikipedia.org/wiki?curid=30", "title": "Agostu", "text": "Agostu ye l'octavu mes del a\u00f1u nel calendariu gregorianu y tien 31 d\u00edes. Lleva esti nome n'honor del emperador romanu Augustu."}
{"id": "33", "revid": "37624", "url": "https://ast.wikipedia.org/wiki?curid=33", "title": "Payares", "text": "Payares o noviembre ye l'oncenu mes del a\u00f1u nel calendariu gregorianu y tien 30 d\u00edes. \nEl nome vien de \"Palea\";(Paya d'escanda)-\"Paleares\";(antig\u00fces caba\u00f1es con techumbre de paya, similar a la palloza lleonesa o gallega).\nPayares ye un pueblu asitiau nel valle de Payares,da nome al puertu y ye la puerta de Asturies. Los ganaderos de \u1e36\u1e37ena y de los valles lleoneses cercanos suben al ganau pel branu al puertu y pa noviembre baxenlu, por esti vezu estos ganaderos encomencipiaron a llamar a noviembre el mes del payares, llueu esti vezo extendiose pel centru d'Asturies siendo d'usu com\u00fan. L'ALLA da por v\u00e1lidu esti terminu pa denominar al mes, si bien tami\u00e9n da por v\u00e1lidu noviembre pues nel occidente y l'oriente d'Asturies esti vezu nun s'extendi\u00f3."}
{"id": "35", "revid": "116", "url": "https://ast.wikipedia.org/wiki?curid=35", "title": "Setiembre", "text": "Setiembre ye'l novenu mes del a\u00f1u nel calendariu gregorianu y tien 30 d\u00edes. \nEl nome vien-y de que nel calendariu romanu yera'l s\u00e9timu mes del a\u00f1u."}
{"id": "37", "revid": "116", "url": "https://ast.wikipedia.org/wiki?curid=37", "title": "Ochobre", "text": "Ochobre ye'l d\u00e9cimu mes del a\u00f1u nel calendariu gregorianu y tien 31 d\u00edes. \nNel dominiu lling\u00fc\u00edsticu astur conozse tami\u00e9n coles variantes \"otubre\", \"utubre\", \"outubre\" y \"outubri\". Toos estos nomes vienen del llat\u00edn \"october -bris\", al tratase del octavu mes del calendariu romanu."}
{"id": "39", "revid": "37624", "url": "https://ast.wikipedia.org/wiki?curid=39", "title": "Avientu", "text": "Avientu o diciembre ye l'\u00faltimu mes del a\u00f1u nel calendariu gregorianu y tien 31 d\u00edes. "}
{"id": "41", "revid": "37624", "url": "https://ast.wikipedia.org/wiki?curid=41", "title": "Xunetu", "text": "Xunetu ye'l s\u00e9timu mes del a\u00f1u nel calendariu gregorianu y tien 31 d\u00edes.\nOtros nomes.\nEl mes de xunetu tami\u00e9n se conoz nel dominiu lling\u00fc\u00edsticu astur colos nomes de \"xun\u00edn\", \"xunu postreru\", \"xunicu\", \"xunell\u00edn\", \"xuneto\", \"xuliu\" , \"xulio\" o \"mes de la yerba\".\nCantares lleoneses y asturianos sobre'l mes.\n&lt;poem&gt;\nMaduraba don xuniu las mieses y los praos,\nTen\u00eda redor desi muitos ordios segadas,\nde zreisas maduras las zreisales cargadas,\neran a mayor siesta los d\u00edas allegaos.\n&lt;/poem&gt;"}
{"id": "43", "revid": "37624", "url": "https://ast.wikipedia.org/wiki?curid=43", "title": "Calendariu", "text": "Un calendariu ye una tabla d'axeitamientu temporal pa organizar la vida. Anta\u00f1o taba sofitada nos ciclos llunares. Angua\u00f1o, los repertorios mayormente t\u00e1n sofitaos nel ciclu que fai la Tierra alredor del Sol.\nPallabres rellacionaes: d\u00eda, mes, a\u00f1u, estaci\u00f3n."}
{"id": "50", "revid": "3959186", "url": "https://ast.wikipedia.org/wiki?curid=50", "title": "Repertoriu de fechos", "text": ""}
{"id": "53", "revid": "379", "url": "https://ast.wikipedia.org/wiki?curid=53", "title": "Xeograf\u00eda", "text": "La xeograf\u00eda ye la ciencia que tien por oxetu l'estudiu de la superficie terrestre y la distribuci\u00f3n espacial y les rellaciones rec\u00edproques de los fen\u00f3menos f\u00edsicos, biol\u00f3xicos y sociales que nella tan manifestaos.\nNun xac\u00edu cl\u00e1sicu la Xeograf\u00eda ye la descripci\u00f3n de la Tierra, pero angua\u00f1o, am\u00e1s de describir, la xeograf\u00eda tenta de desplicar. Ye la ciencia que agrupa les dem\u00e1s ciencies, tanto naturales como sociales, dende la historia hasta les matem\u00e1tiques, ya que los campos d'estudiu son pervariaos:\nEn Xeograf\u00eda Matem\u00e1tica est\u00fadiase: \nLos m\u00e9todos de la Historia aparecen en toes elles, falando incluso de Xeograf\u00eda cultural, asina como los estad\u00edsticos y matem\u00e1ticos. Tami\u00e9n util\u00edcense m\u00e9todos d'Astronom\u00eda y Xeodesia pa facer los mapes (Cartograf\u00eda), asina como la determinaci\u00f3n de c\u00f3digos de signos que ayuden a interpretalos.\nPer otru llau, la Xeograf\u00eda puede estudiase de forma xeneral o concretada nuna zona, rex\u00f3n o pa\u00eds determin\u00e1u. Falamos asina de Xeograf\u00eda xeneral y Xeograf\u00eda rexonal que ye la que s'ocupa de la aplicaci\u00f3n de los an\u00e1lisis xeogr\u00e1ficos a pa\u00edses concretos."}
{"id": "54", "revid": "35", "url": "https://ast.wikipedia.org/wiki?curid=54", "title": "Pa\u00eds", "text": "Un pa\u00eds, coincidente de vezu con un est\u00e1u nacional, ye un \u00e1rea xeogr\u00e1fica y una entid\u00e1 pol\u00edticamente independiente, col so propiu gobiernu, alministraci\u00f3n, lleis, davezu una constituci\u00f3n, polic\u00eda, fuercies armaes, lleis tributaries y un grupu humanu. \nMunches vegaes, partes d'un est\u00e1u nacional con una llingua, historia o cultura carauter\u00edstiques son llamaos pa\u00edses: Gales y Escocia, pero nun son naciones."}
{"id": "55", "revid": "735", "url": "https://ast.wikipedia.org/wiki?curid=55", "title": "Llista de pa\u00edses", "text": "Esta ye una llista alfab\u00e9tica de los pa\u00edses del mundu. Incl\u00fai tolos \"estaos independientes\" \"de facto\" (tengan o non reconocencia internacional), \"territorios dependientes\" con poblaci\u00f3n nativa y \"\u00e1rees de soberan\u00eda especial\". Los pa\u00edses ensin reconocencia xeneral cons\u00e9\u00f1ense en \"cursiva\", y si son independientes \u00a1\u00a1de facto\", ind\u00edcase un * na so situaci\u00f3n.\nEntidaes non incluy\u00edes.\nLos siguientes territorios nun t\u00e1n inxer\u00edos na llista por nun tener poblaci\u00f3n nativo:\nTampoco figuren pa\u00edses constituyentes, entidaes o territorios que son oficialmente parte integrante d'otros pa\u00edses, como por exemplu:\nFinalmente, nun apaez la Orde de Malta, que se declara entid\u00e1 soberana (non Est\u00e1u), tien rellaciones diplom\u00e1tiques con 103 pa\u00edses y ye observador permanente na ONX, anque nun tien territoriu sacantes \u00e1rees estraterritoriales en Roma."}
{"id": "63", "revid": "43102", "url": "https://ast.wikipedia.org/wiki?curid=63", "title": "Espa\u00f1a", "text": "Espa\u00f1a, oficialmente Reinu d'Espa\u00f1a, () ye un est\u00e1u soberanu miembru de la Xuni\u00f3n Europea, constituy\u00edu n'Est\u00e1u social y democr\u00e1ticu de Derechu so la forma d'una monarqu\u00eda parllamentaria, y compuestu de 17 comunidaes aut\u00f3nomes y 2 ciudaes aut\u00f3nomes.\nEl so territoriu, con capital en Madrid, ocupa la mayor parte de la Pen\u00ednsula Ib\u00e9rica, al qu'han d'amestase los archipi\u00e9lagos de les Islles Baleares (nel mar Mediterraneu occidental) y el de les Islles Canaries (nel oc\u00e9anu Atl\u00e1nticu nororiental), asina como nel norte del continente africanu les ciudaes aut\u00f3nomes de Ceuta y Melilla, am\u00e1s de los distritos y posesiones menores de les islles Chafarines, el pe\u00f1\u00f3n de V\u00e9lez de la Gomera y el pe\u00f1\u00f3n d'Alhucemas. \nL'enclave de Llivia, nos Pirineos, completa'l conxuntu de territorios xunto cola islla d'Albor\u00e1n, y una serie d'islles y isllotes frente a les sos propies costes.\nTien una estensi\u00f3n de 504.645 km\u00b2, siendo'l cuartu est\u00e1u m\u00e1s estensu del continente, tres Rusia, Ucra\u00edna y Francia. \nCon una altit\u00fa media de 650 metros sobre'l nivel del mar, ye'l segundu pa\u00eds m\u00e1s monta\u00f1osu d'Europa, tres Suiza. \nLa so poblaci\u00f3n ye de 46.951.532 habitantes, seg\u00fan datos del padr\u00f3n municipal de 2010.\nD'alcuerdu cola Constituci\u00f3n Espa\u00f1ola, el castellanu o espa\u00f1ol ye la llingua oficial del Est\u00e1u. En 2006, yera la llingua materna del 89% de los espa\u00f1oles. Otres lling\u00fces, tami\u00e9n espa\u00f1oles, son reconoc\u00edes como cooficiales n'estremaes comunidaes aut\u00f3nomes, conforme a los estatutos d'autonom\u00eda. \nLa Constituci\u00f3n reconoz que les modalidaes lling\u00fc\u00edstiques d'Espa\u00f1a son \u00fan de los patrimonios culturales, oxetu d'especial respetu y proteici\u00f3n.\nEl territoriu peninsular comparte llendes terrestres con Francia y col Princip\u00e1u d'Andorra al norte, con Portugal al oeste y col territoriu brit\u00e1nicu de Xibraltar al sur. Nos sos territorios africanos, comparte llendes terrestres y mar\u00edtimes con Marruecos. Comparte con Francia la soberan\u00eda sobre la islla de los Faisanes na boca del r\u00edu Bidasoa y cinco facer\u00edes pirenaiques.\nEtimolox\u00eda.\nEl nome d'Espa\u00f1a deriva d'Hispania, nome col que los romanos conse\u00f1aben xeogr\u00e1ficamente al conxuntu de la Pen\u00ednsula Ib\u00e9rica, t\u00e9rminu esti a la so vez, deriv\u00e1u del nome Iberia, prefer\u00edu polos autores griegos pa referise al mesmu espaciu. Sicas\u00ed, el fechu de que'l t\u00e9rminu Hispania nun ye de raigame llatina tien llevao a la formulaci\u00f3n de delles teor\u00edes sobre'l so aniciu, dalgunes d'elles controvert\u00edes.\n\u00abHispania\u00bb provi\u00e9n del feniciu \"i-spn-ya\", un t\u00e9rminu que'l so usu ta document\u00e1u dende'l segundu mileniu enantes de Cristu, n'inscripciones ugar\u00edtiques. Los fenicios constituyeron la primer civilizaci\u00f3n non ib\u00e9rica que lleg\u00f3 a la pen\u00ednsula pa esparder el so comerciu y que fund\u00f3, ente otres, Gadir, angua\u00f1o C\u00e1diz, la ciud\u00e1 habitada m\u00e1s antigua d'Europa Occidental. Los romanos tomaron la denominaci\u00f3n de los venc\u00edos cartaxineses, interpretando'l prefixu \"i\" como \"costa\", \"islla\" o \"tierra\", con \"ya\" col signific\u00e1u de \"rex\u00f3n\". El lexema \"spn\", que n'hebr\u00e9u pue lleese como \"saphan\", torn\u00f3se como \"coneyos\" (en realid\u00e1 damanes, unos animales del tama\u00f1u del coneyu espard\u00edos per \u00c1frica y el Creciente F\u00e9rtil). Los romanos, poro, di\u00e9ron-y a Hispania'l signific\u00e1u de \"tierra abondante en coneyos\", un usu recoy\u00edu por Cicer\u00f3n, C\u00e9sar, Pliniu'l Vieyu, Cat\u00f3n, Titu Liviu y, en particular, C\u00e1tulu, que refierse a Hispania como pen\u00ednsula \"cuniculosa\" (en dalgunes monedes acu\u00f1aes na \u00e9poca d'Adrianu figuraben personificaciones d'Hispania como una dama sentada y con un coneyu a los sos pies). Abondando nel orixe feniciu del t\u00e9rminu, Isidoru de Sevilla, nes sos \"Etimolox\u00edes\", postula que tien el so orixe n'Ispani, el top\u00f3nimu feniciu-p\u00fanicu de Sevilla, ciud\u00e1 a la que los romanos denominaron Hispalis.\nSobre l'orixe feniciu del t\u00e9rminu, l'historiador y hebra\u00edsta C\u00e1ndido Mar\u00eda Trigueros propunxo na Real Academia de les Bones Lletres de Barcelona en 1767 una teor\u00eda estremada, basada nel fechu de que l'alfabetu feniciu (al igual que l'hebr\u00e9u) carec\u00eda de vocales. Asina \"spn\" (\"sphan\" n'hebr\u00e9u y aram\u00e9u) significar\u00eda en feniciu \"el norte\", una denominaci\u00f3n que tendr\u00eden tomao los fenicios al llegar a la pen\u00ednsula Ib\u00e9rica bordeando la costa africana, vi\u00e9ndola al norte de la so ruta, polo que \"i-spn-ya\" ser\u00eda la \"tierra del norte\".\nPola so parte, seg\u00fan Jes\u00fas Luis Cunchillos na so \"Gram\u00e1tica fenicia elemental\" (2000), la raigame del t\u00e9rminu \"span\" ye \"spy\", que significa \"forxar o batir metales\". Asina, \"i-spn-ya\" ser\u00eda \u00abla tierra na que se forxen metales\u00bb.\nAparte de la teor\u00eda d'orixe feniciu, la m\u00e1s aceutada (magar el signific\u00e1u precisu del t\u00e9rminu sigue siendo oxetu d'alderiques, a lo llargo de la historia propux\u00e9ronse estremaes hip\u00f3tesis, basaes en semeyances aparentes y significaos m\u00e1s o menos rellacionaos. Nel entamu de la Ed\u00e1 Moderna, Antonio de Nebrija, na llinia d'Isidoru de Sevilla, propunxo'l so orixe llariegu como deformaci\u00f3n de la pallabra ib\u00e9rica Hispalis, que significar\u00eda \"la ciud\u00e1 d'occidente\", y que, al ser Hispalis la ciud\u00e1 cimera de la pen\u00ednsula, los fenicios, y, posteriormente los romanos dieron el so nome a tol so territoriu. Posteriormente, Juan Antonio Moguel propunxo nel sieglu XIX que'l t\u00e9rminu \"Hispania\" podr\u00eda provenir de la pallabra eusquera \"Izpania\" que vendr\u00eda a significar \"que xebra la mar\" al tar compuesta por les voces \"iz\" y \"pania\" o \"bania\" que significa \"dixebrar\" o \"partir\". Al respeutive, Miguel de Unamuno declar\u00f3 en 1902: \"La \u00fanica torga qu'alcuentro [...] ye que, seg\u00fan dalgunos paisanos m\u00edos, el nome Espa\u00f1a deriva del vascuence 'ezpa\u00f1a', llabiu, faciendo notar la posici\u00f3n que tien la nuesa pen\u00ednsula n'Europa\".\nOtres hip\u00f3tesis camentaben que tanto Hispalis como Hispania yeren derivaciones de los nomes de dos reis llexendarios d'Espa\u00f1a, Hispalo y el so f\u00edu Hispano o Hispan, f\u00edu y nietu respeutivamente d'H\u00e9rcules.\nDe magar el periodu visigodu, el t\u00e9rminu \"Hispania\", ata ent\u00f3s us\u00e1u xeogr\u00e1ficamente, entam\u00f3 a emplegase tami\u00e9n con una connotaci\u00f3n pol\u00edtica, como amuesa l'usu de la espresi\u00f3n \"Laus Hispaniae\" pa describir la historia de los pueblos de la pen\u00ednsula nes cr\u00f3niques d'Isidoru de Sevilla. Esisten delles teor\u00edes sobre c\u00f3mo xurdi\u00f3'l propiu xentiliciu \"espa\u00f1ol\"; seg\u00fan una d'elles, el sufixu \"-ol\" ye carauter\u00edsticu de les lling\u00fces romances provenzales y poco frecuente nes lling\u00fces romances falaes ent\u00f3s na pen\u00ednsula, polo que cunta que tendr\u00eda s\u00edo import\u00e1u de magar el sieglu IX col desendolcu del fen\u00f3menu de les pelegrinaciones medievales a Santiagu de Compostela, polos numberosos visitantes francos que percorrieron la pen\u00ednsula, favoreciendo que col tiempu se divulgara l'adautaci\u00f3n del nome llat\u00edn \"hispani\" a partir del \"espagnol\" o \"espanyol\" col qu'ellos designaben a los cristianos de l'antigua Hispania. Posteriormente, tendr\u00eda s\u00edo'l llabor de divulgaci\u00f3n de les \u00e9lites formaes les que promocionaron l'usu d'\"\"espa\u00f1ol\" y \"espa\u00f1oles\"\": la pallabra \"espa\u00f1oles\" apaez venticuatro vegaes nel cartulariu de la catedral de Huesca, manuscritu de 1139-1221, mientres que nel cap\u00edtulu \"Estoria de Espanna\" de la \"Cr\u00f3nica General\" redautada ente 1260 y 1274 por iniciativa d'Alfonsu X el Sabiu, empleg\u00f3se esclusivamente\"l xentiliciu \"espannoles\", adautaci\u00f3n ya al castellanu d'ent\u00f3s que progresivamente evolucion\u00f3 ta ser la llingua oficial d'Espa\u00f1a.\nHistoria.\nEd\u00e1 Antigua.\nLos \u00edberos foron los primeros pueblos de los que se tien constancia escrita qu'ocuparen la pen\u00ednsula Ib\u00e9rica. S\u00e1bese qu'hab\u00eda poblaciones proto\u00edberes, por restos arqueol\u00f3xicos. Los griegos y fenicios foron los que dexaron los primeros escritos, anque nunca entraron en contautu con ellos. \nLos vascones entrar\u00eden nesta categor\u00eda.\nAngua\u00f1o, def\u00ednense los \u00edberos polos sos rasgos culturales. Seg\u00fan esti criteriu, los turdetanos o t\u00fardulos, qu'ocuparon les tierres del antiguu reinu de Tartessos, consid\u00e9ranse \u00edberos; mientres que, seg\u00fan criterios etnogr\u00e1ficos o lling\u00fc\u00edsticos, nun lo ser\u00eden. \nLa bibliograf\u00eda sobre los \u00edberos ufre con frecuencia datos contradictorios y esto d\u00e9bese a que, a vegaes, ad\u00f3ptase un criteriu y otres, otro.\nEnte los a\u00f1os 1200 e.C. y 800 e.C. tomaron forma na so configuraci\u00f3n posterior les comunidaes prerromanes del noroeste y la cordelera cant\u00e1brica, entrando na Ed\u00e1 del Fierro. \nLes poblaciones qu'ocupaben una amplia estaya ente estos dos pueblos con\u00f3cense como celt\u00edberos. Abulta que los montes en que viv\u00eden los vascones xam\u00e1s foron dafechu romanizaes, polo que se camienta l'orixe d'esta poblaci\u00f3n inciertu, y seguro mui antiguu, como la so llingua, barax\u00e1ndose la posibilid\u00e1 de que se tratara d'una poblaci\u00f3n protoib\u00e9rica. \nAlrodiu del a\u00f1u 1100 e.C., los fenicios llegaron a la pen\u00ednsula y fundaron, 80 a\u00f1os dempu\u00e9s de la guerra de Troya, \"Gadir\", la \"Gades\" romana, que g\u00fcei ye C\u00e1diz. Ello asitia la fundaci\u00f3n nel 1104 e.C. y convi\u00e9rtela na ciud\u00e1 d'Europa Occidental de la que se tienen referencies m\u00e1s antig\u00fces de la so fundaci\u00f3n. A la so vez, los griegos fundaron les sos colonies na costa mediterr\u00e1nea d'Iberia, nome que dieron a la pen\u00ednsula.\nEntre la primer y segunda de les Guerres P\u00faniques ente Roma y Cartagu, los cartaxineses invadieron la pen\u00ednsula. Les sos colonies m\u00e1s importantes afit\u00e1ronles na islla d'Ibiza y en Cartaxena, nome que debiera facer referencia a la nueva Cartagu y absorbieron otres ciudaes nun entamu fenicies como C\u00e1diz o M\u00e1laga. Derrotada Cartagu, Roma entamar\u00eda una paulatina ocupaci\u00f3n de la pen\u00ednsula, que se prollongar\u00eda a lo llargo de cuasi 200 a\u00f1os. Nes primeres d\u00e9cades de la ocupaci\u00f3n los romanos tuvieron que facer frente al llargu sitiu de Numancia, ciud\u00e1 celt\u00edbera allugada nes orielles del Dueru, nes proximidaes de la angua\u00f1o Soria, que se prollongar\u00eda por cuasi 30 a\u00f1os, y a la guerra de guerrilles plantegada pol caudillu lusitanu Viriatu. \nTres la muerte de Viriatu (139 e.C.), la llucha de los pueblos prerromanos escontra Roma volver\u00edase m\u00e1s disgregada y espor\u00e1dica, anque nun finar\u00eda dafechu hasta los tiempos del emperador Augustu col relativu sometimientu de c\u00e1ntabros y astures.\nLa ocupaci\u00f3n rematar\u00eda col plenu dominiu de la pen\u00ednsula baxo'l poder romanu y la so conversi\u00f3n en provincia baxo'l nome d'Hispania. El nome d'Hispania deriva d'Ispania y esti a la so vez escurque d'una pallabra p\u00fanica, col signific\u00e1u de tierra de coneyos, anque hai otres posibilidaes (ver Etimolox\u00eda nel puntu 1 d'esti mesmu art\u00edculu). Per primer vegada apaez con sent\u00edu hist\u00f3ricu en Titu Liviu 59 e.C., que fala d'Hispania y de \"hispani\" (hispanos, con sent\u00edu unitariu).\nLos habitantes d'Hispania adoptaron la cultura romana, la so llingua y les sos lleis, adquiriendo gran importancia dientro del imperiu, puesto qu'inclusive tres emperadores romanos, Traxanu, Adrianu y Teodosiu, adem\u00e1s del fil\u00f3sofu Luciu \u00c1nneo S\u00e9neca y otros personaxes importantes, nacieron na pen\u00ednsula.\nEd\u00e1 Media.\nNel a\u00f1u 409, suevos, alanos y v\u00e1ndalos invadieron la pen\u00ednsula Ib\u00e9rica. Pocos a\u00f1os dempu\u00e9s, nel 416, los visigodos entraron n'Hispania como aliaos de Roma, espulsando a alanos y v\u00e1ndalos de la pen\u00ednsula y arrequexando a los suevos en Gallaecia.\nLa monarqu\u00eda visigoda afit\u00f3 una capital que centralizaba tanto'l poder pol\u00edticu como'l relixosu en Toletum. Sicas\u00ed, el car\u00e1cter eleutivu de la monarqu\u00eda visig\u00f3tica determin\u00f3 cuasi siempre una enorme inestabilid\u00e1 pol\u00edtica carauterizada por continues rebeliones y asesinatos.\nNel a\u00f1u 689 los \u00e1rabes arriben al \u00c1frica m\u00e1s noroccidental. L'a\u00f1u 711, tres la victoria de los \u00e1rabes frente a los godos na batalla de Guadalete, entam\u00f3 la Conquista musulmana de la Pen\u00ednsula Ib\u00e9rica, convirti\u00e9ndose \u00e9sta nun emiratu o provincia del imperiu \u00e1rabe denomada al-\u00c1ndalus con capital na ciud\u00e1 de C\u00f3rdoba.\nL'avance musulm\u00e1n foi veloz. Nel 712 cay\u00f3 Toledo, la capital visigoda. Dende ent\u00f3s, foron avanzando pal norte, y toles ciudaes foron capitulando o conquistaes. Nel 716 controlaben tola pen\u00ednsula, anque nel norte yera m\u00e1s bien nominal que militar. Los visigodos resistieron dalgunos a\u00f1os m\u00e1s na Septimania, hasta'l 719. De magar ent\u00f3s, dirixeron los sos esfuercios hacia l'otru llau de los Pirineos, escontra'l reinu Carolinxu. Esto permiti\u00f3 revueltes na poco controlada zona noroeste de la pen\u00ednsula.\nDempu\u00e9s de la cayida del reinu visigodu la pen\u00ednsula qued\u00f3 dominada hasta la cordal Cant\u00e1brica, onde taben los pueblos astures, c\u00e1ntabros y vascones, poco somet\u00edos al reinu godu; y dada la so escasa importancia, nun sufrieron abondo la presi\u00f3n del Islam, que sustituyera na pen\u00ednsula Ib\u00e9rica al poder exerc\u00edu pol reinu godu. Munchos de los se\u00f1ores godos o hispanorromanos convirti\u00e9ronse al Islam, conservaron les sos posiciones y poder.\nSurden ent\u00f3s movimientos nel norte, que dan aniciu a un periodu de restablecimientu del poder\u00edu cristianu na pen\u00ednsula Ib\u00e9rica. Per un llau, hacia l'a\u00f1u 718?- 722? los astures, subl\u00e9vense venciendo a una espedici\u00f3n de castigu musulmana establecen el Reinu d'Asturies y elixen por aclamaci\u00f3n a Pelayu como rei. Per otru llau, na parte nororiental de la pen\u00ednsula y na Septimania goda, los godos que fuxeren al reinu de los francos pidieron ayuda a estos. Asina Carlomagnu anici\u00f3 una serie de campa\u00f1es militares col determ\u00edn d'afitar un territoriu de distensi\u00f3n militar, m\u00e1s conoc\u00edu como marca. La Marca Hisp\u00e1nica constituy\u00f3se nel entamu del sieglu IX pa evitar la penetraci\u00f3n de los musulmanes nel territoriu del Reinu de los Francos. Asina foi como los francos dixebraron esi territoriu n'estremaos condaos, onde se\u00f1ores feudales d'orixe francu o godu representaben al rei de los francos; teniendo, poro, un desenrollu dalgo estrem\u00e1u al qu'esperimentaron los reinos cristianos ib\u00e9ricos occidentales. Estos condaos en plenu procesu de feudalizaci\u00f3n emancipar\u00edense \"de facto\" del dominiu francu dempu\u00e9s de la crisis carolinxa del sieglu IX, al entamar a tresmitise hereditariamente los condaos; magar hasta 988, los condes de Barcelona renovaron el pautu de vasallaxe colos reis francos.\nLos sieglos VIII y IX significar\u00eden un creciente poder\u00edu musulm\u00e1n na pen\u00ednsula, magar de la oposici\u00f3n de los nucleos cristianos del norte. Na fin del sieglu VIII, l'omeya Abderram\u00e1n I, afuy\u00edu de Siria, fai d'al-\u00c1ndalus, no pol\u00edticu, un emiratu independiente del Califatu de Damascu.\nNel sieglu X, Abderram\u00e1n III torna al-\u00c1ndalus en califatu independiente de Damascu, ya con autonom\u00eda relixosa y non solo pol\u00edtica, como hasta ent\u00f3s. Ye una \u00e9poca de puxu cultural, gracies a les innovaciones nes ciencias, les artes y les lletres; con una especial atenci\u00f3n que dedicaron al desenrollo de les ciudaes. Les ciudaes m\u00e1s importantes foron Valencia, Zaragoza, Toledo, Sevilla y C\u00f3rdoba. \u00c9sta, nel sieglu X, con al-Hakam II, lleg\u00f3 a ser la mayor ciud\u00e1 d'Europa Occidental, cuntando con 500.000 habitantes y mayor centru cultural de la \u00e9poca. Sicas\u00ed, la decadencia de los territorios musulmanes entam\u00f3 nel sieglu XI, cuando comenzaron les pugnes ente les estremaes families reales musulmanes y el califatu s'esgay\u00f3 nun mosaicu de peque\u00f1os reinos, llamaos de taifes.\nMentanto, cerca de los Pirineos apaecieron otros dos reinos cristianos: Navarra y Arag\u00f3n. Al avanzar l'espardimientu cristianu pola pen\u00ednsula, el qu'hasta ent\u00f3s fora reinu d'Asturies, cola so capital fincada n'Uvi\u00e9u dende'l rein\u00e1u d'Alfonsu II el Castu, trensform\u00f3se en reinu de Lle\u00f3n en 910 con Garc\u00eda I al repartir Alfonsu III el Grande los sos territorios ente sos f\u00edos. A\u00f1os dempu\u00e9s, en 914, muertu'l rei, xube al tronu Ordo\u00f1u II de Lle\u00f3n, qu'aglutina baxo la so corona a los territorios de Galicia, Asturies y Lle\u00f3n, fixando definitivamente nesta ciud\u00e1 la so capital y confirmando la so supremac\u00eda como reinu de Lle\u00f3n.\nL'avance de les conquistes hacia'l sur y la aglutinaci\u00f3n en tornu a Lle\u00f3n d'un territoriu cada vez m\u00e1s amplio trai consigo la nacencia de \u00absounidaes\u00bb pol\u00edticu-territoriales nel so interior: ye'l casu del Castiella. Esti ser\u00e1 adquir\u00edo pol rei navarru Sanchu III el Mayor, que lu dexar\u00e1 a la so muerte n'herencia al so f\u00edu Fernandu. Cas\u00e1u esti cola hermana del rei lleon\u00e9s, formar\u00e1 una coalici\u00f3n navarro-castellana que, tres una guerra y la muerte del rei de Lle\u00f3n na batalla de Tamar\u00f3n permiti\u00f3-y acceder al tronu d'\u00e9sti. Sicas\u00ed, a la so muerte los territorios vuelven a ser repart\u00edos ente los sos f\u00edos: son el reinu de Lle\u00f3n, el reinu de Galicia, Castiella, que tami\u00e9n adquier el rangu rexu y la ciud\u00e1 de Zamora. A lo largu de los sieglos siguientes, estos territorios pasar\u00e1n a manes del mesmu o d'estremaos monarcas en socesives ocasiones, conformando la Corona de Castiella, con unes \u00faniques Cortes. \nLos estremaos territorios conservaben el so car\u00e1cter de reinu y delles particularidaes xur\u00eddiques (el rei qu'aglutinaba baxo la so corona toos estos territorios entitul\u00e1base Rei de Lle\u00f3n, de Castiella, de Galicia... a\u00f1idiendo socesivamente los de los nuevos territorios que se diben conquistando), ensin que sicas\u00ed conservaren una autonom\u00eda semeyada a la de la Corona d'Arag\u00f3n. Asinamesmu, nacer\u00e1 de Lle\u00f3n otra unid\u00e1 territorial de gran trescendencia posterior: Portugal, que se constituyir\u00e1 como reinu. Cal se\u00f1alar, a lo cabero, como \u00fan de los momentos m\u00e1s destacaos los reinaos d'Alfonsu VI y Alfonsu VII en Lle\u00f3n l'adopci\u00f3n del t\u00edtulu d'emperador, el primeru como \"emperador de les dos relixones\", el segundu como \"emperador d'Espa\u00f1a\".\nEl devenir de los reinos cristianos peninsulares nes d\u00e9cades siguientes pasar\u00e1 pola constituci\u00f3n de cuatro unidaes mon\u00e1rquiques: la denominada Corona de Castiella, conceptu qu'implica la esistencia d'un solu monarca sobre dellos y estremaos reinos y territorios (Lle\u00f3n y la propia Castiella, adem\u00e1s de Galicia y otros); la Corona de Arag\u00f3n, que se constituyera mediante la xuni\u00f3n din\u00e1stica en 1137 del reinu d'Arag\u00f3n y el cond\u00e1u de Barcelona; el reinu de Navarra y el reinu de Portugal. Asina como toa una serie de reinos de taifa musulmanes.\nNel sieglu XIII, la Corona de Castiella, la m\u00e1s puxante de les hisp\u00e1niques, enant\u00f3 los sos dominios hacia'l sur peninsular, mientres que la d'Arag\u00f3n a\u00f1idir\u00eda los reinos de Valencia y de Mallorca col rei Xag\u00f3 I el Conquistador, y posteriormente formar\u00eden parte d'esta Corona: Cerde\u00f1a, Sicilia y otros territorios del Oriente mediterraneu.\nNa fin d'esti periodu, 1402, y en competencia con Portugal, la Corona de Castiella anici\u00f3 la conquista de les islles Canaries hasta ent\u00f3s habitaas esclusivamente polos guanches. La ocupaci\u00f3n al entamu foi llevada a cabo por parte de se\u00f1ores normandos que rend\u00eden vasallaxe al rei Enrique III de Castiella. Esti procesu de conquista nun finar\u00e1 hasta 1496 y ser\u00e1 rematao por la propia aici\u00f3n de la corona castellana.\nMientres na Corona d'Arag\u00f3n, la gran mortand\u00e1 provocada pol andanciu de la Gran Peste de 1348, asina como de les males colleches qu'entamaron col ciclu de 1333 (\u00ablo mal any primer\u00bb), provocaron una gran inestabilid\u00e1 tanto social como econ\u00f3mica.\nA la muerte del Rei Mart\u00edn I l'Humanu (1410), los representantes de los Estaos que constituy\u00eden la Corona d'Arag\u00f3n, escoyeron nel Compromisu de Caspe a Fernandu d'Antequera, de la castellana Casa de Trast\u00e1mara como futuru rei Fernandu I nel que recay\u00eden por herencia materna los derechos din\u00e1sticos. Magar d'una revuelta protagonizada pol Conde d'Urxel, Fernandu I foi coron\u00e1u y entam\u00f3'l rein\u00e1u de los Trast\u00e1mara na Corona d'Arag\u00f3n. \nDempu\u00e9s del espardimientu pol Reinu de N\u00e1poles nel periodu d'Alfonsu V el Magn\u00e1nimu, la Corona d'Arag\u00f3n sufri\u00f3 una crisis nel Princip\u00e1u de Catalu\u00f1a provocada poles disputes ente Xuan II, f\u00edu de Fernandu d'Antequera, y la Xeneralid\u00e1 de Catalu\u00f1a y el Conseyu de Cientu (\"Consell de Cent\"), por mor de la prindada del so f\u00edu y herederu Carlos de Viana; asina como poles tensiones de les clases sociales ente la Busca y la Biga y les revueltes de los campesinos de Remensa, que coincidieron cola Guerra Civil Catalana (1462 - 1472) y debilitaron a Catalu\u00f1a, que perdi\u00f3 d'esi mou la hexemon\u00eda na Corona aragonesa. \nEn contrapartida Valencia convirti\u00f3se nel puertu mar\u00edtimu que centraliz\u00f3 la espansi\u00f3n comercial de la Corona d'Arag\u00f3n. Muestra de la so puxanza ye qu'algam\u00f3 los 75.000 habitantes a mediaos del sieglu XV. Paralelamente, la capital llevantina esperimenta un puxu cultural conoc\u00edu como Sieglu d'Oru Valencianu.\nArag\u00f3n, ensin salida al mar, qued\u00f3 como proveedor de cereal, gan\u00e1u y llana del restu de los estaos de la Corona. La so econom\u00eda yera fundamentalmente agr\u00edcola y los privilexos de los ricoshomes y nobles impidieron el desendolcu d'una burgues\u00eda competente, polo que'l so pesu nel marcu d'equilibrios ente los estaos de la Corona aragonesa amenorg\u00f3.\nCola xuba al tronu de Fernandu'l Cat\u00f3licu, segundu f\u00edu y herederu de Xuan II, (1479) les tensiones sociales amenorgaron; cola robla de la Sentencia Arbitral de Guadalupe (1486) afit\u00f3se una nueva estructura nel campu catal\u00e1n p'acabar cola conflictivid\u00e1 del mediu rural.\nEd\u00e1 Moderna.\nNa fin de la Ed\u00e1 Media, col matrimoniu de Sabela I de Castiella y Fernandu II d'Arag\u00f3n, estes dos corones peninsulares ali\u00e1ronse, conquistando'l reinu musulm\u00e1n de Granada en 1492 y, posteriormente, el de Navarra en 1512 que continu\u00f3 siendo un reinu, acu\u00f1ando moneda propia y con aduanes nel r\u00edu Ebro hasta les guerres carlistes del sieglu XIX. Los reis navarros abellug\u00e1ronse nes sos posesiones allende los Pirineos y posteriormente convertir\u00edense en rei de Francia.\nTami\u00e9n entamaron una pol\u00edtica matrimonial con Portugal que fin\u00f3 en 1580, cuando Felipe II d'Espa\u00f1a xubi\u00f3 al so tronu, meciendo por cabera vez baxo un mesmu soberanu tola pen\u00ednsula Ib\u00e9rica.\nEn 1492, decr\u00e9tase espulsi\u00f3n de los xud\u00edos que nun tuvieren aceptao la conversi\u00f3n al cristianismu, semeyando a Felipe IV de Francia. El 12 d'ochobre d'esi mesmu a\u00f1u el xenov\u00e9s Crist\u00f3bal Col\u00f3n, en nome de los Reis Cat\u00f3licos, llega, per primer vegada, a Am\u00e9rica coles sos naves (en memoria d'esti fitu afit\u00f3se'l doce d'ochobre como'l d\u00eda de la Fiesta Nacional d'Espa\u00f1a, anta\u00f1o nomada tami\u00e9n \"de la Hispanid\u00e1\" y \"D\u00eda de la Raza\"). Entama la carrera pola esploraci\u00f3n y conquista de les tierres americanes, a la que se mecer\u00eden posteriormente otros pa\u00edses como Portugal, Francia ya Inglaterra entamando la colonizaci\u00f3n europea d'Am\u00e9rica partiendo a islles del Caribe hasta mesoam\u00e9rica a cargu de Francisco Hern\u00e1ndez de C\u00f3rdoba y dempu\u00e9s Hern\u00e1n Cortes. \nNel rein\u00e1u de los Reis Cat\u00f3licos entama tami\u00e9n una t\u00edmida espansi\u00f3n norteafricana, conquist\u00e1ndose delles ciudaes, ente elles Melilla (1497).\nTres la muerte de Sabela la Cat\u00f3lica, en 1504, la so f\u00eda Xuana asoc\u00e9dela nel tronu de Castiella. Xuana taba casada con Felipe I, al que llamaron el Fermosu, f\u00edu del Archiduque d'Austria y Emperador del Sacru Imperiu Romano-Xerm\u00e1nicu. Felipe muerre bien mozu y a Xuana incapac\u00edtase-y por lloca.\nEl so f\u00edu Carlos I d'Espa\u00f1a herieda les Corones de Castiella y Arag\u00f3n, adem\u00e1s del sacru Imperiu Romano-Xerm\u00e1nicu y les posesiones de la Casa de Borgo\u00f1a. Na so madurez, decide retirase a la vida relixosa recluy\u00e9ndose nel Monesteriu de Yuste (C\u00e1ceres) en 1556. El so f\u00edu Felipe II hereda la Corona Hisp\u00e1nica con toles sos posesiones y el so hermanu Fernandu I d'Habsburgu'l Sacru Imperiu Romano-Xerm\u00e1nicu.\nFelipe II d'Espa\u00f1a cor\u00f3nase rei de Portugal en 1580 col nome de Felipe I de Portugal. L'ordinal \u00absegundu\u00bb calt\u00favolu pa respetar la v\u00eda castellana (Felipe I de Castiella foi Felipe'l Fermosu). Nel so rein\u00e1u prod\u00facense la victoria de Lepantu en 1571 cola que se consigui\u00f3 arrebater l'espardimientu de los turcos nel Mediterraneu y la desastrosa aventura de la Grande y Felic\u00edsima Armada en 1588.\nEspa\u00f1a, y en mayor midida Castiella, dada la prohibici\u00f3n de comerciu pa la Corona de Arag\u00f3n, sigue prosperando baxo la dinast\u00eda Habsburgu, per aciu del comerciu coles colonies americanes; pero al tiempu sostenta guerres escontra Francia, Inglaterra y les Provincies Xun\u00edes.\nCuando'l caberu rei de la dinast\u00eda de los Habsburgu, Carlos II d'Espa\u00f1a, morri\u00f3 ensin descendencia; Felipe de Borb\u00f3n, sobr\u00edn nietu de Carlos II y nietu del rei de Francia, Lluis XIV, asocedi\u00f3lu nel tronu col nome de Felipe V d'Espa\u00f1a, siendo acept\u00e1u y xur\u00e1u por tolos territorios d'Espa\u00f1a. A los pocos a\u00f1os de rein\u00e1u, prod\u00fazse la Guerra de Socesi\u00f3n Espa\u00f1ola.\nEnte 1707 y 1716, los Decretos de Nueva Planta de Felipe V suprimen o amenorguen los fueros y vezos de los reinos y territorios que llucharan escontra \u00e9l na Guerra de Socesi\u00f3n.\nDalgunos quieren ver nestos decretos una xunificaci\u00f3n llegal d'Espa\u00f1a, pero, per un llau, los decretos, al ser estremaos pa Valencia, Arag\u00f3n (onde primero foi igual que'l de Valencia, pero llueu foi modific\u00e1u), Baleares y Catalu\u00f1a, afectaron de miente estremada a cada territoriu, y adem\u00e1s, tanto Navarra como les Provincies Vasques y el Valle d'Ar\u00e1n, que nun faltaran al so xuramentu de llealt\u00e1 a Felipe V, siguieron calteniendo los sos fueros. En 1713, Espa\u00f1a robla'l Trat\u00e1u d'Utrecht col que pierde les sos posesiones europees y, poro, dexa de ser la primer potencia mundial.\nEl restu del sieglu XVIII, foi'l sieglu de la Ilustraci\u00f3n. Fernandu VI y Carlos III, f\u00edos y socesores de Felipe V, faen una pol\u00edtica de renovaci\u00f3n que moderniz\u00f3 Espa\u00f1a, no que se conoz como Despotismu Ilustr\u00e1u. Nesti sieglu, anque Espa\u00f1a contin\u00faa siendo una importante potencia, Francia y el Reinu Xun\u00edu pasen a ocupar un protagonismu cada vez mayor nel escenariu internacional.\nEd\u00e1 Contempor\u00e1nea.\nLa Ed\u00e1 Contempor\u00e1nea nun entam\u00f3 mui bien pa Espa\u00f1a, en 1805, na Batalla de Trafalgar la escuadra hispano-francesa foi derrotada \u00e9nte Gran Breta\u00f1a, colo que significa la fin de la supremac\u00eda espa\u00f1ola nos mares mundiales a favor de Gran Breta\u00f1a, mientres Napole\u00f3n que tomara'l poder tres trunfar la Revoluci\u00f3n Francesa, aprovechando les disputes ente Carlos IV y el so f\u00edu Fernandu, orden\u00f3 l'unviu del so ex\u00e9rcitu escontra Espa\u00f1a en 1808, col pretestu d'invadir Portugal y cuntando cola complicid\u00e1 de Manuel Godoy, a quien prometiera'l tronu d'una de les partes nes que camentaba dixebrar el pa\u00eds vec\u00edn; imponiendo al so hermanu Xos\u00e9 I nel tronu. Ello ocasiona la Guerra de la Independencia Espa\u00f1ola qu'avagar\u00eda 5 a\u00f1os. Nesi tiempu ellabor\u00f3se la primer Constituci\u00f3n espa\u00f1ola, y una de les primeres del mundu, nes nomaes Cortes de C\u00e1diz. Foi promulgada'l 19 de marzu de 1812, festivid\u00e1 de San Xos\u00e9, polo que popularmente se la conoc\u00eda como \"La Pepa\". Tres la derrota de les tropes de Napole\u00f3n na batalla de Vitoria en 1813; Fernandu VII vuelve al tronu d'Espa\u00f1a.\nNel rein\u00e1u de Fernandu VII la monarqu\u00eda espa\u00f1ola esperimentar\u00e1'l pasu del vieyu r\u00e9xime al est\u00e1u Lliberal. Tres la so llegada a Espa\u00f1a, Fernandu VII deroga la Constituci\u00f3n de 1812 y escorrexa a los lliberales constitucionalistes, dando entamu a un terriu absolutismu. Mentanto, la Guerra d'Independencia Hispanoamericana continuar\u00e1'l so cursu, y magar del esfuerciu b\u00e9licu de los defensores de la monarqu\u00eda espa\u00f1ola, al rematar el conflictu \u00fanicamente les islles de Cuba y Puerto Ricu, n'Am\u00e9rica, siguir\u00e1n formando parte del territoriu estatal d'Espa\u00f1a qu'al finar la d\u00e9cada ominosa y col encontu lliberal a la Pragm\u00e1tica Sanci\u00f3n de 1830 a la so vez organizar\u00e1se nuevamente en monarqu\u00eda parllamentaria. D'estamiente entrambos procesos revolucionarios dar\u00e1n orixe a los nuevos estaos nacionalaes esistentes angua\u00f1o, y la fin del rein\u00e1u de Fernandu VII se\u00f1ala tami\u00e9n la estinci\u00f3n del Absolutismu en tol mundu hisp\u00e1nicu.\nLa muerte de Fernandu VII abre un nuevu periodu de fuerte inestabilid\u00e1 pol\u00edtica y econ\u00f3mica, el so hermanu Carlos Mar\u00eda Isidro encont\u00e1u nos favoratibles absolutistes, reb\u00e9lase escontra la designaci\u00f3n de Sabela II, f\u00eda de Fernandu VII, como heredera y reina constitucional, y escontra la derogaci\u00f3n de la Llei S\u00e1lica de la dinast\u00eda Borb\u00f3n, qu'imped\u00eda la socesi\u00f3n de muyeres a la corona, espa\u00f1ando la Primer Guerra Carlista. El rein\u00e1u de Sabela II caracter\u00edzase pola alternancia nel poder de progresistes y moderaos magar esta alternancia mot\u00edvase m\u00e1s por pronunciamientos militares d'entrambos signos que por una pac\u00edfica cesi\u00f3n del poder en funci\u00f3n de los resultaos eleutorales.\nLa revoluci\u00f3n de 1868, nomada \"La Gloriosa\", oblig\u00f3 a Sabela II a abandonar Espa\u00f1a. Convoc\u00e1ronse Cortes Constituyentes que se pronunciaron pol r\u00e9xime mon\u00e1rquicu y, a iniciativa del Xeneral Prim, \u00fafrese la corona a Amad\u00e9u de Saboya, f\u00edu del rei d'Italia. El so rein\u00e1u foi breve pol cansanciu provoc\u00e1u polos pol\u00edticos del momentu y el refugu d'importantes sectores de la socied\u00e1, adem\u00e1s de pola p\u00e9rdida del so cimeru encontu, el ment\u00e1u Xeneral Prim, asesin\u00e1u enantes de qu'Amad\u00e9u llegara a pisar n'Espa\u00f1a. Siguidamente proclam\u00f3se la I Rep\u00fablica, que tampoco goz\u00f3 de llarga vida, anque s\u00ed mui axitada: n'once meses tuvo cuatro presidentes (Figueras, Pi y Margall, Salmer\u00f3n y Castelar); nesti convulsu periodu produx\u00e9ronse graves tensiones territoriales lleg\u00e1ndose a producir fen\u00f3menos tan pintorescos como la declaraci\u00f3n de la ciud\u00e1 de Cartaxena como \"Cant\u00f3n independiente\" y fin\u00f3 colos pronunciamientos de los xenerales Mart\u00ednez Campos y Pav\u00eda, que sumi\u00f3'l Parllamentu.\nLa Restauraci\u00f3n proclama rei a Alfonsu XII, f\u00edu de Sabela II. Espa\u00f1a esperimenta una gran estabilid\u00e1 pol\u00edtica per aciu del sistema de gobiernu preconiz\u00e1u pol pol\u00edticu conservador Antonio C\u00e1novas del Castillo. B\u00e1sase nel turnu de los part\u00edos Conservador (C\u00e1novas del Castillo) y Lliberal (Sagasta) nel gobiernu. En 1885 morri\u00f3 Alfonsu XII y encarg\u00f3se la rexencia a la so viuda Mar\u00eda Cristina, hasta la mayor\u00eda d'ed\u00e1 del so f\u00edu Alfonsu XIII, nac\u00edu tres la muerte del so p\u00e1. La rebeli\u00f3n independentista de Cuba en 1895 afala a los Estaos Xun\u00edos a intervenir na zona y tres el tracamundi\u00e1u incidente del espa\u00f1\u00edu del acoraz\u00e1u Maine el 15 de febreru de 1898 nel puertu de L'Habana, declara la guerra a Espa\u00f1a. Cola derrota, Espa\u00f1a perdi\u00f3 les sos \u00faltimes colonies (Cuba, Filipines, Guam y Puertu Ricu) n'ultramar.\nSieglu XX.\nEl sieglu XX entama con una gran crisis econ\u00f3mica y la sosiguiente inestabilid\u00e1 pol\u00edtica. Hai un par\u00e9ntesis de prosperid\u00e1 comercial, afal\u00e1u pola neutralid\u00e1 espa\u00f1ola na Primer Guerra Mundial. La socesi\u00f3n de crisis gubernamentales, la marcha desfavoratible de la guerra nel Rif, l'axitaci\u00f3n social y el descontentu de parte del ex\u00e9rcito, desembocan nel G\u00fcelpe d'Est\u00e1u del xeneral Primo de Rivera, el 13 de setiembre de 1923. Afit\u00f3 una dictadura militar que foi aceptada por gran parte de les fuerces sociales y pol propiu rei Alfonsu XIII.\nNa dictadura supr\u00edmense llibertaes y derechos. L'abegosa coyuntura econ\u00f3mica y el crecimientu de los part\u00edos republicanos fai la situaci\u00f3n cada vez m\u00e1s insostentable. En 1930, Primo de Rivera present\u00f3 la so dimisi\u00f3n al rei y march\u00f3 a Par\u00eds, onde morri\u00f3 al pocu tiempu. Asocedi\u00f3lu na xefatura del Direutoriu\"l xeneral, D\u00e1maso Berenguer; y, dempu\u00e9s, por breve tiempu, l'almirante Aznar. Esti periodu fue nom\u00e1u \"Dictablanda\".\nDecid\u00edu a buscar un desenguedeyu a la situaci\u00f3n pol\u00edtica y afitar la Constituci\u00f3n, el rei permite la celebraci\u00f3n d'eleiciones municipales el domingu 12 d'abril de 1931. Estes dieron una rotunda victoria a les candidatures republicano-socialistes nes grandes ciudaes y capitales de provincia, magar el n\u00famberu total de conceyales yera mayoritariamente mon\u00e1rquicu. El martes 14 d'abril, el rei declara: \u00abLas eleiciones celebradas el domingo me revelan claramente que no tengo hoy el amor de mi pueblo\u00bb. Esa mesma nueche, ex\u00edliase en Francia. Una vegada'l rei abandon\u00f3 les sos obligaciones, procl\u00e1mase la II Rep\u00fablica'l 14 d'abril.\nLa Segunda Rep\u00fablica.\n\u00c1brense dos etapes:\nBieniu reformista.\nNos dos primeros a\u00f1os (1931-1933), gobern\u00f3 una coalici\u00f3n de part\u00edos republicanos y socialistes. El 9 d'avientu de 1931 prom\u00falgase la Constituci\u00f3n de la Rep\u00fablica espa\u00f1ola. Declar\u00f3se la llibert\u00e1 de cultu, la voluntaried\u00e1 de la ense\u00f1anza relixosa, y ot\u00f3rgase'l votu a la muyer, lo que nox\u00f3 enforma a la ilesia cat\u00f3lica qu'emiti\u00f3 una pastoral posicion\u00e1ndose al llau de la monarqu\u00eda. Acometi\u00f3se la reforma militar, amenorgando l'escesivu n\u00famberu d'oficiales, pasu previu pa modernizar l'ex\u00e9rcitu y acabar col poder \u00abaut\u00f3nomu\u00bb de los militares, poni\u00e9ndolos baxo l'autorid\u00e1 del poder civil.\nEmiti\u00e9ronse decretos destinaos a alliviar la situaci\u00f3n de los xornaleros de la mit\u00e1 sur d'Espa\u00f1a y acometi\u00e9ronse reformes agraries y sociollaborales como la \"Llei de Contratos de Trabayu\", de 21 de payares de 1931, pola que se regulaben los Convenios coleutivos, dictamin\u00e1bense les condiciones de suspensi\u00f3n y rescisi\u00f3n de los contratos, afit\u00e1base per primer vegada el derechu a vacaciones pagaes \u20147 d\u00edes al a\u00f1u\u2014 y protex\u00edase'l derechu de fuelga que, baxo ciertes condiciones, nun pod\u00eda ser causa de despidu.\nN'agostu de 1932, siguiendo la senda abierta por Primo de Rivera, y descontentu poles reformes, el xeneral Sanjurjo executa un golpe d'est\u00e1u que fracasa espectacularmente.\nBieniu conservador o Bieniu Negru.\nNes eleiciones celebraes en 1933, nes que per primer vegada, como consecuencia de la Constituci\u00f3n de 1931, exerciten el so derechu al votu les muyeres, trunfaron les dreches anque ensin mayor\u00eda suficiente. Nesti periodu, (payares de 1933 - febreru de 1936) gobernaron los part\u00edos de centru-derecha encabezaos pol Partido Republicano Radical d'Alejandro Lerroux, xunto cola derecha cat\u00f3lica de la CEDA. A diferencia de la relativa estabilid\u00e1 pol\u00edtica del Primer bieniu (colos dos gobiernos presid\u00edos por Manuel Aza\u00f1a), el segundu foi un periodu nel que los gobiernos presid\u00edos pol Partido Republicano Radical tuvieron un permediu de tres meses de vida (form\u00e1ronse 8 gobiernos en dos a\u00f1os). Ente los puntos b\u00e1sicos taben: revisi\u00f3n de la Constituci\u00f3n de 1931 y de la llexislaci\u00f3n reformista del primer bieniu, especialmente la social y la relixosa; y abolici\u00f3n de la Llei de Reforma Agraria de 1932.\nDeclar\u00f3se una amnist\u00eda por \u00ab\"delitos pol\u00edticos\"\u00bb, lo que sac\u00f3 de la c\u00e1rcel a tolos condergaos pol intentu de golpe d'Est\u00e1u d'agostu de 1932 encabez\u00e1u pol xeneral Sanjurjo. Conxelaci\u00f3n de los salarios, ya inclusive disminuci\u00f3n, aumentu de la xornada llaboral. El clero volvi\u00f3 a cobrar sueldos del Est\u00e1u, reforz\u00f3se'l papel de los militares de duldosa llealt\u00e1 hacia la Rep\u00fablica, pese al xuramentu que toos ellos fixeran. Asina, los m\u00e1s significaos ocuparon los puestos clave na c\u00fapula militar. El xeneral Fanjul, un conoc\u00edu mon\u00e1rquicu ultraderechista, ocup\u00f3 la subsecretar\u00eda del Ministeriu; el xeneral Franco, foi'l Xefe del Est\u00e1u Mayor Central (a pesar de la oposici\u00f3n del presidente de la Rep\u00fablica).\nEn cuantes a la pol\u00edtica agraria, nun se renov\u00f3 la \u00ab\"Ley de Yunteros\"\u00bb polo que miles de families vi\u00e9ronse espulsaes de s\u00f3pitu de les tierres que cultivaben, les organizaciones socialistes de xornaleros quedaron dafechu estartaes y los xurados mixtos nel campu dexaron de funcionar.\nLa entrada de la CEDA nel gobiernu n'ochobre de 1934 desencaden\u00f3'l fechu m\u00e1s importante del periodu: la Revoluci\u00f3n d'ochobre de 1934, que tuvo'l so focu n'Asturies. L'ex\u00e9rcitu intervi\u00e9n, y la insurrecci\u00f3n acaba con m\u00e1s de mil muertos. \nNos meses siguientes a la revoluci\u00f3n d'Asturies nun hai tampoco un plan de Gobiernu perceutible m\u00e1s all\u00e1 de la represi\u00f3n de los revolucionarios asturianos o los intentos de inculpar a Aza\u00f1a nos fechos. Les presiones recib\u00edes dende tolos grupos parllamentarios acaben cola disoluci\u00f3n de les Cortes y la convocatoria de les eleiciones de febreru de 1936.\nEleiciones de 1936.\nTanto los grupos de derecha como d'esquierda formen llistes comunes p'agrupar el votu. La CEDA, temerosa de nun consiguir la mayor\u00eda absoluta, organiza'l Frente Nacional. Pela so parte, los republicanos d'Aza\u00f1a y los socialistes, a los que se sumen los comunistes, ens\u00e1mense nel Frente Popular. La campa\u00f1a desend\u00f3lcase n'ambiente belicosu. El result\u00e1u foi axust\u00e1u: el Frente Popular consigue'l 34,3% de los votos (m\u00e1s de 250 esca\u00f1os), mentanto que'l Frente Nacional, 33,2% del votu (malpenes 125 esca\u00f1os).\nLos conflictos d'orde p\u00fablicu suc\u00e9dense y son constantes: Los falanxistes insisten en provocar disturbios y en cometer atentaos escontra militantes d'otros part\u00edos y fuerces del orde. Los grupos revolucionarios entamen una campa\u00f1a de fuelgues, ocupaciones de tierres y ataques a edificios relixosos.\nDende les eleiciones asocedi\u00e9ranse les reuniones de xenerales pa propiciar un pronunciamientu militar. En marzu de 1936 l'atent\u00e1u por parte de falanxistes escontra Jim\u00e9nez de As\u00faa, intelectual socialista y \u00fan de los padres de la Constituci\u00f3n de 1931, da lugar a la illegalizaci\u00f3n de la Falanxe y a la detenci\u00f3n de la so xunta pol\u00edtica, incluido Jos\u00e9 Antonio Primo de Rivera. A finales d'abril, dende la c\u00e1rcel, Primo de Rivera redact\u00f3 una carta dirixida a los oficiales del ex\u00e9rcitu que se distribuy\u00f3'l 4 de mayu. Nella fac\u00eda un llamamientu a la sublevaci\u00f3n.\nGuerra Civil (1936-1939).\nEl 17 de xunetu de 1936 sublev\u00e1ronse les guarniciones del \u00c1frica Espa\u00f1ola, dando aniciu la Guerra Civil. Espa\u00f1a qued\u00f3 dixebrada en dos zones: una baxo l'autorid\u00e1 del gobiernu republicanu y otra controlada polos sublevaos, na que'l xeneral Francisco Franco foi nom\u00e1u Xefe d'Est\u00e1u. El sofitu alem\u00e1n ya italianu a los sublevaos, muncho m\u00e1s firme que'l sofitu de la Xuni\u00f3n Sovi\u00e9tica y M\u00e9xicu a la Espa\u00f1a republicana, y los continuos enfrentamientos ente les facciones republicanes, permitieron la victoria de los sublevaos el 1 d'abril de 1939.\nDictadura.\nLa victoria del xeneral Franco supunxo l'afitamientu d'un r\u00e9xime autoritariu. El desendolcu d'una fuerte represi\u00f3n sobre los venc\u00edos, oblig\u00f3 al exiliu a miles d'espa\u00f1oles y conderg\u00f3 a otros tantos a la muerte o al internamientu en campos de trabayu. El r\u00e9xime practic\u00f3 axusticiamientos, asesinatos y desapaiciones forzoses (m\u00e1s de 114.000 desapaec\u00edos). La persecuci\u00f3n pol\u00edtica, represi\u00f3n educativa, relixosa, y lling\u00fc\u00edstica foi la t\u00f3nica de 40 a\u00f1os.\nDende'l primer momentu, los mon\u00e1rquicos vieron na llegada de los conservadores al poder como una bona ocasi\u00f3n pa retomar la so influencia. Sicas\u00ed, los primeros a\u00f1os de la dictadura nun dexaron espaciu a la monarqu\u00eda..\nXuan de Borb\u00f3n, conde de Barcelona y padre de Xuan Carlos, foi \u00fan de los personaxes clave nesti periodu. Tres de la muerte d'Alfonsu XIII nel exiliu, yera'l principal aspirante al tronu. Mentanto'l pronunciamientu escontra la II Rep\u00fablica quiso delles vegaes xuntase a les tropes golpistes, cosa que refug\u00f3 Franco.\nMentanto la II Guerra Mundial estropi\u00e1ronse les rellaciones ente'l Conde de Barcelona, Xuan de Borb\u00f3n. El conde de Barcelona, critic\u00f3 la posici\u00f3n proalemana de Franco, qu'ayud\u00f3 direutamente al Exe -bandu conform\u00e1u por Alema\u00f1a, Italia y Xap\u00f3n que lluchaba escontra los aliados- col unviu de la Divisi\u00f3n Azul (combatientes voluntarios espa\u00f1oles) al frente oriental. El dictador tom\u00f3 baxo la so tutela y supervisi\u00f3n a Xuan Carlos I de Borb\u00f3n, que viax\u00f3 con 10 a\u00f1os a Espa\u00f1a, pa la so educaci\u00f3n.\nMagar que Franco caltuvo al pa\u00eds non belixerante na II Guerra Mundial, el so non disimul\u00e1u sofitu a les potencies del Exe afal\u00f3 a un aisllamientu internacional de calter pol\u00edticu y econ\u00f3micu. El result\u00e1u foi un desastre econ\u00f3micu absolutu, fundi\u00e9ndose la producci\u00f3n a niveles inferiores a los algamaos enantes de la Rep\u00fablica. La fame y la miseria azot\u00f3 al r\u00e9xime, que nam\u00e1i contaba cola ayuda de rex\u00edmenes amigos, Salazar en Portugal, y Per\u00f3n n'Arxentina (aporte de trigu). La decadencia del r\u00e9xime sumi\u00f3 al est\u00e1u nuna fondera crisis. En 1950 acab\u00f3se l'ayuda arxentina y el r\u00e9xime, \u00e9nte la profunda crisis viose oblig\u00e1u a buscar ayudes. \nNesta situaci\u00f3n, el r\u00e9xime de Franco dex\u00f3 de ser un enemigu pol\u00edticu pa convertise n'alli\u00e1u estrat\u00e9xicu pal control del Sur d'Europa na guerra fr\u00eda ente Estaos Xun\u00edos y la Xuni\u00f3n Sovi\u00e9tica. Esto fizo que'l r\u00e9xime franquista tuviese acercamientu a Estaos Xun\u00edos, fuera toler\u00e1u poles potencies \"occidentales\" y a la fin reconoc\u00edo por les mesmes finando'l so aisllamientu. Robl\u00e1ronse alcuerdos econ\u00f3micos con Estaos Xun\u00edos permitiendo l'asitiamientu de bases militares conxuntes hispano-estaoxunidenses n'Espa\u00f1a. En 1950, el presidente americanu Truman concedi\u00f3 a Espa\u00f1a 62,5 millones de d\u00f3lares. Y nel periodu comprend\u00edu ente 1950 y 1963 Espa\u00f1a recibi\u00f3 un total de 1.310,6 millones de d\u00f3lares poles bases militares. Asina mesmo, Espa\u00f1a consigui\u00f3 l'ayuda del FMI y de la OECE.\nEn 1956, Marruecos, que fora protector\u00e1u espa\u00f1ol y franc\u00e9s, adquiri\u00f3 la so independencia. En 1969, Franco nom\u00f3 a Xuan Carlos de Borb\u00f3n, nietu d'Alfonsu XIII, pr\u00edncipe d'Espa\u00f1a, el so socesor a t\u00edtulu de rei.\nTransici\u00f3n y democracia.\nEl dictador morri\u00f3'l 20 de payares de 1975. A los dos d\u00edes proclam\u00f3se rei a Xuan Carlos I, que tuviera baxo la tutela del dictador dende los diez a\u00f1os. Abri\u00f3se un periodu conoc\u00edu como Transici\u00f3n. Remat\u00f3 col afitamientu d'una Monarqu\u00eda Parllamentaria en 1978, dempu\u00e9s de la renuncia a los sos derechos hist\u00f3ricos realizada por D. Xuan de Borb\u00f3n, p\u00e1 del rei. Tres les primeres eleiciones democr\u00e1tiques, Adolfo Su\u00e1rez, del part\u00edu Uni\u00f3n de Centru Democr\u00e1ticu (centro-drecha), foi elix\u00edu presidente de Gobiernu. Llev\u00f3 a cabu importantes reformes pol\u00edtiques y entam\u00f3 les negociaciones pa la entrada d'Espa\u00f1a na Comunid\u00e1 Econ\u00f3mica Europea. Dimiti\u00f3 en 1981. Nesti periodu la banda terrorista vasca ETA cometi\u00f3 un gran n\u00famberu d'atentaos, especialmente escontra miembros del ex\u00e9rcitu y de les fuerces de segurid\u00e1, asina como otros de calter indiscrimin\u00e1u. Na sesi\u00f3n de votaci\u00f3n d'investidura del socesor de Su\u00e1rez, Leopoldo Calvo-Sotelo (UCD), el 23 de febreru (23-F), tuvo llugar un intentu de golpe d'Est\u00e1u anici\u00e1u por altos mandos militares. El Congresu de Diputaos foi tom\u00e1u pol teniente coronel Tejero. L'intentu foi albort\u00e1u el mesmu d\u00eda. En 1981 robl\u00f3se en Bruxeles el protocolu d'aferimientu a la OTAN dando aniciu al procesu d'inxertadura na Alianza que remat\u00f3 na primavera de 1982, demientres el gobiernu d'UCD.\nNes eleiciones siguientes (1982), venci\u00f3'l Part\u00edu Socialista Obreru Espa\u00f1ol, con Felipe Gonz\u00e1lez como presidente de gobiernu. Calt\u00favose nel poder nes tr\u00e9s siguientes llexislatures. En 1986 Espa\u00f1a incorpor\u00f3se a la Comunid\u00e1 Econ\u00f3mica Europea, precursora de la Xuni\u00f3n Europea y esi mesmu a\u00f1u celebr\u00f3se un referendu nel que se consult\u00f3 al pueblu sobre la permanencia o non na OTAN. El PSOE defendi\u00f3'l s\u00ed. En 1992 Espa\u00f1a apaeci\u00f3 de forma llamativa nel escenariu internacional cola celebraci\u00f3n de los Xuegos Ol\u00edmpicos en Barcelona, la declaraci\u00f3n de Madrid como Ciud\u00e1 Cultural Europea y la celebraci\u00f3n en Sevilla de la Esposici\u00f3n Universal \"EXPO 92\".\nNesti periodu prod\u00faxose una fonda modernizaci\u00f3n de la econom\u00eda y la socied\u00e1 espa\u00f1oles, caracterizada poles reconversiones industriales y la sustituci\u00f3n del modelu econ\u00f3micu tardofranquista por otru de corte m\u00e1s lliberal -lo qu'afal\u00f3 a tr\u00e9s importantes fuelgues xenerales-, la xeneralizaci\u00f3n del pensamientu y los valores contempor\u00e1neos a la socied\u00e1 espa\u00f1ola, el desendolcu del est\u00e1u de les autonom\u00edes, la tresformaci\u00f3n de les Fuerces Armaes y l'enorme desendolcu de les infraestructures civiles. Sicas\u00ed, hubo tami\u00e9n una situaci\u00f3n d'elev\u00e1u desemplegu y hacia la fin del mesmu prod\u00faxose una importante entrulladura econ\u00f3mica, que nun entam\u00f3'l so recobramientu hasta 1993 \u2014cuando la tasa de desemplegu amenorg\u00f3 del 23% al 15%\u2014, y se destap\u00f3'l casu GAL de terrorismu d'est\u00e1u.\nLes eleiciones de 1996 dieron la victoria al Part\u00edu Popular, con Jos\u00e9 Mar\u00eda Aznar como presidente, cargu qu'exerci\u00f3 per dos llexislatures, algamando nes eleiciones xenerales de 2000 la mayor\u00eda absoluta que caltuvo hasta 2004, onde'l PSOE declar\u00f3 vencedor.\nSieglu XXI.\nEl sieglu XXI entam\u00f3 colos efectos del 11 de setiembre de 2001, que llevaron a Espa\u00f1a a venceyase en dos conflictos: la ocupaci\u00f3n d'Afganist\u00e1n y la invasi\u00f3n d'Iraq. Esti \u00faltimu conflictu y la xesti\u00f3n del atent\u00e1u del 11 de marzu de 2004 en Madrid provocaron un distanciamientu ente'l gobiernu y parte de la opini\u00f3n p\u00fablica espa\u00f1ola. Too ello desemboc\u00f3 na eleici\u00f3n d'un nuevu gobiernu del PSOE, tres les eleiciones xenerales celebraes el 14 de marzu de 2004.\nL'euru, moneda oficial na llamada \u00abzona euru\u00bb d'Europa dende 1999, convirti\u00f3se na moneda de cambiu oficial el 1 de xineru de 2002, reemplazando a la peseta. Los ciudadanos entamaron a usalu na vida cotidiana, magar de les protestes pola xuba encubierta de los precios que supunxo esti cambiu de moneda. Ente 1993 y 2007 prod\u00faxose una importante espansi\u00f3n de la econom\u00eda espa\u00f1ola, basada fundamentalmente nel sector de la construcci\u00f3n, que qued\u00f3 acenada poles consecuencies globales de la crisis econ\u00f3mica de 2008.\nNa fin del sieglu XX Espa\u00f1a recibi\u00f3 a una gran cantid\u00e1 d'inmigrantes de pa\u00edses llatinoanoamericanos como Ecuador, Colombia, Arxentina, Bolivia, Per\u00fa o Rep\u00fablica Dominicana, asina como d'estremaes zones d'\u00c1frica, Asia y Europa. El fuerte crecimientu econ\u00f3micu de tipu espansivu que present\u00f3'l pa\u00eds dende 1993 requiri\u00f3 una gran cantid\u00e1 de mano d'obra. Seg\u00fan anunci\u00f3'l direutor del Bancu d'Espa\u00f1a en febreru de 2007, Espa\u00f1a podr\u00eda asitiase como la s\u00e9ptima mayor econom\u00eda del mundu.\nEl Part\u00edu Socialista Obreru Espa\u00f1ol gan\u00f3 les eleiciones celebraes el 14 de marzu de 2004, convirti\u00e9ndose Jos\u00e9 Luis Rodr\u00edguez Zapatero nel quintu presidente del gobiernu de la democracia.\nCon Zapatero como Presidente del Gobierno ret\u00edrense les tropes espa\u00f1oles que permanec\u00eden n'Iraq. Ello ocasion\u00f3 un considerable enfriamientu de les rellacionies diplom\u00e1tiques colos Estaos Xun\u00edos. Robl\u00f3se la Constituci\u00f3n Europea y realiz\u00f3se'l referendu de la Constituci\u00f3n Europea, nel que los ciudadanos espa\u00f1oles aprueben el trat\u00e1u. Tami\u00e9n s'aprob\u00f3'l matrimoniu homosexual, ente otres reformes de calter social promet\u00edes nel programa eleutoral de los socialistes.\nEl mi\u00e9rcoles 22 de marzu de 2006 la organizaci\u00f3n terrorista ETA anunci\u00f3'l so segundu altu al fuegu, fray\u00e1u'l s\u00e1badu 30 d'avientu d'esi mesmu a\u00f1u col allugamientu d'una furgoneta bomba na reci\u00e9n estrenada Terminal 4 del Aeropuertu de Barajas, atent\u00e1u nel que dos persones perdieron la vida. \nLes eleiciones del 9 de marzu de 2008 dieron la victoria de nuevo al PSOE y renovaron el gobiernu de Jos\u00e9 Luis Rodr\u00edguez Zapatero. Los socialistes ganaron los comicios con 169 esca\u00f1os (5 m\u00e1s que nes eleiciones de 2004) frente a los 154 del Part\u00edu Popular (6 m\u00e1s que nes eleiciones de 2004). Los part\u00edos nacionalistes sofrieron un importante descensu, a esceici\u00f3n de CIU que caltuvo los sos 10 diputaos. Izquierda UXunida perdi\u00f3'l so grupu parllamentariu propiu nel Congresu de los Diputaos, al algamar solo 2 esca\u00f1os. Les eleiciones de 2008 postiaron y reforzaron el bipartidismu.\nGobiernu y pol\u00edtica.\nEspa\u00f1a ye una monarqu\u00eda parllamentaria, con un monarca hereditariu qu'exerce como Xefe d'Est\u00e1u \u2014el Rei d'Espa\u00f1a\u2014, y un parllamentu bicameral, les Cortes Xenerales.\nDivisi\u00f3n de poderes.\nEl poder executivu f\u00f3rmalu un Conseyu de Ministros presid\u00edu pol Presidente del Gobiernu, qu'exerce como Xefe de Gobiernu. Ye'l monarca quien prop\u00f3n al Presidente del Gobiernu tres les eleiciones xenerales y quien lu calti\u00e9n nel cargu mientres conserve l'enfotu del Congresu de los Diputaos.\nEl poder llexislativu af\u00edtase nes Cortes Xenerales, que son el \u00f3rganu supremu de representaci\u00f3n del pueblu espa\u00f1ol. Les Cortes Xenerales comp\u00f3nense d'una c\u00e1mara baxa, el Congresu de los Diputaos, y una c\u00e1mara alta, el Sen\u00e1u. El Congresu de los Diputaos cuenta con 350 miembros elix\u00edos por votaci\u00f3n popular, en llistes zarraes y per aciu de representaci\u00f3n proporcional escoy\u00edos por circuscripciones provinciales, pa servir en llexislatures de cuatro a\u00f1os. El sistema nun ye absolutamente proporcional pola mor de qu'esiste un n\u00famberu m\u00ednimu d'esca\u00f1os por circuscripci\u00f3n (3) y \u00fasase un sistema proporcional soncemente correx\u00ed\u00fa pa favorecer les llistes mayoritaries (el Sistema d'Hondt). El Sen\u00e1u cunta angua\u00f1o con 259 esca\u00f1os, de los que 208 son escoy\u00edos direutamente per aciu del votu popular, por circuscripciones provinciales, en cadaguna de les cuales el\u00edxense 4 senadores, siguiendo un sistema mayoritariu (3 pa la llista mayoritaria, 1 pa la siguiente), esceptu nes islles, Baleares y Canaries (nes que la circuscripci\u00f3n ye la islla) y los otros 51 son designaos polos \u00f3rganos auton\u00f3micos pa servir, tami\u00e9n, por periodos de cuatro a\u00f1os.\nEl poder xudicial ta formao pol conxuntu de Xulgaos y Tribunales, integr\u00e1u por Xueces y Maxistraos, que tienen la potest\u00e1 d'alministrar xusticia en nome del Rei (\"v\u00edase Poder Xudicial d'Espa\u00f1a\").\nEst\u00e1u de les Autonom\u00edes.\nEspa\u00f1a ye angua\u00f1o lo que se noma un \"Est\u00e1u d'Autonom\u00edes\", un est\u00e1u formalmente unitariu pero que funciona como una federaci\u00f3n descentralizada de comunidaes aut\u00f3nomes, cada una d'elles con estremaos niveles d'autogobiernu. Les diferencies dientro d'esti sistema d\u00e9bense a que'l procesu de trespasu de competencies del centru a la periferia foi atalantao nun entamu como un procesu asim\u00e9tricu, que garantizara un mayor grau d'autogobiernu solo a aquelles comunidaes que buscaben una triba de rellaci\u00f3n m\u00e1s federalista col restu d'ESpa\u00f1a \u2013\"comunidaes aut\u00f3nomes de r\u00e9xime especial\"\u2013 (Andaluc\u00eda, Catalu\u00f1a, Galicia, Navarra y Pa\u00eds Vascu). Per otru llau, el restu de comunidaes aut\u00f3nomes \u2013\"comunidaes aut\u00f3nomas de r\u00e9xime com\u00fan\"\u2013 dispondr\u00eda d'un menor autogobiernu. Sicas\u00ed, taba albidrao qu'a midida que foran pasando los a\u00f1os, estas comunidaes foran adquiriendo gradualmente m\u00e1s competencies.\nAngua\u00f1o, Espa\u00f1a ta considerada como \u00fan de los pa\u00edses europeos m\u00e1s descentralizaos, ya que tolos sos estremaos territorios alministren de miente llocal los sos sistemes sanitarios y educativos, asina como dalgunos aspectos del presupuestu p\u00fablicu; dalgunos d'ellos como'l Pa\u00eds Vascu y Navarra, adem\u00e1s alministren la so financiaci\u00f3n p\u00fablica cuasi ensin cuntar (esceici\u00f3n fecha del cupu) cola supervisi\u00f3n del gobiernu central. Nel casu de Catalu\u00f1a Navarra y el Pa\u00eds Vascu, t\u00e1n equipaos colos sos propios cuerpos policiales, dafechu operativos y enxebre aut\u00f3nomos que reemplazan les funciones de la Polic\u00eda Nacional nestos territorios, sacante en Navarra a\u00ednda en procesu de trespasu (v\u00edase Mossos d'Esquadra, Ertzaintza, y Polic\u00eda Foral de Navarra).\nDefensa.\nLa responsabilid\u00e1 de la defensa nacional rec\u00e1i nes Fuerces Armaes que tienen asignaes per aciu del art\u00edculu octavu de la Constituci\u00f3n Espa\u00f1ola \u00ab\"la misi\u00f3n de garantizar la soberan\u00eda e independencia de Espa\u00f1a, defender su integridad territorial y el ordenamiento constitucional\"\u00bb.\nLes Fuerces Armaes Espa\u00f1oles dixebr\u00e1ronse tradicionalmente en tr\u00e9s armaes: Ex\u00e9rcitu de Tierra, Armada y Ex\u00e9rcitu del Aire. A estes armeas s\u00famase la Guardia Real, un cuerpu protocolariu esgay\u00e1u que fai llabores fundamentalmente de segurid\u00e1.\nEspa\u00f1a forma parte de les naciones m\u00e1s importantes del EUFOR, y del Eurocuerpu, asina mesmu ocupa una posici\u00f3n destacada na estructura de la OTAN, na qu'inxiri\u00f3 en 1982. Adem\u00e1s de ser la sexta flota naval m\u00e1s poderosa y poseer el cuerpu d'Infanter\u00eda de Marina m\u00e1s antiguu del mundu.\nPol\u00edtica internacional.\nEspa\u00f1a forma parte d'organizaciones globales como les Naciones Xun\u00edes (dende'l 14 d'avientu de 1955), la Organizaci\u00f3n del Trat\u00e1u del Atl\u00e1nticu Norte (dende'l 30 de mayu de 1982) y la Organizaci\u00f3n pa l'Andecha y el Desendolcu Econ\u00f3mico; continentales como la Xuni\u00f3n Europea (dende'l 1 de xineru de 1986), la Organizaci\u00f3n pa la Segurid\u00e1 y la Facendera n'Europa, el trat\u00e1u de la Xuni\u00f3n Europea Occidental y de l'Axencia Europea de Defensa; y organizaciones que estrechen llazos hest\u00f3ricos y culturales del v\u00ednculu transatl\u00e1nticu como la Xuni\u00f3n Llatina, la Comunid\u00e1 Iberoamericana de Naciones, y l'ABINIA.\nEl gobiernu espa\u00f1ol contrib\u00fai a la financiaci\u00f3n de la ONU nun 2,52% del so presupuestu a\u00f1al (2006).\nDrechos humanos.\nNa robla y ratificaci\u00f3n de la \"Convenci\u00f3n escontra la Tortura y Otros Tratos o Penes Crueles, Inhumanos o Degradantes\" (CAT) y na \"Convenci\u00f3n Internacional sobre la Eliminaci\u00f3n de toles Formes de Discriminaci\u00f3n Racial\" (CERD), Espa\u00f1a reconoci\u00f3 la competencia de recibir y procesar comunicaciones individuales por parte del \"Comit\u00e9 pa la Eliminaci\u00f3n de Discriminaci\u00f3n Racial\" perteneciente a la Comisi\u00f3n de Drechos Humanos.\nOrganizaci\u00f3n territorial.\nEspa\u00f1a ye un est\u00e1u organiz\u00e1u territorialmente en 17 comunidaes aut\u00f3nomes y 2 ciudaes aut\u00f3nomes. El T\u00edtulu VIII de la constituci\u00f3n afita la organizaci\u00f3n territorial del Est\u00e1u en municipios, provincies y comunidaes aut\u00f3nomes, \u00e9stes con competencies pa xestionar los sos propios intereses con un ampliu nivel d'autonom\u00eda, poderes llexislativos, presupuestarios, alministrativos y executivos nes competencies esclusives que l'Est\u00e1u-yos garantiza al travi\u00e9s de la Constituci\u00f3n de cada Estatutu d'autonom\u00eda. Anque Navarra nun se constituy\u00f3 propiamente en Comunid\u00e1 Aut\u00f3noma, siendo una Comunid\u00e1 Foral, y nun teniendo desendolc\u00e1u un Estatutu d'Autonom\u00eda, sin\u00f3n articulando un ameyoramientu de los sos fueros tradicionales, ye considerada comunid\u00e1 aut\u00f3noma a tolos efectos, seg\u00fan la interpretaci\u00f3n del Tribunal Constitucional. \nCada comunid\u00e1 aut\u00f3noma ta formada por una o delles provincies, faciendo un total de 50.\nDende 2003 adopt\u00f3se Nomenclatura de les Unidaes Territoriales Estad\u00edstiques, o unidaes NUTS, de tr\u00e9s niveles, con fines meramente estad\u00edsticos basaos nes normatives europ\u00e9es y fixados pol Eurostat. Les 50 provincies espa\u00f1oles y les dos ciudaes aut\u00f3nomes alcu\u00e9ntranse clasificaes nos niveles NUTS-3; les 17 comunidaes aut\u00f3nomes alcu\u00e9ntrense clasificaes nos niveles NUTS-2; y pa los niveles NUTS-1 cre\u00e1onse los .\nReclamaciones territoriales y territorios en disputa.\nEspa\u00f1a reclama hist\u00f3ricamente la retrocesi\u00f3n de la colonia (angua\u00f1o Territoriu Brit\u00e1nicu d'Ultramar) de Xibraltar, magar amos\u00f3se \u00faltimamente favoratible a f\u00f3rmules de soberan\u00eda compartida. La reclamaci\u00f3n entam\u00f3 dende'l momentu en que tropes angloholandeses tomaron la plaza en nome del archiduque Carlos durante la Griesca de Socesi\u00f3n Espa\u00f1ola (1704), pasando posteriormente a manes brit\u00e1niques per aciu del Trat\u00e1u d'Utrecht (1713). La reclamaci\u00f3n, que incluy\u00f3 operaciones militares, foi particularmente intensa durante'l sieglu XVIII, sumi\u00f3 durante'l XIX y primer metada del XX y foi llevada pol gobiernu franquista a Naciones Xun\u00edes durante la d\u00e9cada de 1960. Ell\u00ed, encuadrada nos procesos descolonizadores, Espa\u00f1a obtuvo l'encontu a la so postura al reconocer les resoluciones al efeutu (2231 y 2353) que'l procesu descolonizador deb\u00eda respetar el drechu a la integrid\u00e1 territorial d'Espa\u00f1a y que los intereses, y non los deseyos de los xibraltare\u00f1os, deb\u00eden ser respetaos (V\u00edase \"Historia de Xibraltar\"). Espa\u00f1a nun reconoz, sicas\u00ed, la soberan\u00eda brit\u00e1nica sobre l'istmu qu'amece'l continente col pe\u00f1\u00f3n..\nOtramiente, Portugal nun reconoz la soberan\u00eda espa\u00f1ola sobre la fastera, na provincia de Badajoz, d'Olivenza, qu'incl\u00fai los municipios d'Olivenza y T\u00e1liga (magar nun reclama activamente la so soberan\u00eda), cedida por Portugal a Espa\u00f1a per aciu del trat\u00e1u de Badajoz (1801). Les resoluciones del Congresu de Viena son interpretaes de forma diverxente por dambos pa\u00edses. Mientres Portugal camienta qu'aquelles obligaben a Espa\u00f1a a devolver Olivenza, Espa\u00f1a cuida que se trata d'una cenciella declaraci\u00f3n de bonos deseyos, ensin capacid\u00e1 resolutiva, raz\u00f3n pola qu'Olivenza sigui\u00f3 amecida a Espa\u00f1a. A la fin, Espa\u00f1a nun reconoz les pretensiones de soberan\u00eda de Portugal sobre les islles Xabaces.\nTami\u00e9n la soberan\u00eda sobre'l despobl\u00e1u isllote de Perejil alcu\u00e9ntrase disputada con Marruecos. Anque desaloxada tres l'incidente de la islla Perejil (2002), por alcuerdu ente entrambos pa\u00edses nun s'alcuentra asitiada ell\u00ed denguna fuerza militar o policial, ensin que denguna de les partes tenga renunciao a les sos pretensiones de soberan\u00eda. Otramiente, Marruecos reclama informalmente la cesi\u00f3n de los territorios de Ceuta y Melilla, asina como les denominaes places de soberan\u00eda nel continente africanu. Dalgunos movimientos irredentistes en Marruecos, como'l part\u00edu Istiqlal, reclamen l'inxerimientu nel nom\u00e1u \"Gran Marruecos\" de les islles Canaries.\nIndependentismu.\nEsisten n'Espa\u00f1a estremaos movimientos pol\u00edticos de signu independentista, venceyaos a nacionalismos, como por exemplu'l vascu, el gallegu o'l catal\u00e1n, que reclamen la independencia d'Espa\u00f1a de los territorios nos que son activos. Estos movimientos danse cimeramente en Catalu\u00f1a, Galicia, Navarra y el Pa\u00eds Vascu, onde esisten part\u00edos espl\u00edcitamente independentistes como la Uni\u00f3n do Povo Galego, Esquerra Republicana de Catalunya, Aralar o EA, asina como los seguidores de la llamada izquierda \"abertzale\" (la so postrera denominaci\u00f3n formal ye Batasuna, part\u00edu illegaliz\u00e1u n'Espa\u00f1a pero llegal en Francia). Otramiente, part\u00edos como'l BNG, PNV y CiU oscilen ente postures autonomistes y abiertamente independentistes. Arriendes esisten otros nacionalismos de menor influencia como'l castell\u00e1n y l'andaluz y part\u00edos pol\u00edticos que los refrenden como'l PCAS y *EULV-CA (IULV-CA).\nXeograf\u00eda.\nAsitiada n'Europa Occidental, ocupa la mayor parte de la pen\u00ednsula Ib\u00e9rica y, fuera d'ella, dos archipi\u00e9lagos (el de les islles Canaries nel oc\u00e9anu Atl\u00e1nticu y el de les islles Baleares nel mar Mediterraneu) y dos ciudaes, Ceuta y Melilla, nel norte d'\u00c1frica, asina como l'enclave de Llivia, en Francia.\nArriendes, tien posesiones menores non continentales como les islles Chafarines, el pe\u00f1\u00f3n de V\u00e9lez de la Gomera y el pe\u00f1\u00f3n d'Alhucemes, toos frente a la costa africana. La islla d'Albor\u00e1n, les islles Columbretes y una serie d'islles y isllotes alcu\u00e9ntranse frente a les costes peninsulares.\nN'estensi\u00f3n territorial ye'l cuartu pa\u00eds d'Europa, per darrera de Rusia (que ye'l mayor, inclusive teniendo en cuenta solo'l territoriu conten\u00edu n'Europa), Ucra\u00edna y Francia, y el segundu de la Xuni\u00f3n Europea.\nLes llendes f\u00edsiques d'Espa\u00f1a son les siguientes: al oeste, Portugal y l'oc\u00e9anu Atl\u00e1nticu; el mar Mediterraneu al este; l'estrechu de Xibraltar, oc\u00e9anu Atl\u00e1nticu y mar Mediterraneu al sur; y los Pirineos, xunto col golfu de Vizcaya y el mar Cant\u00e1bricu al norte.\nClima.\nEspa\u00f1a tien un clima mui estrem\u00e1u a lo llargo de tol so territoriu. Predomina el calter mediterraneu en cuasi tola so xeograf\u00eda. Les costes del sur y mediterranees tienen un clima nom\u00e1u mediterraneu de costa que tami\u00e9n tien el Valle del Guadalquivir: temperatures suaves, precipitaciones abondantes cuasi tol a\u00f1u exceptu en branu.\nA midida que nos adentramos nel interior el clima ye m\u00e1s estremu, alcontr\u00e1monos col clima mediterraneu continental, qu'abarca cuasi tola Pen\u00ednsula, temperatures baxes n'iviernu, altes en branu y precipitaciones irregulares (dependiendo de la posici\u00f3n xeogr\u00e1fica). Polo xeneral, les comunidaes occidentales reciben m\u00e1s precipitaciones que les orientales. Asina pues, Galicia y el Cant\u00e1bricu tienen un clima oce\u00e1nicu, caracteriz\u00e1u pola abondanza de precipitaciones durante tol a\u00f1u, especialmente n'iviernu, y unes temperatures fresques.\nEl clima de monte puede observase n'altitudes altes, Cordillera Cant\u00e1brica, Pirineos, altos puntos de la C. Ib\u00e9rica, Sistema Central y Cordilleres B\u00e9tiques, asina como n'altit\u00faes altes en Canaries, au se dan temperatures baxes (iviernos fr\u00edos o mui fr\u00edos) y precipitaciones xeneralmente abondantes.\nLos climes \u00e1ridos o semi\u00e1ridos (menos de 300\u00a0mm a\u00f1ales) alcontr\u00e1moslos en dellos puntos peninsulares del este: Almer\u00eda (afam\u00e1u'l desiertu de Tabernas) o'l Cabu de Gata (au se rexistren menos de 200\u00a0mm a\u00f1ales), Granada (Guadix), Murcia, Alicante y Valle del Ebru onde l'efeutu foehn ye'l principal causante de tan baxes precipitaciones.\nEl calter sotropical ye caracter\u00edsticu de les Islles Canaries, con unes temperatures calec\u00edes durante tol a\u00f1u y poques precipitaciones (m\u00e1s abondantes nes islles occidentales). Sicas\u00ed, esti clima tami\u00e9n se da nes costes sure\u00f1es de la pen\u00ednsula (M\u00e1laga, Granada, Almer\u00eda), onde tienen temperatures relativamente c\u00e1lides mentanto tol a\u00f1u, anque les precipitaciones son dalgo m\u00e1s abondantes qu'en Canaries.\nSistemas monta\u00f1osos.\nEl relieve d'Espa\u00f1a carauter\u00edzase por ser elev\u00e1u abondo, con una altit\u00fa media de 660 metros, y mont\u00e9s si se compara col restu de pa\u00edses d'Europa, con esceici\u00f3n de Suiza, Austria y los microestaos d'Andorra y Liechtenstein, cuya altit\u00fa permediu ye mayor abondo. Na Espa\u00f1a peninsular, el relieve artic\u00falase alredor d'un gran Tesu Central qu'ocupa la mayor parte del centru de la Pen\u00ednsula Ib\u00e9rica y que tien una altit\u00fa media de 660 metros. Fuera de la meseta, ta la depresi\u00f3n del r\u00edu Guadalquivir, asitiada nel suroeste de la pen\u00ednsula, y la del r\u00edu Ebru, nel noreste de la mesma. Los cimeros sistemes monta\u00f1osos son: Pirineos, sistema Ib\u00e9ricu, cordal Cant\u00e1brica, sistema Central y cordales B\u00e9tiques (Sob\u00e9tica y Penib\u00e9tica)\nDemograf\u00eda.\nEspa\u00f1a ten\u00eda 47.190.493 habitantes en xineru de 2011. La densid\u00e1 de poblaci\u00f3n, de 93,49 hab/km\u00b2, ye menor que la de la mayor\u00eda d'otros pa\u00edses d'Europa Occidental y la so distribuci\u00f3n a lo llargo del territoriu ye mui irregular: les zones m\u00e1s densamente poblaes conc\u00e9ntranse na costa y alredor de Madrid, mientres que'l restu del interior alcu\u00e9ntrase mui soncemente ocup\u00e1u.\n\u00c1rees metropolitanes.\nL'aniciu d'entidaes alministratives qu'agrupen a los municipios que costit\u00fain un \u00e1rea metropolitana ta nes manes de les comunidaes aut\u00f3nomes. Hasta'l momentu, nun esiste denguna \u00e1rea metropolitana regulada por un \u00f3rganu alministrativu. Asina, por exemplu, l'\u00c1rea Metropolitana de Barcelona foi suprimida en 1987 pola Xeneralid\u00e1 de Catalu\u00f1a. Dalgunes \u00e1rees metropolitanes coinciden, sicas\u00ed, con comarques, que la so regulaci\u00f3n ta tami\u00e9n en manes de les comunidaes aut\u00f3nomes.\nAsina ya too, seg\u00fan estudios non oficiales, les \u00e1rees metropolitanes en sent\u00edu demogr\u00e1ficu que sobrepasaben en 2006 los 500.000 habitantes son les siguientes:\nDemograf\u00eda.\n46.063.511 habitantes en 2008, seg\u00fan el Institutu Nacional d'Estad\u00edstica (INE), distribuy\u00edos per Comunidaes Aut\u00f3nomes seg\u00fan la siguiente tabla:"}
{"id": "68", "revid": "43102", "url": "https://ast.wikipedia.org/wiki?curid=68", "title": "Princip\u00e1u d'Asturies", "text": "El Princip\u00e1u d'Asturies (\"Principao d'Asturias\" en gallegoasturianu, \"Principado de Asturias\" en castellanu) o simplemente Asturies ye una comunid\u00e1 aut\u00f3noma uniprovincial d'Espa\u00f1a. As\u00edtiase nel noroeste de la Pen\u00ednsula Ib\u00e9rica llendando al norte col mar Cant\u00e1bricu, al oeste con Galicia, al este con Cantabria y al sur con Castiella y Lli\u00f3n.\nRecibe'l nome de Princip\u00e1u por razones hist\u00f3riques, al ostentar l'herederu de la Corona d'Espa\u00f1a'l t\u00edtulu nobiliariu de \u00abPr\u00edncipe d'Asturies\u00bb.\nAsturies tien una poblaci\u00f3n, en retrocesu, de 1.081.487 habitantes repart\u00edos per un territoriu de 10.603,57 km\u00b2 divid\u00edu alministrativamente en 78 conceyos. La so capital ye la ciud\u00e1 d'Uvi\u00e9u, mentes que Xix\u00f3n ye la llocalid\u00e1 m\u00e1s poblada. Otros conceyos con gran poblaci\u00f3n son Avil\u00e9s, Siero, Mieres o Llangr\u00e9u.\nAsturies seg\u00fan el so Estatutu d'Autonom\u00eda ta considerada comunid\u00e1 hist\u00f3rica nel so art\u00edculu 1. Poseye un mu\u00e9rganu d'autogobiernu d'orixe medieval llam\u00e1u Xunta Xeneral fund\u00e1u nel a\u00f1u 1388, como consecuencia de la so tresformaci\u00f3n en Princip\u00e1u por orde de Xuan I de Castiella. Tami\u00e9n poseye dos idiomes propios, l'asturianu y el gallegoasturianu, lling\u00fces que, nun siendo consideraes oficiales, cuenten con un estatus xur\u00eddicu de proteici\u00f3n.\nToponimia.\nEl t\u00e9rminu Asturies, vien dau pol nome de los sos antiguos pobladores, los \u00e1stures, primitivos habitantes de les ribes del \"r\u00edu \u00c1stura\" (l'Esla) hasta la dominaci\u00f3n romana. El nome d'\u00c1stures englobaba non solo a los de la Meseta (cismontanos) sin\u00f3n tami\u00e9n a la xente del norte (tresmontanos).\nYe bien dable que l'etn\u00f3nimu \u00c1stures designare nun principiu a una de les munches tribus que m\u00e1s tarde pasaren a definir un conxuntu de xentilidaes baxo un mesmu nome por asemeyu, como asina asocedi\u00f3 ente los Galaicos colos \"Kallaekos\". De toles maneres, nun paez haber dulda que los \"Stures\" tomaren el nome del r\u00edu qu'habitaben, el \"Stura\" (Esla).\nLa etimolox\u00eda rellaciona \"Astura\" cola ra\u00edz \"pie\" (protoindoeurop\u00e9u) *\"Steu-r\" (Pokorny: 1004-1010) \"\"ampliu, enanch\u00e1u\" qu'aplicao a una corriente fluvial pudiere significar tami\u00e9n \"pasu abegosu\". Am\u00e1s de ser un axetivu afayadizu pa designar al r\u00edu m\u00e1s importante del territoriu \u00e1stur, nun ofrez oxeci\u00f3n lling\u00fc\u00edstica nenguna. Ye propio del celta camudar el diptongu \"ie\" *\"Eu\", primero en *\"Ou\", y dempu\u00e9s en *\"U\" (\"Teutates\" &gt; \"Touta\" &gt; \"Tutatis\"). Y una bona prueba d'ello d\u00e1nosla Estrab\u00f3n cuando trescribe'l nome antiguu na forma \"Astoures\". \nEl raiga\u00f1u calti\u00e9nse nel s\u00e1nscritu \"Sth\u016br\u00e1\" \"enanch\u00e1u, trupu\"; av\u00e9sticu \"St\u016bra\" \"ampliu, enanch\u00e1u, llargu\"; xermanu \"St\u016br\" \"ampliu\"\"; island\u00e9s \"St\u016bra\" y les m\u00e1s variaes formes del alem\u00e1n y anglosax\u00f3n \"Stieren\", \"Stiuri\", \"Stiura\", \"Stiure\", \"Steuer\", \"St\u0113or\", etc. Y, magar que nun s'afayen f\u00e1cilmente vocablos derivaos d'esta ra\u00edz nes lling\u00fces celtes de g\u00fcei, tuvo de ser d'usu com\u00fan nel galu, darr\u00e9u la bayura d'hidr\u00f3nimos conse\u00f1aos: na Breta\u00f1a, Pliniu glosa'l \"Stur\" y un \"Sturia\" na boca l'Elba. Na \"Galia Cisalpina\" asiti\u00e1base la tribu de los \"esturos\" y un r\u00edu \"Stura\". \nAngua\u00f1o tr\u00e9s r\u00edos en Kent, Suffolk y Dorset, ll\u00e1mense \"Stour\", am\u00e1s del Esla en Lli\u00f3n (\"Astura\") y un regatu de nome \"Astuera\" en Llastres (Colunga).\nSuxer\u00ederase otra hip\u00f3tesis: \"Astura\" pue remanecer del euskera: \"asturu\" (suerte), \"aztikeria\" (maxa), \"aztura\" (vezu), o \"asta\" y \"ura\" (pe\u00f1a y agua respeutivamente), y en tal casu ser\u00eda orixinalmente una designaci\u00f3n de los vascones pa los celtes o la rex\u00f3n qu'ocupaben.\nEl mesmu hidron\u00edmicu \"\u00c1stura\" docum\u00e9ntase como \"Estola\" nel oriente d'Asturies nun escritu de 1147 pa referise al r\u00edu Seya, al que los romanos llamar\u00eden simplemente como \"fluvium\".\nHistoria.\nOcupada por grupos humanos dende'l Paleol\u00edticu Inferior, nel superior Asturies carauteriz\u00f3se poles pintures rupestres de la so rex\u00f3n oriental. Nel Mesol\u00edticu desendolc\u00f3se una cultura orixinal, l'asturiense, introduci\u00e9ndose darr\u00e9u la Ed\u00e1 del Bronce identificada polos sos megalitos y t\u00famulos. Na Ed\u00e1 del Fierro, el territoriu tuvo somet\u00edu a la influyencia cultural celta. Con ra\u00edces na tradici\u00f3n llocal del Bronce Final Atl\u00e1nticu, desenroll\u00e1ronse un conxuntu de comunidaes que construyir\u00eden y habitar\u00eden en castros. Estes poblaciones evolucionar\u00eden llocalmente a lo llargo de tol primer mileniu enantes de la nuesa era, hasta l'arribada de los romanos al noroeste peninsular, que percibir\u00eden a diches poblaciones como parte d'una materialid\u00e1 \u00e9tnica (los \u00e1stures) que nun corresponder\u00eda cola realid\u00e1, ya que dif\u00edcilmente eses comunidaes caltendr\u00eden una conciencia clara de pertenencia a una estructura socio-pol\u00edtica m\u00e1s all\u00e1 d'entidaes llocales, comarcales, estructuraes n'unidaes territoriales como valles o cuenques fluviales.\nLa conquista romana ente'l 29 e.C. y el 19 e.C., fadr\u00eda entrar a Asturies na Historia. Nesti periodu romanu destaquen les esplotaciones aur\u00edferes realizaes pol Est\u00e1u Romanu, col oru del occidente asturianu como centru del esquema territorial n'\u00e9poca alto-imperial. La esplotaci\u00f3n minera decayer\u00eda nos sieglos II-III d.C., en favor de les mines romanes de la rex\u00f3n de la Dacia, conquistada pal Imperiu ent\u00f3ncenes. L'otru esquema complementariu d'estos momentos ser\u00eden les esplotaciones agropecuaries; les villes romanes como les de Veranes (Xix\u00f3n) o Memorana (\u1e36\u1e37ena), am\u00e1s del surdimientu de nucleos fortificaos como \"Sessio\" (Xix\u00f3n).\nTres m\u00e1s d'un sieglu ensin presencia forana, los suevos y los visigodos ocuparon el territoriu nel sieglu VI, anque'l so grau d'influyencia cultural y pol\u00edtica ye tov\u00eda discut\u00edu ente los historiadores. L'abanicu va ente los que defenden la independencia dafechu del Reinu de Toledo hasta los que falen d'una total visigotizaci\u00f3n. Magar, les escavaciones arqueol\u00f3xiques m\u00e1s recientes faen suponer la presencia d'una estructura pol\u00edtica ind\u00edxena estable dende mediaos del sieglu VII, dando mayor verosimilit\u00fa a la postura primera. Nel [[sieglu VIII]] nel contestu de la [[Conquista musulmana de la Pen\u00ednsula Ib\u00e9rica|conquista musulmana de la Pen\u00ednsula Ib\u00e9rica]] Asturies amu\u00e9sase como un \u00e1rea de dif\u00edcil penetraci\u00f3n y influyencia, si bien el grau de presencia musulmana tami\u00e9n ye un tema debat\u00edu. Acordies col mitu, establezse en [[722]] la independencia del [[Reinu d'Asturies]] tres la victoria de [[Pelayu]] na [[batalla de Cuadonga]]. De magar ent\u00f3s, esti reinu escomienza la so espansi\u00f3n, incorporando baxo la so \u00f3rbita'l desiertu demogr\u00e1ficu dende'l [[r\u00edu Eo]] hasta'l [[r\u00edu Dueru|Dueru]], creando per esti periodu un arte propiu, l'[[arte asturianu]], estend\u00edu pelos sos dominios, hasta'l sur de [[Galicia]]. Nel [[sieglu X]] el centru de poder tresll\u00e1dase dende [[Uvi\u00e9u]] a [[Lli\u00f3n (ciud\u00e1)|Lli\u00f3n]], dando llugar al [[Reinu de Lli\u00f3n]]. Dende esi momentu l'aislamientu favorec\u00edu pola [[Cordelera Cant\u00e1brica]], el tresll\u00e1u de los centros de decisi\u00f3n del Reinu y el movimientu de la frontera colos [[reinos de taifes]] d'[[al-\u00c1ndalus]] fai que les referencies hist\u00f3riques seyan escases. Tres la rebeli\u00f3n del f\u00edu d'[[Enrique II de Trest\u00e1mara]], cr\u00e9ase'l [[Princip\u00e1u d'Asturies]]. Hebo dellos intentos d'independencia, los m\u00e1s conoc\u00edos fueron los del conde [[Gonzalo Pel\u00e1ez]] o la reina Urraca, qu'inda consiguiendo importantes victories al final fueron derrotaos poles tropes de Castiella.\n[[Archivu:Oviedo croix Victoire.jpg|thumb|260px|Imaxe de la cara anterior de la [[Cruz de la Victoria]].]]\nNel [[sieglu XVI]] algam\u00f3 pela primer vegada los 100.000 habitantes, duplic\u00e1ndose cola llegada del [[ma\u00edz]] americano nel sieglu siguiente.\nEl [[8 de mayu]] de [[1808]], la [[Xunta Xeneral del Princip\u00e1u d'Asturies]] decl\u00e1rase soberana y decl\u00e1ra-y la guerra a [[Francia]], siendo la primer instituci\u00f3n d'Espa\u00f1a en refugar la invasi\u00f3n. Asturies solicida ayuda a [[Inglaterra]] de manera oficial, unviando emisarios a esti pa\u00eds. Nesi momentu f\u00f3rmense cuerpos militares propios como'l [[Reximientu de Cand\u00e1s y Lluanco]]. El [[1 de xineru]] de [[1820]], l'oficial [[Rafael del Riego]], oriundu de [[Tu\u00f1a]] ([[Tin\u00e9u]]), subl\u00e9vase en [[C\u00e1diz]] proclamando la [[Constituci\u00f3n espa\u00f1ola de 1812|Constituci\u00f3n de 1812]].\nDende [[1830]] entama la esplotaci\u00f3n del [[carb\u00f3n]], aniciando la [[revoluci\u00f3n industrial]] nel pa\u00eds, especialmente na zona centru del Princip\u00e1u. M\u00e1s tarde establ\u00e9cense otres industries [[siderurxa|sider\u00farxiques]] puxantes en [[La Felguera (Llangr\u00e9u)|La Felguera]], [[Mieres]] y [[Xix\u00f3n]] nel [[sieglu XIX]], y n'[[Avil\u00e9s]] na segunda met\u00e1 del [[sieglu XX|XX]], arriendes de la industria naval dende'l [[sieglu XIX|XIX]].\nEl [[6 d'ochobre]] de [[1934]] la [[Cuenques mineres asturianes|cuenca minera]] entama un alzamientu revolucionariu contra'l gobiernu de la [[Confederaci\u00f3n Espa\u00f1ola de Dereches Aut\u00f3nomes|CEDA]] reci\u00e9n constituy\u00edu, dalgo qu'entend\u00eden como un avance del facismu n'Espa\u00f1a y el so cabezaleru [[Jos\u00e9 Mar\u00eda Gil Robles]] yera consider\u00e1u por munchos como'l \u00abHitler\u00bb espa\u00f1ol. La [[Revoluci\u00f3n de 1934]] dur\u00f3 14 d\u00edes, siendo reprimida duramente pol ex\u00e9rcitu de la [[Rep\u00fablica Espa\u00f1ola]]. Nel corriente d'esta sulevaci\u00f3n minera procl\u00e1mase la [[Rep\u00fablica d'Obreros y Campesinos d'Asturies]].\nNa revoluci\u00f3n d'ochobre, protagonizada polos mineros de les Cuenques, Uvi\u00e9u queda afarada en bona parte: lleguen a quemase, ente otros edificios, el de la Universid\u00e1, atac\u00e1u polos revolucionarios, que cuntaba con una biblioteca na que guardaba fondos bibliogr\u00e1ficos de valor estraordinariu que nun se pudieron recuperar, o'l [[teatru Campoamor]], nesti casu prend\u00edu poles fuercies gubernamentales. La [[C\u00e1mara Santa]] na [[Catedral d'Uvi\u00e9u|Catedral]], foi dinamitada, anque pudieron salvase les sos ayalgues.\nEl [[18 de xunetu]] de [[1936]], col xeneral [[Francisco Franco Bahamonde]] como cabezaleru, una parte del ex\u00e9rcitu espa\u00f1ol sulev\u00f3se contra'l Gobiernu de la II Rep\u00fablica, dando empiezu a la [[Guerra Civil Espa\u00f1ola|Guerra Civil]]. N'Astuties el conflictu div\u00eddese en dos bandos, al sumase Uvi\u00e9u al [[G\u00fcelpe d'Est\u00e1u n'Espa\u00f1a de xunetu de 1936|g\u00fcelpe d'est\u00e1u del 18 de xunetu]]. \nEl [[24 d'agostu]] de [[1937]] procl\u00e1mase en Xix\u00f3n el [[Conseyu Soberanu d'Asturies y Lle\u00f3n|Conseyu Soberanu d'Asturies y Lli\u00f3n]], presid\u00edu pol dirixente [[movimientu sindical|sindical]] y [[socialismu|socialista]] [[Belarmino Tom\u00e1s]] que lleg\u00f3 a solicitar l'ingresu na [[Socied\u00e1 de Naciones]]. El [[20 d'ochobre]] de [[1937]] acaba'l conflictu cola victoria de les tropes nacionalistes nel frente norte, y l'exiliu de los miembros del Conseyu Soberanu.\nNos a\u00f1os 60 y 70, nel t\u00e9rminu d'una dura represi\u00f3n a lo llargo de los cuarenta a\u00f1os de dictadura [[franquismu|franquista]], la pol\u00edtica proteicionista fadr\u00eda d'Asturies la sesta provincia m\u00e1s rica d'Espa\u00f1a, propiciao tami\u00e9n poles nacionalizaciones de la miner\u00eda, siderurxa y del sector naval. Nel a\u00f1u [[1974]] apaez el llam\u00e1u [[surdimientu]], \u00e9poca de renacencia cultural y llingu\u00edstica asturianes promovida por organizaciones asturianistes como [[Conceyu Bable]], al tiempu qu'esporpollaba movimientu autonomista. En [[1979]] recup\u00e9rense los ayuntamientos democr\u00e1ticos y en [[1982]] conc\u00e9dese l'Autonom\u00eda. Destaca tami\u00e9n la influyencia escasa del [[asturianismu pol\u00edticu]], encabezada ent\u00f3ncenes pol [[Part\u00edu Asturianista]], que solo algam\u00f3 representaci\u00f3n na [[Xunta Xeneral del Princip\u00e1u d'Asturies|Xunta Xeneral]] en dos ocasiones (III y IV llexislatures)\nFuertemente afeut\u00e1u pola reconversi\u00f3n industrial de la d\u00e9cada de [[a\u00f1os 1990|1990]], el Princip\u00e1u tenta g\u00fcei de potenciar los sos recursos paisax\u00edsticos y naturales con vistes al [[turismu|sector tur\u00edsticu]].\nXeograf\u00eda f\u00edsica.\n[[Archivu:Satellite image of Asturies in January 2003.jpg|thumb|right|360px|Semeya d'Asturies fecha dende un sat\u00e9lite en xineru de [[2003]].]]\nAsturies tien una superf\u00edcie aproximada de 10.603,57 km\u00b2. Llenda al norte col [[mar Cant\u00e1bricu]], al oeste con [[Galicia]], al sur cola [[provincia de Lle\u00f3n|provincia de Lli\u00f3n]] y al este con [[Cantabria]]. La so situaci\u00f3n xeogr\u00e1fica favoreci\u00f3 un aislamientu hist\u00f3ricu cola Meseta y un acercamientu de les rellaciones mercantiles y de comunicaci\u00f3n col llam\u00e1u [[Arcu Atl\u00e1nticu]].\nCerca del 73% del territoriu asturianu ded\u00edcase a [[Viesca|superficie forestal]]; el 24,7% a cultivu y paciones y el 2,27% a aries urbanes o d'usu artificial del suelu.\nLlocalizaci\u00f3n.\nTres la muerte del rei [[Pelayo]] ([[737]]), el territoriu asturianu algamaba c\u00e1sique'l d'angua\u00f1o.\nYe nel llibru \"Liber Testamentorum\" pelayanu del [[sieglu XII]], onde se define'l territoriu de la provincia asturiense del [[Reinu de Lle\u00f3n|Reinu de Lli\u00f3n]]:\n\"Intra fines asturiarum a pirineis montibus usque in ora maris a flumine magno quod dicitur Ove usque in flumin quod dicitur Deva\"\n(Seg\u00fan elli, el territoriu asturianu def\u00ednese ente los montes cant\u00e1bricos y la mar, y dende'l [[r\u00edu Eo]] fasta'l [[r\u00edu Deva]]).\nNos m\u00e1s de los mapes [[cartograf\u00eda|cartogr\u00e1ficos]] fechos del [[sieglu XVI]] endelantre vese una divisi\u00f3n alministrativa doble: les [[Asturies d'Uvi\u00e9u]] y les [[Asturies de Santillana]]. La d'Uvi\u00e9u ten\u00eda la llende occidental nel r\u00edu Eo, mentes que pela parte oriental llegaba hasta'l [[r\u00edu Seya]] onde entamaba l'Asturies de Santillana que llegar\u00eda hasta cerca de [[Santander]] (San Andero), perteneciendo al territoriu de [[Vizcaya]] nun primer momentu, y constituyendo llueu xunto con [[Laredo (Cantabria)|Laredo]], [[Santo\u00f1a]] y [[Cabez\u00f3n de la Sal]] el territoriu de les \"Cuatro Villes\" d'onde surdir\u00e1 [[Cantabria]]. Pel sur les Asturies llendaben cola [[Cordelera Cant\u00e1brica]].\nNel mapa cartogr\u00e1ficu edit\u00e1u en [[1700]] por Charles Hubert (primer xeogr\u00e1fu del rei d'Espa\u00f1a) entama a nomase [[Princip\u00e1u d'Asturies]] tando entov\u00eda divid\u00edu na [[Asturies d'Uvi\u00e9u]] y l'[[Asturies de Santillana]].\nDe magar [[1835]] cola divisi\u00f3n provincial a imitaci\u00f3n de la francesa dib\u00faxase la contorna d'angua\u00f1o. Dende esti momentu desapaez de la cartograf\u00eda l'Asturies de Santillana pasando esi territoriu dende'l r\u00edu Deva a la Provincia de Santander.\nG\u00fcei'l territoriu asturianu as\u00edtiase na zona templada del [[hemisferiu]] norte, nel norte de la [[Pen\u00ednsula Ib\u00e9rica]], ente los 43\u00ba y los 42\u00ba de [[llatit\u00fa]] norte y los 4\u00ba y los 7\u00ba de llonxit\u00fa [[oeste]].\nTopograf\u00eda.\n[[Archivu:Urriellu.JPG|thumb|right|270px|L'[[Picu Urriellu|Urriellu]], \u00fan de los cumes m\u00e1s emblem\u00e1ticos del Princip\u00e1u.]]\nEl relieve asturianu ta marc\u00e1u pola fragmentaci\u00f3n del Macizu Ib\u00e9ricu na oroxenia alpina, polo que se da un anovamientu na Cordelera Cant\u00e1brica. Tambi\u00e9n foi importante'l sometimientu costeru sufr\u00edu nel terciariu pola din\u00e1mica llitoral. A rasgos xenerales carauter\u00edzase poles siguientes dos unidaes morfoestructurales:\nOtro rasgos importantes son:\nDientro del relieve asturianu estr\u00e9mense dos unidaes d'importancia desigual: la [[rasa llitoral asturiana|rasa llitoral]] (10% del territoriu) y el [[Macizu Asturianu]].\nHidrograf\u00eda.\nAsturies tien abondanza d'agua. Los r\u00edos, llagos y banzaos son alimentaos davezu poles numberoses precipitaciones que recibe.\n[[Archivu:Narcea.JPG|thumb|right|270px|El [[r\u00edu Nal\u00f3n]], na so confluyencia col Narcea.]]\nClima.\nEl clima xeneral n'Asturies ye [[Clima oce\u00e1nicu|oce\u00e1nicu]], con precipitaciones abondoses repart\u00edes a lo llargo del a\u00f1u y temperatures seles tanto n'[[iviernu]] como en [[branu]]. Deb\u00edo a lo accidentao de la xeograf\u00eda asturiana hai infinid\u00e1 de microclimes, de los que se podr\u00eden distinguir tr\u00e9s:\nMediu ambiente.\n[[Archivu:Vista de muniellos.jpg|thumb|right|270px|[[Reserva Natural Integral de Munie\u1e37\u1e37os|Munie\u1e37\u1e37os]], en [[Cangas del Narcea]].]]\nEl Plan d'Ordenaci\u00f3n de los Recursos Naturales d'Asturies (PORNA) estableci\u00f3 nel a\u00f1u [[1994]] (como desenrollu de la llei de mayu de [[1991]]) la proteici\u00f3n de los diferentes espacios naturales del pa\u00eds. Esta llei de proteici\u00f3n auton\u00f3mica ye'l desenrollu auton\u00f3micu de la llei estatal de proteici\u00f3n y conservaci\u00f3n de los espacios naturales, flora y fauna. Esisten n'Asturies cinco parques naturales: el [[Parque Natural de Las Ubinas-La Mesa]], el [[Parque Natural de Ponga]], el [[Parque Natural de les Fontes del Narcea y del Ibias]], el [[Parque Natural de Redes]] y el [[Parque Natural de Somiedo]]; asina como un parque nacional, el de los [[Parque Nacional de los Picos d'Europa|Picos d'Europa]].\nProblemes medioambientales.\nDelles aiciones humanes influyen negativamente sobre'l mediu natural asturianu y xeneren dellos problemes medioambientales.\nPol\u00edtica y gobiernu.\nEl Princip\u00e1u d'Asturies.\n[[Imaxe:Edificiu Xunta Xeneral d'Asturies.JPG|right|thumb|270px|Parllamentu asturianu.]]\nAsturies exerce'l so autogobiernu que la constituci\u00f3n espa\u00f1ola-y garantiza como [[Estatutu d'Autonom\u00eda del Princip\u00e1u d'Asturies|comunid\u00e1 aut\u00f3noma]]. La norma institucional b\u00e1sica ye l'[[Estatutu d'Autonom\u00eda del Princip\u00e1u d'Asturies|Estatutu d'Autonom\u00eda]]. D'acuerdu con ello, el Princip\u00e1u d'Asturies ta form\u00e1u por una serie d'instituciones de gobiernu, ente elles:\nArriendes d'estes instituciones, esisten otres instituciones creaes pol mesmu Estatutu. Esti ye'l casu de la [[Sindicatura de Cuentes del Princip\u00e1u d'Asturies|Sindicatura de Cuentes]], mu\u00e9rganu de garant\u00eda y control al que-y correspuenden les funciones de fiscalizaci\u00f3n de l'activid\u00e1 econ\u00f3mico-financiera del sector p\u00fablicu d'Asturies.\nLa instituci\u00f3n m\u00e1xima del poder xudicial n'Asturies rec\u00e1i sobre'l [[Tribunal Superior de Xusticia d'Asturies|Tribunal Superior de Xusticia]]. Les sos competencies incl\u00fain toles instancies y graos, sacante los recursos de casaci\u00f3n y revisi\u00f3n, nos \u00f3rdenes civil, penal y social;[[Archivu:Coche policia nacional adscrita Principado.jpg|right|thumb|270px|Veh\u00edculu de la polic\u00eda ascrita al Princip\u00e1u.]] los recursos que se deduzan contra los actos y disposiciones de les alministraciones p\u00fabliques, nos t\u00e9rminos qu'estableza la [[Poder Xudicial d'Espa\u00f1a|Llei Org\u00e1nica del Poder Xudicial]], nel orde contencioso-alministrativu; y les cuestiones de competencia ente mu\u00e9rganos xudiciales n'Asturies. \nEl [[Conseyu de Gobiernu del Princip\u00e1u d'Asturies|Conseyu de Gobiernu]] ye una entid\u00e1 integrada na estructura gubernativa asturiana. La so capital y sede ye la ciud\u00e1 d'[[Uvi\u00e9u]]. El primer Presidente d'Asturies ente [[1982]] y [[1983]] foi [[Rafael Fern\u00e1ndez \u00c1lvarez]], del [[PSOE]], que foi sigu\u00edo por [[Pedro de Silva]] hasta [[1991]]. Ente 1991 y [[1995]] tenemos una continuaci\u00f3n de gobiernos socialistes encabezaos por [[Juan Luis Rodr\u00edguez-Vigil]] primero y [[Antonio Trev\u00edn]] dempu\u00e9s. Ente 1995 y [[1999]] [[Sergio Marqu\u00e9s]] ye escoy\u00edu presidente na \u00fanica etapa de gobiernu del [[PP]] n'Asturies. El so socesor, [[Vicente \u00c1lvarez Areces]] consigue caltenese nel gobiernu ente 1999 y [[2011]], siendo'l presidente asturianu con m\u00e1s a\u00f1os nel poder. En 2011 gana les eleiciones [[Francisco \u00c1lvarez Cascos]], de [[FAC]], vi\u00e9ndose oblig\u00e1u a repetir los comicios en [[2012]] y faci\u00e9ndose col gobiernu del Princip\u00e1u -hasta g\u00fcei- [[Javier Fern\u00e1ndez Fern\u00e1ndez|Javier Fern\u00e1ndez]], del PSOE.\nAsturies nun poseye una [[polic\u00eda auton\u00f3mica|polic\u00eda]] auton\u00f3mica, pero s\u00ed cuenta con una [[Unid\u00e1 de Polic\u00eda Ascrita del Princip\u00e1u d'Asturies|Unid\u00e1 de Polic\u00eda Ascrita]] dende [[payares]] de [[2006]], encargada de la custodia d'edificios p\u00fablicos, la escolta de personalidaes, la coordinaci\u00f3n y control de les funciones de seguranza conse\u00f1aes a les empreses de seguranza privada y la inspeici\u00f3n y control del xuegu.\nS\u00edmbolos.\n[[File:Bandera d'Asturies.jpg|thumb|270px|[[Bandera d'Asturies]]]]\nAsturies tien tr\u00e9s s\u00edmbolos representativos propios recoy\u00edos nel so Estatutu d'Autonom\u00eda.\nLa [[Bandera d'Asturies|bandera]], cola [[Cruz de la Victoria]] en mariellu sobre fondu azul. De los brazos de la cruz cuelguen les lletres griegues alfa may\u00fascula y omega min\u00fascula. Surde gracies al ilustr\u00e1u [[Xovellanos]] na \u00e9poca de la [[Guerra del franc\u00e9s|invasi\u00f3n napole\u00f3nica]], cuando la Xunta Xeneral del Princip\u00e1u d'Asturies decl\u00e1rase soberana y crea un ex\u00e9rcitu pa responder a los invasores. A principios de [[sieglu XX]], [[Fern\u00e1n Coronas]] da-y el nome d\"'Azuleste\".\nL'[[himnu]] oficial ye l\"'[[Asturies, Patria querida]]\", escrita por [[Ignacio Pi\u00f1eiro]], un m\u00fasicu [[cuba|cubanu]] que fixo'l cantar pa homenaxar a so padre, que yera asturianu y volviere a Asturies pa morrer. Alb\u00eddrase que la melod\u00eda foi adaptada d'una que cantaben los mineros silesianos que diben a trabayar a a les mines de la [[R\u00edu Caudal|cuenca del Caudal]] a principios del [[sieglu XX]]. Adopt\u00f3se oficialmente'l [[27 d'abril]] de [[1984]].\nEl [[D\u00eda d'Asturies]] ye la xornada festiva del Princip\u00e1u. Cel\u00e9brase'l d\u00eda [[8 de setiembre]]. Coincide cola festivid\u00e1 de la [[Virxe de Cuadonga]], patrona d'Asturies. Estableci\u00f3se oficialmente'l [[16 de xunu]] de [[1980]], anque dempu\u00e9s d'un llargu discutiniu arrox\u00e1u polos partidarios del [[25 de mayu]], que v\u00eden al 8 de setiembre como un d\u00eda relixosu y inconexu cola formaci\u00f3n del [[Reinu d'Asturies]].\nOrganizaci\u00f3n territorial.\nConceyos.\nA efeutos alministrativos, el Princip\u00e1u d'Asturies ta divid\u00edu en 78 [[conceyu|conceyos]], figura llegalmente equivalente al municipiu. La entid\u00e1 menor que'l conceyu ye la [[parroquia]], que nun tien por qu\u00e9 coincidir necesariamente cola parroquia eclesi\u00e1stica. Dientro de cada parroquia puen dase diferentes [[barriu|barrios]] y [[aldea|aldees]].\nLos conceyos con m\u00e1s habitantes son \"(veer la [[Llista de conceyos d'Asturies|llista completa]])\":\n[[File:Mapa de les Parroquies d'Asturies.png|thumb|300px|Parroquies d'Asturies]]\nL'Estatutu d'Autonom\u00eda fala tami\u00e9n de la posibilid\u00e1 d'ordenaci\u00f3n de [[Comarca|comarques]]. Aunque llegalmente ent\u00e1 nun se desenrollaron, s\u00ed esisten dalgunes alministraciones d'esti tipu establec\u00edes en dellos conceyos pa la prestaci\u00f3n de los servicios que son competencia conceyera, asina como pa la ordenaci\u00f3n, planificaci\u00f3n y promoci\u00f3n al esterior de la comarca. Estes son: la [[comarca d'Avil\u00e9s]] que comprende los conceyos d'[[Avil\u00e9s]], [[Illas]], [[Corvera]] y [[Castrill\u00f3n]] y la [[comarca del Nal\u00f3n]] que comprende [[Llangr\u00e9u]], [[Samart\u00edn del Rei Aurelio|Samart\u00edn]], [[Llaviana]], [[Casu]] y [[Sobrescobiu]].\nA efeutos xur\u00eddicos n'Asturies alcontramos tr\u00e9s circunscripciones eleutorales, siendo la mayor de toes elles a efeutos poblacionales la central.\nDesde'l puntu de vista xudicial Asturies dix\u00e9brase en 18 [[Part\u00edos xudiciales d'Asturies|part\u00edos xudiciales]], con xulgaos de primer instancia na capital de ca\u00fan d'ellos.\nDende'l puntu de vista sanitariu Asturias tien 8 Aries Sanitaries, 2 Distritos Sanitarios, 66 Zones B\u00e1siques de Sal\u00fa y 15 Zones Especiales de Sal\u00fa. (Datos: [[Institutu d'Informaci\u00f3n Sanitaria]], 2002).\nEleiciones auton\u00f3miques.\nLos \u00faltimos resultaos de les eleiciones a la Xunta Xeneral fueron:\nEconom\u00eda.\nIndicadores econ\u00f3micos.\nLa [[econom\u00eda]] asturiana cuenta con un [[sector primariu]] en retrocesu qu'ocupa al 6% de la poblaci\u00f3n activa con ganader\u00eda vacuna, destacando la producci\u00f3n llechera, agricultura (ma\u00edz, patates y mazanes) y pesca. Siempre foi mui significativa la [[miner\u00eda]] del [[carb\u00f3n]], pero angua\u00f1o nun goza del papel preponderante d'anta\u00f1o, reduciendo'l so n\u00famberu de 20.000 mineros nos a\u00f1os 80 a los malapenes 1.800 de g\u00fcei. \nEl [[sector secundariu]] emplega al 30% de la poblaci\u00f3n activa, siendo importantes: la [[siderurxa]], especialmente allugada ente Xix\u00f3n y Avil\u00e9s, l'alimentaci\u00f3n, los astilleros, les armes, les qu\u00edmiques, equipos de tresporte, etc. Nel [[sector terciariu]] af\u00edtase'l 65% de la poblaci\u00f3n activa y va n'aumentu, asina la capital Uvi\u00e9u ye la ciud\u00e1 que m\u00e1s crez en n\u00famberu d'habitantes (siendo ent\u00e1 la mari\u00f1ana Xix\u00f3n la m\u00e1s poblada), fechu sintom\u00e1ticu de la concentraci\u00f3n de la poblaci\u00f3n nos centros urbanos y de la importancia que'l [[turismu]] vieno d'adquirir nel pa\u00eds nos caberos a\u00f1os, col eslogan: \"Asturies, Para\u00edsu natural\".\nA pesar del esmantelamientu industrial que cinc\u00f3 a la comunid\u00e1 en d\u00e9cades anteriores, la renta por habitante medr\u00f3 nos caberos a\u00f1os hasta asitiase en 21.035 \u20ac en 2012. El paru ye \u00fan de los principales problemes, allug\u00e1ndose'l \u00e9sti nel mes de setiembre de 2012 en 99.135 persones.\nEl preciu de la vivienda n'Asturies ye'l s\u00e9ptimu m\u00e1s caru d'ente les comunidaes d'Espa\u00f1a. En 2013 pag\u00e1bense 1.428,4 euros por metru cuadr\u00e1u, siendo Xix\u00f3n la ciud\u00e1 m\u00e1s cara (1.761,9 euros el metru cuadr\u00e1u).\nDende'l puntu de vista financieru, hai que destacar la presencia de la [[Caxa d'Aforros d'Asturies]] (Caxastur), fundada en [[1880]].\nLos conceyos d'Asturies tienen una delda p\u00fablica global de 451.071 miles d'euros.\nInfraestructura.\nAsturies tien ciertu aislamientu por mor del so relieve accident\u00e1u. Dende la d\u00f3mina romana les llexones comunic\u00e1bense cola Meseta al travi\u00e9s de la [[V\u00eda de la Plata]], que cruza la [[Cordelera Cant\u00e1brica]] llegando hasta la ciud\u00e1 de [[Sevilla]], l'actual A-66. En cuantes al tren, col deserollu del ferrocarril nel sieglu XIX, comunic\u00f3se col restu de la pen\u00ednsula, principalmente con [[Provincia de Lle\u00f3n|Lli\u00f3n]] y [[Cantabria]]. Nel Princip\u00e1u alcu\u00e9ntrase \u00fan de los puertos m\u00e1s importantes del Cant\u00e1bricu, [[El Musel]], que tien rutes comerciales diaries con [[Francia]] y [[Reinu Xun\u00edu]].\nAeropuertos.\n[[Archivu:Aeropuerto de Asturias.jpg|thumb|260px|right|Terminal d'Asturies.]]\nAsturies cuenta \u00fanicamente con un aeropuertu comercial: l'[[Aeropuertu d'Asturies]], asiti\u00e1u en [[Santiagu'l Monte]] ([[Castrill\u00f3n]]) y un aer\u00f3dromu, l'[[Aer\u00f3dromu de La Llamorgal]] allug\u00e1u en [[Llanera]].\nL'[[Aeropuertu d'Asturies]] tien llinies aeries diaries con [[Palma de Mallorca]], [[Madrid]], [[Barcelona]], [[Lanzarote]], [[Sevilla]], y selmanales con [[Tenerife Sur]], [[Alacant]], [[M\u00e1laga]], [[Valencia]], [[Bruxeles]], [[Londres]] y [[Xinebra (ciud\u00e1)|Xinebra]]. L'aeropuertu rexistr\u00f3 un aumetu curiosu de pasaxeros, dende 774.317 en [[2002]] hasta 1.530.248 en [[2008]], pero not\u00f3 una baxada en [[2009]] hasta 1.316.088, siendo'l 19\u00aa aeropuertu d'Espa\u00f1a. A elli puede accedese al travi\u00e9s de l'autov\u00eda del Cant\u00e1bricu [[A-8]] y la carretera [[N-632]].\nPuertos.\nPor tama\u00f1u y importancia comercial destaca'l [[puertu d'El Musel]], emplaz\u00e1u nel [[cabu Torres]] (Xix\u00f3n). Ye, ensin dulda, el primer puertu graneleru del est\u00e1u, el sestu nel ranquin xeneral de puertos espa\u00f1oles y el cuartu en resultaos d'esplotaci\u00f3n.\nLa llinia principal de tresporte mar\u00edtimu correspuende a l'[[Autopista del Mar Xix\u00f3n - Naoned /Sant Nazer]].\nRede viaria.\nLes dos grandes exes asturianes son les autov\u00edes [[A-66]] y [[A-8]] que crucen el pa\u00eds de norte a sur y d'este a oeste respeutivamente. Am\u00e1s, esiste un n\u00famberu puxante d'autov\u00edes nueves, dalgunes tov\u00eda en construcci\u00f3n o proyeutu, como l'[[A-63]], l'[[A-64]], y otres terminaes, como l'[[AS-I]] (Autov\u00eda Minera) y l'[[AS-II]] (Autov\u00eda Industrial).\nFerrocarril.\n[[Archivu:Trenfeve.jpg|thumb|260px|right|Tren de Feve na estaci\u00f3n d'Abla\u00f1a ([[Mieres]]).]]\nAsturies poseye una de les infraestructures ferroviaries m\u00e1s importantes d'Espa\u00f1a dada la importancia d'esti tresporte nel pas\u00e1u industrial del pa\u00eds. G\u00fcei cuenta con una rede enanchada de [[Tren de redolada|trenes de redolada]] na zona central (Ver [[Trenes de Redolada d'Asturies]]), servicios ofrec\u00edos por [[Renfe Operadora]] y [[FEVE |Renfe Feve]]. Tami\u00e9n realicen servicios rexonales y de llarga distancia con [[Ferrol]], [[Santander]], [[Lle\u00f3n (ciud\u00e1)|Lli\u00f3n]], [[Madrid]], [[Alacant]] y [[Barcelona]].\nAngua\u00f1o ta en construcci\u00f3n la \"[[variante de Payares]]\", una infraestructura ferroviaria concebida pa dar accesu al [[Alta Velocid\u00e1 Espa\u00f1ola |AVE]], con tiempos m\u00e1s reduc\u00edos con Madrid y el restu d'Espa\u00f1a. Sicas\u00ed, vien recibiendo numberoses cr\u00edtiques per parte de dalgunos sectores de la socied\u00e1 deb\u00edo al so impautu medioambiental y al sobrecostu de les obres.\nOtros tresportes p\u00fablicos.\nTuvo gran sonad\u00eda l'anuncia del [[Metrotr\u00e9n d'Asturies]]. Esti proyeutu, al aumentar la densid\u00e1 del tresporte ferroviariu en [[Xix\u00f3n]] y ser soterr\u00e1u, diba ser conoc\u00edu como'l \u00ab\"metru de Xix\u00f3n\"\u00bb.\nLa segunda fase permaneci\u00f3 paralizada dende la finalizaci\u00f3n de l'anterior, en [[2009]], quedando'l t\u00fanel construy\u00edu per tou esti tiempu ensin usu, pero con un costu de mantenimientu de m\u00e1s de 100.000 euros a\u00f1ales.\nXeograf\u00eda humana y socied\u00e1.\nDemograf\u00eda.\nAsturies cuenta con 1.081.487 habitantes ([[INE Espa\u00f1a|INE]] [[2011]]), lo que representa un 2,38% del total d'Espa\u00f1a. La so densid\u00e1 de poblaci\u00f3n, de 101,4 habitantes per km\u00b2 y ye daqu\u00e9 superior a la media espa\u00f1ola.\nLa poblaci\u00f3n carauter\u00edzase por poseyer la tasa de mortalid\u00e1 m\u00e1s alta d'Espa\u00f1a (12 por mil) y la m\u00e1s baxa tasa de natalid\u00e1 (6 por mil), polo que dende 1987 la poblaci\u00f3n ta menguando, dao que la natalid\u00e1 representa nam\u00e1s el 42% de la tasa de mantenimientu de la poblaci\u00f3n, anque les ciudaes grandes s\u00ed caltienen la so poblaci\u00f3n.\nEn 2001 la poblaci\u00f3n de Asturias esperiment\u00f3 un peque\u00f1uy curtiu repunte, que foi asum\u00edu principalmente por Uvi\u00e9u y Xix\u00f3n (2.500 y 3.000 habitantes respeutivamente) y otros 17 conceyos. Nel restu de los conceyos la poblaci\u00f3n amenorg\u00f3.\nYe significativu'l despoblamientu nes cuenques mineres y el descensu sele na poblaci\u00f3n d'Avil\u00e9s (600 persones en 2011).\nEl porcentaxe d'[[inmigraci\u00f3n n'Asturies|estranxeros]] ye del 2,81% ([[INE Espa\u00f1a|INE]] [[2006]]), tr\u00e9s veces menos que la media estatal y solo per delantre de [[Galicia]] y [[Estremadura]]. Los principales coleutivos estranxeros son l'[[Ecuador|ecuatorianu]] (14,76% del total d'estranxeros), el [[Colombia|colombianu]] (9,01%) y el [[Portugal|portugu\u00e9s]] (7,34%).\nLlingua.\n[[Archivu:Asturian linguistic areas.PNG|thumb|270px|right|Mapa lling\u00fc\u00edsticu d'Asturies.]]\nLa [[llingua propia]] del Princip\u00e1u d'Asturies ye l'[[idioma asturianu|asturianu]], sacante na [[Fastera del Navia-Eo|Tierra del Eo-Navia]] onde lo ye'l [[gallegoasturianu]]. Dambes lling\u00fces tienen un estatus de proteici\u00f3n nel [[Estatutu d'Autonom\u00eda d'Asturies|Estatutu d'Autonom\u00eda]]. Sicas\u00ed, la \u00fanica llingua oficial del Princip\u00e1u sigue siendo'l [[castellanu]]. Seg\u00fan el \"II Estudiu Sociolling\u00fc\u00edsticu d'Asturies\", en [[2001]] el 16% de los asturianos utiliza l'asturianu como llingua habitual, el 60% el castellanu y el 20% les dos. El 4% de la poblaci\u00f3n residente na comunid\u00e1 utiliza davezu otres lling\u00fces.\nL'asturianu ye una [[llingua romance]] falada por unes 129.000 persones n'Asturies, noroeste de [[provincia de Lle\u00f3n|Lli\u00f3n]], oeste de [[Provincia de Zamora|Zamora]] y noreste de [[Portugal]].\nTien el so orixe nel [[llat\u00edn vulgar]] fal\u00e1u y evolucion\u00e1u nos reinos medievales d'[[Reinu d'Asturies|Asturies]] y de [[Reinu de Lle\u00f3n|Lli\u00f3n]]. El testu m\u00e1s antiguu que se conoz nesta llingua ye la \"[[Documentu de Kesos|Nodicia de Kesos]]\" que data del a\u00f1u [[959]], mentes que'l documentu normativu escritu n'asturianu m\u00e1s vieyu que se conserva ye'l [[Fueru d'Avil\u00e9s]] de [[1085]]. A partir de la [[Transici\u00f3n Espa\u00f1ola]], la [[Idioma oficial|oficialid\u00e1]] del asturianu ye una de les reivindicaciones de diversos movimientos sociales, gozando d'un alitar lliterariu conoc\u00edu como \"[[Surdimientu]]\". En [[1981]] cre\u00f3se l'[[Academia de la Llingua Asturiana]], instituci\u00f3n del Princip\u00e1u encargada de la so normativizaci\u00f3n, estudiu, la promoci\u00f3n y defensa.\nL'asturianu poseye un [[llingua est\u00e1ndar|est\u00e1ndar]] principal; el regul\u00e1u pola [[Academia de la Llingua Asturiana]], bas\u00e1u na variante central (demogr\u00e1ficamente mayoritaria), y dos normatives ortogr\u00e1fiques; l'asturiana y la propuesta pol [[Institutu de la Llingua Mirandesa]] (\"Anstituto de la Lh\u00e9ngua Mirandesa\"), qu'asoley\u00f3 una m\u00e1s restrixida a la [[Mirand\u00e9s|variante mirandesa]]. Cuenta con una serie de variedaes dialeutales divid\u00edes en tr\u00e9s bloques: l'[[asturianu occidental]], l'[[asturianu central]] y l'[[asturianu oriental]].\nEl gallegoasturianu f\u00e1lenlu unes 40.000 persones ente los r\u00edos [[r\u00edu Eo|Eo]] y [[r\u00edu Navia|Navia]]. Filol\u00f3xicamente ascr\u00edbese al [[Subgrupu Galaico-Portugu\u00e9s|grupu lling\u00fc\u00edsticu gallegoportugu\u00e9s]], presentando dalgunes traces que lu averen al [[asturianu occidental]]. La so ortograf\u00eda ta regulada pola ALLA.\nDende [[2005]] vienen oficializ\u00e1ndose dalgunos [[top\u00f3nimu|top\u00f3nimos]] de llocalidaes na so forma tradicional. Angua\u00f1o queden mui pocos conceyos ensin la so toponimia vern\u00e1cula oficializada.\nUsu actual de la llingua.\n[[Archivu:Mapa de la estensi\u00f3n de la llingua asturiana-lleonesa.png|thumb|270px|Mapa del dominiu lling\u00fc\u00edsticu [[asturlleon\u00e9s]].]]\nN'Asturies, como en tol [[Dominiu lling\u00fc\u00edsticu \u00e1stur|dominiu lling\u00fc\u00edsticu asturlleon\u00e9s]], el procesu de sustituci\u00f3n lling\u00fc\u00edstica del [[llingua propia|idioma propiu]] pol [[castellanu]] alcu\u00e9ntrase mui avanz\u00e1u, col patr\u00f3n cl\u00e1sicu pel que l'idioma desapaez primero nes ciudaes y llueu failo na zona rural. G\u00fcei, anque'l 83% afirma entender l'asturianu, solo ente'l 14% y el 30% ye capaz de falalo, mentes que'l so conocimientu escritu y usu social ye inferior al 10%.\nAsina, si bien en [[1991]] el 36% ten\u00eda al asturianu como llingua materna, les encuestes de 2001 reflexaben una cayida d'hasta cuasi la met\u00e1, asiti\u00e1ndose nel 16%\nNel \u00e1mbitu familiar y, en xeneral, nos \u00e1mbitos m\u00e1s primarios, cercanos y informales l'asturianu resiste con mayor puxu l'avance del castellanu. Nestes situaciones hasta 2/10 ciudadanos puen ser de contino falantes d'asturianu y hasta 4/10 falantes avezaos (sumando a los \"semifalantes\"). Pero seg\u00fan les rellaciones van faci\u00e9ndose m\u00e1s p\u00fabliques y formales el nivel d'usu de la llingua asturiana va amenorgando al pasu. Nos dominios m\u00e1s p\u00fablicos nun lleguen, de fechu, a 1/10 d'asturianos qu'aseguren usar la llingua vern\u00e1cula davezu.\nLa falta de normalizaci\u00f3n nel \u00e1mbitu p\u00fablicu y priv\u00e1u y la escolarizaci\u00f3n precaria son percib\u00edos polos asturianos, traduci\u00e9ndose nuna evidente falta de prestixu social y una ruptura significativa del relevu xeneracional del idioma. La tendencia que se deduz del \"II Estudiu Sociolling\u00fc\u00edsticu d'Asturies\" afita dende [[2001]] una perda cuasi total de falantes patrimoniales en malapenes dos xeneraciones.\nOficialid\u00e1 del asturianu.\nD'acuerdu coles encuestes, el 60% de la poblaci\u00f3n ta a favor de la declaraci\u00f3n d'[[Llingua oficial|oficialid\u00e1]] de la llingua asturiana y gallegoasturiana xunto col castellanu. El 88% ta a favor de la presencia del asturianu na escuela y a m\u00e1s de la met\u00e1 de los encuestaos prestar\u00eda-yos que fuere llingua vehicular a lo menos en parte del procesu educativu.\nA pesar d'ello, l'[[Estatutu d'Autonom\u00eda d'Asturies]] sigue incumpliendo l'art\u00edculu 3.2 de la [[Constituci\u00f3n Espa\u00f1ola]], que diz de forma imperativa:\nLa declaraci\u00f3n d'oficialid\u00e1 sup\u00f3n el reconocimientu per parte de l'Alministraci\u00f3n d'esa llingua como mediu de comunicaci\u00f3n \"normal\" dientro d'ella y pa colos alministraos. Ello ye que los derechos de los falantes d'asturianu nun se deriven de reconocimientu de la oficialid\u00e1 o non del idioma, sin\u00f3n de la so propia esistencia.\nAsina, los asturianofalantes, al igual que los falantes del restu de lling\u00fces espa\u00f1oles, tienen el derechu reconoc\u00edu pola Contituci\u00f3n a utilizar el so idioma nes sos rellaciones cola Alministraci\u00f3n y nos actos de calter p\u00fablicu; La [[Carta Europea de les lling\u00fces minoritaries]] asina lo afirma y ye una norma d'aplicaci\u00f3n direuta n'Espa\u00f1a una vuelta ratificada pol Est\u00e1u.\nEn base a ello, el [[5 de xunetu]] de [[1997]] el Plenu del Conceyu de [[Bimenes]] -siendo alcalde [[Joaqu\u00edn Garc\u00eda]]- convirti\u00f3se nel primeru d'Asturies en declarar la oficialid\u00e1 del asturianu. Lo que se dio en llamar \"l'esp\u00edritu de Bimenes\" estendi\u00f3se a otros conceyos como [[Castrill\u00f3n]], [[Casu]], [[Llanera]], [[Llangr\u00e9u]], [[Llaviana]], [[Teberga]] y [[Morc\u00edn]]. Sicas\u00ed, n'aquelli manifiestu pola oficialid\u00e1 suscritu por 26 alcaldes, munchos fueron oxetu presiones pol\u00edtiques. Talu foi'l casu de [[Joaqu\u00edn Llor\u00eds]], ent\u00f3ncenes alcalde de [[Cabranes]], quien disponi\u00e9ndose a lleer el maniniestu nuna concentraci\u00f3n n'[[Uvi\u00e9u]] foi \"llam\u00e1u al orde\" pol g\u00fcei senador [[Isidro Fern\u00e1ndez Rozada]].\nFinalmente, dende febreru de 2000 hasta xunu de 2001, el [[Tribunal Superior de Xusticia d'Asturies|Tribunal Superior de Xusticia]] declara nules toles mociones, estipulando que la competencia lling\u00fc\u00edstica ye \u00fanicamente suya. De magar ent\u00f3s, tolos branos cel\u00e9brase en Bimenes la [[Fiesta de la Oficialid\u00e1 de Bimenes|Fiesta de la Oficialid\u00e1]], en conmemoraci\u00f3n d'aquellos fechos.\nCultura y ociu.\nBelles artes y artes populares.\n[[Archivu:Oviedo - Santa Mar\u00eda del Naranco - Mirador.jpg|thumb|260px|Fachada de [[Santa Mar\u00eda del Naranco]].]]\n[[Archivu:CentroNiemeyer92.jpg|thumb|260px|[[Centru Cultural Internacional Oscar Niemeyer]]]]\n[[Archivu:La-Regenta-y-Catedral.jpg|thumb|260px|[[La Regenta (escultura)|La Regenta]] y la [[Catedral d'Uvi\u00e9u]].]]\nAsturies ye la patria d'orixe artistes [[pintura|pict\u00f3ricos]] importantes, dende retratistes reales como [[Miguel Jacinto Mel\u00e9ndez]] o [[Carre\u00f1o de Miranda]], hasta pintores [[costumismu|costumistes]], estilu cimeru nel pa\u00eds, como ye'l casu de [[Nicanor Pi\u00f1ole]], [[Evaristo Valle]] o [[\u00c1lvarez Catal\u00e1]], vencey\u00e1u al costumistmu asturianista deb\u00edo a la so ascendencia y crianza en [[Cangas del Narcea|Cangas]]. Otros artistes de relevancia puen ser [[Paulino Vicente \"El Mozu\"]], el pintor y tami\u00e9n escultor candasu [[Antonio Rodr\u00edguez Garc\u00eda|Ant\u00f3n Rodr\u00edguez]], el mosc\u00f3n [[Amado Gonz\u00e1lez Hevia]], [[Juan Rubio Cam\u00edn]] o [[Jos\u00e9 Manuel F\u00e9lix Magdalena|F\u00e9lix Magdalena]] esti \u00faltimu con influyencies [[neoclasicismu|neocl\u00e1siques]]. La obra d'[[Aurelio Su\u00e1rez]] ye \u00fan de los pocos exemplos de pintura [[surrealismu|surrealista]] asturiana. Los museos pict\u00f3ricos m\u00e1s relevantes d'Asturies son el [[Mus\u00e9u de Belles Artes d'Asturies]], el [[Mus\u00e9u Evaristo Valle]], el [[Mus\u00e9u Nicanor Pi\u00f1ole]], el [[Mus\u00e9u Barjola]] y el [[Mus\u00e9u Casa Natal de Xovellanos]]. Otros como'l [[Palaciu de Revillagigedo|Mus\u00e9u Palaciu de Revillagigedo]] o'l [[Llaboral Centru d'Arte y Creaci\u00f3n Industrial]] acueyen esposiciones itinerantes de diversos tipos.\nNel \u00e1mbitu de l'[[arquiteutura]] Asturies poseye una herencia art\u00edstica bayurosa, de la que rescampla l'arquiteutura prerrom\u00e1nica aut\u00f3ctona ([[arte asturianu]]), con monumentos d'estilu \"ramirense\" como [[Santa Mar\u00eda del Naranco]], [[Santa Cristina de \u1e36\u1e37ena]] y [[Samiguel de Lli\u00f1o]], asina como la [[Ilesia de Santuyano]] ([[Uvi\u00e9u]]) d'estilu \"alfons\u00edn\". Nel conceyu de [[Villaviciosa]] atopamos la [[ilesia de San Salvador de Valdedi\u00f3s]] (conocida popularmente como'l \"Convent\u00edn\") y la [[ilesia de San Salvador de Priesca]]. Nel conceyu de [[Cabranes]] destaca [[San Xuli\u00e1n de Vi\u00f1\u00f3n]]. L'arte [[rom\u00e1nicu]] ta mui presente ya que toa Asturies yera una encruceyada de rutes [[Cam\u00edn de Santiagu|xacobees]], destacando'l monesteriu de [[San Pedru de Villanueva]] (cerca de [[Cangues d'On\u00eds]]), les ilesies de [[Ilesia de San Esteban d'Aramil|San Esteban d'Aramil]] ([[Siero]]), [[Ilesia de San Xuan d'Amandi|San Xuan d'Amandi]] ([[Villaviciosa]]) y [[Santa Mar\u00eda de Xuncu]] ([[Ribeseya]]). El [[g\u00f3ticu]] nun ye mui abondosu, anque esisten muestres curioses d'esti estilu como la [[Catedral de San Salvador d'Uvi\u00e9u]]. Alcu\u00e9ntrase m\u00e1s presente'l [[barrocu]], pente medies de l'arquiteutura palaciega, con exemplos notables como'l [[Palaciu de Campusagr\u00e1u (Avil\u00e9s)|Palaciu de Campusagr\u00e1u]] y el de [[Palaciu de Velarde (Uvi\u00e9u)|Velarde]] \u2014 esti \u00faltimu sede del \"Mus\u00e9u de Belles Artes d'Asturies\". De factura barroca destaca n'obra civil p\u00fablica la ponte y portalgu de [[Lluniego]]; los fitos, sielles o canap\u00e9s presentes a lo llargo de la carretera a [[Madrid]] y l'edificiu [[Balneariu de Les Caldes|balneariu de Les Caldes]] de [[Les Caldes]] (Uvi\u00e9u). En [[1985]], la [[Unesco]] declar\u00f3 los monumentos d'Uvi\u00e9u y del Reinu d'Asturies [[Patrimoniu de la Humanid\u00e1]]. Esta declaraci\u00f3n afeuta a la [[C\u00e1mara Santa de la Catedral d'Uvi\u00e9u]] y la Bas\u00edlica de Santuyano xunto con [[La Foncalada]], una fonte p\u00fablica allugada nel cascu vieyu d'Uvi\u00e9u, d'\u00e9poca d'[[Alfonsu III]].\nEn cuantes a arquiteutura contempor\u00e1nea, les muestres m\u00e1s representatives atop\u00e1mosles nel [[Centru Cultural Internacional Oscar Niemeyer]]; esti proyeutu foi don\u00e1u al Princip\u00e1u pol arquiteutu [[Brasil|brasilanu]] [[Oscar Niemeyer]], \"[[Premiu Princesa d'Asturies de les Artes|Premiu Pr\u00edncipe d'Asturies de les Artes]]\", como regalu pol XXV aniversariu de la gala. Na so idea proyeut\u00f3 una plaza abierta, un llugar pa la educaci\u00f3n, la cultura y la paz. Sicas\u00ed, nun se pue obviar que tanto la so construcci\u00f3n como la so xesti\u00f3n posterior nun tuvieron exentes de pol\u00e9miques. Na [[Llaboral Ciud\u00e1 de la Cultura]], asitiada en Xix\u00f3n, ax\u00fantase [[teatru]], formaci\u00f3n, o esposiciones temporales d'arte modernu. Na capital asturiana \u00e9rguese una de les construcciones m\u00e1s representatives de l'arquiteutura moderna, el [[Palaciu de Congresos d'Uvi\u00e9u]], del arquiteutu [[Santiago Calatrava]], \"Premiu Pr\u00edncipe d'Asturies de les Artes\" en [[1999]].\nNa [[Lliteratura n'asturianu|lliteratura]], destaquen tr\u00e9s momentos hist\u00f3ricos d'esplendor de les lletres asturianes. Dende la entrada nel [[sieglu XVII]] al [[barrocu]] gracies a [[Ant\u00f3n de Marirreguera]] y [[Bernaldo de Quir\u00f3s]], el primeru escomienza nel [[sieglu XIX]] cola [[ilustraci\u00f3n]] asturiana de la mano de [[Gaspar Melchor de Xovellanos]], so hermana [[Xosefa Xovellanos]], [[Bruno Fern\u00e1ndez Cepeda]] y [[Ant\u00f3n Balvidares]], sigu\u00edos por representantes de la corriente popular po\u00e9tica como [[Xos\u00e9 Caveda y Nava]], [[Domingo Hevia]], [[Benito Canella]], [[Teodoro Cuesta]], [[Xuan Mar\u00eda Acebal]], [[Xos\u00e9 Mar\u00eda Fl\u00f3rez y Gonz\u00e1lez]], [[Xos\u00e9 Napole\u00f3n Acebal y Nol\u00f3n]], am\u00e1s de destacar [[Enriqueta Gonz\u00e1lez Rub\u00edn]] como narradora. El segundu identif\u00edcase col [[rexonalismu]] lliterariu a principios del [[sieglu XX]] con [[Pin de Pr\u00eda]], [[Constantino Cabal]], [[Enrique Garc\u00eda-Rendueles]], [[Pach\u00edn de Mel\u00e1s]] y el famosu [[Fern\u00e1n Coronas]]. Tres l'apaici\u00f3n de [[Conceyu Bable]] en [[1974]], al acabu de la [[dictadura franquista]] y en plena [[Transici\u00f3n espa\u00f1ola]] tien llugar la tercer y \u00faltima etapa d'esplendor de la lliteratura asturiana, \"el [[Surdimientu]]\". Nesti momentu hist\u00f3ricu llega a igualase en n\u00famberu a tolos autores de lo llargo de tola historia de la lliteratura n'asturianu, anovando dafechu temes como la pol\u00edtica, l'amor o l'erotismu, y adquiriendo gran relevancia la novela y los cuentos. D'esta etapa que munchos cr\u00edticos insisten en dividir en \"El primer surdimientu\" y \"El segundu surdimientu\" destaquen nomes como [[Manuel Asur]], [[Miguel Sol\u00eds Santos]], [[Xuan Xos\u00e9 S\u00e1nchez Vicente]], [[Ant\u00f3n Garc\u00eda]], [[Xuan Bello]], [[Dolfo Camilo D\u00edaz]], [[Ismael Gonz\u00e1lez Arias]], [[Ana Vanesa Guti\u00e9rrez]], [[Berta Pi\u00f1\u00e1n]], [[Xandru Fern\u00e1ndez]] o [[Xulio Arbes\u00fa]].\nLes formaciones [[M\u00fasica|musicales]] m\u00e1s abondoses son les que representen les diferentes vocaciones espresives. En tornu a la m\u00fasica tradicional, m\u00e1s o menos evolucionada haza les nueves tendencies sonores, destaquen gaiteros como [[Xuacu Amieva]], [[Vicente Prado \"El Pravianu\"]] o [[Jos\u00e9 \u00c1ngel Hevia|Hevia]]; [[Coleutivu Muyeres|Muyeres]], [[Tuenda]] o [[N'Arba]] ente los grupos tradicionales de recopilaci\u00f3n etnogr\u00e1fica; [[Crist\u00f3bal Caunedo]], [[H\u00e9ctor Braga]], [[Anabel Santiago]] o [[Marisa Valle Roso]] ente les figures anovadores de la [[tonada]]; grupos de la llamada \"m\u00fasica celta\" ([[La Co\u1e37\u1e37\u00e1 Propinde]], [[Corqui\u00e9u]], [[Llan de Cubel]] o [[Felpeyu]] como los m\u00e1s conoc\u00edos); [[Banda de gaites Llac\u00edn|Llac\u00edn]], [[Banda de gaites Villa de Xix\u00f3n|Villa de Xix\u00f3n]], o [[Banda de gaites Cam\u00edn de Fierro|Cam\u00edn de Fierro]] ente les numberoses bandes de gaites; ensin faltar d'artistes del \"[[Surdimientu]]\", como'l d\u00fau [[Nuberu]] y cantautores como [[Pedro Pereira]]. Asturies tien tami\u00e9n una bayura enorme de grupos de [[rock]], destacando [[Los Berrones]], [[Dixebra]], [[Ilegales]], [[Warcry]], [[Fe de Ratas]], [[Avalanch]] o [[Stukas]]. Hai dellos cantautores destacaos como [[Alfredo Gonz\u00e1lez]] o [[Toli Morilla]] y tami\u00e9n alcontramos artistes de [[hip-hop]] como [[Darck la Eme]] (Mario Fueyo) o [[Arma X (hip-hop)|Arma X]] (Francisco Carrio). Nos circuitos comerciales gozaron reci\u00e9n d'\u00e9situ [[Melendi]], con un estilu qu'entemez dende la [[rumba]] al rock, pasado per tou tipu d'estilos ([[tangu]], [[pop]] o [[flamencu]]), mentes que na d\u00e9cada de los [[1980|80]] destac\u00f3 [[Tino Casal]], \u00fan de los miembros de la [[movida madrilana]] m\u00e1s xenuinos. A principios de la d\u00e9cada de [[1990]] entam\u00f3 a surdir un movimientu de m\u00fasica alternativa mui arrey\u00e1u al x\u00e9neru [[indie]] conoc\u00edu como \"[[Xix\u00f3n Sound]]\", que truxo incorporaciones destacables como [[Australian Blonde]] o [[Manta Ray]]. Esti riegu nun dex\u00f3 d'aportar nomes nuevos como Mus, [[Nosotr\u00e4sh]] o'l cantautor [[Nacho Vegas]], antiguu componente de Manta Ray. La [[Orquesta Sinf\u00f3nica del Princip\u00e1u d'Asturies]] (OSPA), que tien a [[Rossen Milanov]] como direutor titular, ye la principal orquesta del pa\u00eds. Ye significativu tami\u00e9n el [[Coru de la Fundaci\u00f3n Pr\u00edncipe d'Asturies]], cre\u00e1u en [[1983]] y dirix\u00edu angua\u00f1o por [[Jos\u00e9 Esteban G. Miranda]]. Esti coru consid\u00e9rase como una de les formaciones m\u00e1s importantes d'Europa, siendo distingu\u00edu nel a\u00f1u [[2007]] pol [[Parllamentu Europ\u00e9u]] \"\"pol so serviciu destac\u00e1u en pro de la Uni\u00f3n Europea\".\"\nVezos y costumes.\n[[Archivu:Gaiterosenoviedo.JPG|thumb|260px|Grupu de gaiteros tocando n'[[Uvi\u00e9u]]]]\n[[Archivu:PaneraAsturias.JPG|thumb|260px|Panera en [[Rubianu]]]]\nLa [[danza prima]] ye la mayor y m\u00e1s xenuina d'ente les asturianes, prauticada nos momentos de celebraci\u00f3n com\u00fan y armada en c\u00edculu o en files paraleles, garr\u00e1ndose del deu mo\u00f1\u00edn y marcando'l pasu al tiempu. Esisten otros bailles y dances propies de gran sonad\u00eda, como ye'l casu del [[pericote]], el [[corri corri]] el [[xiring\u00fcelu]], el [[salt\u00f3n]], y, por supuestu, la [[xota]]. Estes celebraciones suelen acompa\u00f1ase musicalmente con [[gaita asturiana|gaita]], que ye l'instrumentu rei n'Asturies, asina como con [[zanfo\u00f1a|zanfo\u00f1es]], [[bandurria|bandurries]], [[viol\u00edn|violines]], [[acordi\u00f3n|acordiones]], [[panderu|panderos]] o [[casta\u00f1ueles]].\nEl cantu tradicional m\u00e1s representativu del Princip\u00e1u ye la [[tonada]] nes sos distintes modalidaes. Nesti campu destaquen los artistes del [[sieglu XX]] como [[Cuchichi]], [[El Maragatu]], [[Obdulia \u00c1lvarez D\u00edaz]] \"(La Busdonga)\", [[Xuacu'l de Sama]], [[Juan\u00edn de Mieres]] o autores m\u00e1s nuevos como [[Mari Luz Crist\u00f3bal Caunedo]], [[Joaqu\u00edn Pix\u00e1n]], El [[Che de Caba\u00f1os]], [[Lolo'l de Cabranes]], [[Anabel Santiago]] o [[Marisa Valle Roso]]. N'Asturies esiste toa una rede de concursos y festivales de canci\u00f3n asturiana con una n\u00f3mina curiosa de cantantes amateurs y semiprofesionales. Tienen tami\u00e9n gran acoyida los populares [[cantares de chigre]].\nLa [[vistimienta tradicional asturiana]] ta formada por los traxes y priendes comunes de los asturianos de [[1800]] a [[1920]]. Correspuende a un momentu modal com\u00fan a toa [[Europa]] y qu'evolucion\u00f3 con elementos propios del pa\u00eds y de les costumes de determinaos oficios. Los elementos m\u00e1s xenerales d'estos traxes son la [[montera picona]], el [[xilecu]], los [[calz\u00f3n|calzones]], la [[camisa]] y la [[faxa]] nel casu de los homes y el [[xustiyu]], el [[mandil]], la [[saya]], el [[dengue]] y el [[pa\u00f1uelu]] nel casu de les muyeres. Son mui representatives les [[madre\u00f1es]], unos zuecos de madera conceb\u00edos p'andar per terrenos llentos, que gracies a la so utilid\u00e1 tov\u00eda siguen us\u00e1ndose hasta g\u00fcei.\nL'[[arquiteutura tradicional asturiana|arquiteutura tradicional]] ye riqu\u00edsima y presenta traces comunes con otros territorios del [[Arcu Atl\u00e1nticu]]. La construcci\u00f3n m\u00e1s singular y carauter\u00edstica ye l'[[horru]], un graneru llevant\u00e1u del suelu por cuatro o m\u00e1s \"pegoyos\" que lu aislen de la humed\u00e1 y de los ataques de les mures. Constr\u00fayese de madera y la cubierta pue ser de teya, pizarra o vexetal. El [[cabazo]] ye una modalid\u00e1 d'horru gallegu propia de la [[Tierra del Navia-Eo]] qu'ofrez continuid\u00e1 colos vecinos lucenses. La [[panera]] ye una ampliaci\u00f3n del horru que surdi\u00f3 tres la introducci\u00f3n del [[ma\u00edz]] americano. Asina mesmo son mui orixinales dalgunes construcciones rurales con cubierta vexetal, como ye'l casu de los [[teitu|teitos]]. Ente les viviendes campesines m\u00e1s comunes figuren la [[casa mari\u00f1ana]] y la [[casa de corredor]], m\u00e1s complexa y orientada al mediud\u00eda. Otres edificaciones destacaes son les llamaes [[Casa d'Indianos|cases d'Indianos]], construyies polos emigrantes asturianos al tornar al so llugar d'orixe y identificaes poles [[palmera|palmeres]] nos sos xardinos.\nEn cuantes al ciclu festivu asturianu, los eventos m\u00e1s significativos son; el [[Mag\u00fcestu]], l'[[Antroxu]], [[San Xuan]], la [[Navid\u00e1]], asina como les distintes romer\u00edes estivales, fiestes de prau. Destaca el [[8 de setiembre]] por ser el [[D\u00eda d'Asturies]].\nMitolox\u00eda asturiana.\nLa mitolox\u00eda asturiana ye l'[[imaxinariu social|imaxinariu]] que se tresmiti\u00f3 a lo llargo de xeneraciones n'Asturies y en parte de [[Pa\u00eds Lleon\u00e9s|Lli\u00f3n]]. Tr\u00e1tase d'un conxuntu d'histories de tresmisi\u00f3n oral centraes en personaxes singulares o n'esplicar la esistencia d'elementos o particularidaes llocales.\nL'orixe d'esta mitolox\u00eda posiblemente recueya parte de les creyencies prerromanes de calter anismista, como ye'l casu de \"les ayalgues\", \"el busgosu\" o \"les xanes\". M\u00e1s tarde la celtificaci\u00f3n de los \u00e1stures tresformar\u00eda estos mitos p'amoldalos al so mou de percibir el mundu. Lo mesmo ocurrir\u00eda dempu\u00e9s cola romanizaci\u00f3n, retoc\u00e1ndolos y afay\u00e1ndolos a la cultura dominante. Tami\u00e9n los [[visigodos]], anque y\u00e1 romanizaos, llevar\u00eden los sos mitos xerm\u00e1nicos y n\u00f3rdicos que la [[Ilesia cat\u00f3lica]] encargar\u00edase de remocicar al env\u00eds d'introducise pali que pali na socied\u00e1.\nPersonaxes.\n[[Archivu:Lamia Waterhouse.jpg|thumb|260px|[[Xana]] (Lamia, de John William Waterhouse, 1909).]]\nDeporte.\nAsturies desenroll\u00f3 una activid\u00e1 deportiva puxante, especialmente dende'l [[sieglu XX]]. Los m\u00e1s populares son el [[f\u00fatbol]], el [[pirag\u00fcismu]], el [[balonmano]], el [[\u1e25oquei]] y, especialmente, los [[bolos asturianos|bolos]].\nLos clubes de f\u00fatbol m\u00e1s importantes d'Asturies son: el [[Real Sporting de Xix\u00f3n]], con 40 temporaes en [[Primer Divisi\u00f3n d'Espa\u00f1a|Primer Divisi\u00f3n]] y 6 participaciones europees, 1 subcampeonatu de Lliga y 2 de [[Copa del Rei de F\u00fatbol|Copa del Rei]], que g\u00fcei milita en [[Segunda Divisi\u00f3n d'Espa\u00f1a|Segunda Divisi\u00f3n]]; y el [[Real Uvi\u00e9u]], que milit\u00f3 per 38 temporaes en Primer Divisi\u00f3n en [[1985]] y agora milita en Segunda Divisi\u00f3n. Otros cuatro equipos xugaron en Segunda Divisi\u00f3n: [[Real Avil\u00e9s C.F.]] (14 temporaes), [[Uni\u00f3n Popular de Langreo]] (8 temporaes), [[Caudal Deportivo]] (7 temporaes) y [[Club Deportivo Ensidesa]] (1 temporada).\nEn baloncestu, el principal equipu ye l'[[Uvi\u00e9u CB.]] Anteriormente destac\u00f3'l [[Xix\u00f3n Baloncestu]], equipu que tuvo 4 temporaes na m\u00e1xima categor\u00eda, la [[Lliga ACB]].\nEn balonmano, Asturies ye patria de grandes xugadores como los hermanos [[Alberto Entrerr\u00edos]] y [[Ra\u00fal Entrerr\u00edos]] o l'aviles\u00edn [[Rub\u00e9n Garabaya]] (toos ellos internacionales absolutos).\nDellos equipos asturianos qu'angua\u00f1o compiten nes categor\u00edes m\u00e1ximes de los sos deportes respeutivos son:\n[[Archivu:Estaci\u00f3n de Valgrande-Pajares.JPG|thumb|290px|Estaci\u00f3n d'esqu\u00ed de [[Valgrande-Payares]]]]\nA nivel individual destaca n'Asturies el pilotu carbay\u00f3n [[Fernando Alonso]], campe\u00f3n doblu del mundu de [[F\u00f3rmula 1]] nos a\u00f1os [[2005]] y [[2006]]. Tami\u00e9n n'automovilismu, destaquen los pilotos [[Alberto Hevia]], campe\u00f3n d'Espa\u00f1a de rallyes d'asfalte en [[2004]] y [[2010]] y subcampe\u00f3n en 2005 y [[2007]], [[Jos\u00e9 Antonio L\u00f3pez Fombona]] o [[Daniel Alonso]]. Tami\u00e9n rescamplen el ciclista [[Samuel S\u00e1nchez]], medaya ol\u00edmpica d'oru nos [[Xuegos Ol\u00edmpicos de Beix\u00edn 2008]] na modalid\u00e1 de ciclismu en ruta y [[Chechu Rubiera]].\nUn acontecimientu deportivu mui popular tanto dientro como fuera d'Asturies ye'l [[Descensu Internacional del Seya]], prueba de pirag\u00fcismu con participantes de varios pa\u00edses y que tien llugar tolos a\u00f1os nel tramu final del [[r\u00edu Seya]], ente [[Les Arriondes]] y [[Ribeseya]], el primer s\u00e1badu d'agostu, dende la d\u00e9cada de [[1930]]. Con esti eventu da empiezu la \"Selmana Internacional de Pirag\u00fcismu n'Asturies\", que finaliza col [[Descensu Internacional del Cares]].\nN'Asturies esisten tami\u00e9n [[deportes tradicionales asturianos|deportes aut\u00f3ctonos]] con gran afici\u00f3n. D'ente estos, los [[bolos asturianos|bolos]] son el m\u00e1s importante y n'Asturies pr\u00e1ut\u00edcase en varies modalidaes: \"cuatriada\", \"batiente\", \"palma\", \"vaqueiru\", etc.\nAm\u00e1s, tienen importancia los deportes ivernales y de monte. Cuenta cola estaci\u00f3n ivernal y de monte [[Valgrande-Payares]], que ye una de les primeres estaciones d'esqu\u00ed, con 21,5 km de pistes m\u00e1s 7 km d'esqu\u00ed de fondu y que foi inaugurada en [[1954]]. Am\u00e1s, en marzu de [[2007]], inaugur\u00f3se la estaci\u00f3n ivernal de [[Fontes d'Iviernu]] con 15 pistes d'esqu\u00ed, que tienen en total una llonxit\u00fa de 8 764 m.\nGastronom\u00eda.\n[[Archivu:Fabada en cazuela de barro.jpg|thumb|right|290px|Platu de fabes col so compangu.]]\nTien elementos que la emparenten cola normanda y bretona. El platu m\u00e1s conoc\u00edu ye la [[Fabada Asturiana|\"fabada\"]], potente guisu fechu con \"fabes\", una varied\u00e1 de [[Phaseolus vulgaris|faba blanca]], acompa\u00f1aes por [[chorizu]], [[morciella asturiano|morciella]], [[llac\u00f3n]] y [[toc\u00edn de gochu|toc\u00edn]]. Esto s\u00edrvese aparte y se conoz col nome de \"[[compangu]]\". Am\u00e1s, destaca la varied\u00e1 de pexe fresco y mariscos del cant\u00e1bricu y la calid\u00e1 de la so [[carne de xata]] y de [[carne de bue|bue]].\nEsisten m\u00e1s de cien variedaes distintes d'escelentes [[Quesu d'Asturies|quesos]] artesanos, de los que'l de [[Quesu de Cabrales|Cabrales]] ye'l m\u00e1s conoc\u00edu, anque m\u00e1s populares n'Asturies son el [[Quesu Gamon\u00e9u|Gamon\u00e9u]], l'[[Afuega'l pitu]] etc. y cuenta con denomaci\u00f3n d'orixe. Si se prefier un postre dulce, lo m\u00e1s tradicional ye l'[[arroz con lleche]] y les [[casadielles]], bien frites o al fornu, atopamos tami\u00e9n la famosa [[tarta charlota]] de Xix\u00f3n, los [[Carbay\u00f3n (dulce)|carbayones]] y [[moscovita (dulce)|moscovites]] n'Uvi\u00e9u y el famosu [[toc\u00edn de cielu]] de Grau ente otros postres. Tienen mui bona acoyida los [[frixuelos]], postre fechu con fari\u00f1a, lleche y azucre. Tami\u00e9n ye t\u00edpica la empanada asturiana.\nLa bebida asturiana por escelencia ye la [[sidra]], con un procesu d'ellaboraci\u00f3n y un xeitu de consumu integr\u00e1u dafechu na vida social asturiana. Colos sos pocos graos d'alcohol, ente cuatro y seis, la sidra allegra romer\u00edes y xuntances y sigue desempe\u00f1ando en [[chigre]]s y [[espicha|espiches]] el papel indiscutible de bebida nacional d'Asturies. Nos caberos a\u00f1os apaecieron, con notable aceptaci\u00f3n, la sidra de nueva espresi\u00f3n y la esperada [[denomaci\u00f3n d'orixe]]. Y nun podemos olvidanos de la sidra dulce, ensin alcohol, una bebida que se suel consumir nos amag\u00fcestos. \nMenos integrao, pero non menos importante, nel occidente tami\u00e9n ye t\u00edpico'l [[vinu]] que se produz nesa zona, como por exemplu'l vinu de Cangas del Narcea con [[denomaci\u00f3n d'orixe]].\nEnllaces esternos.\n[[Categor\u00eda:Asturies|*]]"}
{"id": "69", "revid": "1", "url": "https://ast.wikipedia.org/wiki?curid=69", "title": "Reinu d'Espa\u00f1a", "text": ""}
{"id": "71", "revid": "37624", "url": "https://ast.wikipedia.org/wiki?curid=71", "title": "Conceyos d'Asturies", "text": "Seg\u00fan l'Estatutu d'Autonom\u00eda d'Asturies, el territoriu del Princip\u00e1u ta form\u00e1u por 78 conceyos. Los conceyos t\u00e1n divid\u00edos en parroquies (849 en toa Asturies).Pueden agrupase en comarques o mancomunidaes. Cada conceyu tien el so propiu alcalde. "}
{"id": "72", "revid": "43102", "url": "https://ast.wikipedia.org/wiki?curid=72", "title": "Conceyu", "text": "Conceyu pue referise a:"}
{"id": "73", "revid": "28171", "url": "https://ast.wikipedia.org/wiki?curid=73", "title": "Parroquia", "text": "La parroquia, tami\u00e9n llamada \"collaci\u00f3n,\" ye n'Asturies la divisi\u00f3n alministrativa tradicional inmediatamente inferior al conceyu.\nL'Estatutu d'autonom\u00eda del Princip\u00e1u d'Asturies rec\u00f3yelo asina nel so art\u00edculu sestu. N\u00e9l prev\u00e9 la reconocencia de la personalid\u00e1 xur\u00eddica de les parroquies rurales como forma tradicional de convivencia y asentamientu de la poblaci\u00f3n asturiana.\nEn desenrollu de dichu art\u00edculu, d\u00edctase la Llei 11/1986, de 20 de payares, pola que se reconoz tala personalid\u00e1 xur\u00eddica y que prev\u00e9 nel so articul\u00e1u aspectos tan importantes como\u2019l procedimientu de reconocencia, les competencies de la parroquia rural, el r\u00e9xime org\u00e1nicu y funcional de les mesmes y los recursos de les parroquies.\nLes 857 parroquies d'Asturies tami\u00e9n tienen una instancia inferior: los barrios. N'Asturies nun tienen por qu\u00e9 coincidir cola parroquia eclesi\u00e1stica, magar que xeneralmente s\u00ed coincidan.\nOtres rexones del mundu onde les parroquies son unidaes alministratives.\nEn Galicia, tradicionalmente y d'alcuerdu col so estatutu d'autonom\u00eda, la parroquia ye una instituci\u00f3n asemeyada a l'asturiana. \nN'Andorra les parroquies son les unidaes alministratives nes que ta divid\u00edu'l pa\u00eds.\nOtros pa\u00edses con una alministraci\u00f3n asemeyada basada na parroquia:"}
{"id": "86", "revid": "43102", "url": "https://ast.wikipedia.org/wiki?curid=86", "title": "Ed\u00e1 de piedra", "text": "La Ed\u00e1 de piedra ye'l periodu nel que los seres humanos crearon ferramientes de piedra. La madera, los g\u00fcesos y otros materiales tami\u00e9n fueron utilizaos, pero la piedra (en particular el pedernal) foi utilizada pa fabricar les ferramientes y armes de corte.\nEl tiempu qu'abarca esti periodu ye heteroxeneu seg\u00fan de la rex\u00f3n de que se fale. Anque ye posible falar d'un periodu xeneral, nom\u00e1u la Ed\u00e1 de Piedra pal conxuntu de la humanid\u00e1, nun se pue escaecer que dalgunos grupos humanos enxam\u00e1s desenrollaron la teunolox\u00eda del metal fund\u00edu y polo tantu quedaron sumios na Ed\u00e1 de Piedra hasta que s'alcontraron con cultures teunol\u00f3xicamente m\u00e1s desarrollaes.\nEn xeneral, creyese que la Ed\u00e1 de Piedra emprincipi\u00f3 en dalguna parte del mundu va entre 2 y 5 millones d'a\u00f1os, cola apaici\u00f3n de la primera ferramienta humana (o pre-humana). Esti periodu foi sigu\u00edu pola Ed\u00e1 del Bronce, nesti, les ferramientes de bronce llegaron a ser comunes. El pasu d'una a otra ed\u00e1 foi ente los 6000 y 2500 A.C.\nTradicionalmente vien dividi\u00e9ndose esta Ed\u00e1 en: Paleol\u00edticu, con un sistema econ\u00f3micu de caza-recolecci\u00f3n y Neol\u00edticu, nel que se produz la revoluci\u00f3n haza el sistema econ\u00f3micu productivu: agricultura y ganader\u00eda."}
{"id": "92", "revid": "37624", "url": "https://ast.wikipedia.org/wiki?curid=92", "title": "Xuliu", "text": "Col t\u00e9rminu de xuliu/Xuliu podemos referinos a:\nComo \"sustantivu\":\nComo \"nome propiu\":\nY nesta acepci\u00f3n, particularmente a:"}
{"id": "93", "revid": "37624", "url": "https://ast.wikipedia.org/wiki?curid=93", "title": "Historia", "text": "La historia o hestoria ye'l rellatu de fechos pasaos que foron consideraos dignos de recuerdu por una socied\u00e1 determinada, tami\u00e9n ye la disciplina acad\u00e9mica qu'estudia los acontecimientos del pas\u00e1u qu'afeuten a les sociedaes humanes.\nEsisten dos enfoques pa esti estudiu:\nLa historia clasif\u00edcase\nDisciplines y ciencies auxiliares de la historia\nVer tami\u00e9n.\n\"Nota: Si ust\u00e9 fai dalguna aportaci\u00f3n nesti sen en Wikipedia, rogamos-y que consulte primero la seici\u00f3n de , pa asina algamar una coherencia ente tolos autores\"."}
{"id": "95", "revid": "379", "url": "https://ast.wikipedia.org/wiki?curid=95", "title": "Deporte", "text": "El deporte ye una activid\u00e1 f\u00edsica xeneralmente suxeta a determinaos reglamentos. Tien la doble vertiente del exerciciu y de la competici\u00f3n. Dalgunos deportes pract\u00edquense con veh\u00edculos o otros inxenios y nun requieren facer esfuerciu. Nesi casu son m\u00e1s importantes la ma\u00f1a y la concentraci\u00f3n que l'exerciciu f\u00edsicu. \nIdealmente'l deporte divierte y entreti\u00e9n. Ye una forma met\u00f3dica ya intensa d'un xuegu que tiende a la perfeici\u00f3n y a la coordinaci\u00f3n del esfuerciu muscular con mires a un ameyoramientu f\u00edsicu y espiritual del ser humanu. Dalgunos deportes pract\u00edquense n'equipu y otros individualmente. \nLos deportes puen agrupase de la manera que vien darr\u00e9u:"}
{"id": "97", "revid": "43102", "url": "https://ast.wikipedia.org/wiki?curid=97", "title": "Asturianu", "text": "L'asturianu ye una llingua romance propia d'Asturies, perteneciente al subgrupu asturllion\u00e9s.\nEsisten tr\u00e9s variedaes predominantes dientro d'Asturies (l'asturianu central, oriental y occidental que ye la variante mayoritaria en Lle\u00f3n y Zamora, u se conoz como llion\u00e9s), qu'al empar poseyen m\u00e1s subvariantes, magar que por razones hest\u00f3riques y demogr\u00e1fiques l'est\u00e1ndar lling\u00fc\u00edsticu f\u00edzose bas\u00e1u nel dialeutu central d'Asturies. En Cantabria conozse tradicionalmente al idioma col nome de monta\u00f1\u00e9s. Esiste una gram\u00e1tica del asturianu, un Diccionariu de la Llingua Asturiana y unes Normes ortogr\u00e1fiques del asturianu.\nHistoria.\nLa llingua asturiana ye'l result\u00e1u del desendolcu del llat\u00edn llant\u00e1u pol Imperiu Romanu nel territoriu de los \u00e1stures y c\u00e1ntabros ya dende'l sieglu I. De la llingua astur, o lling\u00fces que falaben estos puelos pre-romanos poco se sabe, pero de xuru que foi'l deprendizax del llat\u00edn con vezos lling\u00fc\u00edsticos y articulatorios estremaos a los romanos, y por supuestu, a los d'otros pueblos peninsulares, lo que-y di\u00f3'l so fustax propiu, al travi\u00e9s d'un procesu de formaci\u00f3n calmu y progresivu.\nDe temprana documentaci\u00f3n, sobre too nos fueros (Avil\u00e9s 1155, Uvi\u00e9u 1295, Campumanes 1247) cartafueyos notariales de los sieglos XII-XIII, o'l Llibru d'Alexandre (erroniamente atribuy\u00edu a les lletres castellanes) l'asturianu ye una de les fales meyor conse\u00f1aes na Pen\u00ednsula Ib\u00e9rica. La normalizaci\u00f3n lling\u00fc\u00edstica ye, por embargu, un fechu muncho m\u00e1s reci\u00e9n. Mesmo qu'otres lling\u00fces minoriegues de la Pen\u00ednsula, darr\u00e9u'l s. XIV, l'asturianu entam\u00f3 a encoyer tres convertise'l castellanu na llingua de les clases altes y l'alministraci\u00f3n.\nAsina, nun ye fasta'l sieglu XVII que nun apaez el primer autor modernu con nome ya obra conoc\u00edos Ant\u00f3n de Marirreguera. A elli s\u00edgui-y Francisco Bernaldo de Quir\u00f3s, del que numai lleg\u00f3 hasta g\u00fcei'l poema \"El Caballu\".\nLlueu del sieglu XIX dase un resurdimientu del asturianu que concuaya cola actit\u00fa amosada por Gaspar Melchor de Xovellanos (1744-1811) que reconoc\u00eda la vitalid\u00e1 del \u201cdialeutu d'Asturies\u201d ya entamaba, ente otros proyeutos, un diccionariu. En 1839 el que foi gran amigu d'\u00e9l Xos\u00e9 Caveda y Nava (1796-1882), iguaba la so \"Colecci\u00f3n de Poes\u00edas en Dialecto Asturiano\" que diba ser el primer llibru imprent\u00e1u nesta llingua. \nNel sieglu XIX rex\u00edstrense los primeros intentos d'escribir n'asturianu codific\u00e1u: en 1869 Xuan Junquera Huergo finaba una \"Gramatica Asturiana\" xera fundamental que nun lleg\u00f3 a editase. En 1891 Apolinar de Rato y Hevia espublizaba'l \"Vocabulario de palabras y frases bables que se hablaron antiguamente y de las que hoy se hablan en el Principado de Asturias\".\nSin embargo, metanes el s. XX l'asturianu ent\u00e1 se consideraba, en xeneral, \"un dialeutu\", o un \"conxuntu de fales\", conciencia a la que respond\u00eda la espublizaci\u00f3n d'abondos trabayos estremaos que, dende 1947, ven\u00eda realizando l'Institutu d'Estudios Asturianos (IDEA), a travi\u00e9s del so bolet\u00edn.\nLa reconocencia de la esistencia del idioma asturianu cuay\u00f3 en 1974 cola fechura d'un garrapiellu d'intelectuales nom\u00e1u Conceyu Bable, ya encum\u00f3 en 1981 cola confecha de l'Academia de la Llingua Asturiana (ALLA). Los sos Estatutos vindiquen la codificaci\u00f3n, y la tresmisi\u00f3n de la llingua como \u00fan de los sos oxetivos cimeros. Dende 1982, l'Academia edita un bolet\u00edn oficial, Lletres Asturianes (Ll.A.)\nEn cuantes a la codificaci\u00f3n, la \"Gram\u00e1tica Bable\" de Cano Rodr\u00edguez (1976) supunxo un importante intentu: afit\u00f3 la ortograf\u00eda so la cenciellez ya menor distancia col castellanu. Nes siguientes d\u00e9cades ye perimportante'l llabor de l'ALLA, qu'espubliz\u00f3, nel mesmu a\u00f1u de la so fundaci\u00f3n, les primeres \"Normes ortogr\u00e1fiques y entamos normativos\" (1981). Siguieren la \"Conxugaci\u00f3n de verbos\" (1989), la \"Gram\u00e1tica de llingua asturiana\" (1998) y a lo cabero, el \"Diccionariu de llingua asturiana\" (2000). \nDemientres los caberos a\u00f1os, les mid\u00edes pa protexer ya dar puxu a la llingua tienen llograo amenorgar l'asitiamientu de diglosia llantada a lo llargo los sieglos. Al endefechu, ent\u00e1 nun foi a rabicar el billing\u00fcismu espard\u00edu n'Asturies, que ye inorganicu, ye dicir, que tiende a la meza de les dos variedaes lling\u00fc\u00edstiques implicaes, y asim\u00e9tricu, esto ye, el castellanu sigui amenazando al asturianu. \nDarr\u00e9u d'ello, la vindicaci\u00f3n del estatus de llingua oficial pal asturianu, y la garant\u00eda de los plenos derechos de los asturiano-falantes ent\u00e1 contin\u00faa vindic\u00e1ndose nes estayes sociales ya pol\u00edtiques.\nVa pocu, el Tribunal Constitucional alcord\u00f3 pol Autu 27/2010, de 25 febreru reconocer el derechu de los ciudadanos a esbillar la llingua del procedimientu nes sos comunicaciones col Princip\u00e1u d'Asturies, imponiendo-y a \u00e9sti la so obligaci\u00f3n de tramitar los escritos, ya'l so valir a tolos efeutos.\nFamilia lling\u00fc\u00edstica y carauter\u00edstiques xenerales.\nIndoeuropea, it\u00e1lica, romance, iberorrom\u00e1nica. Forma parte del subgrupu nom\u00e1u \u00e1stur. Tien como dialeutos internos tami\u00e9n al nom\u00e1u monta\u00f1\u00e9s y estreme\u00f1u. \nLes carauter\u00edstiques xenerales y comunes a les fales del subgrupu \u00e1stur son:\nFalantes.\nSeg\u00fan l'estudiu \"Los Asturianos y la Lengua Asturiana. Estudio Socioling\u00fc\u00edstico para el Principado de Asturias\", (Uvi\u00e9u, 1994), del profesor de la Universid\u00e1 del Pa\u00eds Vascu Francisco Llera Ramos, n'Asturies habr\u00eda 100.000 falantes nativos n'Asturies, a los qu'hai d'amestar 450.000 m\u00e1s que la usen como segunda llingua, siendo a la falar y calletrar. Nesi estudiu cunt\u00e1bense alrodiu de 50.000 falantes d'asturianu central, 30.000 d'asturianu occidental y 20.000 d'asturianu oriental.\nEstensi\u00f3n.\nNel Princip\u00e1u d'Asturies el so dominiu esp\u00e1rdese pel territoriu a l'esti del riu Navia.\nEn Cantabria, onde con mayor o menor vitalid\u00e1 algama hasta'l valle del r\u00edu Miera.\nNa provincia de Lli\u00f3n esti\u00e9ndese pela fastera norte y Oeste hasta'l r\u00edu C\u00faa, na de Zamora pela parte Oeste.\nNa provincia de Salamanca, especialmente nes fasteres occidental y meridional.\nNel norte de la provincia de C\u00e1ceres onde se conoz como estreme\u00f1u.\nNa comarca portuguesa de Miranda de l Douro ye llingua oficial y propia d'una poblaci\u00f3n estimada nunos 15.000 habitantes.\n\u00bfAsturianu o bable?\nN'Asturies, la llingua asturiana, asturianu, o \"bable\", tienen d'interpretase como t\u00e9rminos refer\u00edos a la mesma fala pero con \"distintos matices\". Llingua asturiana o asturianu, ye la llingua falada n'Asturies. Sicas\u00ed, \"bable\" nun se refier a tola estensi\u00f3n de la llingua, sin\u00f3n a una \"variante llocal\". El t\u00e9rminu us\u00f3se per primer vegada nel conceyu de Carre\u00f1o. En 1794 el carre\u00f1egu Carlos Gonz\u00e1lez de Posada escrib\u00eda nes sos \"Memories Hest\u00f3riques del Princip\u00e1u d'Asturies\", la primer constataci\u00f3n d'esti t\u00e9rminu (bable) al referise al \u00ab\"idioma asturianu qu'ell\u00ed\" (Carre\u00f1o) \"dicen Vable\"\u00bb. Darr\u00e9u, \"bable\" empleg\u00f3se con mayor o menor frecuencia, pero enxam\u00e1s goci\u00f3 de muncha fama nel raig\u00f3n popular, darr\u00e9u que los asturianos denominaron mayoritariamente la so tradicional manera de falar como \u00abasturiano\u00bb o \u00abasturianu\u00bb. Asina consta, por exemplu, nel tomu I del Atles Lling\u00fc\u00edsticu de la Pen\u00ednsula Ib\u00e9rica, asoley\u00e1u en 1962, au se recueyen los datos arrexuntaos n'encuestes orales efectuaes enantes de la Guerra de 1936, y onde a la entruga de cu\u00e1l yera'l nome que recib\u00eda la so llingua, la mayor\u00eda de los encuestaos respond\u00eden \u00abasturiano\u00bb o \u00abasturianu\u00bb.\nLo mesmo ha de caltenese en tiempos m\u00e1s recientes seg\u00fan se desprende de la encuesta de Llera Ramos efectuada en 1991. La persistencia del\nt\u00e9rminu bable nos ambientes m\u00e1s familiarizaos cola tradici\u00f3n escrita puede ser la responsable de que, n'ocasiones, nos niveles populares \u00abbable faiga sin\u00f3nimu de \"fala zarrada\"\u00bb. \nLa insistencia na \"diversid\u00e1\" lling\u00fc\u00edstica (ye dicir, l'intentu en desaniciar la referencia al idioma propiu pa falar s\u00f3lo de \u00abbables\u00bb), fizo de \"bable\" un heteroglot\u00f3nimu, qu'alquier un signific\u00e1u despeutivu al ser us\u00e1u polos prexuicios pol\u00edticos y estayes sociales contraries a la normalizaci\u00f3n del idioma.\nFonolox\u00eda.\nLa trescripci\u00f3n faise acordies coles normes del Alfabetu Fon\u00e9ticu Internacional.\nVocales.\nEl sistema voc\u00e1licu del asturianu distingue cinco fonemes, xebraos en tres graos d'abrimientu (m\u00ednimu, mediu y m\u00e1ximu) y tres allugamientos (central, anterior y posterior).\nGram\u00e1tica.\nL'alfabetu.\nEl sistema fonol\u00f3xicu de l'asturianu tien representaci\u00f3n escrita per aciu del alfabetu llat\u00edn. D'esta miente, l'asturianu emplega les lletres que vienen darr\u00e9u.\nVocabulariu.\nLa llingua asturiana ye'l result\u00e1u del desendolcu del llat\u00edn fal\u00e1u nel territoriu de los antiguos \u00e1stures y c\u00e1ntabros. Poro, la inmensa mayor\u00eda de les pallabres de la llingua asturiana, como de les otres lling\u00fces rom\u00e1niques, vienen del llat\u00edn: \"ablana, augua, falar, g\u00fceyu, home, llibru, muyer, pesllar, pexe, prau, sua\u00f1ar\"...\nA esta base llatina hai qu'amestar les pallabres qu'entraren nel fondu l\u00e9xicu del dominiu asturianu dende lling\u00fces falaes enantes de la llegada del llat\u00edn (sustratu) o dempu\u00e9s (superestratu). A la influyencia del sustratu y superestratu hai qu'amestar los emprestos posteriores a d'otres lling\u00fces.\nSustratu.\nDe la llingua de los \u00e1stures y c\u00e1ntabros s\u00e1bese bien poco, anque ye dadero que tuviere allegau a dos lling\u00fces indoeuropees, el celta y el lusitanu. Atr\u00f3pense col nome de sustratu prellat\u00edn a les pallabres ven\u00edes de la llingua de los astures o d'otres lling\u00fces preindoeuropees falaes nesti territoriu: \"bedul, boro\u00f1a, brincar, bruxa, c\u00e1ndanu, cantu, carrascu, comba, cuetu, g\u00fcelga, llamuerga, llastra, ll\u00f3cara, matu, pe\u00f1era, riega, tap\u00edn, zucar...\" \nD'otra miente abondos celtismos fueren integraos pola mesma llingua llatina y pasaren dempu\u00e9s al asturianu: \"bragues\", \"cam\u00edn\", \"caballu\", \"camisa\", \"carru\", \"cerveza\", \"sayu\"...\nSuperestratu.\nCol nome de superestratu conozse la influyencia que dexaren otres lling\u00fces posteriores a la llegada'l llat\u00edn. Nel asturianu, fueren especialmente importantes los xermanismos.\nXermanismos.\nLos pueblos xerm\u00e1nicos qu'asitiaren na pen\u00ednsula Ib\u00e9rica, especialmente godos y suevos, dexaren nel asturianu pallabres como \"blancu, esquila, estaca, mofu, ser\u00f3n, espetar, gada\u00f1u\" o \"tosquilar\".\nArabismos.\nLos arabismos pudieren llegar al asturianu direutamente, per aciu de los contautos ente los falantes del dominiu asturianu colos \u00e1rabes o con xente arabizao del sur de la Pen\u00ednsula. N'otros casos pudieren llegar al travi\u00e9s del castellanu. Los que vienen darr\u00e9u son dalgunos de los arabismos del asturianu: \"acebache, alfaya, altafarra, ba\u00f1al\" (posible llat\u00edn &lt; *balne-alem), \"ferre, galbana, mandil, safase, xabal\u00edn, azafate, zuna, zucre.\"\nEmprestos.\nL'asturianu tami\u00e9n recibi\u00f3 bona parte del so l\u00e9xicu de lling\u00fces allegaes, como'l castellanu, el franc\u00e9s, l'occitanu o'l gallegu. A travi\u00e9s del castellanu, tami\u00e9n llegaren pallabres d'idiomes m\u00e1s llonxanos.\nN'orde d'importancia, el castellanismu as\u00edtiase nel primer llugar na llista d'emprestos al asturianu. Sicas\u00ed en dellos casos, pola mor del gran allegamientu ente\u2018l castellanu y l'asturianu ye bien lluendio saber si una pallabra ye un emprestu del castellanu, un result\u00e1u com\u00fan a les dos lling\u00fces dende'l llat\u00edn, o un emprestu del mesmu asturianu pal castellanu. Dalgunos castellanismos n'asturianu son \"echar\", \"antoxu\", \"guerrilla\", \"xam\u00f3n\", \"siesta\", \"rexa\", \"hoxaldre\", \"vainilla\", \"xar\u00e9u\", la conxunci\u00f3n \"y\" nel asturianu central (asturianu medieval \"ye\") \"ocho\" (asturianu medieval \"vuechu\", senabr\u00e9s y mirand\u00e9s \"vuoitu\"), \"privilexu\" (asturianu medieval \"privilleyu\").\nEl castellanu vali\u00f3 tami\u00e9n d'intermediariu pa la llegada de pallabres d'otros idiomes, especialmente d'Am\u00e9rica. Por exemplu, pasando pel castellanu, llegaren pallabres del n\u00e1huatl (\"cacag\u00fcesa, chicolate, tomate\"), del quechua (\"c\u00f3ndor\", \"llama\"), del caribe (\"caim\u00e1n, can\u00edbal, piragua\") o del arawak (\"iguana, furac\u00e1n\").\nTami\u00e9n pasaren pel castellanu delles pallabres ven\u00edes del ingl\u00e9s (\"espr\u00e1i, f\u00fatbol, g\u00fcisqui, \u1e25oquei, water-polo\"), o d'otres lling\u00fces: \"bumer\u00e1n\" (de les lling\u00fces abor\u00edxenes australianes, pasando pel ingl\u00e9s), \"cachalote\" (del portugu\u00e9s), \"caol\u00edn\" (del chinu), \"kamikaze\" (del xapon\u00e9s), \"vampiru\" (del serbiu) o \"vodka\" (del rusu).\nDacuando, los emprestos del gallegu son lluendios d'identificar, pol allegamientu d'esta llingua coles variedaes m\u00e1s occidentales del dominiu lling\u00fc\u00edsticu astur. Suelen considerase pallabres d'orixe gallegu dalgunes como \"cachelos\", \"chombada\", \"falcatr\u00faa\" o \"quimada\".\nLos galicismos (pallabres tomaes del franc\u00e9s) y occitanismos apaecen bien ceo, lo que paez \u00f1iciar que los contautos con xente d'alluendi los Pirineos fueren frecuentes, non nam\u00e1s al travi\u00e9s del cam\u00edn de Santiago, sin\u00f3n, tami\u00e9n per v\u00eda mar\u00edtima. Munches d'estes pallabres pertenecen n'efeutu al l\u00e9xicu mar\u00edn, anque na mayor\u00eda de los galicismos llegaren al asturianu per v\u00eda direuta, n'otros casos pasaren enantes pel castellanu.\nEnte los galicismos podemos amentar \"sable\", \"malv\u00eds\", \"arranchar\", \"chalana\", \"co\u00f1\u00e1\", \"esp\u00e1is\", \"foina\", \"galipote\", \"llixeru\", \"malv\u00eds\", \"mes\u00f3n\", \"pote\", \"somier\", \"tolete\", \"vagamar\", \"xaqueta\", \"xam\u00e1n\", \"xal\u00e9\", \"xarr\u00e9\", \"xofer\", \"xira\", \"monxur\", \"arx\u00e1n\", \"bix\u00fa\", \"madama\", \"b\u00fagare\" o \"bugre\" &lt; bugle 'bueyucu' &lt; buculus.\nDel occitanu vienen pallabres como \"hostal\", \"parrocha\" o \"tolla\".\nEscritura.\nDende los primeros testos, l'asturianu emplega l'alfabetu llat\u00edn. En 1981, l'Academia de la Llingua Asturiana edit\u00f3 unes normes ortogr\u00e1fiques que, con escases esceiciones, son usaes pola pr\u00e1utica totalid\u00e1 de los escritores n'asturianu.\nOrde alfab\u00e9ticu y valor de los grafemes.\n(La trescripci\u00f3n faise d'alcuerdu coles normes del Alfabetu Fon\u00e9ticu Internacional).\nD\u00edgrafos.\nDellos fonemes repres\u00e9ntense con un d\u00edgrafu (pareya de lletres):\nGraf\u00edes dialeutales.\nComo los grafemes \u1e25 y \u1e37\u1e37 nun apaecen nos m\u00e1s de los tipos de lletra emplegaos davezu tanto nos ordenadores como nes publicaciones gr\u00e1fiques, suelen camudase por \"h.\" y \"l.l\" .\nOtros grafemes.\nPa reproducir sones de lling\u00fces daes, principalmente del espa\u00f1ol y del ingl\u00e9s, delles vegaes empl\u00e9guense les lletres j (\"jota\"), k (\"ka\") y w (\"uve doble\"), anque nun formen parte propiamente del alfabetu asturianu. Ex: \"Jalisco\", \"Kuwait\".\nOtres normes.\nAm\u00e1s, l'asturianu de Miranda de l Douro cuenta con una normativa propia venceyada a la portuguesa.\nSignos ortogr\u00e1ficos.\nL'asturianu emplega los signos ortogr\u00e1ficos que vienen darr\u00e9u:\nSistema educativu.\nLa Llei d'Usu y Promoci\u00f3n del Asturianu diz que los ne\u00f1os con edaes ente los 6 y los 16 a\u00f1os han tener la posibilid\u00e1 d'estudiar l'asturianu nel collexu como asignatura voluntaria, anque nun se considera en tolos centros. Ye optativu col franc\u00e9s y l'alem\u00e1n como segunda llingua d'ense\u00f1u nel bachilleratu.\nEn Miranda de l Douro ye tami\u00e9n llingua optativa. Non asina en Lle\u00f3n.\nAconceyamientos y comu\u00f1es.\nL'Academia de la Llingua Asturiana fund\u00f3se en 1980, col rixu de recobrar l'antigua instituci\u00f3n que y\u00e1 proyeutare Xovellanos nel sieglu XVIII.\nL'Aconceyamientu de Xuristes pol Asturianu fund\u00f3se en 2006, cola xida d'allendar, curiar ya escucar del cumplir de les lleis asturianes ya espa\u00f1oles, avenencies ya tratos internacionales roblaos pol Est\u00e1u, qu'afiten derechos lling\u00fcisticos palos asturianofalantes.\nDellos escritores n'asturianu.\nAnque'l primer testu n'asturianu data del sieglu X Nodicia de Kesos y el primer testu llegal ye'l Fueru d'Avil\u00e9s, del sieglu XII, nun ye sin\u00f3n dellos sieglos depu\u00e9s cuando se tien anuncia del primer facer na lliteratura escrito. El primer autor d'un testu lliterariu n'asturianu ye del sieglu XVII.\nC\u00f3digos ISO.\nISO 639-1: Nun tien\nISO 639-2: ast"}
{"id": "99", "revid": "379", "url": "https://ast.wikipedia.org/wiki?curid=99", "title": "Pol\u00edtica", "text": "La pallabra pol\u00edtica vien del t\u00e9rminu griegu: polis que significa ciud\u00e1. \nEl so nacimientu foi nel sieglu V enantes de Cristu, n'Atenes.\nLa pol\u00edtica ye'l procesu y la conducta de toma de decision d'un grupu. La ciencia pol\u00edtica estudia esa conducta.\nTeor\u00edes ya ideolox\u00edes pol\u00edtiques.\nAnarquismu - Anarco-capitalismu - Anarco-comunismu - Anticomunismu - Antifacismu - Autoritarianismu - Capitalismu - Centrismu radical - Comunismu - Conservadorismu - Corporatocracia - Democracia - Facismu - Federalismu -- Izquierdismu - Lliberalismu - Lliberalismu cl\u00e1sicu - Llibertarianismu - Marxismu - Meritocracia - Minarquismu - Monarqu\u00eda - Nacionalismu - Nacionalsocialismu - Oligarqu\u00eda - Pol\u00edtica verde - Poscomunismu - Republicanismu - Socialismu - Socialismu democr\u00e1ticu - Socialismu llibertariu - Stalinismu - Teocracia - Totalitarianismu"}
{"id": "100", "revid": "28171", "url": "https://ast.wikipedia.org/wiki?curid=100", "title": "Historiograf\u00eda", "text": ""}
{"id": "101", "revid": "28171", "url": "https://ast.wikipedia.org/wiki?curid=101", "title": "M\u00fasica", "text": "La m\u00fasica ye al empar:"}
{"id": "112", "revid": "43102", "url": "https://ast.wikipedia.org/wiki?curid=112", "title": "Astronom\u00eda", "text": "L'astronom\u00eda, que significa etimol\u00f3xicamente \"el conocimientu de les estrelles\", ye la ciencia qu'observa y desplica los cuerpos y los fechos fuera la Tierra.\nCuando s'atalant\u00f3 que los elementos que formen los \"oxetos celestes\" yeren los mesmos que formen la Tierra, y que les lleis de la f\u00edsica aplic\u00e1bense a ellos, naci\u00f3 l'astrof\u00edsica como una aplicaci\u00f3n de la f\u00edsica a los fen\u00f3menos observaos pola astronom\u00eda.\nLa mayor\u00eda los astr\u00f3nomos, tienen una bona preparaci\u00f3n en f\u00edsica, polo que l'astronom\u00eda y l'astrof\u00edsica t\u00e1n bien xun\u00edos.\nL'estudiu los planetes del nuesu sistema solar consider\u00f3se hasta hai bien poco una disciplina aparte, llamada Ciencies Planetaries o Planetolox\u00eda.\nVer tami\u00e9n historia de l'astronom\u00eda\nN'astronom\u00eda, la informaci\u00f3n obti\u00e9nse pola detecci\u00f3n y anal\u00eds de la radiaci\u00f3n electromagn\u00e9tica. Una divisi\u00f3n tradicional de l'astronom\u00eda ye seg\u00fan les rexones del espectru electromagn\u00e9ticu observaes:\nLa Astronom\u00eda \u00d3ptica y de Radio puen facese usando observatorios terrestres, porque l'atm\u00f3sfera ye tresparente neses llonxit\u00faes d'onda. La lluz infrarroxo ye absorb\u00eda pol vapor d'agua, asina los observatorios d'infrabermeyos tienen que s'allugar en sitios altos y ensuchos.\nN'astronom\u00eda de rayos-X, astronom\u00eda de rayos-gamma, \nastronom\u00eda ultraviola y astronom\u00eda nel llonxanu infrabermeyu pueden facese observaciones s\u00f3lo dende globos aerost\u00e1ticos u observatorios espaciales.\nToles disciplines tan basaes na detecci\u00f3n de fotones, pero tami\u00e9n de rayos c\u00f3smicos, neutrinos, y, nun futuru cercanu, gravitones (ver LIGO).\nVer tami\u00e9n:"}
{"id": "114", "revid": "28171", "url": "https://ast.wikipedia.org/wiki?curid=114", "title": "Biolox\u00eda", "text": "Biolox\u00eda ye la ciencia que trata de los seres vivos. El t\u00e9rminu \"Biolox\u00eda\", prop\u00fanxolu nel sieglu XVIII el naturalista franc\u00e9s Pierre Antoine de Monet, Chevalier de Lamarck, de bios, qu'en griegu significa vida, y logos, que significa estudiu. (tami\u00e9n invent\u00f3'l t\u00e9rminu 'invertebr\u00e1u').\nYe una rama de les Ciencies naturales qu'estudia la vida dende tolos puntos de vista:\nLes clasificacines son munches: de Carlos Linneo nel sieglu XVII, ente animales y plantes, hasta les propuestes actuales de los sistemes clad\u00edsticos con tres dominios que comprenden m\u00e1s de 20 reinos. Una clasificaci\u00f3n, bastante aceptada pola so utilid\u00e1 anque nun seya mui natural, divide los seres vivos en cinco reinos:\nReinos:.\nLa clasificaci\u00f3n m\u00e1s aceptada, siguiendo criterios clad\u00edsticos, prop\u00f3n los dominios que vienen darr\u00e9u:\nTami\u00e9n estudia \"organismos\" que munchos consideren que nun son seres vivos: "}
{"id": "115", "revid": "43102", "url": "https://ast.wikipedia.org/wiki?curid=115", "title": "Allande", "text": "Allande o Ayande ye un conceyu del occidente d'Asturies. La so capital ye La Puela.\nLlenda al norte con Villay\u00f3n, al sur con Cangas del Narcea y Ibias, al este con Tin\u00e9u y al oeste con Pez\u00f3s, Grandas de Salime y Negueira de Mu\u00f1iz (Lugo).\nLo m\u00e1s del so territoriu ta declar\u00e1u como Monumentu natural. Rescampla pente la so bayura forestal los texos milenarios de Santa Colomba y de Llago y el Sofreiral de Boxu.\nXeograf\u00eda.\nLa deforestaci\u00f3n y l'abandonu de los cultivos tradicionales como'l cereal y el vi\u00f1\u00e9u orientaron la so econom\u00eda haza la ganader\u00eda, centrada na caba\u00f1a bovina y caballar. Calti\u00e9nse, sicas\u00ed, dalguna fastera agr\u00edcola residual y destinada al autoconsumu. En menor midida tami\u00e9n sigue siendo un recursu econ\u00f3micu la industria maderera.\nEl so territoriu ye estremadamente montes\u00edn y accident\u00e1u que s'organiza al rodiu de les sierres d'El Palu y la de Vi\u1e37\u1e37axir\u00f3n que fai de xebra tanto no cultural, como no humanu y lo econ\u00f3mico. D'esta sierra'l so puntu cimeru ye'l picu Pan\u1e37\u1e37\u00f3n de 1.416 metros que se desgaxa nun riestru d'estribaciones que cubren tol territoriu, tami\u00e9n rescampla la sierra de Carondio, les sos cumes son superiores a los 1.200 metros, y les sierres d'Eiboyu y Cazarnosu, que faen de divisoria con Cangas del Narcea. Nel estremu sur llev\u00e1ntense les sierres Valcacer con altures superiores a 1.200 metros, y na faza occidental los cordales de Berducedo y Bedram\u00f3n y la sierra de Murellos. Hai peque\u00f1os cordales que marquen valles y angostes ca\u00f1adas. Too ello marca un territoriu con una altit\u00fa media elevada, utiliz\u00e1ndose toes estes pendientes pa un aprovechamientu agr\u00edcola.\nClimatolox\u00eda.\nEl so clima ta marc\u00e1u pola so orograf\u00eda, y\u00e1 que nes sierres altes ye h\u00famedu y fr\u00edu y nes zones baxes un pocu m\u00e1s templiente, rescamplando'l valle d'El Valledor, que tien un microclima al ser un valle zarr\u00e1u. El valle presenta un clima m\u00e1s sele y con menos precipitaciones, lo que-y permite tener nel so suelu especies de tipu mediterraneu.\nFlora y fauna.\nSobre la so enguedeyada orograf\u00eda d'orixe paleozoicu, esti\u00e9ndese una bayura de vexetaci\u00f3n de carbayeres, de fayes, de casta\u00f1os y d'abedorios. Anque la flora llariega foi en parte sustituyida por repoblaciones de pinos. Una gran fauna de xabalinos, urogallos, rapaces, llebres, corzos ya incl\u00fas dalg\u00fan osu completa la bayura natural d'Allande.\nV\u00edes d'accesu.\nLa v\u00eda principal ye l'AS-14, de Pontelinfiernu (onde ellaza cola AS-15, Curniana al Puertu de Zarr\u00e9u) a Grandas de Salime, qu'altraviesa tol territoriu y xune La Puela con Cangas del Narcea. L'AS-217 y AS-219 comuniquen con La Puela con Tin\u00e9u y \u1e36\u1e37uarca.\nHistoria.\nPrehistoria y ed\u00e1 antigua.\nLa m\u00e1s antigua presencia humana que se deteut\u00f3 nel su territoriu, son grupos neolitizaos, que dexaron la so g\u00fcelga na arquiteutura megal\u00edtica, de la que remanez la piedra dolm\u00e9nica d'A Tumba del Castell\u00edn. Otru periodu bien represent\u00e1u nes tierres allandeses correspuende a la cultura castre\u00f1a, y de la que nam\u00e1s que'l Castru de San \u1e36\u1e37uis foi escav\u00e1u, pudiendo documentase una secuencia d'habitaci\u00f3n qu'entamar\u00eda nel Bronce Final (sieglu VIII e.C.), continuando intensamente demientres la Ed\u00e1 del Fierro, siendo llueu ocup\u00e1u tami\u00e9n polos romanos, intre nel que'l castru hab\u00eda tar en venceya direuta coles mines d'oru asitiaes nel territoriu de la redolada, metal que foi precisamente l'obleru pa la ocupaci\u00f3n romana d'estos territorios. Estes esplotaciones aur\u00edferes dexaron multit\u00fa d'esquicios y g\u00fcelgues nel paisaxe d'Allande, siendo impresionante la bayura de metros c\u00fabicos de tierra y piedres que foron esfozaes.\nEn llinies xenerales podemos esbillar les mines d'esta zona en tr\u00e9s conxuntos: el primeru, la zona d'El Altu'l Palu onde s'afayen les conoc\u00edes A Cova de Xan Rata, La Fana la Freita y el t\u00fanel de Montefurao. Otru conxuntu tar\u00eda nel valle del r\u00edu d'Or tributariu del Navia, y el grupu caberu tar\u00eda al rodiu del castru de San \u1e36\u1e37uis. Estes \u00faltimes esplotaciones hubieron d'empezar nel sieglu I y finar al entamu del sieglu III.\nEd\u00e1 media y moderna.\nS\u00edgue-y un periodu poco conoc\u00edu, ye posible que pol so asitiamientu tuviera baxo'l control del reinu suevu y llueu del visigodu. Les primeres referencies documentales son del sieglu X, pero na so mayor parte consid\u00e9rense sospechoses de falsed\u00e1, pero y\u00e1 nel sieglu XI, ciertes xuntes eclesi\u00e1stiques mon\u00e1stiques escomenzaron a dexar sentir la so influyencia econ\u00f3mica y feudalizante nesta fastera. Rescampla l'influxu del monesteriu de San Xuan de Courias que cuntaba en 1044 con una dote d'abondantes tierres allandeses, pero habr\u00e1 otros monesterios que cada vuelta atroparen m\u00e1s tierres, destacando asina, el de Santa Mar\u00eda Zal\u00f3n. Tami\u00e9n el cabildru catedraliciu dispon\u00eda de propiedaes na comarca demientres la baxa Edad Media. Nun faltaron los conflictos polos diezmos del arciprestalgu d'Allande y la ilesia d'Uvi\u00e9u, tenemos un exemplu cola ilesia de San Salvador d'Uvi\u00e9u ente los a\u00f1os 1262 y 1269. L'Obispu Pedru da a los homes del conceyu d'Allande dependientes de la Ilesia, tolo que s'afaye na so propied\u00e1 pa que puedan \"fazer poblu\" imponiendo como fueru la cantid\u00e1 de 110 maravedinos al a\u00f1u, esti determ\u00edn habr\u00eda de xurdir efeutu pues pa 1277 apaez Allande ente los pueblos del occidente asturianu qu'establez hermand\u00e1 cola villa d'Avil\u00e9s pa emprestar aida nel caltenimientu del orde nos sos territorios. Tami\u00e9n hubo d'influyir nel desendolque del privilexu dau por Alfonsu IX, y\u00e1 qu'esti conceyu foi pasu na pelegrinaci\u00f3n del cam\u00edn de Santiago.\nDemientres el rein\u00e1u de Fernandu VI, el conceyu d'Allande foi moneda de camb\u00e9u qu'emplegaba la corona pa pagar los sos servicios a los lleales, particularmente a la familia Qui\u00f1ones. Escontra estes concesiones protestaren los vecinos y en 1378 un representante d'Allande tuvo presente na Xunta Xeneral aconceyada n'Uvi\u00e9u pa refugar estes prerrogatives impuestes.\nDel dominiu de la familia Qui\u00f1ones pas\u00f3 a Rodrigo de la R\u00faa quien la merca por un mill\u00f3n de maravedinos. Rodrigo de la R\u00faa fund\u00f3 mayoralgu a favor del so f\u00edu mayor Guti\u00e9rrez Gonz\u00e1lez de Cienfuegos y endelantre'l se\u00f1or\u00edu d'Allande permaneci\u00f3 vencey\u00e1u a la casa de Cienfuegos qu'obtendr\u00e1 nel sieglu XV, el t\u00edtulu de condes de Marcel de Pe\u00f1alba. Les prerrogatives foron calten\u00edes hasta la reforma constitucional espa\u00f1ola de 1812.\nLa presencia del conceyu d'Allande na Xunta Xeneral nun foi siempre continuada y la so representaci\u00f3n foi exercida por dalg\u00fan miembru de la casa Cienfuegos.\nLos tiempos modernos nun traxeron grandes tresformaciones y\u00e1 que nel sieglu XVIII continuaba siendo fundamentalmente un conceyu agrariu. L'escasu complementu industrial, taba nos mazos de fierro hidr\u00e1ulicos que s'emplegaben pa espurrir el fierro, asitiaos n'El Mazu d'Arriba, El Mazu d'Abaxu, El Colobr\u00e9u y La Ponte. Toos ellos yeren propied\u00e1 d'un vieyu poder feudal: el conde de Pe\u00f1alba, se\u00f1or de Cienfuegos. Si hai daqu\u00e9 que rescampla de la evoluci\u00f3n hist\u00f3rica moderna d'Allande ye la resistencia anti se\u00f1orial protagonizada polos sos vecinos, hai continues quexes y recursos contra'l conde, hasta qu'en 1742 el conceyu d'Allande ser\u00e1 castig\u00e1u pola so resistencia col \"silenciu perpetuu\". En 1744 d\u00edctense unes ordenances nes que se reconoz el se\u00f1or\u00edu de la casa de Cienfuegos.\nSieglu XIX endelantre.\nEl sieglu XIX trair\u00e1 la guerra d'independencia qu'afeutara al conceyu al ser cruz\u00e1u poles tropes franceses. La Constituci\u00f3n de C\u00e1diz trair\u00e1 la pruyida autonom\u00eda conceyil p'Allande lliberada de la interferencia se\u00f1orial. Demientres esti sieglu l'activid\u00e1 agrario calti\u00e9nse igual y la industria del fierro reconvertir\u00e1se en tr\u00e9s ferrer\u00edes, que na d\u00e9cada de los ochenta vense obligaes a pesllar \u00e9nte la competencia de les fautor\u00edes industriales colos altos fornos.\nLa guerra civil espa\u00f1ola afeuta perpocu al conceyu, quedando a un llau de la penetraci\u00f3n de les columnes gallegues de los solevaos. S\u00ed tuvo cierta incidencia llueu l'activid\u00e1 de les guerrilles, sobremanera les operaciones de la partida de Seraf\u00edn Fern\u00e1ndez, m\u00e1s conoc\u00edu como \"el Santeiro\".\nLos sieglos XIX y XX, t\u00e1n marcaos pola so mengua demogr\u00e1fica, por mor de la emigraci\u00f3n tresoce\u00e1nica que foi aparada moment\u00e1neamente, coincidiendo cola construcci\u00f3n del altu d'agua de Salime, anque esti recobramientu nun dur\u00f3 munchu y\u00e1 que'l banz\u00e1u zarraba les sos tradicionales canales de comunicaci\u00f3n y convirti\u00f3 tol Valledor nun fondu de sacu que provoc\u00f3 l'abandonu de pueblos enteros. Los sos pobladores dirix\u00e9ronse na so emigraci\u00f3n haza Europa y haza'l centru industrial d'Asturies.\nAngua\u00f1o, el despoblamientu disminuy\u00f3, pero non pola meyora del emplegu n'Allande, sin\u00f3n pola falta d'emplegos nos centros de dest\u00edn d'esa emigraci\u00f3n.\nCadarma pol\u00edtico-alministrativa.\nPol\u00edtica.\nNel conceyu d'Allande, el part\u00edu que m\u00e1s tiempu tien gobernao ye'l PSOE (ver Llista d'alcaldes d'Allande). L'actual alcalde socialista ye Jos\u00e9 Antonio Mesa Peiga.\n&lt;/tr&gt;\n&lt;left&gt;\nParroquies.\nEl conceyu d'Allande x\u00e9brase en 17 parroquies:\nDemograf\u00eda.\nYe \u00fan de los conceyos con menor poblaci\u00f3n de toa Asturies. Como'l restu de zones rurales asturianes la evoluci\u00f3n demogr\u00e1fica del conceyu ye negativa. Nel sieglu XX hubo dos periodos nos que perdi\u00f3 gran parte de la so poblaci\u00f3n. El primeru va de 1900 a 1930, onde gran parte de los sos habitantes emigr\u00f3 a Am\u00e9rica, sobremanera a Cuba, Puertu Ricu, Arxentina y Rep\u00fablica Dominicana. El segundu en 1960 por mor de la industrializaci\u00f3n del pa\u00eds, que motiv\u00f3 que'l conceyu perdiere c\u00e1sique les dos terceres partes de la so poblaci\u00f3n.\nEconom\u00eda.\nTol movimientu demogr\u00e1ficu afeut\u00f3 a la so econom\u00eda, tando en bien de retrocesu les pr\u00e1utiques agr\u00edcoles, amenorgando la superficie cultivao, dedic\u00e1ndose les m\u00e1s de les tierres a les plantes de forraxe, y arriendes d'ello a una esplotaci\u00f3n del gan\u00e1u vacuno, dominando la castra asturiana pa carne. Cel\u00e9brense grandes feries de gan\u00e1u que van del 8 de mayu al 29 de setiembre denomaes: San Miguel de Mayo y San Miguel de Setiembre.\nCultura.\nArte.\nN'Allande alcu\u00e9ntrese delles muestres de la cultura megal\u00edtica, como la piedra dolm\u00e9nica de La Puela, t\u00famulos como los de Fanfarag\u00f3n y numberosos castros como'l de San \u1e36\u1e37u\u00eds, d'onde remanez la tosca tiesta de guerreru conservada nel mus\u00e9u del castru de Cua\u00f1a, o'l de Castello en Berducedo, onde foi descubierta la \u00fanica arracada o pendilexu prerromanu que se conoz n'Asturies, d'oro y compuestu por dos l\u00e1mines en forma de media lluna con filigranes y granul\u00e1u que perfaen cenefes. \nNa arquiteutura relixosa y se\u00f1orial hai bayura testimonios, ente los que rescamplen: \nNa so arquiteutura civil rescampla: \nHai otres casones como la casa-palaciu de los Fl\u00f3rez, g\u00fcei convertida en casa de llabor, y que ta fecha en tornu a un nucleu central torre\u00e1u y realiz\u00e1u en mamposter\u00eda con sillares enmarcando vanos, que na fachada principal son de rexer\u00eda. \nYe de rescamplar la Casa Conceyu de La Puela, obra de Regino P\u00e9rez de la Sala construyida en 1907, con tipolox\u00eda cl\u00e1sica d'esta mena d'edificios: p\u00f3rticos con arcos, balc\u00f3n destac\u00e1u, escudu y rel\u00f3. Na so decoraci\u00f3n destaquen: frontones curvos y reutos, y pilastres acanalaes.\nPer \u00faltimu, ha mentase de mena especial l'Arquiteutura Indiana, presente na capital del conceyu, con escelentes exemplos construy\u00edos na primer met\u00e1 del Sieglu XX, ente ellos el palacete de los socesores de Donato Fern\u00e1ndez, la singular casona de los Ramos-Ron, obra del arquiteutu cangu\u00e9s Jos\u00e9 G\u00f3mez, de la que les dos grandes torres dominen el nucleu urbanu, el palacete de los Olalla-Valledor, del que la construcci\u00f3n presenta detalles de l'arquiteutura suiza de monte, obra tami\u00e9n del arquiteutu cangu\u00e9s Jos\u00e9 G\u00f3mez, o'l Xal\u00e9 de Las Veigas, propied\u00e1 de la familia Rodr\u00edguez Valledor, d'estilu modernista, obra del arquiteutu cangu\u00e9s Ignacio \u00c1lvarez-Castelao.\nL'horru alland\u00e9s.\nLos horros y paneres d'esti conceyu tienen cubiertes de pizarra nos teyaos, sacante los del valle d'Arganza, que puen ser de teya. Les paneres foron sustituyendo a los horros a met\u00e1 del sieglu XVIII, seg\u00fan va espardiendose'l cultivu del ma\u00edz y van necesitandose corredores m\u00e1s llargos pa ensugar el ma\u00edz. \nLo que s\u00ed se rescampla ye l'especial estilu de decoraci\u00f3n de los horros n'Allande, defin\u00edu por motivos xeom\u00e9tricos inscritos en grandes c\u00edrculos, (cuatro comes dientro d'un c\u00edrculu). El dise\u00f1u m\u00e1s complic\u00e1u nun xurde fasta'l sieglu XVII, nel qu'apaecen rostros, de rasgos estilizaos colos g\u00fceyos almendraos. El so esplendor alg\u00e1malo nel sieglu XIX y va escayendo seg\u00fan se faen m\u00e1s complexes, pues al a\u00f1edise corredores nun tien xac\u00edu tayar motivos que van quedar ocultos. Pol contrariu la ornamentaci\u00f3n del corredor va ariqueciendo con balaustres torniaes y tables recortaes con cenefes de temes vexetales o xeom\u00e9triques. \nLes meyores muestres d'esta arquiteutura danse nos pueblos de Samart\u00edn, \u1e36\u1e37inares, Argancinas y A Pontenova.\nGastronom\u00eda.\nAllande tien na so cocina la caza y la pesca en numberosos men\u00fas. Rescampla la calid\u00e1 de los sos embut\u00edos y de les sos carnes roxes, am\u00e1s del so perb\u00f3n corderu.\nLa tarta d'ablanes, los fillolos, el reques\u00f3n y les nates sobresalen na estaya de la reposter\u00eda, de gran bayura y escelente tastu.\nEl vinu xoven forma parte tami\u00e9n de la so ufierta gastron\u00f3mica, am\u00e1s del oruxu o aguardiente.\nSocied\u00e1.\nFiestes.\nCel\u00e9brense delles fiestes nel conceyu, anque les principales son les de \"L'Ablanu\" en La Puela del 7 al 10 de setiembre y les de \"Nosa Se\u00f1ora de Bedram\u00f3n\" el 15 d'agostu, nel santuariu del mesmu nome del sieglu XVII nel qu'hai una fonte que seg\u00fan diz la lleenda tien propiedaes curatives pal bociu.\nTami\u00e9n rescamplen les de San Jorge de Mon\u00f3n el 29 de xunu, San Pedro de Valbona'l 29 de xunu, Santa Isabel en Berducedo'l primer domingu de xunetu, San Crist\u00f3bal n'El Campu'l R\u00edu'l segundu domingu de xunetu y San Roque en Fonteta los d\u00edes 16, 17 y 18 d'agostu."}
{"id": "117", "revid": "37624", "url": "https://ast.wikipedia.org/wiki?curid=117", "title": "Amieva", "text": "Amieva ye un conceyu del oriente de la comunid\u00e1 aut\u00f3noma d'Asturies. Llenda al norte con Parres, al sur con Valde\u00f3n y Sayambre (Lle\u00f3n), al este con Cangues d'On\u00eds y al oeste con Ponga. Tami\u00e9n ye'l nome d'una parroquia del conceyu. La capital ye Sames. Ye atraves\u00e1u pol r\u00edu Seya y tien una poblaci\u00f3n de .\nS\u00edmbolos.\nLa bandera y l'escudu del conceyu d'Amieva fueron adoptaos oficialmente'l 30 d'agostu de 2001, y espublizaos nel Bolet\u00edn Oficial del Princip\u00e1u d'Asturies n\u00famberu 120, de 25 de mayu de 2002.\nHistoria.\nPrehistoria.\nLa so bayura arqueol\u00f3xica nun ye mui estensa por mor, principalmente, de la so orograf\u00eda que fac\u00eda m\u00e1s apetecible pa los primeros colonizadores les rexones m\u00e1s baxes nes que s\u00ed hai abondos restos prehist\u00f3ricos, pero s\u00ed nos permite constatar presencia humana nel Paleol\u00edticu superior na parte alta del Sella. Asina na cueva de Collubil nes cercan\u00edes de Campurriondi, los preseos afayaos comprenden a la industria l\u00edtica y \u00f3sea del periodu paleol\u00edticu.\nLos primeros ciclos metal\u00farxicos apaecen representaos pol dolmen de Mian en Sames, desgraciadamente ta desaparec\u00edu pola intervenci\u00f3n de Sebasti\u00e1n de Soto Cort\u00e9s, del que se conserven nam\u00e1s que dos brueses fabricaes en piedra pul\u00edo nel Mus\u00e9u Arqueol\u00f3xicu d'Uvi\u00e9u, por mor del pruyimientu coleicionista de la d\u00f3mina, esti dolmen suel rellacionase con otros dos del oriente asturianu: los d\u00f3lmenes d'Abamia y Santa Cruz en Cangues d'On\u00eds.\nNa ed\u00e1 del fierro, hai entreseca de poblaos carcovaos, lo que llamamos castros. Nun foi llocaliz\u00e1u neng\u00fan, pero delles fontes sofiten qu'esti territoriu tuvo habit\u00e1u por pueblos prerromanos de la tribu c\u00e1ntabra de los vadinienses, al rodiu de los valles. La conquista romana tuvo nesta comarca m\u00e1s consecuencies militares que xeoestrat\u00e9xiques.\nEd\u00e1 media.\nNel periodu altomedieval apaez meyor defin\u00edu'l territoriu del conceyu, teniendo dellos documentos que lo prueben como la documentaci\u00f3n medieval del monesteriu lleon\u00e9s de Safag\u00fan, onde mentase'l sieglu X una v\u00eda de comunicaci\u00f3n que xuntaba les tierres d'Amieva cola Meseta. Esto confirmalo tami\u00e9n los privilexos que'l rei Alfonsu VII dio a favor d'una alberguer\u00eda nel puertu de Pont\u00f3n y la construcci\u00f3n de la ponte de piedra Ponte Dobra sobre'l r\u00edu del so nome.\nAmieva, apaez y\u00e1 na decimocuarta centuria dafechamente afit\u00e1u, como \u00fan de los conceyos asturianos, asina apaez ente'l grupu de conceyos que se xunt\u00f3 a la causa del rei Don Pedro, con varios conceyos lleoneses.\nToa esta falta de documentaci\u00f3n, en parte foi por mor de que nun mediu rural d'esta mena, el sector predominante foi'l ganaderu, lo que contrib\u00fai a torgar el siguimientu documental qu'a diferencia de la ed\u00e1 moderna ta munchu meyor document\u00e1u, en parte gracies al catastru del Marqu\u00e9s de la Ensenada, fechu en 1752 nel que constata esti conceyu como predominantemente, d'engarapiellada orograf\u00eda. El tarr\u00e9n cultiv\u00e1u nesta d\u00f3mina yera nam\u00e1s que'l 7'2%, al empar el 12'5% dedic\u00e1base a pastos. Estos pastos yeren comunales del conceyu, repart\u00edos ente l'altu y baxu Amieva, y serv\u00eden d'alimentu al gan\u00e1u, y\u00e1 nesa d\u00f3mina yera la principal fonte de riqueza. Esti aprovechamientu mancomun\u00e1u de los pastos nun tuvo descuid\u00e1u d'engarardielles y pleitos, nel sieglu XV hai una griesca colos conceyos lleoneses de Valde\u00f3n y Sayambre, tando dichos pleitos en brav\u00e9n tov\u00eda hasta bien entr\u00e1u'l sieglu XX.\nComo xunta conceyil Amieva concurri\u00f3 a la Xunta Xeneral celebrada en 1504 nel conventu uvie\u00edn de San Francisco, pa dar posesi\u00f3n al nuevu correxidor don Fernando \u00c1lvarez de Toledo. De los cargos qu'apaecen citaos nesti a\u00f1u podemos incluyir dos xueces (\u00fan plebeyu y otru noble) encargaos d'impartir xusticia nel conseyu a designaci\u00f3n del ayuntamientu que taba perfechu a la so vez por cuatro rexidores vitalicios y un alferi mayor.\nNel sieglu XVI, l'ayuntamientu taba gobern\u00e1u por cuatro rexidores pertenecientes a les families m\u00e1s poderosas del conceyu, Garc\u00eda de Paraya, Blanco de Sebarga, Mart\u00ednez y Sobrecueva (d'Argolibiu) y Vega y Cuesta (de Sames). L'alferi yera perteneciente a los Cirie\u00f1u.\nEn 1752 los cargos de rexidores recay\u00eden sobre Juan Gonz\u00e1lez de Carbes, Jos\u00e9 de Cangas Posada, Cosme Gonz\u00e1lez, Gonzalo Cirie\u00f1o, siendo alferi mayor Manuel Antonio Noriega de Parres.\nLa casa consistorial taba en Sames, la capital del conceyu, pero con anteriorid\u00e1 l'Ayuntamientu tuvo nel llugar d'Amieva, del que toma'l so nome'l conceyu. Na llocalid\u00e1 de Cirie\u00f1u conservase l'alcordanza de que la casona edificiu del sieglu XV foi emplegada como xulg\u00e1u y onde yeren elix\u00edos nel sieglu XVII los procuradores del conceyu.\nSieglu XIX en delantre.\nNel sieglu XIX cola guerra d'Independencia, mozos del conceyu integr\u00e1ronse nel reximientu de Cangues d'On\u00eds, que s'ocup\u00f3 de la defensa del puertu de Baeza, tanto pela primer, como na segunda invasi\u00f3n, non algamando nunca Francia un dominiu efeutivu d'esti territoriu.\nNel sieglu XIX, el principal recursu del conceyu yera'l gan\u00e1u vacunu, y\u00e1 que malpenes hab\u00eda industrializaci\u00f3n, lo qu'empez\u00f3 a provocar la emigraci\u00f3n a ultramar, llev\u00e1ndose mozos a Cuba, Arxentina, Venezuela, etc. Un elementu clave pa les meyores de la comunicaci\u00f3n, foi la construcci\u00f3n de la carretera del Pont\u00f3n a Les Arriondes, v\u00eda esta que sigu\u00eda'l cursu del Seya. A la marxe d'esta carretera qued\u00f3 la capital Sames lo que cola ruina del vieyu edificiu del Ayuntamientu, fexo'l so tresll\u00e1u a Precendi, per onde diba la v\u00eda que ye u ta angua\u00f1o.\nN'entamando la guerra civil, la sienda del puertu de Baeza y la carretera del Pont\u00f3n, v\u00edes de xuni\u00f3n ente Cangues d'On\u00eds y Lle\u00f3n convertir\u00e1nse en pasos estrat\u00e9xicos.\nAngua\u00f1o Amieva tien como activid\u00e1 econ\u00f3mica cimera la ganader\u00eda, l'agricultura y la esplotaci\u00f3n forestal y entama a rescamplar el turismu rural.\nXeograf\u00eda.\nEl conceyu ye altraves\u00e1u de norte a sur pela carretera N-625 y ta a 82 quil\u00f3metros d'Uvi\u00e9u. Rieguen esti territoriu les ag\u00fces del Seya, nel so calce confl\u00fain el r\u00edu Ponga y el r\u00edu Dobra. El Seya y el Ponga configuren valles barriales, mentanto'l Dobra desciende encaxon\u00e1u. Nel conceyu all\u00fagase'l Monumentu natural de la Rede de Toneyu.\nEsti conceyu ta configur\u00e1u por fonderes cuenyes al dell\u00e1u de grandes viesques que-y dan una gran guapura natural. Cons\u00e9rvense grandes viesques aut\u00f3ctones de: fresnos, llameres, salgueros, etc., que crecen nes orielles de los r\u00edos, seg\u00fan se va ascendiendo apaecen los casta\u00f1ale y carbayeres. Al este del Dobra orie\u00e9tense les primeres estivaciones del Macizu Occidental de los Picos d'Europa que ta incluy\u00edu nel Parque Nacional de Cuadonga y Picos d'Europa, onde s'alcuentra'l cumal m\u00e1s altu del Amieva, la \"Torre'l Mediu\" de 2.467 metros y la \"Pica Rezu\" de 1.964 metros.\nClimatolox\u00eda.\nEl clima ye templ\u00e1u, con r\u00e9xime t\u00e9rmicu oce\u00e1nicu. Les precipitaciones son abondoses per tol a\u00f1u, siendo la radiaci\u00f3n solar moderada. D'otra miente la concentraci\u00f3n de les nevaes nunos pocos d\u00edes ivernales fai posible la formaci\u00f3n de mantos nevales de pocu espesor que puen tapecer el suelu varios d\u00edes.\nNos meses estivales les temperatures son fresques y nunca un lleguen a ser mui caluroses.\nParroquies.\nAmieva div\u00eddese en cinco parroquies:\nDemograf\u00eda.\nLa so poblaci\u00f3n tuvo marcada pola so evoluci\u00f3n demogr\u00e1fica, onde rescamplen un riestru de causes, como lo abegoso del monte, qu'anque ta percorr\u00edu per una v\u00eda de comunicaci\u00f3n cola Meseta, ye una de les menos frecuentaes. Otra causa ye'l so aislamientu pa coles dos exas principales y esto, xun\u00edu a les sos seques superficies pal aprovechamientu agr\u00edcola y la inexistencia d'otres actividaes que nun seyan la ganader\u00eda, tien remaneci\u00f3 adulces nuna gran torna demogr\u00e1fica.\nAmieva tien angua\u00f1o una poblaci\u00f3n perinferior a la d'entamos de sieglu, marc\u00e1ndose esti amenorgamienu nes dos terceres partes de la so poblaci\u00f3n. Si en 1900 esti conceyu ten\u00eda 2.669 habitantes, en 1960 el conceyu cuntaba nam\u00e1s que con 958 habitantes arriendes d'una gran presi\u00f3n interior, qu'afalaba a la emigraci\u00f3n con dest\u00edn a ultramar hasta 1930, camudando llueu de direici\u00f3n haza Europa y bien llueu haza'l centru d'Asturies, y teniendo agora una cifra poblacional de 883 persones. Esta marcha de la poblaci\u00f3n moza, n'especial de muyeres, tien distorsionao la so pir\u00e1mide demogr\u00e1fica, con mayor\u00eda masculina y un altu nivel d'aveyecimientu que s'alcuentra ente los m\u00e1s altos d'Asturies, trayendo arriendes una escayencia de la natalid\u00e1 y una xuba de la mortalid\u00e1, teniendo am\u00e1s una feble cadarma econ\u00f3mica.\nEvoluci\u00f3n de la poblaci\u00f3n nos caberos a\u00f1os (INE)\nEconom\u00eda.\nLes principales actividaes econ\u00f3miques son la ganader\u00eda polos sos estensos pastos comunales, l'agricultura poles sos riques vegues y la esplotaci\u00f3n de la viesca. Toes elles del sector primariu.\nEl sector industrial ye menos importante, y\u00e1 que xenera pocu emplegu, nam\u00e1s el 2,66% (SADEI, 2015), gracies a la producci\u00f3n de llectricid\u00e1 de la CIA Saltos del Dobra: Banz\u00e1u de La \u1e24ocica, Central de Resta\u00f1u y Central de Distribuci\u00f3n en Campurriondi.\nEl sector servicios lim\u00edtase a delles entidaes comerciales ya instalaciones hoteleres, empobinaes al turismu rural. Tou estu tien fecho que la so poblaci\u00f3n tea repartida en nucleos peque\u00f1os, que se reparten de forma disperso nes zones del valle del Sella.\nPol\u00edtica.\nNel conceyu d'Amieva, los part\u00edos que m\u00e1s tiempu gobernaren son el PP y el PSOE, con 12 a\u00f1os de mandatu ca\u00fan (ver Llista d'alcaldes d'Amieva). Por embargu, na presente llexislatura gobierna'l forista Jos\u00e9 F\u00e9lix Fern\u00e1ndez Fern\u00e1ndez gracies a un pautu col PP.\nCultura.\nArte.\nL'arquiteutura tradicional ye l'haber art\u00edsticu del conceyu, tando determinao pol so marcu f\u00edsicu, y\u00e1 qu'al ser un conceyu de monte nun hai grandes construcciones, sin\u00f3n qu'abonden les ilesies y les casones. Ente elles rescamplen:\nEsisten tami\u00e9n ciertu n\u00famberu de capielles rurales, de modestes dimensiones, destacando la de Santiago de Vis, del sieglu XVI o XVII, col so p\u00f3rticu sofit\u00e1u en columnines de piedra sobre'l muru de mamposter\u00eda. La de San Xos\u00e9 de Carenes con un gran arcu de mediu puntu na puerta, presenta planta rectangular, precedida de porche de peque\u00f1es dimensiones. La de San Antonio en Sina que tien nel so interior un retablu barrocu dor\u00e1u y policrom\u00e1u.\nNa arquiteutura civil rescamplen:\nGastronom\u00eda.\nSopa de f\u00e9gadu en d\u00f3mina de matanza, carne de caza; xabaril y rebecu, embut\u00edos, cabritu as\u00e1u, miel y boronchos pre\u00f1aos.\nSocied\u00e1.\nFiestes.\nEnte les fiestes que se celebren nel conceyu les m\u00e1s importantes son les que vienen darr\u00e9u:\nTami\u00e9n celebren delles feries y cert\u00e1menes, como'l \"Certame del quesu de Los Beyos\" n'Amieva'l primer s\u00e1badu de xunu, dedic\u00e1u al quesu llariegu del conceyu."}
{"id": "258", "revid": "1", "url": "https://ast.wikipedia.org/wiki?curid=258", "title": "Main Page", "text": ""}
{"id": "366", "revid": "43102", "url": "https://ast.wikipedia.org/wiki?curid=366", "title": "Ayer", "text": "Ayer ye un conceyu asturianu. Llenda al norte con Mieres, al sur cola provincia de Lle\u00f3n, al este con Llaviana, Casu y Sobrescobiu y al oeste con \u1e36\u1e37ena.\nXeograf\u00eda.\nCruci\u00e1u pol r\u00edu del mesmu nome, forma parte xunto colos conceyos de \u1e36\u1e37ena y Mieres de la cuenca minera del Caudal. La so principal activid\u00e1 econ\u00f3mica foi la miner\u00eda del carb\u00f3n, especialmente na parte baxa del valle, compaxinada cola agricultura y la ganader\u00eda. El cursu baxu del r\u00edu Ayer, a la vera de la so confluencia col Caudal, forma un valle fondu ente piendes fasteres cubiertes de viesques. Dominen el paisaxe les torres de los pozos de carb\u00f3n y les edificaciones de los pueblos mineros.\nR\u00edu arriba ll\u00e9gase a Cabanaquinta, capital del conceyu dende 1869, en pasandola'l paisaxe tresformase adulces nun valle d'altu monte que fina nel puertu de San Isidro (1.520 m), llende d'Asturias con Lle\u00f3n. La guapura d'esti paisaxe y l'atraici\u00f3n de la estaci\u00f3n llionesa d'esqu\u00ed nel puertu tienen supuestu una espectacular medra del sector tur\u00edsticu nos a\u00f1os caberos, rescamplando la llocalid\u00e1 de Felechosa, a 13 km d'altor.\nEnte les guapures naturales alcuentrense les Foces del Pinu y les del Ayer, escavaes por estos r\u00edos na piedra caliar del monte. Am\u00e1s, el conceyu ufre una bayura rutes que siguen los caminos de los pastores tradicionales dende los pueblos del fondu de los valles hasta les fermoses bra\u00f1es imposibles d'acolumbrar dende abaxo.\nTami\u00e9n pue accedese a cumes emblem\u00e1tiques como'l Torres (2.100 m), el Toneo, Pe\u00f1a Redonda, el Retri\u00f1\u00f3n, Pe\u00f1a Mea...\nEl conceyu ta form\u00e1u por tr\u00e9s faces bien estremaes ente s\u00ed: Altu, Mediu y Baxu Ayer, con unos altores medios sobre'l nivel de la mar de 1.000, 500, y 300 metros respeutivamente. Esti conceyu toma'l so nome del r\u00edu que lu traviesa de sureste a noroeste, teniendo al empar otros dos r\u00edos de cierta importancia. El r\u00edu Ayer fai tami\u00e9n otra marcaci\u00f3n estremada, na parte baxa del r\u00edu Ayer, au d\u00e1nse cita los mayores nucleos de poblaci\u00f3n dende va pocu m\u00e1s d'un sieglu: Caborana, Morea y Oyanco, que desendolcaron cola miner\u00eda del carb\u00f3n, y la parte alta del r\u00edu Ayer au'l conceyu calti\u00e9n l'aspeutu rural tradicional, teniendo nesta faza paisaxes perguapos y bayura d'atractivos tur\u00edsticos. Nel conceyu hai dos llugares catalogaos como Monumentos Naturales: Les Foces del Pinu y el Texu de Santibanes de la Fuente.\nLa so orograf\u00eda ye muy abrupta con quebraos y tup\u00edos montes, dellos con pendientes que van ente los 40 y los 50 graos. El 60% del so territoriu ye d'inter\u00e9s paisax\u00edsticu ya que son terrenos sumamente accidentaos. Les sos lladeres tienen abondoses viesques, diferenciando distintes especies d'\u00e1rboles seg\u00fan les faces nes que nos encontremos, asina na faza tenemos la faya, y nes faces medies y baxes la casta\u00f1al. \nClimatolox\u00eda.\nEl so clima ye templ\u00e1u arriendes de la proteici\u00f3n qu'ufren los montes escontra los vientos de la meseta. Poro, el suelu ye bono pa l'agricultura nes zones baxes a la vera de los calces de los r\u00edos, teniendo, al empar, unos bonos pastos, lo que-yos fai tener una bona caba\u00f1a de vacunu, n'especial la roxa de los montes que ye perrica en mantega. Tami\u00e9n son de rescamplar les sus bones caba\u00f1es caballares y llanares.\nComunicaciones.\nLa carretera principal ye l'AS-112 enllazada cola AS-253, esta crucia'l conceyu dende Caborana al Puertu San Isidro.\nHistoria.\nLa primer presencia humana pue atribuyise a los tiempos neol\u00edticos y al entamu de la ed\u00e1 de los metales, atribuy\u00e9ndose a esta d\u00f3mina cabera dos cadarmes neol\u00edtiques a la vera de Bo. La comunid\u00e1 allugada equ\u00ed dex\u00f3 \u00fatil preseos de la so activid\u00e1, en concretu, afay\u00e1ronse dos pu\u00f1ales, \u00fan d'espiga y otru alabard\u00e1u.\nLa d\u00f3mina del bronce, apaez representada por un brazalete del mesmu metal alcontr\u00e1u cerca de Cabanaquinta. Tami\u00e9n rescampla el may\u00f3n de la Corral\u00e1, anque tien una incierta atribuci\u00f3n cronol\u00f3xica y ye un monolitu d'arenisca espet\u00e1u nel suelu verticalmente, la so forma remembranos representaciones f\u00e1liques, conti\u00e9n dellos motivos grabaos: cruces, cazoletes y una figura humana.\nAl respeutive de la romanizaci\u00f3n, hai dalgunos datos que rescamplen: una v\u00eda romana que xebra los conceyos de \u1e36\u1e37ena y Ayer conocida como \"v\u00eda Carisa\", que diba de \u1e36\u1e37ena a Lugo. A la fin, datos poco concretos faen referencia a estremaos vestixos como; un cascu de cobre con varios relieves o bayura monedes de plata anteriores a Tiberiu. Toos ellos constit\u00fain los caberos restos arqueol\u00f3xicos, conoc\u00edos anteriores al Medievu.\nL'Alta Ed\u00e1 Media sup\u00f3n cuntar coles primeres noticies escrites sobre llugares ayeranos. Una primer referencia topamosla nun documentu de la catedral uvie\u00edna, supuestamente del a\u00f1u 857 que fai referencia a un afluente del r\u00edu Ayer. Nel periodu de vixencia del reinu astur alcontramos documentos que nos falen de la medra espacial del valle. Les fontes arqueol\u00f3xiques daten el poblamientu d'estos llugares nos sieglos IX y X, como asina lo amuesen les inscripciones de la ilesia de San Vicente de Serrapio, que data del a\u00f1u 894, y la ilesia de San Xuli\u00e1n de \u1e36\u1e37amas que cunta con un ep\u00edgrafe qu'asitia la so primitiva construcci\u00f3n nel a\u00f1u 940. De magar el sieglu XI, la organizaci\u00f3n espacial de la comarca apaez munchu m\u00e1s definida, como lo amuesa un documentu nel qu'un tal Senior y la so muyer Olimpia, ceden una serie de propiedaes pa la fundaci\u00f3n d'un hospital.\nYe nel periodu baxomedieval onde hai modificaciones na cadarma del poblamientu del valle, concretamente demientres el rein\u00e1u d'Alfonsu X, nel que la puebla d'Ayer pertenez al repartu de nueves villes creaes por esti rei. De magar esi momentu la corporaci\u00f3n ayerana entama a funcionar de forma regular y se rexistren los primeros cargos conceyiles.\nDe toes formes ye enforma conocida la escasez d'estudios nos llamaos sieglos modernos, y pocos son los datos que nos permiten individualizar la so evoluci\u00f3n. De magar el sieglu XVIII los datos de Facienda y del Archivu Hist\u00f3ricu Nacional, revelannos un poderos\u00edsimu sector ganaderu, la caba\u00f1a en toles sus modalidaes taba ente les mayores d'Asturies. Otra de les actividaes qu'esporpollaron nesta d\u00f3mina foi la comercial, especialmente atractiva pol so asitiamientu d'enclave nel itinerariu ente Asturies y la Meseta.\nPero lo que realmente s'afita como la verdadera canal de comunicaci\u00f3n ayerana col esterior, foi'l Puertu de San Isidro nel sieglu XIX, cola construcci\u00f3n d'una carretera qu'un\u00eda'l valle principal cola cuenca del Caudal. A ra\u00edz d'esta novedosa y parca infraestructura viaria, emprecipiaron a esplotase los primeros xacimientos carbon\u00edferos d'Ayer. D'equ\u00ed en delantre foi un espardimientu constante, aumentada nes d\u00e9cades caberes del sieglu cola apaici\u00f3n del ferrocarril, qu'articul\u00f3 los valles del Caudal y \u1e36\u1e37ena.\nLa hulla ayerana recibir\u00e1 un importante puxu \u00e9nte les facilidaes pa coneutar el valle d'Ayer cola principal v\u00eda asturiana, la so historia foi d'una constante medra. Met\u00edu na guerra civil espa\u00f1ola, el conceyu ayer\u00e1n quedo enclav\u00e1u como'l restu del sector centro-oriental na zona republicana, asitiamientu nel que permaneci\u00f3 hasta cuasi la ca\u00edda dafechu del frente norte peninsular.\nParad\u00f3xicamente la posguerra, cola so autarqu\u00eda econ\u00f3mica, favoreci\u00f3'l resurdir de l'activid\u00e1 minero, apaeciendo nueves modalidaes d'estraici\u00f3n, por mor del espolletivu escosamientu de les mines de monte, circunstancia qu'oblig\u00f3 a la esplotaci\u00f3n de los pozos, concentr\u00e1ndose la poblaci\u00f3n inda m\u00e1s nel fondu los valles y xorreciendo les construcciones de barriaes de proteici\u00f3n oficial.\nTou estu truxo un camb\u00e9u significativu nos pueblos, pos munchos d'ellos foron abandonaos nes fazes de los montes, como foi'l casu de Bo, lo que llega provocar un desaxuste na organizaci\u00f3n alministrativa esistente, cre\u00e1ndose nueves parroquies como foi'l casu de Caborana.\nLa nueva pol\u00edtica econ\u00f3mica aperturista gravar\u00e1 la crisis econ\u00f3mica del carb\u00f3n que dar\u00e1 llugar a la creaci\u00f3n d'Hunosa en 1967, arriendes de la intervenci\u00f3n estatal. Dende ent\u00f3s, l'activid\u00e1 econ\u00f3mica ayerana entra n'evidente escayencia, nam\u00e1s amenorgada poles bones perspeutives que les tierres altes ufren, pal sector tur\u00edsticu.\nCadarma pol\u00edtico-alministrativa.\nPol\u00edtica.\nNel conceyu d'Ayer, el part\u00edu que m\u00e1s tiempu gobern\u00f3 ye'l PSOE. L'alcalde actual ye Juan Carlos Iglesias Garc\u00eda, qu'exerz el cargu dende 2019.\nDemograf\u00eda.\nLa esplotaci\u00f3n nel sieglu XIX de los recursos hulleros esistentes nel sosuelu, trai una din\u00e1mica demogr\u00e1fica mui venceyada al emplegu na activid\u00e1 minera, asina en 1900, la so poblaci\u00f3n xube a 13.159 persones, cifra perelevada si tenemos en cuenta'l car\u00e1uter montes\u00edn de lo m\u00e1s del tarr\u00e9n. Tou esto sigui\u00f3 medrando mientres s'intensificaben los llabores d'estraici\u00f3n de carb\u00f3n, lo qu'ocurri\u00f3 demientres les tr\u00e9s primeres d\u00e9cades del sieglu XX, llogrando algamar el conceyu los 24.658 habitantes en 1930. Nos diez a\u00f1os siguientes, la producci\u00f3n de carb\u00f3n decai al zarrase munches peque\u00f1es mines y con ello la poblaci\u00f3n que pierde ye daqu\u00e9 m\u00e1s de 1.000 habitantes. \nFinada la guerra civil, dase un nuevu puxu a l'activid\u00e1 minera y arriendes al recobramientu demogr\u00e1ficu, llegando a tener en 1960 m\u00e1s de 28.690 habitantes. Dende ent\u00f3s el ritmu impuestu de continuos pieslles y la so perda de puestos de trabayu truxo un descensu demogr\u00e1ficu. Asina en 30 a\u00f1os perdi\u00f3se una poblaci\u00f3n de m\u00e1s de 11.000 habitantes. Ye rara la emigraci\u00f3n a pa\u00edses americanes y m\u00e1s importante a pa\u00edses centroeuropeos nos a\u00f1os setenta. Aquelles persones vuelven al xubilase, lo que fai medrar el porcentaxe de vieyera.\nLo m\u00e1s de la poblaci\u00f3n ta concentrao nel Baxu Ayer, deb\u00edu a la gran esplotaci\u00f3n minera del carb\u00f3n en zones como Morea, Caborana, Pi\u00f1eres y Bo, amenorgando la poblaci\u00f3n a midida que se va al sureste, siendo mui escasa la poblaci\u00f3n nel Altu Ayer. La so poblaci\u00f3n tuvo basada na so riqueza econ\u00f3mica, direutamente venceyada al carb\u00f3n. Nel a\u00f1u 1960 trabayen na miner\u00eda nesti conceyu 5.050 persones, g\u00fcei dif\u00edcilmente lleguen a les 2.000. El descensu de la producci\u00f3n y esplotaci\u00f3n del carb\u00f3n y la espansi\u00f3n de la industria, produz una ca\u00edda del emplegu na zona, d'eh\u00ed la emigraci\u00f3n a centroeuropa o al centru d'Asturies.\nNel sieglu XX, xurdi\u00f3 otru recursu econ\u00f3micu que ye'l turismu, atra\u00edu poles numberoses ufiertes del conceyu d'Ayer: paisaxe, senderismu, rutes de monte, deportes d'iviernu y una gastronom\u00eda importante.\n \nCultura.\nArte.\nL'arquiteutura ancestral tien nesti conceyu estremaes muestres de les que rescamplen:\nLa ilesia de San F\u00e9lix del Pino, nella hai que rescamplar los sos retablos barrocos y tami\u00e9n ye Monumentu Hist\u00f3ricu Art\u00edsticu.\nPuen vese casones y castiellos n'estremaes zones del valle d'Ayer, como: El palaciu d'Ord\u00f3\u00f1ez y Villademoros. El palaciu d'Arias Prieto en Bo col so escudo y les armes de Casta\u00f1ones. El palaciu d'Arias Cacheros. El palaciu de Garc\u00eda de Vega, o El castiellu del Soto, que tien un torre\u00f3n baxomedieval del sieglu XIV-XV, con varies reformes y construcciones alredor. El castiellu de Quir\u00f3s del sieglu XIV. Son otres de les marav\u00edes de l'arquiteutura civil d'esti conceyu.\nGastronom\u00eda.\nEnte les especialidaes del conceyu alcuentrense la fabada con compangu y los callos. Los embut\u00edos representen una parte importante na so gastronom\u00eda, pero la cocina d'Ayer tami\u00e9n amesta nueves f\u00f3rmules venceyaes a l'abondante caza, asina xurden el cachopu de corzu o'l xabal\u00edn con casta\u00f1es. Nos platos de pexe rescamplen les truches del r\u00edu Ayer, cola varied\u00e1 \"Tutta fario\", abondante nesta zona. Ente los postres sobresal l'enerx\u00e9ticu panch\u00f3n, fechu con pan d'escanda amasao con agua y sal y endolc\u00e1u en fueyes de berza.\nSocied\u00e1.\nFiestes.\nLes principales fiestes del conceyu son les de \"los Humanitarios de San Mart\u00edn de Morea\", el 11 de payares, na que los romeros van vist\u00edos col traxe t\u00edpicu asturianu, la de San Antonio de Pi\u00f1eres, el caberu domingu d'agostu y la romer\u00eda de Miravalles en Soto'l 8 de setiembre.\nTami\u00e9n se celebren varies feries de gan\u00e1u en Cabanaquinta, ente les que rescamplen n'importancia la del vienres de marzu anterior al d\u00eda de San Xos\u00e9, la del Rosariu'l primer vienres d'ochobre, la de Tolos Santos y el Merca\u00f3n o feria de San Andr\u00e9s que tien llugar el tercer vienres de payares."}
{"id": "370", "revid": "37624", "url": "https://ast.wikipedia.org/wiki?curid=370", "title": "Formiga", "text": "Les formigues son una familia d'inseutos sociales que, como les abriespes y les abeyes, son de l'orde los himen\u00f3pteros. Les formigues desendolc\u00e1ronse d'inseutos asemeyaos a les abriespes na met\u00e1'l Cret\u00e1cicu, hai ente 110 y 130 millones d'a\u00f1os, dixebr\u00e1ndose al espurr\u00edse les plantes con flor. Son uno de los grupos zool\u00f3xicos m\u00e1s esitosos y na actualid\u00e1 hai m\u00e1s de 12.000 tribes d'elles.\nFormen colonies d'un tama\u00f1u que s'esparde dende unes docenes d'individuos predaores a colonies mui organizaes que puen coyer grandes territorios con millones d'individuos. \u00c9stes son sobretou femes est\u00e9riles ensin ales que formen castes d'obreres, soldaos y otros grupos especializaos. Nes colonies de formigues tami\u00e9n hai machos f\u00e9rtiles y una o varies femes f\u00e9rtiles nomaes \u00abreines\u00bb. Estes colonies descr\u00edbense dacuando como superorganismos, pola mor de que paez que trabayen como una sola entid\u00e1 en sofitu la colonia. \nColonizaron cuasi toles \u00e1rees terrestres del planeta. Los \u00fanicos llugares \u00fa nun les hai son L'Ant\u00e1rtida y delles islles. Les formigues espolleten na mayor parte de tolos ecosistemes y calc\u00falase que puen apurrir el 15-25% de la biomasa d'animales na Tierra. Atala\u0144tase que'l so \u00e9situ ye pola so organizaci\u00f3n social y la so capac\u00edda pa camudar h\u00e1bitats, al so emplegu los recursos y a la so capacid\u00e1 de defensa. La so llonga coevoluci\u00f3n con otres especies f\u00edxoles desendolcar rellaciones mim\u00e9tiques, comensales, par\u00e1sites y mutualistes. \nLes sos sociedaes carauter\u00edzanse pola dixebra'l trabayu, l'alderique ente individuos y la capacid\u00e1 d'escarabichar problemes complexos. Esto empleg\u00f3se por munchu tiempu como fonte inspiraci\u00f3n y oxetu d'estudiu pola so asemeyanza coles sociedaes humanes. \nMunches cultures humanes us\u00e1ronles pal comiciu, melecina y como oxetu de rituales. Delles especies son mui valoratibles como axentes de control biol\u00f3xicu. Sicas\u00ed, la so capacid\u00e1 pa estrumir recursos fai qu'heba engaradiella colos humanos, xa que puen ser un mescabu nos cultivos o edificios. Delles especies, como les formigues del fuegu, son consideraes especies invasores."}
{"id": "392", "revid": "43102", "url": "https://ast.wikipedia.org/wiki?curid=392", "title": "Avil\u00e9s", "text": "Avil\u00e9s ye un conceyu, una parroquia y una Villa d'Asturies. El conceyu tien una poblaci\u00f3n empadronada de , siendo la tercera capital municipal en poblaci\u00f3n d'Asturies, en n\u00famberu d'habitantes. El conceyu ye unu de los venti conceyos arrexuntaos que formen l'\u00e1rea metropolitana central d'Asturies.\nS\u00edmbolos.\nLa bandera y l'escudu d'Avil\u00e9s vienen defin\u00edos nel \"Manual d'Identid\u00e1 Corporativa del Conceyu d'Avil\u00e9s\", anque carecen de sanci\u00f3n llegal. La tradici\u00f3n diz que'l so orixe ta na participaci\u00f3n del marineru aviles\u00edn Rui-P\u00e9rez na conquista de Sevilla pol rei Fernandu III en 1248. Diba'l mandu d'un barcu que ten\u00eda na proa una sierra cola que fra\u00f1\u00f3 les cadenes tend\u00edes ente les Torres del Oru y que nun-yos dexaba pasar pel r\u00edu Guadalquivir.\nXeograf\u00eda.\nAvil\u00e9s ye un conceyu de 25'34 quil\u00f3metros cuadraos de superficie que representa'l 0,239% d'estensi\u00f3n d'Asturies, asiti\u00e1u nel centru de la costa asturiana y a 26 km d'Uvi\u00e9u. Llenda cola mar Cant\u00e1brica al norte y colos conceyos de Goz\u00f3n al este, Corvera al sur y Castrill\u00f3n ya Illas al oeste. Los nucleos de poblaci\u00f3n con m\u00e1s habitantes del conceyu d'Avil\u00e9s son, per esti orde: Avil\u00e9s capital, Miranda, Heros, Caliero, Tabliella y Sablera.\nTola so superficie rep\u00e1rtese ente la rasa costera y los montes que lu zarren pel sur, anque ye la r\u00eda d'Avil\u00e9s que ta encaxada na rasa, la que contin\u00faa al interior del Cabu Pe\u00f1es y si\u00f1a la morfolox\u00eda del territoriu. La r\u00eda ocupa'l 3% de tola superficie, llegando depu\u00e9s de tres milles de muelles fasta'l centru la ciud\u00e1 que ta na so oriella occidental que permiti\u00f3 l'asentamientu hist\u00f3ricu de la poblaci\u00f3n, y\u00e1 qu'esta fuexa ye baxa y plana frente a les altures de Carbayedos, Tu\u00f1es o L'Estrell\u00edn nel llau aviesu.\nTien una poblaci\u00f3n de 84.202 habitantes. N'ella ta'l segundu puertu n'importancia d'Asturies, la so posici\u00f3n central-y da'l privilex\u00e1u puestu de tar nel nuedu de comunicaciones, incluy\u00edu l'aeropuertu d'Asturies a 14 quil\u00f3metros.\nLa so capital col mesmu nome que'l conceyu (falar d'Avil\u00e9s ciud\u00e1 y Avil\u00e9s conceyu ye sin\u00f3nimu), ta asitiada na oriella de la r\u00eda, foi tierra de mariner\u00eda y comerciu y el primer puertu d'Asturies.\nLa so r\u00e1pida industrializaci\u00f3n traxo una masiva emigraci\u00f3n y con ello una gran medra en toles estayes. Avil\u00e9s ye una de les tr\u00e9s ciudaes asturianes m\u00e1s importantes y la tercera en cuantes a poblaci\u00f3n.\nHistoria.\nPre-historia y D\u00f3mina Antiguo.\nAnque hasta que nel a\u00f1u 741 el rei Alfonsu I nun cartafueyu fala del Castiellu de Gauz\u00f3n nun se fai referencia dalguna a Avil\u00e9s (o el so entornu), ya se topen hachos del paleol\u00edticu como l'hachu de Trelles de La Maruca o tres hachos neol\u00edticos topaos na Rocica.\nHai autores que falen de que dalgunos de los restos de cer\u00e1mica prieta atopaos n'Avil\u00e9s correspuenden a \u00e9poques prerromanes.\nPal a\u00f1u 19 e.C. los romanos y\u00e1 ocupen Asturies, el top\u00f3nimu d'Avil\u00e9s tien el so orixe n'Abilius (nome romanu), otros top\u00f3nimos del conceyu como Llaranes tami\u00e9n tienen un orixe llat\u00edn.\nCon testos en llat\u00edn apaez una estela antropomorfa en Molleda, asina como delles monedes y restos que sitomaticen la fuerte romanizaci\u00f3n de la zona.\nNos sieglos V, VI y VII son los visigodos los que pasen a ocupar la zona, si bien la so influyencia nun ye comparable a la de Roma y apenes s'atopen restos.\nEd\u00e1 Media.\nNun cartafueyu d'Alfonsu I c\u00edtase per primer vegada al castiellu de Gauz\u00f3n, una fortaleza fecha enriba del Pe\u00f1\u00f3n de Raices pa protexer la bocana de la r\u00eda. Munchos autores defenden que la defensa databa y\u00e1 del Imperiu romanu, mientres otros afirmen que foi construy\u00edu pola monarqu\u00eda asturiana. Lo que s\u00ed ye sab\u00edo ye qu'Alfonsu III recostr\u00fai'l Castiellu, finando'l sieglu IX, cola fin de defender Avil\u00e9s d'ataques navales \u00e1rabes y viquingos. Nel a\u00f1u 901 empl\u00e9gase como c\u00e1rcel pa Garc\u00eda I, que dempu\u00e9s quedar\u00edase col reinu de Lle\u00f3n. Nel a\u00f1u 905 Alfonsu III manda llevantar una capiella a San Salvador y m\u00e1ndala consagrar por tres obispos. Y\u00e1 nel a\u00f1u 908 ye cuando manden facer nel Castiellu la Cruz de la Victoria, xoya de la orfebrer\u00eda prerrom\u00e1nica y simbolu d'Asturies dende ent\u00f3s.\nG\u00fcei nun queden m\u00e1s qu'esquicios de los cimientos del Castiellu, y ent\u00e1 sigue ensin escavar. El conceyu de Castrill\u00f3n amuesa una clara referencia al Castiellu nel so escudu, u pue vese a manzorga'l propiu Castiellu cola la Cruz de la Victoria enriba (a mandrecha ta represent\u00e1u'l escudu d'armes d'Avil\u00e9s).\nL'asitiamientu de la villa marc\u00f3'l so dest\u00edn tanto por ser el puertu d'Uvi\u00e9u, a menos d'una xornada de cam\u00edn f\u00e1cil, como pola so r\u00eda que xebra la ciud\u00e1 en dos, tantu xeogr\u00e1ficamente como econ\u00f3micamente, pesca en Sabugo y comerciu y artesan\u00eda na villa amurallada.\nEn 1085, Alfonsu VI dio-y un fueru a Avil\u00e9s, onde y\u00e1 esist\u00eda una poblaci\u00f3n dende tiempos romanos. El fueru d'Avil\u00e9s-y da categor\u00eda de Villa de Realengu y a lo llargo de la Ed\u00e1 Media sofitar\u00e1 siempre a la corona castellana, a quien-y paga impuestos. Avil\u00e9s nunca foi feudu nin tuvo otru tribunal competente que los reales. El fueru d'Alfonsu VI, que se conserva nel Archivu Municipal en pergam\u00edn una copia romanceada, xoya hist\u00f3rica, lling\u00fc\u00edstica y xur\u00eddica pola que la villa alquier categor\u00eda de realengu, ensin sometimientu se\u00f1orial y con unos privilexos econ\u00f3micos y civiles, guardando una inquebrantable fidelid\u00e1 a la corona. Nesta d\u00f3mina, Avil\u00e9s amos\u00f3'l so valir estrat\u00e9xicu no econ\u00f3micu, col monopoliu del sal, teniendo'l so atroxamientu y distribuci\u00f3n. Tami\u00e9n hai de rescamplar el so comerciu mar\u00edtimu, que percorr\u00eda dende los cabos de la mar Cant\u00e1brica al comerciu col Norte d'Europa, Portugal, Francia y la Pen\u00ednsula. El privilexu ye repetidamente confirm\u00e1u polos reis, am\u00e1s d'enant\u00e1u y mand\u00e1u respetar cuando los porg\u00fceyos se\u00f1oriales o de les comunidaes trataben d'imponese. El primer documentu perdi\u00f3se nuna data incierta y el conserv\u00e1u ye una copia de 1289, seg\u00fan confirmaci\u00f3n fecha pol rei Alfonsu VII l'Emperador en 1155. Les fuertes muralles de la villa y la so llei ufr\u00eden llibert\u00e1 y seguranza frente al poder de los se\u00f1ores y de la Ilesia. La llibert\u00e1 comercial foi dada dende \u201cla mar hasta Le\u00f3n\u201d, siendo llueu ampliada por Fernandu IV a tolos reinos de Lle\u00f3n y Castiella, sacante Murcia, Toledo y Sevilla. \nEl fueru tien un gran inter\u00e9s lling\u00fc\u00edsticu, harmonizando romances tan estremaos como l'asturianu y el provenzal, frutu de la estrecha rellaci\u00f3n colos puertos de Francia. A diferencia de los fueros d'Estella o Jaca, que t\u00e1n b\u00e1sicamente en romance provenzal, el fueru d'Avil\u00e9s amuesa una cierta integraci\u00f3n de la poblaci\u00f3n estranxero na ciud\u00e1.\nEnte los sieglos XII y XVI Avil\u00e9s vive un momentu d'esplendor mercantil al travi\u00e9s del tr\u00e1ficu portuariu; nos cais deposit\u00e1bense munches mercanc\u00edes destinaes al merc\u00e1u d'Uvi\u00e9u, lo que dio llugar a querelles ente dambes poblaciones pol repartu de tases y tributos. N'Avil\u00e9s alcontr\u00e1base l'alfol\u00ed del sal d'Asturies y Lle\u00f3n, distribuyendo la producci\u00f3n de salines gallegues, portugueses, franceses ya inclusive andaluces. En 1309 Fernandu IV concede al alfol\u00ed d'Avil\u00e9s los conceyos de Goz\u00f3n, Illas, Carre\u00f1o, Castrill\u00f3n y Corvera. La muria qu'arrodiaba la villa foi'l condicionante de m\u00e1s importancia de la distribuci\u00f3n urban\u00edstica. De los fuertes muros, baltiaos en 1818, nam\u00e1s que queden esquicios visibles amestaos al palaciu de Campouagr\u00e1u. D'esta d\u00f3mina conservase'l palaciu de Valdecarzana o casa de Pedro'l Cruel o de la Baraga\u00f1a, que foi agospiu y rula de dalg\u00fan burgu\u00e9s medieval. Nel a\u00f1u 1479 produzse una gran quema na villa; los Reis Cat\u00f3licos conceden delles mercedes a la villa p'aidar nel so recobramientu, como la concesi\u00f3n del merc\u00e1u selmanal de los llunes que sigue celebr\u00e1ndose. N'aquella d\u00f3mina hab\u00eda manches perllargues de viesques na redolada, que s'emplegar\u00eden pa la construcci\u00f3n de buques pa les naves de l'Armada Invencible, galeones y galeres pal serviciu de los Austries. Munchos marinos avilesinos intervienen en fechos d'armes notables. Suel dicise que Rui P\u00e9rez (anque pesquises caberes indiquen que'l nome correutu ye Rui Gonz\u00e1lez) capitaneaba \u00fan de los nav\u00edos de la escuadra de Ram\u00f3n de Bonifaz que cola so sierra na proa curti\u00f3 la ponte de tables de Triana que permiti\u00f3 a los cristianos conquistar Sevilla, fecho que se remembra nel escudu de la villa. Otru mar\u00edn c\u00e9lebre ye Pedro Men\u00e9ndez de Avil\u00e9s, primer adelant\u00e1u de la Florida.\nCola Ed\u00e1 Moderna el puertu d'Avil\u00e9s tan importante, entam\u00f3 a cayer nuna crisis mercantil, pero otros seutores tomaron el so relevu, como foi sobremanera'l sector agr\u00edcola que tuvo grandes meyores nos cultivos tradicionales y tami\u00e9n rescampla la entrada del ma\u00edz. N'aquella d\u00f3mina de frecuentes engarradielles con ingleses y franceses, el castiellu de San Xuan de Nieva foi atac\u00e1u munches vegaes por corsarios d'estes nacionalidaes. Personaxes como Bances Candamo y Carre\u00f1o Miranda rescamplen nel panorama cultural de la d\u00f3mina.\nD\u00f3mina Contempor\u00e1neo.\nEn mayu de 1809 avanz\u00f3 sobre Avil\u00e9s la brigada napole\u00f3nica de Marcognet, a la que trataron d'aparar los vecinos, siendo derrotaos en Valliniello. Prod\u00faxose una carga pela ponte de San Sebasti\u00e1n na que morrieron doscientos homes. Los franceses ocuparon el palaciu de Campusagr\u00e1u, organiz\u00e1ndose la resistencia per aciu d'emboscaes nes cais escontra soldaos aisllaos o en peque\u00f1u n\u00famberu. Tan eficaz foi esta estratexa que'l xeneral Kellerman mand\u00f3 una orde a les autoridaes llocales faci\u00e9ndo-yos responsables de les vides de los sos soldaos.\nNes guerres carlistes delles part\u00edes pasaron pela villa, como la del xeneral Sanz. Nel sieglu XIX constr\u00fayese la d\u00e1rsena de San Xuan de Nieva, nueves industries como la fundici\u00f3n d'Arn\u00e1u y telares, traese'l tel\u00e9grafu, y el ferrocarril y des\u00e9case la r\u00eda na zona onde ta asiti\u00e1u angua\u00f1o'l parque del Muelle, xuniendo'l nucleu marineru de Sabugo y la Villa.\nLa industrializaci\u00f3n entama nel sieglu XIX col allugamientu, ente otres, de la Real Compa\u00f1\u00eda Asturiana de Mines nel conceyu vec\u00edn de Castrill\u00f3n, comerciabense productos gracies al puertu d'Avil\u00e9s.\nEn 1891 inst\u00e1lase l'allum\u00e1u ll\u00e9tricu, siendo, daquella villa burguesa, \u00fan de los primeros llugares del est\u00e1u en disponer d'esti serviciu. En 1893 el Doctor Claudio Luanco crea la fiesta del Bollu, que sigue celebr\u00e1ndose angua\u00f1o con gran aceutaci\u00f3n. El sieglu XX marca l'esporpolle industrial d'Avil\u00e9s, con socesives ampliaciones del puertu, am\u00e1s d'ello, asoced\u00edos como la Revoluci\u00f3n Asturiana de 1934 y la Guerra Civil Espa\u00f1ola dexaron el so niciu de muerte n'Avil\u00e9s.\nEl complexu industrial d'Avil\u00e9s consolid\u00f3se nos a\u00f1os cincuenta cola instalaci\u00f3n en dambes m\u00e1rxenes de la r\u00eda grandes plantes productives, como la sider\u00farxica d'Ensidesa (1951), que llueu llamar\u00edase CSI, Aceralia y angua\u00f1o Arcelor-Mittal, o les pertenecientes a Cristaler\u00eda Espa\u00f1ola (1952), a la Empresa Nacional d'Aluminiu (1958), llueu llamada Inespal y darr\u00e9u Alcoa, a Asturiana de Zinc (1959), o a la reconvertida Real Compa\u00f1\u00eda Asturiana de Mines, n'Arn\u00e1u, absorbida col tiempu pola anterior. A \u00e9stes a\u00f1edi\u00e9ronse-y perpoques m\u00e1s hasta los \u00faltimos a\u00f1os de los ochenta, periodu nel que, a la crisis de les grandes plantes productives, socedi\u00f3-y una notable diversificaci\u00f3n del sector industrial, anque non tan amplia como yera d'esperar.\nLa tercera etapa entama cola apaici\u00f3n de la famosa \"Reconversi\u00f3n Industrial\", ye dicir, otra miente de llamar al pieslle d'industries y a los amenorgamientos masivos de plant\u00edes.\nPor mor de la medra industrial la ciud\u00e1 convirti\u00f3se nuna trampa pa la sal\u00fa. Los valores guiya almit\u00edos pa delles sustancies yeren y, ent\u00e1 son, rebasaos de formes espeutaculares. N'avientu de 1979 los valores en materies sedimentables superaben en 300 vegaes el valor m\u00e1xime permit\u00edu. En xineru de 1981, Avil\u00e9s foi declarada Zona d'Atm\u00f3sfera Contaminao. Yera la ciud\u00e1 del est\u00e1u m\u00e1s contaminada, lo que produc\u00eda un altu n\u00famberu d'enfermos d'asma. Nam\u00e1s que yera superada en niveles contaminantes pola ciud\u00e1 polaca de Katowice.\nAngua\u00f1o la ciud\u00e1, col recobramientu medioambiental de la r\u00eda y del cascu hist\u00f3ricu, trata de recobrar la so vocaci\u00f3n marinera tradicional.\nCentru Cultural Internacional Oscar Niemeyer.\nL'arquiteutu brasilanu Oscar Niemeyer (creador de la ciud\u00e1 de Brasilia y \u00fan de los mitos de l'arquiteutura universal) recibi\u00f3'l \"Premiu Pr\u00edncipe d'Asturies de les Artes\" en 1989, siendo \u00e9sto l'orixe de la rellaci\u00f3n del arquiteutu col Princip\u00e1u d'Asturies. A\u00f1os m\u00e1s tarde, Niemeyer don\u00f3 un gran proyeutu al \"Princip\u00e1u\". El so dise\u00f1u convirti\u00f3se nun de los referentes culturales internacionales, un espaciu asoci\u00e1u a la escelencia dedic\u00e1u a la educaci\u00f3n, la cultura y la paz. Ye la \u00fanica obra d'Oscar Niemeyer n'Espa\u00f1a y, seg\u00fan les sos propies pallabres, la m\u00e1s importante de toles que fizo n'Europa. \u00c9sta tami\u00e9n foi la raz\u00f3n pa que'l \"Centru Cultural Internacional\" reciba'l nome del so creador.\nEl \"Centru Niemeyer\" convi\u00e9rtese nun elementu fundamental pa la reconversi\u00f3n d'Avil\u00e9s, dau l'aumentu del n\u00famberu de turistes que produz que pola so plaza pasaren altes personalidaes del mundiu de la cultura y l'espeut\u00e1culu dende la so apertura.\nCadarma pol\u00edtico-alministrativa.\nPol\u00edtica.\nEl part\u00edu pol\u00edticu que tien gobernaes m\u00e1s vegaes n'Avil\u00e9s dende 1979 ye'l PSOE. Nam\u00e1s qu'hebo una llexislatura na que nun gobern\u00f3: foi la de 1995-1999, na que gobern\u00f3'l PP, con Agust\u00edn Gonz\u00e1lez S\u00e1nchez como Alcalde. (Ver llista d'alcaldes d'Avil\u00e9s). Angua\u00f1o, tres les eleiciones del 27 de mayu de 2007 gobierna el PSOE xunto con IX siendo alcaldesa Pilar Varela que socede nel cargu al tami\u00e9n socialista Santiago Rodr\u00edguez Vega. Nestes eleiciones, l'Agrupaci\u00f3n Social Independiente d'Avil\u00e9s (ASIA) present\u00f3 un recursu nel recuentu al considerar que dos votos del Part\u00edu Popular que se consideraren v\u00e1lidos habr\u00eden ser nulos por tener la si\u00f1a d'una cruz. Con esos dos votos asignaos al PP, ASIA cuntaba con un conceyal menos. Dempu\u00e9s de que la Xunta Eleutoral Central y el Tribunal Superior de Xusticia d'Asturies refugaren los plantegamientos d'ASIA, el Tribunal Constitucional espa\u00f1ol consider\u00f3 que ten\u00eden raz\u00f3n. D'esta miente llograben el cuartu conceyal al empar que modificaben una interpretraci\u00f3n de la llei en toa Espa\u00f1a.\nDemograf\u00eda.\nCon una poblaci\u00f3n de 84.202 habitantes el conceyu d'Avil\u00e9s ye'l terceru d'Asturies, dempu\u00e9s de Xix\u00f3n y Uvi\u00e9u. \nNun primer momentu la so econom\u00eda b\u00e1sase nos seutores tradicionales, los agrarios y artesanales. El so procesu industrial despega d'una manera lenta nel sieglu XIX, nel que rescampla la Real Compa\u00f1\u00eda Asturiana de Mines con capital belxicano que foi enantando la so influyencia, pasando pel sector metal\u00farxicu y qu\u00edmicu, rescamplando am\u00e1s el so puertu, y la construcci\u00f3n de la d\u00e1rsena de San Xuan de Nieva, esixencia de los nuevos buques de vapor. Apaez el Ferrocarril del Norte qu'aporta en 1890 y esto acelera la so industrializaci\u00f3n, xurden f\u00e1briques de vidru, tex\u00edos, curtidores. En 1890 c\u00fantase con tel\u00e9fonu y y\u00e1 hai corr\u00e9u diariu, constr\u00fayese la ponte nueva de San Sebasti\u00e1n con material de fierru pa baltiar el de los Pilares col env\u00eds d' encauzar la r\u00eda y el puertu llocal.\nNel sieglu XIX real\u00edcense munches otres obres, como la C\u00e1mara de Comerciu, l'Agospiu de Vieyos, los primeros Xuegos Florales, la Escuela d'Artes y Oficios y munches otres que configurar\u00e1n l'Avil\u00e9s del sieglu XX.\nY\u00e1 nel XX, la villa llogra'l so grandecimientu cultural y econ\u00f3micu. La so rodelada ye ocup\u00e1 poles naves de factor\u00edes, viviendes pa les families obreres qu'acuden a trabayar nes mines y nes industries, esix\u00e9ndose una nueva infraestructura, na qu'hebo muncho d'improvisaci\u00f3n, pero que se va superando con nueves cais, alcantarill\u00e1u y agua al travi\u00e9s de la canal del Narcea. Tami\u00e9n inst\u00e1lense nueves industries de metalurxa y de vidru, de les que ya gociaba de cierta tradici\u00f3n nel sieglu anterior.\nEl tr\u00e1ficu portuariu alquier nuevu ritmu, y\u00e1 que pasa de puertu carboneru a mineraleru y de productos acabaos procedentes de la industria de la zona. En tou hai de rescamplar el camb\u00e9u social que tami\u00e9n se produxo. Variando la so emigraci\u00f3n a les Am\u00e9riques, por colapsu, de magar los a\u00f1os cincuenta, pola arribada en masa de persones emigrantes ven\u00edes de toa Espa\u00f1a, que fai que la tendencia que tuviera Avil\u00e9s demientres a\u00f1os camudara, xorreciendo y anovando la so poblaci\u00f3n. Esti fen\u00f3menu ye \u00fan de los m\u00e1s destacables en tola historia contempor\u00e1nea d'Avil\u00e9s, y\u00e1 que la so consecuencia foi un procesu d'industrializaci\u00f3n y espa\u00f1\u00edu demogr\u00e1ficu xabaz, que traxo unes secueles dif\u00edciles d'analizar angua\u00f1o.\nEvoluci\u00f3n de la poblaci\u00f3n nos caberos a\u00f1os (INE)\nCultura.\nArte.\nEl so arte va del rom\u00e1nicu al modernismu, dexando les m\u00e1s variaes escueles la so g\u00fcelga, tanto nel estilu relixosu como nel civil.\nLa villa tien declarada, zona d'Inter\u00e9s Art\u00edsticu Monumental, el cascu vieyu pol conxuntu d'edificios, palacios, cais, p\u00f3rticos ya ilesies. D'ente elles podemos rescamplar:\nL'actual ilesia de San Nicol\u00e1s de Bari, construyida nos sieglos XII y XIII. Rescampla la so portada principal rom\u00e1nica na qu'hai dellos capiteles primitivos identificables. Esti templu sufri\u00f3 fonderos remociques que fadiaron la obra primitiva, en 1499 construy\u00f3se a encargu de Pedro Sol\u00eds una capiella adosada a la muria norte de la nave, ye una obra g\u00f3tica influyida pola catedral d'Uvi\u00e9u.\nLa capiella de los Alas, un edificiu funerariu independiente del sieglu XIV, del periodu de transici\u00f3n del rom\u00e1nicu al g\u00f3ticu. El so elementu m\u00e1s carauter\u00edsticu ye la b\u00f3veda con una cadarma cubierta.\nLa ilesia vieya de Sabugo, escomenzada nel sieglu XIII, tard\u00f3 abodo en finase, ye una ilesia rom\u00e1nica, con dos portaes, una al sur perteneciente al rom\u00e1nicu tard\u00edu y otra principal del protog\u00f3ticu defin\u00edu. En 1740 sustituy\u00f3se la cubierta de madera pola b\u00f3veda actual.\nDientro del so estilu civil podemos rescamplar delles cases y palacios.\nOtros edificios notables son: la ilesia de Santu Tomas de Cantorbery en Sabugo, d'estilu neog\u00f3ticu dise\u00f1ada por Luis Bellido, el teatru Palacio Vald\u00e9s, edificiu neobarrocu de Manuel del Busto, la escuela d'Artes y Oficios y el Gran Hotel, dambes d'Armando Fern\u00e1ndez cueto, o l'Hospital de Carid\u00e1 obra de Manuel del Busto y Tom\u00e1s Acha.\nTami\u00e9n rescampla la colonia d'emigrantes de Villalegre obra d'Arturo Fern\u00e1ndez Cueto, nesta colonia de cubanos/es desperdig\u00e1ronse delles residencies bayuroses, resultes del so trunfu ultramar\u00edn, toa esta colonia apaez tapec\u00eda en tol desendolcu urban\u00edsticu de los a\u00f1os sesenta.\nTami\u00e9n paga la pena l'edificu de la Curtidora fechu baxo l'estilu arquiteut\u00f3nicu industrial, ye un edificiu d'estilu neorrom\u00e1nicu que combina materiales y ornios, dando una est\u00e9tica non re\u00f1ida con una activid\u00e1 industrial, y\u00e1 que la so fachada yera la meyor publicid\u00e1 pa la f\u00e1brica.\nDestacar equ\u00ed'l dise\u00f1u contemporaneu del Centru Niemeyer, una obra del arquiteutu brasilanu Oscar Niemeyer, que'l so impacto na ciud\u00e1 marc\u00f3 un enantes y un dempu\u00e9s, integr\u00e1ndose col restu de l'arquiteutura d'Avil\u00e9s\nConxuntu Hist\u00f3rico-Art\u00edsticu.\nEl so cascu vieyu ta declar\u00e1u Conxuntu Hist\u00f3rico-Art\u00edsticu en 1955, na villa alcu\u00e9ntrense obres perinteresantes de calter tantu relixosu como civil, cais como Galiana, Rivero, La Ferrer\u00eda y San Francisco atestig\u00fcen la so historia con magn\u00edficos edificios y soportales.\nEnte les sos obres arquiteut\u00f3niques relixoses rescamplen: la parroquia de San Nicol\u00e1s, la de Santa Mar\u00eda Madalena de Corros, la ilesia vieya de Sabugo o la de Santu Tomas de Cantorbery.\nEnte les sos obres civiles varios palacios: el de Valdecarzana del sieglu XV, conoc\u00edu como casa de Baraga\u00f1a, el de Campusagr\u00e1u, el de Ferrera y la casa de Rodrigo Garc\u00eda-Pumarino, m\u00e1s conoc\u00edu por palaciu de Llano Ponte, estos de los sieglos XVII y XVIII. Del sieglu XVIII son tami\u00e9n la Casa Conceyu, la Plaza Mayor, los Ca\u00f1os de San Francisco, el teatru Palacio Vald\u00e9s, el palaciu de Balsera y el palaciu de Maqua. \nGastronom\u00eda.\nNel conceyu les especialidaes gastron\u00f3miques t\u00e1n arreyaes a la reposter\u00eda; el bollu de pascua (mateg\u00e1u y escarch\u00e1u), el manteg\u00e1u pumacenu y les mara\u00f1ueles, de carauter\u00edstiques estramaes a les de Carre\u00f1o y Goz\u00f3n. Colos productos de mar gracies a la rula m\u00e1s importante d'Asturies asitiada nel conceyu faense platos como la llariega merluza a la avilesina, que se fai a la cazuela acompa\u00f1ada de morciones. Nes carnes ye famosa la xata guisada con arbeyos.\nSocied\u00e1.\nFiestes.\nEnte les sos fiestes rescamplen:"}
{"id": "394", "revid": "37624", "url": "https://ast.wikipedia.org/wiki?curid=394", "title": "Bimenes", "text": "Bimenes ye un conceyu d'Asturies, nel centru la comunid\u00e1 autonoma. Llenda al norte con Siero y Nava, al sur con Llaviana y Samart\u00edn del Rei Aurelio, al este con Nava y al oeste de nuevu con Samart\u00edn del Rei Aurelio y Siero. En Bimenes los idiomes oficiales son l'Asturianu (de facto por alcuerdu plenariu) y l'Espa\u00f1ol.\nXeograf\u00eda.\nTa asiti\u00e1u na zona centro-oriental d'Asturies. La so capital ye Martimporra, a una distancia de 32 quil\u00f3metros d'Uvi\u00e9u y la so principal v\u00eda de comunicaci\u00f3n yera l'AS-251, que sigue paralela al cursu fluvial de r\u00edu Pra. A fecha de xunu de 2016, la principal v\u00eda ye AS-119.\nLos nucleos m\u00e1s poblaos d'esti conceyu son, per esti orde: Martimporra capital del conceyu, Santuyano, Rozaes, Suares, Melendreros y Taballes.\nDemograf\u00eda.\nBimenes, foi de los primeros conceyos que se dedic\u00f3 a esplotar los sos recursos carbon\u00edferos, anque va dellos a\u00f1os vive un periodu de fuerte recesi\u00f3n, non s\u00f3lu na miner\u00eda sin\u00f3n tami\u00e9n na agricultura. Esto traxo otra consecuencia, que foi un amenorgamientu demogr\u00e1ficu de gran tama\u00f1u. Si la poblaci\u00f3n a entamos del sieglu XX yera de 2.891 persones, a metanes de sieglu lleg\u00f3 a la so cota m\u00e1xima de 4.550 persones, descendiendo selemente hasta angua\u00f1o que tien alredor de 2.134 persones.\nLa so poblaci\u00f3n distrib\u00faise en caser\u00edos, que t\u00e1n concentraos nel valle del r\u00edu Pra. Daqu\u00e9 pa rescamplar ye'l grau d'aviayamientu de les sos muyeres, de les qu'una de cada tr\u00e9s tien m\u00e1s de 60 a\u00f1os, pero en xeneral la so poblaci\u00f3n adulta representa'l 50% de la poblaci\u00f3n del conceyu, repercutiendo na so econom\u00eda, y\u00e1 que dexaron de trabayar les tierres que yera un motor econ\u00f3micu importante del conceyu. Tou estu foi deb\u00edu a una emigraci\u00f3n que foi camudando a estremaos sitios seg\u00fan la demanda en cada d\u00f3mina. Asina dende fines del sieglu XIX, la emigraci\u00f3n foi a estremaos pa\u00edses d'Am\u00e9rica, a entamos del sieglu XX, la demanda taba n'Europa Central, que foi'l so segundu dest\u00edn, pa camudar llueu nos a\u00f1os caberos, a un dest\u00edn un poco m\u00e1s favoratible, como foron los conceyos m\u00e1s industrializaos d'Asturies, Xix\u00f3n, Siero, Navia y otros llugares de les cuenques mineres.\nEvoluci\u00f3n de la poblaci\u00f3n nos caberos a\u00f1os (INE)\nIdiomes oficiales.\nAngua\u00f1o en Bimenes los idiomes oficiales son l'asturianu (de facto por alcuerdu plenariu) y el castell\u00e1n.\nEl 4 de xunetu de 1997, la Casa Conceyu de Bimenes, dirixida por Joaqu\u00edn Garc\u00eda (Izquierda Xunida) protagoniz\u00f3 un fechu hist\u00f3ricu al declarar la oficialid\u00e1 del asturianu dientro del conceyu, orixinando una reaici\u00f3n de diversos conceyos onde tami\u00e9n salen adelantre mociones que decreten espl\u00edcitamente la cooficialid\u00e1: Morc\u00edn, Castrill\u00f3n, Casu, Teberga, Llaviana, Llangr\u00e9u y Llanera. A la fin, el Tribunal Cimeru de Xusticia del Princip\u00e1u d'Asturies declar\u00f3 nules toles mociones, estipulando que la competencia lling\u00fc\u00edstica ye \u00fanicamente de so. Magar esto, dende ent\u00f3s, tolos branos celebrase en Bimenes la Fiesta de la Oficialid\u00e1, n'alcordanza d'aquellos fechos.\nHistoria.\nPrehistoria y d\u00f3mina romana.\nLos primeros restos d'asentamientos humanos son del Neol\u00edticu, que dexaron los sos testimonios en tumbes tumulares, como son les de Piedrafita, o les de Lancosa. Anteriormente, nun hai vestixos de la ocupaci\u00f3n paleol\u00edtica.\nLos castros, foron llocalizaos nel Picu Castiello, onde s'alcontraron restos de cer\u00e1mica romana. Al dell\u00e1u de les mines de Melendros, foron afayaos otros dos castros, los de La Millar y el de Santa Cristina, rellacionaos con llabores mineres. Nun se pue escartar qu'estos allugamientos siguieren baxo la ocupaci\u00f3n romana, pero nun hai restos que lo testifiquen.\nD\u00f3mina medieval.\nNa d\u00f3mina medieval, hai escasez de fontes escrites, anque tenemos referencia d'una donaci\u00f3n conservada nel monesteriu de San Vicente n'Uvi\u00e9u de 1161, pola que Didaco Petri da a la so muyer una heriede de la so propied\u00e1 n'Ulimenes. Y\u00e1 al final del medievu, estes tierres formaben parte de les posesiones de los Nore\u00f1a, a cuyu llinaxe pertenec\u00eda don Rodrigo \u00c1lvarez d'Asturies, poderosu magnate d'esta familia, qu'en so testamentu tresfier al monesteriu de San Vicente d'Uvi\u00e9u la xurisdicci\u00f3n y el dominiu sobre les tierres de Bimenes, sacante les xuguer\u00edes de Santu Millanu y Fontoria que pasar\u00eden al monesteriu de Santa Mar\u00eda de Vega. El dominiu de San Vicente ye c\u00e1sique completu sobre'l conceyu, calteniendo'l so predominiu hasta 1583, nel que'l so se\u00f1or\u00edu foi rem\u00edu a los sos habitantes, que pagaron 800.000 maravedinos quedando llibres y pasando a constituyir conceyu independiente y a integrase na Xunta Xeneral del Princip\u00e1u d'Asturies, dientro del part\u00edu llam\u00e1u de la obispal\u00eda, anque nunca tuviera baxo'l se\u00f1or\u00edu episcopal.\nD\u00f3mina contempor\u00e1nea.\nNel sieglu XIX, el sector llibre form\u00e1u pola nobleza cunta con unos cotos importantes, como foron: el cotu de Taballes perteneciente al marqu\u00e9s d'Estrada, con una estensi\u00f3n de 4.000 d\u00edes de g\u00fce y el cotu de Melendreros, perteneciente al conde de Nava, de m\u00e1s estensi\u00f3n, 4.200 d\u00edes de g\u00fce. Tou estu camudar\u00eda cola entrada del sieglu XX, que trair\u00e1 grandes tresformaciones, sobre tou alministratives, desapaeciendo tolos cotos se\u00f1oriales y incorpor\u00e1ndose a la xurisdicci\u00f3n ordinaria. Otres tresformaciones foron les econ\u00f3miques, entamando poles actividaes mineres, con peque\u00f1es mines superficiales, esplotaes per aciu de peque\u00f1es galer\u00edes.\nHai nuevos proyeutos, como l'establecimientu del ferrocarril de v\u00eda estrecha, que permitir\u00e1 averar el carb\u00f3n de Bimenes a los puertos costeros. L'aporte del ferrocarril, trair\u00e1 un camb\u00e9u nes esplotaciones mineres, con apertura de pozos munchu m\u00e1s fonderos, y una complexa rede de galer\u00edes soterra\u00f1es, pero non comparables a les mines de les cuenques del Caudal y del Nal\u00f3n, que llegaron a degradar el so tradicional paisaxe.\nToes estes tresformaciones traxeron munchos cambeos, y ente ellos, los cambeos sociales. Asina, los movimientos obreros arraigonaron con fuercia y nel sieglu XX marcar\u00eden la historia d'esti conceyu. Na Guerra Civil Espa\u00f1ola, Bimenes qued\u00f3 na zona republicana del Frente Norte hasta qu'en 1937, esti cay\u00f3. Tres la postguerra'l desendolcu del conceyu tuvo vencey\u00e1u al de la miner\u00eda nos conceyos vecinos.\nEl 4 de xunetu de 1997, la Casa Conceyu de Bimenes, dirixida por Joaqu\u00edn Garc\u00eda (Izquierda Xunida) protagoniz\u00f3 un fechu hist\u00f3ricu al declarar la oficialid\u00e1 del asturianu dientro del conceyu, orixinando una reaici\u00f3n de diversos conceyos onde tami\u00e9n salen adelantre mociones que decreten espl\u00edcitamente la cooficialid\u00e1: Morc\u00edn, Castrill\u00f3n, Casu, Teberga, Llaviana, Llangr\u00e9u y Llanera. A la fin, el Tribunal Cimeru de Xusticia del Princip\u00e1u d'Asturies declar\u00f3 nules toles mociones, estipulando que la competencia lling\u00fc\u00edstica ye \u00fanicamente de so. Magar esto, dende ent\u00f3s, tolos branos celebrase en Bimenes la \"Fiesta de la Oficialid\u00e1\", n'alcordanza d'aquellos fechos.\nArte y patrimoniu.\nBimenes tien un importante leg\u00e1u hist\u00f3ricu, part\u00edu ente ilesies, capiyes, palacios, y cases. Ente elles vamos destacar:\n-La ilesia de Santuyano, de cruz llatina que taba arrodiada per tr\u00e9s llaos por un p\u00f3rticu que foi esanici\u00e1u. Foi construyida nel sieglu XIX, coles carauter\u00edstiques del templu t\u00edpicu asturianu. Construcci\u00f3n desornamentada, onde nam\u00e1i destaca'l contraste ente'l muriu revoc\u00e1u y les moldures de les cornises en piedra.\n-La capiya de Santa B\u00e1rbara y la so casa rectoral. La capiya ye cuadrada, con portal adintelado y front\u00f3n triangular, nun tien ventanes y nam\u00e1i disp\u00f3n d'una \u00fanica saetera. Al llau esquierdu ta adosada la casa rectoral, construyida en mamposter\u00eda y sillares pa puertes y balcones, tando angua\u00f1o en bien mala traza de caltenimientu.\n-El palaciu de Martimporra, ye \u00e9l edificiu m\u00e1s importante del conceyu. Construy\u00edu pol marques\u00e1u de Villapanes, perteneciendo dempu\u00e9s al marques\u00e1u d'Estrada. Tien planta cuadrada y dos pisos. La fachada principal ta marcada por dos torres nos llaterales, cuatro balcones y una puerta principal con front\u00f3n triangular abiertu, onde ta l'escudu familiar. Hai que destacar el corredor de madera nun llateral y que ye de calter popular. La capiya ta asitiada a la entrada de la finca, tien planta rectangular y nave \u00fanica estremada en dos tramos con b\u00f3veda. Nun llateral ta adosada la sacrist\u00eda, tien dos entraes que son sencielles. El conxuntu ta declar\u00e1u Monumentu Hist\u00f3ricu Art\u00edsticu.\n-Conxuntu casa capiya de Careaga. La casa ye de planta cuadrada con dos pisos y \u00e1ticu. Na fachada principal destaca un corredor de madera con dos cuerpos llaterales, les ventanes son peque\u00f1es, sobro la ventana izquierda ta l'escudu de los Nava. La capiya ye d'un solu buecu y la so construcci\u00f3n ye la cl\u00e1sica rural.\n-Casar torre, construyida nos sieglos XIV y XV, ye una gran torre maciza a la que depu\u00e9s se a\u00f1edir una vivienda de gruesos murios. Na parte trasera tien un corredor de madera t\u00edpico rural, esti conxuntu ye Monumentu Hist\u00f3ricu Art\u00edsticu.\n-La casa Consistorial, sustit\u00fai a otra anterior de menor tama\u00f1u, ye una amiestu d'estilu funcional y monta\u00f1\u00e9s. Construyida en piedra arenisca y madera pa los bistechos del tey\u00e1u, tien forma de \u201cL\u201d con una torre alta, con escudu y balc\u00f3n tollo na fachada principal. Nos llaterales dos cuerpos, unu con dos altores y l'otru con una.\nOtros edificios a destacar son: la casa Sindical, l'economatu d'HUNOSA y la Biblioteca.\nEtimolox\u00eda.\nBimenes remanez del llat\u00edn \"vinies\".\nEconom\u00eda.\nNam\u00e1s qu'esiste una activid\u00e1 econ\u00f3mica de ciertu relieve, que ye la de bienes y servicios, la so misi\u00f3n ye satisfacer les necesidaes de la so poblaci\u00f3n, pero qu'obtien el so dineru n'otros conceyos.\nArte y patrimoniu.\nBimenes tien una importante manda hist\u00f3rica, repartida ente ilesies, capielles, palacios, y cases. Ente elles rescamplen:\nCadarma pol\u00edtico-alministrativa.\nPol\u00edtica.\nNel conceyu Bimenes, dende 1979, el part\u00edu que m\u00e1s tiempu tien gobernao, ye IX de la mano del alcalde, Joaqu\u00edn Garc\u00eda. (Ver Llista d'alcaldes de Bimenes). L'actual alcalde Aitor Garc\u00eda Corte, del PAS.\nToponimia.\nSeg\u00fan el decretu 117/2005 de 17 de payares de 2005, publicao nel BOPA del 2 d'avientu de 2005 el conceyu aprob\u00f3'l so espediente de revisi\u00f3n de los nomes de tolos llugares, pasando a ser les formes oficiales na mayor\u00eda de los casos la denominaci\u00f3n n'asturianu y en dellos la forma biling\u00fce.\nSocied\u00e1.\nFiestes.\nLes sos principales fiestes son:"}
{"id": "395", "revid": "37624", "url": "https://ast.wikipedia.org/wiki?curid=395", "title": "Equus ferus caballus", "text": "El ye un mam\u00edferu, les femes ll\u00e1mense yeg\u00fces o burres.\nYe perisod\u00e1ctilu, de la familia los \u00e9quidos. Animal herb\u00edvoru, cuadr\u00fapedu y de pescuezu llargu y corvu.\nDomestic\u00e1u nes estepes del este d'Asia, pente los a\u00f1os 2.500 a 2.000 enantes de Cristu, teniendo gran valor militar y pal tresporte.\nLos esploradores europeos que llegaron a Am\u00e9rica nel sieglu XVI, consiguieron la so adopci\u00f3n polos pueblos nativos, munchos de los cuales camudaron les sos costumes d'agricultores pa volver a la caza (Pampa, praderes de Norteam\u00e9rica).\nLa castra t\u00edpica d'Asturies ye un poni nom\u00e1u asturc\u00f3n."}
{"id": "396", "revid": "5110", "url": "https://ast.wikipedia.org/wiki?curid=396", "title": "Equus caballus", "text": ""}
{"id": "397", "revid": "43102", "url": "https://ast.wikipedia.org/wiki?curid=397", "title": "Equus", "text": "Equus ye un x\u00e9neru de mam\u00edferos perisod\u00e1ctilos de la familia Equidae. Ye l'\u00fanicu x\u00e9neru sobreviviente d'una familia anta\u00f1o bien pr\u00f3spera y diversa.\nIncl\u00fai a caballos, pollinos y cebres. Los caballos y los pollinos fueron adomaos pol home dende l'Antig\u00fced\u00e1, lo cual anici\u00f3 numberoses races, pero les cebres caltienen el so est\u00e1u selvaxe.\nCarauter\u00edstiques.\nSon animales espodaos, coles pates llargues acabaes nun \u00fanicu deu, resultancia del gran desenvolvimientu del deu central (terceru) y del amenorgamientu y desapaici\u00f3n de los dem\u00e1s, que persisten , a lo sumo, como rudimentos. Dichu deu ta cubiertu por una gran u\u00f1a denominada cascu.\nL'pellame tien una espesura y llargor variables dependiendo de la estaci\u00f3n y l'especie; esiste una clina nel pescuezu, formada per pelos curtios y erectos nes formes selvaxes.\nNos pollinos selvaxes, la pellame ye abux\u00e1u, pero nes cebres tien una carauter\u00edstica coloraci\u00f3n a base de bandes clares y escures.\nTienen ente 36 y 42 dientes, seg\u00fan la f\u00f3rmula dentaria I 3/3, C 0-1/0-1, P 3-4/3 M 3/3; ente los incisivos y los premolares esiste un ampliu diastema estrem\u00e1u en dos polos caninos, cuando esisten, y\u00e1 que falten xeneralmente nes femes."}
{"id": "398", "revid": "5110", "url": "https://ast.wikipedia.org/wiki?curid=398", "title": "Caballus", "text": ""}
{"id": "405", "revid": "735", "url": "https://ast.wikipedia.org/wiki?curid=405", "title": "Bual", "text": "Bual ye un conceyu d'Asturies, nel occidente la rex\u00f3n. Llenda al norte con El Franco y Cua\u00f1a, al sur con Vilanova d'Ozcos y Eilao, al oeste con Castropol y al este con Villay\u00f3n. La so llingua tradicional ye'l gallegoasturianu o eonaviegu.\nHistoria.\nEsisten ent\u00e1 resquicios qu'afiten el poblamientu d'esti conceyu y\u00e1 nuna d\u00f3mina anterior a l'aporte de los romanos. De la Ed\u00e1 del Bronce (alrodiu del 1500-1100 e.C.) creese que daten les pintures antropomorfes (tantu masculines como femenines) afayaes na \"Cova del Demo\", asitiada na redolada del nucleu rural de Froseira, na parroquia de Doiras. \nTami\u00e9n, los t\u00famulos funerarios afayaos na sierra de Penouta, los d\u00f3lmenes nes cercan\u00edes de Llaviada, y\u00e1 desapaec\u00edos, y la mole gran\u00edtica oscilante conocida como Penedo Aball\u00f3n (asitiada nes cercan\u00edes de Penouta, y tir\u00e1u en 2004 seique por unos gamberros), xunto coles muestres de trabayu mineru dedic\u00e1u a la estraici\u00f3n de metales y, sobre tou, los castros de Pendia, Os Mazos y A Escrita prueben tami\u00e9n el cit\u00e1u poblamientu prerromanu.\nLa posterior presencia romana dex\u00f3 nicios, como delles monedes y cachos de cer\u00e1mica, am\u00e1s de, probablemente, l'orixe de diversos nomes d'aldees, como A Veigadouria, venceyaos probablemente a la presencia de dalguna esplotaci\u00f3n d'oru fluvial n'aquella d\u00f3mina.\nPocu se sabe de la historia de Bual demientres l'entamu de la Ed\u00e1 Media y el rein\u00e1u de la monarqu\u00eda asturiana. Pero, al igual qu'ocurri\u00f3 con tolos territorios comprend\u00edos ente los r\u00edos Navia y l'Eo, el de Bual pas\u00f3 a ser somet\u00edu al obispu d'Uvi\u00e9u por donaci\u00f3n del a\u00f1u 1154, baxo la denominaci\u00f3n xen\u00e9rica de territoriu de Castropol. Con Felipe II desllig\u00f3se de la Ilesia, pa independizase como conceyu en 1584.\nNos sieglos XVII y XVIII, Bual pobl\u00f3se de guapes cases solariegues y palacios desapaec\u00edos c\u00e1sique dafechu, sacante delles esceiciones como'l Palaciu de Miranda, na llocalid\u00e1 de Prelo.\nYe sab\u00edo, am\u00e1s, que nel cursu de la guerra de la Independencia espa\u00f1ola, les tropes franceses ocuparon Bual. Tami\u00e9n nel sieglu XIX, Bual vio nacer \u00fan de los sos personaxes m\u00e1s rescamplaos, Bernardo Acevedo y Huelves, del que lleva'l nome g\u00fcei la biblioteca p\u00fablica conceyil, y que fizo obres como \u201cBoal y su concejo\u201d, retratu mui clarificador sobre'l mou de vida y los vezos nel conceyu a fines del sieglu XIX, y qu'amuesa la importancia que nesa d\u00f3mina ten\u00eda nel conceyu la industria de la forxa del fierro, angua\u00f1o desapaecida.\nEl final del XIX y los entamos del XX foron a\u00f1os d'importantes fluxos migratorios, especialmente hacia Am\u00e9rica. D'esta d\u00f3mina daten delles casones d'indianos, como por exemplu Villa Anita. Am\u00e1s, el capital aport\u00e1u por munchos emigrantes contribuy\u00f3 de manera decisiva a la construcci\u00f3n de numberoses escueles en diversos pueblos del conceyu, y de la escuela de primaria de la capital, conocida como \"Las Graduadas\", en 1934, promovida pola \"Sociedad de Naturales del Concejo de Boal\" en L'Habana.\nLa escayencia de la miner\u00eda del wolframiu na redolada de Penouta y el fin de les obres de los grandes pantanos de la zona, xunto col progresivu abandonu de la ganader\u00eda (ent\u00e1 g\u00fcei la principal activid\u00e1 econ\u00f3mica del conceyu) afalaron, especialmente de magar los a\u00f1os 50, nuevos fluxos migratorios, nesti casu preferentemente hacia otres zones: centru industrial d'Asturies, Madrid, Alema\u00f1a, Francia, B\u00e9lxica, Suiza, etc.), inici\u00e1ndose un despoblamientu progresivu qu'ent\u00e1 g\u00fcei perdura.\nXeograf\u00eda.\nAsiti\u00e1u na cuenca media del r\u00edu Navia, el conceyu de Bual ye traves\u00e1u pol ment\u00e1u r\u00edu dende la so zona sur y sureste hacia la zona nororiental, na que'l so calce fai de llende natural col conceyu vec\u00edn de Villay\u00f3n. El r\u00edu Navia, al so paso per esti conceyu, ta embals\u00e1u en primer llugar col banz\u00e1u de Doiras, y llueu, ag\u00fces abaxo, col d'Arb\u00f3n, asiti\u00e1u y\u00e1 nel llendante conceyu de Villay\u00f3n. Dos afluentes rese\u00f1ables que vierten les sos ag\u00fces al Navia nesti conceyu son el r\u00edu Urubiu (nel banz\u00e1u de Doiras) y el r\u00edu Pendia (nel banz\u00e1u d'Arb\u00f3n).\nLa principal elevaci\u00f3n del tarr\u00e9n alcu\u00e9ntrase llendando y\u00e1 colos conceyos d'Eilao y Castropol: ye'l picu de La Bobia, de 1.201 m sobre'l nivel de la mar. Merecen mentar tami\u00e9n la Cristaleira (1.036 m) na fastera sur del conceyu, Pena Queimada (921 m) na noroccidental, Penouta (899 m) na norte (dende ell\u00ed ye visible una amplia panor\u00e1mica de la costa dende los conceyos de Navia hasta les cercan\u00edes de Foz, na provincia gallega de Lugo) y Pen\u00e1caros (732 m) na fastera central. La capital conceyil all\u00fagase relativamente allo\u00f1ada del valle principal del Navia, na cabecera del r\u00edu Pendia, arodiada polos tr\u00e9s \u00faltimos montes citaos primero, y a unos 450 m d'altor sobre'l nivel de la mar.\nDemograf\u00eda.\nLos 5.533 habitantes que recueye Madoz, nel so perfamosu \"Diccionario geogr\u00e1fico-estad\u00edstico-hist\u00f3rico\", a mediaos del sieglu XIX, caltuvi\u00e9ronse hasta la d\u00e9cada del 1920. Nos a\u00f1os 30, cola construcci\u00f3n de la presa de Doiras la poblaci\u00f3n del conceyu lleg\u00f3 a los 7.365 habitantes. Calt\u00favose nesos niveles, por culpa la alta natalid\u00e1 de les families agr\u00edcoles y pola apertura de les mines de wolframiu de Penouta, hasta'l 1960, cuando los bualeses yeren, seg\u00fan el censu, 6.213. De magar ent\u00f3s el so n\u00famberu foi amenorgando enforma por culpa la emigraci\u00f3n (a los centros industriales de Xix\u00f3n ya Avil\u00e9s, pero tami\u00e9n a dellos pa\u00edses europeos) y la mengua la natalid\u00e1. Asina, pas\u00f3se de los 4.504 habitantes del 1970 a los 3.004 del 1991, a los 2.180 del 2005 y a los 1.776 del 2013, nun procesu de despoblamientu aceler\u00e1u que nun parez tener acabaci\u00f3n.\nEvoluci\u00f3n de la poblaci\u00f3n nos caberos a\u00f1os (INE)\nPir\u00e1mide de poblaci\u00f3n de Bual (2013) (INE)\nCadarma pol\u00edtico-alministrativa.\nPol\u00edtica.\nNel conceyu de Bual, dende 1979, el part\u00edu que m\u00e1s tiempu tien gobernao foi'l PSOE (ver tami\u00e9n Llista d'alcaldes de Bual). L'actual alcalde ye'l socialista Jos\u00e9 Antonio Barrientos, quien gobierna dende 1999.\nEconom\u00eda.\nLa so econom\u00eda ta basada na ganader\u00eda y especialmente nel vacunu, destin\u00e1u a la producci\u00f3n ll\u00e1ctea, siendo'l productor cimeru de los conceyos occidentales.\nNos a\u00f1os \u00faltimos, rescampla l'apicultura, pasando la miel a ser un productu t\u00edpicu del conceyu y cre\u00e1ndose la socied\u00e1 \"Boal Ap\u00edcola\" que comercializa unes 20 tonelaes de miel al a\u00f1u.\nCultura.\nArte.\nLa m\u00e1s antigua manifestaci\u00f3n son les pintures rupestres de la \"Cova de Demo\", son pintures masculines, femenines y zoom\u00f3rfiques. Tami\u00e9n podemos alcontrar estremaes manifestaciones arquiteut\u00f3niques como: palacios, casones, y ilesies, ente les que rescamplen:\nGastronom\u00eda.\nNesti conceyu podemos tastar bayura de productos naturales. Los platos m\u00e1s t\u00edpicos son el caldu de cimois y berces, el caldu de nabizas, la empanada de carne, embut\u00edos, la rapa de ma\u00edz, el llac\u00f3n con simios y cachelos, cocaes, la venera y cereixolos (frixuelos). Am\u00e1s del restu de platos t\u00edpicos asturianos.\nSocied\u00e1.\nFiestes.\nEl conceyu de Bual tien una bayura de fiestes y feries. Ente las principales fiestes, rescamplen:\nTami\u00e9n rescamplen les feries quincenales y el merc\u00e1u que se fai en Bual, tolos llunes alternos. Tami\u00e9n a lo llargo del a\u00f1u, hai feries de gan\u00e1u: dos nel recintu ferial de Bual que se celebren los segundos s\u00e1bados d'ochobre y los \u00faltimos s\u00e1bados d'abril. Otres dos feries na sierra de Bobia que son el 29 de mayu, la de San Fernando y el 26 de xunu, la de San Pelayo. Un certame que cada vuelta tien m\u00e1s fama, ye'l certame de la miel, celebr\u00e1u l'\u00faltimu fin de selmana d'ochobre o a entamos de payares. Ye tami\u00e9n vezu, nos caberos a\u00f1os, adornar les cais de la capital del conceyu pa la procesi\u00f3n del Corpus Christi con alfombres de flores."}
{"id": "406", "revid": "43102", "url": "https://ast.wikipedia.org/wiki?curid=406", "title": "Cabrales", "text": "Cabrales ye un conceyu del Princip\u00e1u d'Asturies. Llenda al norte con Llanes, al sur con Cantabria y Lle\u00f3n, al este con El Valle Altu de Pe\u00f1amellera y al oeste con On\u00eds.\nLa capital municipal ye Carre\u00f1a, y el conceyu acueye una poblaci\u00f3n de , con una estensi\u00f3n de 238,29 quil\u00f3metros cuadraos. Ta treves\u00e1u por estremaes carreteres, l'AS-114, l'AS-345 que va hacia El Valle Altu de Pe\u00f1amellera, y l'AS-264 que va hacia Poncebos.\nYe un conceyu fondamente ganaderu, pola orograf\u00eda y les sos paciones, teniendo ameritada sonad\u00eda'l so lleche, col que se fai'l Quesu de Cabrales, de fama internacional.\nXeograf\u00eda.\nYe'l conceyu que tien la orograf\u00eda m\u00e1s accidentada d'Asturies, la met\u00e1 del so territoriu ye parte del Macizu Central de los Picos d'Europa, con elevaciones que perpasen los 2.000 metros, y con picos como los de Dobresengo, Cabrones, La Torre Cerr\u00e9u, que ye'l techu con 2.648 metros. Otros picos rescamplaos son: Horcados Rojos, etc. Tol so territoriu ye mont\u00e9s, sacante la depresi\u00f3n prellitoral ente los Picos d'Europa y la sierra'l Cuera. Entrambes, tenemos les vegues de los r\u00edos Casa\u00f1u y Cares, que ye la zona onde s'alluga los m\u00e1s de la so poblaci\u00f3n.\nEl 95% del so tarr\u00e9n tien desniveles superiores al 20%. Ye rescampl\u00e1u'l \"Picu Urriellu\", un mitu del alpinismu, con 2.519 metros, teniendo la so famosa cara oeste, con cay\u00edes verticales de m\u00e1s de 600 metros.\nHistoria.\nPrehistoria y d\u00f3mina romana.\nLa prehistoria nel conceyu cuenta con bayura d'esquicios del paleol\u00edticu superior que ofrecen abondantes muestres d'instrumentos l\u00edticos y \u00f3seos. Asina na cueva de Las Canes, hai grabaos fechos nes paredes y el techu. Rescamplen tami\u00e9n estremaes cueves con muestres de pintures como son: la Covaciella, y El Bosque, toes elles con dibuxos d'animales. Na cueva de los Canes am\u00e1s de les sos pintures, hai un recintu funerariu con tr\u00e9s sepultures.\nDe la ed\u00e1 del bronce apaecen dos hachos que-y dar\u00e1n nome a esti tipu y que pasar\u00e1n a denomase como hachu Cabrales.\nDe la d\u00f3mina prerromana y romana, son pr\u00e1uticamente inesistentes los restos nel conceyu. Otres noticies, faen referencia a la fuxida per esti conceyu de les tropes musulmanes, venc\u00edes por Pelayu en Cuadonga.\nEd\u00e1 media y moderna.\nEntamen a topase m\u00e1s datos de magar la Ed\u00e1 Media, como una donaci\u00f3n que se fai a la ilesia de San Pedro en Camarme\u00f1a. Onde alcontramos una gran documentaci\u00f3n, y se describe a Cabrales como entid\u00e1 territorial, y\u00e1 nel sieglu XII. Pero nesta d\u00f3mina esti conceyu tar\u00e1 fuera de la pol\u00edtica real, que dir\u00e1 creando pueblos y villes per estremaos conceyos d'Asturies. Cabrales nunca tuvo carauteriz\u00e1u por tener grandes se\u00f1or\u00edos llaicos, nin eclesi\u00e1sticos.\nYe nel sieglu XIV, cuando y\u00e1 apaez Cabrales como conceyu, acudiendo los sos representantes a l'aconceyamientu convoc\u00e1u nel monesteriu uvie\u00edn de Santa Mar\u00eda de Vega, p'apoyar al rei don Pedro. Tami\u00e9n particip\u00f3 na Xunta Xeneral que se celebr\u00f3 nel conventu de San Francisco en 1444. Nesta d\u00f3mina l'alministraci\u00f3n conceyil ta dominada poles poderoses families llocales, como son los Barcena y los Gonz\u00e1lez de Buerdo, demientres el sieglu XVI. Y\u00e1 nel sieglu XVII, los cargos conceyiles yeren nomaos cada a\u00f1u por ca\u00fan de los cuatro distritos nos que taba xebr\u00e1u'l territoriu.\nCola invasi\u00f3n francesa, hebo dellos actos qu'entemecen ente la historia y tradici\u00f3n, como que los esquicios de los franceses venc\u00edos, reposen na Cueva de los G\u00fcesos de la Lloma'l Toro, o como'l refugu de les tropes franceses, al se-yos llanzaes piedres dende la Pe\u00f1a la Cantina. Pero s\u00ed pertenez a la realid\u00e1 hist\u00f3rica, el gran rixu de los numberosos soldaos cabraliegos que morrieron na guerra.\nSieglu XIX en delantre.\nDemientres el sieglu XIX, esti conceyu permaneci\u00f3 al marxe de les tresformaciones qu'hebo n'otros conceyos asturianos. Hasta pasada la segunda met\u00e1 del sieglu, la so agricultura siguir\u00eda siendo deficitaria, la principal riqueza ser\u00e1 la ganader\u00eda y la so industria m\u00e1s importante ser\u00eda'l quesu, que se vend\u00eda nel restu de los conceyos y provincies, esport\u00e1ndose y\u00e1 p'Am\u00e9rica. L'apertura al esterior aporta nel sieglu XIX, cola construcci\u00f3n de la carretera Cangues d'On\u00eds-Panes.\nEl sieglu XX ta marc\u00e1u por una mayor evoluci\u00f3n, con nuevos adelantos. Asina rescamplen, la canal del Cares, la central de las Arenas, el banz\u00e1u de Poncebos, etc. La Guerra civil espa\u00f1ola tuvo escasa importancia nesti sieglu, y\u00e1 qu'esti conceyu, taba allo\u00f1\u00e1u de los focos industriales y obreros, pero s\u00ed tuvo importancia cola cayida del frente oriental, y\u00e1 que munches persones fux\u00edes escondi\u00e9ronse nos Picos d'Europa.\nPol\u00edtica.\nNel conceyu de Cabrales, dende 1979, el part\u00edu que m\u00e1s tiempu gobern\u00f3 foi'l PP. De 2011 a 2015 gobern\u00f3 FAC. Dende 2015, a pesar de resultar el PSOE la llista m\u00e1s votada, gobierna una vegada m\u00e1s el PP, sofit\u00e1u polos conceyales de Foru y Somos Cabrales (candidatura venceyada a Podemos), contraviniendo esta postrera la volunt\u00e1 de la so formaci\u00f3n. Tres el pactu, Somos Cabrales anunci\u00f3 nun comunic\u00e1u que nun reconoz a la conceyal como'l so representante\nEconom\u00eda.\nLa so econom\u00eda ta basada na ganader\u00eda, siendo'l vacunu'l m\u00e1s importante sigu\u00edu pol cabr\u00edu y llanar. La so producci\u00f3n agr\u00edcola enantes pervariada, agora, por mor de la falta de mano d'obra, ded\u00edca cuasi dafechamente al autoconsumu, dedic\u00e1ndose la mayor parte'l suelu al pastu.\nCultura.\nArte.\nEl so patrimoniu art\u00edsticu, ye un mec\u00edu ente esquicios rom\u00e1nicos y renacentistes, con nuevos estilos. Son edificaciones antig\u00fces a les que se-y amestaron otres construcciones m\u00e1s modernes.\nRescamplen:\nEnte les construcciones rurales rescamplen:\nGastronom\u00eda.\nEl famosu quesu de Cabrales, ye de fechura artesanal. Hai un organismu ocup\u00e1u del so control de calid\u00e1 que ye'l Conseyu Regulador y agrupa a m\u00e1s de 80 queser\u00edes, nes qu'hai un mec\u00edu ente grandes y peque\u00f1es producciones.\nYe'l producto m\u00e1s arraig\u00e1u nesti conceyu, y ye un quesu artesanal de pastia azul, elab\u00f3rase demientres tol a\u00f1u, con lleche d'oveya, cabra y vaca.\nLa fama d'esti quesu, vien de va munchos sieglos, siendo reconoc\u00edu internacionalmente."}
{"id": "408", "revid": "43102", "url": "https://ast.wikipedia.org/wiki?curid=408", "title": "Aves", "text": "Los p\u00e1xaros (clas \"Aves\") son\u00a0animales\u00a0vertebraos, de sangre caliente, que\u00a0caminen, salten o se caltienen solu sobre les estremidaes posteriores,\u200b ente que les estremidaes anteriores evolucionaron fasta convertise en\u00a0alas que, al igual que munches otres carauter\u00edstiques\u00a0anat\u00f3miques\u00a0\u00faniques, d\u00e9xen-yos, na mayor\u00eda de los casos,\u00a0volar, magar\u00a0non toes vuelen. Tienen el cuerpu cubiertu de\u00a0plumes\u00a0y, les aves\u00a0sensu stricto, un picu\u00a0c\u00f3rneo\u00a0ensin\u00a0dientes. Pa reproducise\u00a0ponen g\u00fcevos\u00a0que guaren fasta la so\u00a0eclosi\u00f3n.\nEl so grupu taxon\u00f3micu\u00a0denom\u00ednase\u00a0clas\u00a0Aves\u00a0(la pallabra ye llatina y ta en plural, en singular ser\u00eda\u00a0avis) pa la sistem\u00e1tica cl\u00e1sica, pero na sistem\u00e1tica\u00a0filoxen\u00e9tica\u00a0actual esti\u00a0clado\u00a0nun tien rangu, y ye incluy\u00edu de la mesma socesivamente dientro de los clados:\u00a0Theropoda, Saurischia,\u00a0Dinosauria,\u00a0Archosauria,\u00a0Reptilia, etc., anque hai\u00a0m\u00e1s anidamientos entemedios con denominaci\u00f3n.\nLes aves\u00a0evolucionaron a partir de dinosaurios carn\u00edvoros b\u00edpedos del\u00a0Xur\u00e1sicu, hai 150-200 millones d'a\u00f1os, y son, los \u00fanicos dinosaurios que sobrevivieron a la estinci\u00f3n masiva producida a la fin del Mesozoicu. La so\u00a0evoluci\u00f3n\u00a0dio llugar, tres una fuerte\u00a0radiaci\u00f3n, a les m\u00e1s de 18\u00a0000\u00a0especies\u00a0actuales\u200b (m\u00e1s 153\u00a0extintas\u00a0en tiempos hist\u00f3ricos).\u200b Les aves son los\u00a0tetr\u00e1podos\u00a0m\u00e1s diversos; sicas\u00ed, tienen una gran homoxeneid\u00e1 morfol\u00f3xica en comparanza colos mam\u00edferos. Les rellaciones de parentescu de les families\u00a0d'aves non siempres pueden definise por morfolox\u00eda, pero col anal\u00eds de ADNcomenzaron a esclariase.\nLes aves habiten en tolos\u00a0biomas\u00a0terrestres y tami\u00e9n en tolos oc\u00e9anos. El tama\u00f1u puede ser dende 6,4\u00a0cm nel colibr\u00ed zunzuncito\u00a0hasta 2,74 metros na avestruz. Los comportamientos\u00a0son diversos y notables, como en la\u00a0anidaci\u00f3n, l'alimentaci\u00f3n de les cr\u00edes, les migraciones, el\u00a0apareamientu\u00a0y l'encl\u00edn a l'asociaci\u00f3n en grupos. La comunicaci\u00f3n ente les aves ye variable y pue implicar se\u00f1ales visuales,\u00a0llamaes y cantares. Dalgunes emiten gran diversid\u00e1 de son\u00edos, y dest\u00e1quense pola so intelixencia\u00a0y pola capacid\u00e1 de tresmisi\u00f3n cultural de conocencies a nueves xeneraciones.\nEl ser humanu tuvo una intensa rellaci\u00f3n coles aves. Na econom\u00eda humana les aves de corrolada\u00a0y les cinex\u00e9tiques\u00a0son fontes d'alimentu. Les\u00a0canoras\u00a0y los loros\u00a0son populares como mascotes. \u00dasase el\u00a0plum\u00f3n\u00a0de\u00a0cor\u00edos\u00a0y\u00a0gansos\u00a0dom\u00e9sticos pa rellenar almaes, y antes cazaben munches aves p'afatar sombreros coles sos\u00a0plumes. El guanu\u00a0de les aves usar na fertilizaci\u00f3n de suelos. Delles aves son reverenciadas o refugaes por motivos relixosos, supersticiones o por prexuicios err\u00f3neos. Munches son s\u00edmbolos culturales y referencia frecuente pal arte. Nos postreros 500 a\u00f1os hanse\u00a0extinguidom\u00e1s de 150 especies de resultes d'actividaes humanes, y, angua\u00f1o, son m\u00e1s de 1200 les especies d'aves amenaciaes\u00a0que precisen esfuercios pal so\u00a0caltenimientu"}
{"id": "411", "revid": "37624", "url": "https://ast.wikipedia.org/wiki?curid=411", "title": "Cabranes", "text": "Cabranes ye un conceyu d'Asturies. Llenda al norte con Villaviciosa, al sur con Pilo\u00f1a y Nava, al este con Pilo\u00f1a y Villaviciosa y al oeste con Villaviciosa y Nava.\nEsti conceyu enm\u00e1rcase dientro de la Comarca de la Sidra. Como peculiarid\u00e1, tolos a\u00f1os se celebra equ\u00ed'l Festival del Arroz con Lleche.\nXeograf\u00eda.\nL'\u00faltimu censu daba-y una poblaci\u00f3n de 1.086 habitantes, y les sos principales llocalidaes son, por n\u00famberu d'habitantes: Santolaya capital del conceyu, Cam\u00e1s, Torazu, Pandenes y Pi\u00f1era. Les principales v\u00edes de comunicaci\u00f3n son: la carretera AS-25 ente L'Infiestu y Villaviciosa, l'AS-335 que se xune a l'anterior nel centru del conceyu y trescurre d'oeste a este y l'AS-334 que va hacia Pilo\u00f1a. Esti conceyu ta a 47 quil\u00f3metros d'Uvi\u00e9u, la capital d'Asturies.\nConceyu peque\u00f1u d'orograf\u00eda poco accidentada, y\u00e1 que les sos altit\u00faes m\u00e1ximes nun superen los 600 metros. Les cotes m\u00e1s altes son: Inc\u00f3s de 578 metros y el Montali\u00f1u de 546 metros. Cabranes, tien una docena de regatos que percuerren el conceyu, rescamplen pola so llonxit\u00fa los r\u00edos: Sales y el Vi\u00f1a.\nYe un conceyu de calter rural y ganaderu, les sos esplotaciones son na so mayor\u00eda de peque\u00f1a estensi\u00f3n, teniendo cierta importancia la esplotaci\u00f3n de la mazana y de les sos viesques.\nHistoria.\nDe la Prehistoria a la Ed\u00e1 Moderna.\nEnsin xacedes paleol\u00edtiques, los nicios tumulares de la \u00e9poca Megal\u00edtica nun son mui bayurosos, hai tr\u00e9s restos de t\u00famulos, na llende con Villaviciosa y otros dos, nos montes Inc\u00f3s y Montali\u00f1u.\nDe la so cultura castre\u00f1a y de romanizaci\u00f3n, nam\u00e1s que se tienen afayaos el so allugamientu, na Coro\u00f1a Castru y otru posible vestixu nel llam\u00e1u Cam\u00edn de los Moros.\nLa d\u00f3mina medieval, sigue siendo un poco escura, nun alcontrando los sos or\u00edgenes pa saber como empecipi\u00f3 la so historia como conceyu, pa poder asitialu, tal como asocedi\u00f3 n'otros conceyos asturianos. Esta escasez de fontes escrites, ye compensada colos restos arqueol\u00f3xicos de tipu eclesi\u00e1sticu, como son los de la ilesia de Gram\u00e9u atribuy\u00edos los sos or\u00edxenes al a\u00f1u 846 y la de Santolaya. No tocante a los enclaves defensivos d'esta \u00e9poca, son los de La Cobertoria, La Coro\u00f1a Castru y la torre del Cueto, anque toos estos restos nun t\u00e1n cronol\u00f3xicamente mui bien dataos.\nNel sieglu XIII, esclarase un pocu m\u00e1s la idea sobre estes tierres. La instalaci\u00f3n del monesteriu de Valdedi\u00f3s, hubo de tener una gran influyencia sobre tol territoriu. Demientres esti sieglu Cabranes y\u00e1 apaez afit\u00e1u, pero ent\u00e1 ensin les llendes d'angua\u00f1o. Y\u00e1 que la so organizaci\u00f3n alministrativa, nun tien nesta d\u00f3mina la importancia que ten\u00eden otros conceyos, nam\u00e1s que yera un conceyu rural y de v\u00eda de pasu de Villaviciosa al Puertu de Tarna.\nNos sieglos XIV y XV hab\u00eda un gran influxu mon\u00e1sticu. El monesteriu de Santa Mar\u00eda de Valdedi\u00f3s fund\u00e1u nel sieglu XIII, algama'l so m\u00e1ximu desendolque cola so propia organizaci\u00f3n alministrativa, pero tami\u00e9n hai una gran influyencia de l'aristocracia llaica, asina'l poderosu don Rodrigo \u00c1lvarez d'Asturies, figura rescamplada de la d\u00f3mina, ten\u00eda grandes derechos sobre parte d'esti conceyu, dexando nel so testamentu heriede al monesteriu de San Vicente.\nTami\u00e9n empieza a destacar l'influxu de la peque\u00f1a nobleza llocal, pero en continues engarradielles familiares.\nNel sieglu XVI, la desamortizaci\u00f3n fecha por Felipe II, tuvo a piques de poner fin al monesteriu de San Vicente y al so predominiu sobre'l cotu de Cam\u00e1s, onde ten\u00eden unes prerrogatives que fac\u00eden marcar esti territoriu como independiente dientro de la fastera, asina alministraba xusticia tanto civil como criminal, o de vasallaxe que deb\u00eden les xentes de la zona al monesteriu. Pero los allegamientos interpuestos torgaron la so desvinculaci\u00f3n. Esta influyencia del monesteriu, desapaez nel \u00faltimu terciu del sieglu viniente.\nSieglu XIX n'adelantre.\nNel sieglu XIX, esti territoriu sigue allug\u00e1u nel so ambiente rural, nam\u00e1s cabe destacar el monesteriu de San Vicente, que sigue calteniendo la so influyencia sobre'l Cotu de Cam\u00e1s que desapaecer\u00e1 dafechu como zona independiente, nel ultimu terciu del sieglu, incorpor\u00e1ndose en tolos sos aspeutos al conceyu de Cabranes. La evoluci\u00f3n industrial foi c\u00e1sique inesistente, en parte por mor del so aisllamientu y en parte pola so esclusi\u00f3n de les principales v\u00edes de comunicaci\u00f3n.\nY\u00e1 nel sieglu XX, esti conceyu tuvo marc\u00e1u pola emigraci\u00f3n, descrita y\u00e1 na so evoluci\u00f3n demogr\u00e1fica. La guerra civil nun tuvo especial trescendencia y el pasu del tiempu nun foi a camudar el so calter rural.\nCadarma pol\u00edtico-alministrativa.\nPol\u00edtica.\nNel conceyu de Cabranes, dende 1979, el part\u00edu que m\u00e1s tiempu tien gobernao ye'l PP (ver Llista d'alcaldes de Cabranes). Magar qu'ello, l'actual alcalde ye'l socialista Alejandro Vega, que gobierna dende 2003 con mayor\u00eda absoluta:\nParroquies.\nEl conceyu cabraniegu ta form\u00e1u por 6 parroquies:\nDemograf\u00eda.\nLa poblaci\u00f3n que tien angua\u00f1o Cabranes ye d'unos 1.225 habitantes, cifra que ye la menor que dende'l sieglu XVIII. El so m\u00e1ximu alg\u00e1malo en 1910, con una poblaci\u00f3n de 3.750 persones, produci\u00e9ndose tal cay\u00edda demogr\u00e1fica por culpa de la emigraci\u00f3n, estremando dientro d'ella dos etapes distintes, seg\u00fan les necesidaes de la \u00e9poca. Nun primer momentu en 1950 la so poblaci\u00f3n dirix\u00f3se hac\u00eda los pa\u00edses d'Ultramar, como Cuba, M\u00e9xicu, Arxentina, y Rep\u00fablica Dominicana, camudando nun segundu periodu a destinos m\u00e1s averaos, como foi'l centru d'Asturies, a les zones industrializaes, Xix\u00f3n, Avil\u00e9s y les cuenques mineres.\nLes consecuencies foron, un despoblamientu y una inversi\u00f3n de la pir\u00e1mide de poblaci\u00f3n. Teniendo un gran avieyamientu, asina'l 37% tien m\u00e1s de 60 a\u00f1os y la presencia de pareyes moces ye nam\u00e1s que del 17%. Hai que rescamplar un porcentaxe pergrande de poblaci\u00f3n inactivo y\u00e1 xubilao que ye'l 40%.\nEvoluci\u00f3n de la poblaci\u00f3n nos caberos a\u00f1os (INE)\nEconom\u00eda.\nEl mayor n\u00famberu d'ocupaciones, vien dau pola ganader\u00eda y los derivaos la lleche y la carne. Agora entama a destacar el sector servicios, por mor de l'apertura d'agospios rurales y otres actividaes tur\u00edstiques. La so industria ye escasa, dedic\u00e1ndose m\u00e1s a los productos b\u00e1sicos.\nCultura.\nArte.\nNel conceyu de Cabranes, hai qu'estremar ente la so arquiteutura de mena eclesi\u00e1stica y de mena civil, que foi perimportante.\nMus\u00e9u de la Escuela Rural.\nEl mus\u00e9u asitiase en Vi\u00f1\u00f3n, a unos 2 km de la so capital, Santolaya, na marxe inferior de la carretera Villaviciosa-L'Infiestu, a 7 km de Villaviciosa y 15 de Nava; acueye la ilesia parroquial, que ta baxo l'advocaci\u00f3n de Santuyano, ye d'estilu rom\u00e1nicu, pero con elementos del prerrom\u00e1nicu asturianu y foi declarada Bien d'Inter\u00e9s Cultural con categor\u00eda de Monumentu'l 7 de mayu de 1965 (BOE 1-6-1965).\nEl mus\u00e9u ta na antigua escuela, que data de 1907 y foi construyida seg\u00fan el proyeutu del arquiteutu provincial Javier Aguirre Iturralde. Tr\u00e1tase d'un edificiu talant\u00e1u como escuela unitaria, con capacid\u00e1 pa 120 alumnos nel pisu inferior, mientres el cimeru serv\u00eda como residencia pa los maestros y les sos families.\nGastronom\u00eda.\nRescamplen: \nSocied\u00e1.\nFiestes.\nEl conceyu tien bayura de fiestes, ente les que rescamplen: San Francisco en Santolaya, el Carme n'Arboleya y Torazu, Nuestra Se\u00f1ora en Fresn\u00e9u y Santa Ana en Madiedo.\nLa escayencia de la ganader\u00eda nun torga que se sigan celebrando feries ganaderes con gran presencia de p\u00fablicu. T\u00e1n, tami\u00e9n, les feries de Santolaya, Torazu y Pandenes.\nHai dellos eventos de fiestes seculares, como la centenaria procesi\u00f3n y subasta de ramos del Carme en Torazu que cuenta con una cofrad\u00eda que remonta la so historia a 1776. Una fiesta que ta cobrando gran importancia ye'l Festival del arroz con lleche celebr\u00e1u demientres les fiestes de Santolaya o tami\u00e9n el desfile de carroces en Fresn\u00e9u."}
{"id": "414", "revid": "43102", "url": "https://ast.wikipedia.org/wiki?curid=414", "title": "Candamu", "text": "Candamu ye un conceyu d'Asturies. Llenda al este con Les Regueres, al sur con Grau, al norte con Illas, Castrill\u00f3n y Sotu'l Barcu y al oeste con Pravia y Salas.\nEsti conceyu rescampla tanto pola Cueva de la Pe\u00f1a como pola so g\u00fcerta, teniendo una importancia c\u00e1sique vital pa Candamu la fresa, celebr\u00e1ndose'l primer fin de selmana de xunu'l Festival de la fresa de Candamu.\nXeograf\u00eda.\nTien una poblaci\u00f3n de 2.294 habitantes, la so capital ye la villa de Grullos, y les llocalidaes m\u00e1s poblaes del conceyu son: San Rom\u00e1n, Cueru, Ventosa, y la so capital Grullos.\nNun tien una principal v\u00eda de comunicaci\u00f3n, y\u00e1 que ta estr\u00e1u d'una bayurosa rede de carreteres, auton\u00f3miques y comarcales. Ta a una distancia 32 quil\u00f3metros de la capital asturiana.\nEl so relieve ta abondo esgast\u00e1u y los sos picos m\u00e1s altos superen en pocu los 600 metros, como podemos ver nel picu Grande con 624 metros y el picu Pedrouzu de 614 metros. Otres altures importantes son: el Sollera de 598 metros, les Cruces de 539 metros, y la Matiella de 576 metros.\nEl principal cursu fluvial ye'l Nal\u00f3n y los sos afluentes: el Dele, el Reguir\u00f3n y el Valle. El so paisaxe montes\u00edn, ta marc\u00e1u por especies foriates: ocalitos, pinos, y otres especies que foron coles que se repobl\u00f3'l conceyu. Nel fondu los valles, la so vexetaci\u00f3n calti\u00e9n una rica varied\u00e1: fresnos, llameres, chopos y blimales.\nHistoria.\nCandamu y n'especial les m\u00e1rxenes del r\u00edu Nal\u00f3n, son una fastera de gran riqueza de xacees del Paleol\u00edticu. Una xacea perimportante ye la cueva de la Pe\u00f1a de Candamu, descubierta en 1913, ye'l m\u00e1s importante conxuntu d'arte rupestre del Paleol\u00edticu y nel occidente. Del neol\u00edticu, tami\u00e9n hai esquicios tumulares nes zones de Ventosa o de Valdemora.\nDe la d\u00f3mina castre\u00f1a, rescamplen tr\u00e9s allugamientos: El Castiello en Pra\u00faa, La Pica en Murias, y El Castiello en San Tisu].\nEl periodu de la romanizaci\u00f3n, nun tien dexao especiales g\u00fcelgues nesti conceyu, circunstancia que contrasta cola bayura de restos romanos qu'hai nos conceyos llendantes.\nNa Ed\u00e1 Media, hacia'l sieglu XI, les primeres referencies documentaes, son gracies a los archivos mon\u00e1sticos, y\u00e1 nesta d\u00f3mina entama a marcase'l territoriu del conceyu de Candamu, pero nam\u00e1s incluy\u00eda la marxe derecha del r\u00edu Nal\u00f3n. Ye nel sieglu XII, cuando se revela una organizaci\u00f3n alministrativa mui venceyada a los territorios de Pravia y Goz\u00f3n.\nDemientres el sieglu XIII, ye cuando la so historia alministrativa sufre un camb\u00e9u, pues integr\u00f3se na puebla de Grau, pero calteniendo la so integrid\u00e1 territorial. Ye en 1784 cuando empecipia una d\u00f3mina d'autonom\u00eda y allo\u00f1amientu, habiendo continuos pleitos sobre repartimientos y eleiciones escontra la casa conceyu de Grau. Nun ser\u00eda hasta 1835, cuando la Xunta de Candamu se proclame dafechu, corporaci\u00f3n independiente, y\u00e1 que tuvo varios intentos anteriores d'independencia fall\u00edos. Inclusive teniendo esta xebra alministrativa, Candamu tar\u00e1 a lo llargo del sieglu XIX xunto a Grau por otros v\u00ednculos, como foron los ganaderu y agr\u00edcoles.\nMagar que nun cuenta con un sector industrial, la so historia ta mui venceyada al movimientu obreru. Na guerra civil espa\u00f1ola, fizo una gran defensa pa torgar la entrada de les columnes gallegues, tres la guerra la instalaci\u00f3n de la zona industrial nel centru de la rex\u00f3n, fizo que Candamu siguiera basando la so econom\u00eda na tradici\u00f3n agr\u00edcola.\nCadarma pol\u00edtico-alministrativa.\nPol\u00edtica.\nNel conceyu de Candamu, dende 1979, el part\u00edu que m\u00e1s tiempu tien gobernao ye'l PSOE. (Ver Llista d'alcaldes de Candamu). L' alcaldesa d'esti conceyu ye la socialista Natalia Gonz\u00e1lez Men\u00e9ndez.\nParroquies.\nEl conceyu de Candamu x\u00e9brase en 11 parroquies:\nDemograf\u00eda.\nEsti conceyu, tuvo una medra de poblaci\u00f3n nes dos primeres d\u00e9cades del sieglu XX, algamando los 5.618 habitantes en 1920, al que siguir\u00eda un descensu nam\u00e1s que apar\u00e1u a met\u00e1 del sieglu XX, empecipiando en 1960 una nueva aceleraci\u00f3n d'emigrantes, hacia les zones industrializaes del centru d'Asturies, n'especial a Avil\u00e9s pola so cercan\u00eda.\nEl so poblamientu, ye'l t\u00edpicu de los valles de monte, con peque\u00f1os nucleos de poblaci\u00f3n, alcontr\u00e1ndose la mayor concentraci\u00f3n na Vega del Nal\u00f3n. Pero esta poblaci\u00f3n tien una cadarma peravieyada, y\u00e1 que les persones mayores de 60 a\u00f1os son una tercera parte de la poblaci\u00f3n y les menores de 20 a\u00f1os nun lleguen nin al 21% de la poblaci\u00f3n total del conceyu. Poro, esp\u00e9rase que nos pr\u00f3ximos a\u00f1os la so despoblaci\u00f3n xorreza.\nEvoluci\u00f3n de la poblaci\u00f3n nos caberos a\u00f1os (INE)\nEconom\u00eda.\nLa so econom\u00eda b\u00e1sase na tradici\u00f3n agraria y ganadera, especializ\u00e1ndose la ganader\u00eda nes races frisona y asturiana. Tocante a l'agricultura, Candamu ye famosu pola calid\u00e1 de les sos freses, que obtuvieron va poco la denominaci\u00f3n d'orixe y celebr\u00e1ndose cada a\u00f1u'l primer fin de selmana de xunu'l Festival de la fresa de Candamu. Al igual que la fresa, tami\u00e9n son de muncha calid\u00e1 toa mena de cultivos hortofrut\u00edcolas, como nos conceyos vecinos de Grau o Pravia. Quici\u00e1s esta calid\u00e1 d\u00e9base a la cercan\u00eda de les ag\u00fces del Nal\u00f3n.\nEl sector industrial nun tien malpenes apaici\u00f3n nesti conceyu, pero pol contrariu, nos \u00faltimos a\u00f1os ta desendolc\u00e1ndose una rede de turismu y servicios alrodiu del Nal\u00f3n, con restoranes, hoteles y atraiciones de deporte rural, acu\u00e1ticu y de monte.\nArte.\nNidiamente, la muestra art\u00edstica m\u00e1s importante d'esti conceyu ye la Cueva de la Pe\u00f1a, na qu'apaecen pintures rupestres, anque tami\u00e9n esistieron abondantes ilesies prerrom\u00e1niques y rom\u00e1niques, como Santa Mar\u00eda de Murias, San Tisu o Santiago d'Aces, que nun llegaron a angua\u00f1o. S\u00ed se conserven delles cases y palacios como son:"}
{"id": "416", "revid": "37624", "url": "https://ast.wikipedia.org/wiki?curid=416", "title": "Caparina", "text": "La caparina, tami\u00e9n llamada pumarina, pumariella, palombina, papona, pollarina y munchos nomes m\u00e1s, ye un inseutu volador diurnu del orde Lepid\u00f3ptera. Les pumarines nocheriegues ll\u00e1mense \"pol\u00edes\" (tami\u00e9n con munchos otros nomes).\nLes pieces bucales tresform\u00e1ronse en trompes que s'arrolliquen nuna espiral. Tien seis pates y cuatro ales. Estes t\u00e1n adornaes con dibuxos, en dellos casos, bien collor\u00edos.\nDelles camparines nocherniegues nin siquier tienen aparatu bucal n'est\u00e1u adultu, alim\u00e9ntense nam\u00e1s n'est\u00e1u de canesba, la so \u00fanica misi\u00f3n ye reproducise y darr\u00e9u muerren.\nEl collor\u00edu les ales d\u00e9bese a efeutos \u00f3pticos de les escames que les cubren.\nCiclu de vida.\nToles pumarines pasen per un ciclu complexu nom\u00e1u metamorfosis.\nNacen en g\u00fcevos que ponen les femes. Cuando nacen son beleses que comen vorazmente y xorrecen.\nLes beleses de pumarina son llamaes tami\u00e9n gates o Canesbes y son bien diferentes de les beleses d'otros inseutos.\nNun momentu del so desendolcu, la gata gu\u00e1riase dientro d'un capullu y ell\u00ed tresf\u00f3rmase en cris\u00e1lida, nesti est\u00e1u come y esperimenta camudamientos metab\u00f3licos y morfol\u00f3xicos, volvi\u00e9ndose una pumarina adulta.\nTres de la fecundaci\u00f3n, la fema pon varios cientos o miles de g\u00fcevos.\nTaxonom\u00eda.\nEl cladu Rhopalocera incl\u00fai les siguientes families:"}
{"id": "418", "revid": "43102", "url": "https://ast.wikipedia.org/wiki?curid=418", "title": "Cangas del Narcea", "text": "Cangas del Narcea, n'asturianu simplemente Cangas, ya'l mayor conceyu d'Asturies ya \u00fan de los mayores d'Espa\u00f1a. Ta allug\u00e1u nu suroeste asturianu. La s\u00faa capital ya Cangas del Narcea, que ta travesada pel r\u00edu Narcea del que remanez el so nome (garganta del Narcea) ya pol r\u00edu Naviegu. Llenda'l norte con Allande ya Tin\u00e9u, al oeste con Ibias, al sur con Dega\u00f1a ya'l conceyu llion\u00e9s de \u1e36\u1e37aciana, ya pol este con Somiedo.\nTien una poblaci\u00f3n de 15.437 habitantes, con capital na vi\u1e37\u1e37a de Cangas, ya las suas poblaciones con mayor n\u00famaru d'habitantes son por esti orde, la capital Cangas, Courias, \u1e36\u1e37um\u00e9s, Mual, El \u1e36\u1e37anu, El Pueblu y Xedr\u00e9. La s\u00faa capital ta a una distancia de 90 quil\u00f3metros d'Uvi\u00e9u, ya la s\u00faa principal v\u00eda de comunicaci\u00f3n ya la carretera auton\u00f3mica de la chamada corredoira del Narcea.\nXeograf\u00eda.\nEl Plan d'Ordenaci\u00f3n de los Recursos Naturales d'Asturies (Porna), pretende un emplegu \u1e37\u1e37end\u00e1u ya con xeitu del territoriu cangu\u00e9s pa la conservaci\u00f3n de los sous ecosistemes. Nesti plan cont\u00e9mplase la creaci\u00f3n del Parque Natural de las Fontes del Narcea ya d'Ibias, con una superficie de 555 km\u00b2, ya nas s\u00faas \u1e37\u1e37indes incluinse: La Reserva Natural de Munie\u1e37\u1e37os, que tien la mayor masa forestal de carbayos ya rebol.los de tola Cordelera Cant\u00e1brica, ya la Reserva del Cuetu d'Arbas.\nEl picu cimeiru ya'l Cuetu d'Arbas, con 2007 metros d'altor, asiti\u00e1u nu Puertu, ou puertu de Lleitariegos, otru picu d'inter\u00e9s ya El Cabril, con 1925 metros d'altor.\nHidrograf\u00eda.\nD\u00e1u'l so relieve accident\u00e1u con va\u1e37\u1e37es zarraos orixinaos pol r\u00edu Narcea, ya una gran rede d'afluentes, ente los que rescamplan el Coutu, l'Irrondu ya'l Naviegu, la s\u00faa rede hidrogr\u00e1fica (que ronda los 300 km\u00b3 de caudal), ya perfeuta pa la pr\u00e1utica de la pesca.\nClima.\nEl so clima ya templ\u00e1u ya chuviegu. Teniendo una vexetaci\u00f3n au predomina una masa forestal propia con abondos carbayos, casta\u00f1os, rebol.los ya fayas. Enguanu bona parte de estas viescas t\u00e1n medrando ya recuperando tarr\u00e9n pol abandonu rural.\nCangas tien un microclima gracias a la influyencia continental, polo que los sous iviernos carauter\u00edzanse por ser fr\u00edos con m\u00ednimas absolutas de hasta -19\u00baC. Los branos al aviesu del restu d'Asturies son calurosos nos que son muitos los d\u00edas con m\u00e1ximas alrodiu ou superiores a 30\u00baC, llegando de\u1e37\u1e37os d\u00edas del branu a marques superiores o mui cercanas a los 40\u00baC. Y\u00e1 que a la zona chegan los frentes menos cargaos d'humed\u00e1 ya la disposici\u00f3n del va\u1e37\u1e37e del Narcea (norte-sur) ta escontra los frentes \u00f1ubosos (oeste-leste), prod\u00fazse nel conceyu l'efeutu \"foehn\", colo que las chuvias rexistradas son sensiblemente menores a las del restu d'Asturies, alrodiu los 900mm por anu, un 30% menos que nu restu la Comunid\u00e1. Am\u00e1s la radiaci\u00f3n de la zona ya sensiblemente superior y\u00e1 que los d\u00edas soliaos son claramente superiores al restu'l pa\u00eds. Toos estos rasgos climatol\u00f3xicos repercuten na vexetaci\u00f3n, polo que la presencia de fayes, dependiendo de la orientaci\u00f3n de cada va\u1e37\u1e37e, se dividen el espaciu conos rebo\u1e37\u1e37os \"Quercus pyrenaica, Quercus petraea\" ya \"Quercus orocantabrica\". El vinu atopa en Cangas un sitiu afayaizu tanto n'aspeutu \"ed\u00e1ficu\" como climatol\u00f3xicu con variedaes adautaeas a les particularidaes clim\u00e1tiques del surdoccidente asturianu.\nFauna.\nNu conceyu podemos atopar bayura d'aves rapiegas, ente las qu'hai de\u1e37\u1e37as asiduas como'l gavil\u00e1n, l'azor, el morzacu, dellos tipos d'aiglas, de\u1e37\u1e37as curuxas, arriendas d'outras que chegan eventualmente comu la utra exipcia ou la utra rubia qu'agora tien los sous n\u00edus nu vec\u00edn Somiedo anque tami\u00e9n tuvienon zonas de cr\u00eda en Cangas nu SXX. Tami\u00e9n atopamos perdices, esistiendo principlamente dos menas de perdiz na zona, la especie mediterr\u00e1nea de perdiz bermeya, ya la eurosiberiana perdiz de ganc\u00e9u, nos altos ya penaubales.\nHai muitos Must\u00e9lidos, que muran nos soutos ya tami\u00e9n nas \u1e37\u1e37indes de los r\u00edos: melandru, munie\u1e37\u1e37a, fuina, fur\u00f3n, \u1e37\u1e37\u00f3ndrigas, ya un viv\u00e9rridu: xeneta. Tami\u00e9n el endemismu peninsular toupu fediondu. Esti conceyu tien un centenar de quil\u00f3metros de riberas, principalmente las del r\u00edu Narcea, calteniendo asina una rica fauna fluvial, destacando la truita. Anantias de que l.levantaran los banzaos de Pilutuertu ya Calabazos, el salm\u00f3n ya l'anguila calten\u00edan importantes poblaciones, siendo la \u00faltima muito importante na gastronom\u00eda canguesa, destacando la empanada d'anguila como pratu t\u00edpicu cangu\u00e9s que g\u00fcei solo recuerdan las xeneraciones previas a los grandes banzaos. Hai una gran diversid\u00e1 d'anfibios asociada a viescas, \u1e37\u1e37agunas, regueiros ya \u1e37\u1e37amargales nu conceyu cumu la sacavera cant\u00e1brica (Salamandra salamandra bernardezi), l'ascurpi\u00f3n (Triturus marmoratus), la sacavera de bra\u00f1a (Ichthyosaura alpestris cyreni) ya la sacavera d'augua ib\u00e9rica (Lissotriton boscai). Na redolada los r\u00edos t\u00e1n aves como'l p\u00e1xaru d'augua, el mart\u00edn pescador ou la mariquita.\nHistoria.\nPrehistoria ya d\u00f3mina romana.\nEl conceyu nun tien una asemeyadura n'esquicios del paleol\u00edticu colos conceyos vecinos que s\u00ed los tienen, asina los tumulos que nos conceyos llendantes son bayurosos, eiqu\u00ed malpenas hailos.\nLos m\u00e1s arcaicos \u1e37\u1e37ugares onde fonon atopaos restos correspuenden a la Ed\u00e1 del Fierro ya la Cultura Castre\u00f1a, que ta representada con m\u00e1s de venti asitiamientos de gran importancia, con abondantes restos del trabayu del ouru que se puen agrupar en tres conxuntos: en primer \u1e37\u1e37ugar el del va\u1e37\u1e37e del r\u00edu Eirrondu, en segundu \u1e37\u1e37ugar cerca del caudal del Narcea ya un tercer \u1e37\u1e37ugar xunto al r\u00edu Ibias, onde s'atopanon restos de monedas ya xarros que completan las pruebas de la presencia romana nesta estaya. Cangas taba ocupada polos astures p\u00e9sicos, que ocupaban igualmente los outros conceyos d'Asturias onde g\u00fcei se fala asturianu occidental.\nDespu\u00e9is de la caida del Imperiu, hai y\u00e1 un ermu que chega deica'l medievu, onde y\u00e1 entamamos a alcontrar noticias d'esti territoriu, inda conoc\u00edu nestoncias como parte de la Rex\u00f3n P\u00e9sica, con una configuraci\u00f3n territorial muito diferente de la que tien anguanu'l conceyu, y\u00e1 que nun primer momentu la so estensi\u00f3n acot\u00e1base al va\u1e37\u1e37e del r\u00edu Naviegu. D'outra miente creese que nos sieglos X y XI hab\u00eda nesta zona abonda aristocracia con grandes propiedades que fundanon monesterios. Toos estos peque\u00f1os monesterios caenon baixo'l predominiu del de Courias, que tuvo una gran influyencia na historia d'esti conceyu. Foi fund\u00e1u polos condes Pi\u00f1olo ya Aldonza, pertenecientes a la m\u00e1s influyente nobreza asturiana, con una gran fortuna tanto en tierras como en cuartos.\nEd\u00e1 media ya moderna.\nNu sieglu XIII, foi Alfonsu X el que conu so programa de repoblaci\u00f3n, funda una puebla que chaman Cangas de Sierra en 1255, centraliz\u00e1ndose eh\u00ed l'activid\u00e1 alministrativa ya econ\u00f3mica d'esta faza.\nLa baixa Ed\u00e1 Media trouxo pal conceyu de Cangas el pasu por muitas manes se\u00f1oriales, como un xeitu de traer el sofitu d'\u00e9stos a la corona. Foi Alfonsu XI el que dou una serie de privilexos a la xente de la zona yal monesteriu de San Xuan de Courias, pa torgar el despoblamientu de la fastera.\nLos sieglos XIV y XV, t\u00e1n marcaos por estremadas menas de \u1e37\u1e37uitas, hasta cayer el conceyu en manes de la poderosa familia Qui\u00f1ones, siendo restituy\u00edu m\u00e1s tarde a la corona por Enrique III, pero inda asina houbo garradie\u1e37\u1e37as ente los correxidores mandaos pola corona ya la familia Qui\u00f1ones, qu'agora tin\u00edan el cond\u00e1u de L.\u1e37una, qu'acaba nun pleitu que ser\u00eda igu\u00e1u en 1553 a favor del rei, algamando Cangas la s\u00faa autonom\u00eda, con xurisdicci\u00f3n ordinaria de realengu.\nLa Ed\u00e1 Moderna trair\u00e1 grandes cambeos, tanto territoriales como alministrativos, rescamplando la desamortizaci\u00f3n de Felipe II que nun foi a esbarrumbar el podeir\u00edu del monesteriu de San Xuan de Courias, que y\u00e1 fuera perdiendo influyencia ya de\u1e37\u1e37as tierras nos anos anteriores, pero que sigu\u00eda teniendo influyencia sobre un territoriu muito grande.\nNos sieglos XVI y XVII, el conceyu de Cangas pasa a formar parte de la Xunta Xeneral. Nesti sieglu, la dedicaci\u00f3n del conceyu ye principalmente ganadera ya agr\u00edcola.\nNel sieglu XVIII, hai que rescamplar una activid\u00e1 antise\u00f1orial polos abusos comet\u00edos pola nobleza, mandando un memorial al rei con tolas queixas, esti foi un \u1e37\u1e37argu procesu que continuar\u00e1 na Audiencia d'Ouvi\u00e9u ya nel Conseyu de Castie\u1e37\u1e37a, hasta algamar el desaniciu de tolos dreitos se\u00f1oriales.\nSieglu XIX n'adelantre.\nEl sieglu XIX, trai la guerra de la Independencia Espa\u00f1ola yal conceyu foi invad\u00edu d\u00faas vegadas, cona queima del so archivu ya Casa Conceyu. Pero lo m\u00e1s importante d'esta d\u00f3mina foi la desamortizaci\u00f3n de Mendiz\u00e1bal, qu'acab\u00f3u dafeitu conu monesteriu de San Xuan de Courias, vendi\u00e9ndose tol so patrimoniu ya quedando'l monesteriu abandon\u00e1u demientres trenta anos, hasta que foi outra vuelta ocup\u00e1u por una comunid\u00e1 de dominicos. Nesti sieglu Cangas sigu\u00eda dientro del so tradicional ais\u1e37\u1e37amientu, enant\u00e1u pola falta del ferrocarril, anque la vi\u1e37\u1e37a de Cangas emprecipi\u00f3 a medrar por mor d'outra mena de comunicaci\u00f3n como fonon las carreteres: La Espina-Ponferrada, Cangas-Ouvi\u00f1ana, ya la Ponte Nueva.\nEl sieglu XX, traer\u00e1 nos sos comienzos un camb\u00e9u de nome: la corporaci\u00f3n de Cangas de Tin\u00e9u cam\u00fadala por Cangas del Narcea, y\u00e1 que la vi\u1e37\u1e37a ya y\u00e1'l centru de tou esti territoriu ya nun quier tener una dependencia de Tin\u00e9u. La guerra civil espa\u00f1ola nun influy\u00f3u en Cangas tanto como la posguerra, porque nestos \u1e37\u1e37ugares las partidas de guerrilleros republicanos siguir\u00eden resistiendo. De magar los a\u00f1os cincuenta esti conceyu desendolcar\u00e1 la sua activid\u00e1 minera produciendo m\u00e1s de la met\u00e1 de la producci\u00f3n asturiana d'antracita, que nas d\u00e9cadas caberas d'esti sieglu trouxo un fuerte recorte na sua producci\u00f3n, cheg\u00e1ndose a un amenorgamientu del 50% nel 2005 polos planes de reconversi\u00f3n ya la situaci\u00f3n actual na que solo una mina sigue abierta.\nCadarma pol\u00edtico-alministrativa.\nPol\u00edtica.\nNel conceyu de Cangas del Narcea, dende 1979, el part\u00edu que m\u00e1s tiempu tien gobernao ye'l PSOE de la mano de Jos\u00e9 Manuel Cuervo Fern\u00e1ndez, que gobern\u00f3 dende 1983 hasta 2007 (ver Llista d'alcaldes de Cangas del Narcea). En 2007, lleg\u00f3 a l'alcald\u00eda IX, el grupu con menos representaci\u00f3n pol\u00edtica del conceyu. Esti fen\u00f3menu, diose gracies al sofitu de los 6 conceyales del PP, que sumaos a los 3 d'IX, superaben a los 8 del PSOE. Jos\u00e9 Manuel Cuervo Fern\u00e1ndez, candidatu del PSOE y ex-alcalde, dende'l primer momentu manifest\u00f3 la so intenci\u00f3n de gobernar en solitariu, anque darr\u00e9u d'ello empezara a negociar con IX pero ensin enfotu, rompi\u00e9ndose les negociaciones al poco, lo que-y acabar\u00eda costando'l bast\u00f3n de mandu. Esti inesper\u00e1u pautu punxo en riesgu les negociaciones p'algamar un gobiernu de coalici\u00f3n ente IU y PSOE na Xunta Xeneral, (anque finalmente nun se fizo) y motiv\u00f3 la espulsi\u00f3n del part\u00edu del candidatu d'IX y a los otros dos compa\u00f1eros de part\u00edu, tal como esix\u00f3'l PSOE pa retomar les negociaciones a nivel auton\u00f3micu, anque dichu part\u00edu aprovechar\u00eda esta situaci\u00f3n pa romper unes negociaciones que se taben llevando a disgustu de Javier Fern\u00e1ndez (secretariu xeneral de la FSA). Esti nuevu gobiernu parte con bastantes torgues al ser gobern\u00e1u c\u00e1sique n'esclusiva polos 3 ex-conceyales d'IX y tener que contar col sofitu de los 6 rexidores del PP p'aprobar les sos propuestes.\nParroquies.\nEl conceyu de Cangas del Narcea ta xebr\u00e1u en 54 parroquies:\nAm\u00e1s, hai dos rexones supraparroquiales:\nDemograf\u00eda.\nTien les mesmes carauter\u00edstiques que munchos conceyos rurales asturianos, como pue ser la so incapacid\u00e1 pa caltener la so poblaci\u00f3n y un \u00e9xodu hacia les zones industrializaes del centru d'Asturies.\nEsti conceyu tien una peculiarid\u00e1 y ye qu'al tar tan separt\u00e1u del centru, el so \u00e9xodu rural nun comenzara cuando y\u00e1 taba entamada n'otros conceyos, polo qu'equ\u00ed se retrasa ya incluso foi munchu m\u00e1s lentu, llegando la so capital a tolo contrariu, na d\u00e9cada de los 70 amparada pola so activid\u00e1 minera, que taba en gran auxe daquella. Incluso angua\u00f1o la so capital sigue medrando llegando a tener m\u00e1s de 9.000 habitantes y rondando la categor\u00eda de peque\u00f1a ciud\u00e1, anque xeogr\u00e1ficamente se pue considerar como tal y\u00e1 que pertien tolos servicios d'una gran ciud\u00e1 (hospital, xulg\u00e1u, facienda, conseyer\u00edes...), la capital ye un puru nucleu de servicios asiti\u00e1u ente los 10 nucleos mas urbanos y grandes d'Asturies, act\u00faa como una aut\u00e9ntica capital del suroccidente, encadarmando esti y llegando a ser el nucleu urbanu m\u00e1s grande del occidente, Cangas capital estiende'l so arcu d'influyencia pol restu del occidente asturianu y la comarca de \u1e36\u1e37aciana. La capital tien cuadruplicada la so poblaci\u00f3n en contraposici\u00f3n col restu del conceyu que foi teniendo una emigraci\u00f3n hacia estremaos puntos como foron Arxentina, Madrid y el centro industrial d'Asturies. \nAngua\u00f1o g\u00fceyase ciertu retornu de los emigraos, especialmente de los madrilanos tres la xubilaci\u00f3n. Rescamplar que'l n\u00famberu d'habitantes del conceyu sigue baxando (actualmente a un ritmu normal) y esp\u00e9rase que pr\u00e1uticamente s'estabilice nos pr\u00f3ximos a\u00f1os, a pesar del bax\u00f3n esperiment\u00e1u calific\u00e1u por dalgunos seutores como allarmante nun pue ser calific\u00e1u como tal y\u00e1 qu'otros conceyos mineros de la cuenca minera central tien esperimentao un despoblamientu mayor tando ent\u00e1 munchu m\u00e1s cerca o incluy\u00edos nel \u00e1rea metropolitana central asturiana.\nCon too esto, Cangas del Narcea tien una cadarma demogr\u00e1fica de les m\u00e1s moces y con una tasa de natalid\u00e1 que ye de les m\u00e1s altes d'Asturies, siendo tou esto por mor de la so esplotaci\u00f3n minera qu'anque ta en fuerte retrocesu proporciona m\u00e1s del 30% del emplegu, anque ta previsto que pal 2005 habr\u00e1 un amenorgamientu del 50% de puestos de trabayu polos nuevos planes de reconversi\u00f3n.\nEconom\u00eda.\nArriendes del sector mineru, Cangas del Narcea pertien un importante sector ganaderu y agr\u00edcola, siendo tami\u00e9n de menci\u00f3n la so producci\u00f3n vin\u00edcola de fechura artesanal, pero que, nel casu de la industria agropecuaria, tami\u00e9n ta en retrocesu.\nNun ye asina'l casu del sector vitivin\u00edcola que tien apostao por una producci\u00f3n de calid\u00e1 basada nes variedaes tradicionales d'uva.\nEl futuru econ\u00f3micu de Cangas del Narcea depende de la cada vegada mayor afluencia de turistes que visiten les cais de la Villa am\u00e1s del bayurosu patrimoniu cultural y ecol\u00f3xicu repart\u00edu a lo llargo de tol conceyu.\nComo cumal d'esti xiru hacia'l turismu alcontramos la inauguraci\u00f3n del Parador Nacional de Courias que se fadr\u00e1 nel a\u00f1u 2010 y del que les obres y\u00e1 entamaron, sedr\u00e1'l mayor parador d'Asturies.\nCultura.\nArte y patrimoniu.\nTien bayura monumentos, repart\u00edos entre ilesies, palacios, y casones, ente les que rescamplen:\nEnte los palacios y casonas rurales destacaremos:\nGastronom\u00eda.\nLa cocina canguesa ye abondo enerx\u00e9tica y ta sofitada nos productos de la tierra:\nVinu.\nEl vinu cangu\u00e9s ye percuriosu pol fechu de qu'\u00e9sti ye l'\u00fanicu conceyu d'Asturies onde se cultiva la vide. La llarga tradici\u00f3n de la vide ret\u00f3rnase a la d\u00f3mina romana y foi afalada dempu\u00e9s polos monxos benedictinos de magar el sieglu XI. La so ellaboraci\u00f3n nes vieyes bodegues calti\u00e9n ent\u00e1 los m\u00e9todos tradicionales. La uva plantase n'espaldera, llo\u00f1e del suelu, y nos llugares m\u00e1s pindios. Al igual qu'otros vinos del norte como'l chacol\u00edn o'l ribeiro, resulta \u00e1cidu en comparanza col restu de vinos de la pen\u00ednsula, m\u00e1s asemey\u00e1u en realid\u00e1 a los vinos centroeuropeos qu'a los mediterr\u00e1neos. Les variedaes d'uva aut\u00f3ctona son les de \"carrasqu\u00edn\", \"berdexu\" y \"albar\u00edn\", cuntando con una mayor producci\u00f3n les de \"menc\u00eda\", introducida a fines del sieglu XIX, tres la plaga de la \"filoxera\". La vendimia constit\u00fai un aut\u00e9nticu acontecimientu folixeru y social. Carauter\u00edzase por ser un vinu xoven, tintu, de baxa gradaci\u00f3n, llixeru, con gustu bonu y con una cierta acidez. EL vinu de Cangas tien de se tastiar nos tradicionales \"cachos\", cuencos de madera que cu\u00e9cense en tintes de madera nes que fermenta'l mostu."}
{"id": "421", "revid": "43102", "url": "https://ast.wikipedia.org/wiki?curid=421", "title": "Cangues d'On\u00eds", "text": "Cangues d'On\u00eds ye un conceyu, una parroquia y una ciud\u00e1 d'Asturies. Llenda al norte con Parres y Ribeseya, al este con On\u00eds y Llanes, al oeste con Amieva y Parres y al sur cola provincia de Lle\u00f3n.\nXeograf\u00eda.\nAsiti\u00e1u na fastera sur-oriental d'Asturies, el conceyu incluye parte de los Picos d'Europa lo mesmo que parte del cursu mediu del r\u00edu Seya.\nRelieve y orograf\u00eda.\nLa cota m\u00e1xima d'altor alcu\u00e9ntrase na Torre de Santa Mar\u00eda o Pe\u00f1a Santa d'Enol con 2.478 metros d'altor sobre'l nivel del mar.\nNesti conceyu estr\u00e9mense delles fasteres nel so conxuntu orogr\u00e1ficu:\nLa vertiente meridional coles sierres costeres de Santianes, Escapa y Montes de Cuana, con una alto m\u00e1ximu nel Mofrechu de 897 metros. Na zona de la depresi\u00f3n, ye onde s'alcuentren les m\u00e1s riques vegues de los r\u00edos. El Pre-Corni\u00f3n o montes del sur que formen el macizu occidental de los Picos d'Europa y con guapes sierres y praos de gran belleza. El macizu de Corni\u00f3n, constituye'l m\u00e1s estensu y occidental de los Picos de Europa, onde ta'l Parque Nacional de los Picos d'Europa. Los valles del Dobra y Seya que se formen pel sur ya l'este de les llendes del conceyu.\nVexetaci\u00f3n.\nLes condiciones d'altura y orientaci\u00f3n faen que'l conceyu tenga distintos tipos de vexetaci\u00f3n seg\u00fan va descendiendo l'altor, pasando de los l\u00edquenes y plantes alpines n'altores de 2.500 metros, a arbustos y berezos ente los 800 y 1.500 metros, carbayos, fayes y fresnos n'altures que ronden los 400\u00a0m., y ya per baxo d'estes altures t\u00e1n les vegues de los r\u00edos Seya y G\u00fce\u00f1a. Les viesques, pastos y matos completen la vexetaci\u00f3n.\nV\u00edes de tresporte.\nP'aportar a la puede tomase'l siguiente itinerariu:\nEvoluci\u00f3n demogr\u00e1fica.\nLa so evoluci\u00f3n tien distintos aspeutos, mentanto la capital ta creciendo nos \u00faltimos a\u00f1os, tola so poblaci\u00f3n rural mengua. La m\u00e1xima cota de poblaci\u00f3n la tuvo a mediaos del sieglu XX, con 11.307 habitantes, teniendo un declive que llega hasta nuestros d\u00edas y que fai que la poblaci\u00f3n, actualmente seya de habitantes.\nEsta mengua d\u00e9bese a una emigraci\u00f3n orixinada por culpa de nun poder mantener la poblaci\u00f3n, y que fai que la pir\u00e1mide demogr\u00e1fica tea marcada por una diferencia bien grande, ente nacimientos y muertes. Asina, por casu s\u00f3lo el 20% de la poblaci\u00f3n t\u00e1 ente los 20 y los 40 a\u00f1os, ya que muncha de la poblaci\u00f3n emigr\u00f3 de forma masiva saliendo pol puertu de Ribeseya\nHistoria.\nCangues foi capital del Reinu d'Asturies fasta'l 774."}
{"id": "423", "revid": "5110", "url": "https://ast.wikipedia.org/wiki?curid=423", "title": "Capa", "text": ""}
{"id": "425", "revid": "470", "url": "https://ast.wikipedia.org/wiki?curid=425", "title": "Escapitina", "text": ""}
{"id": "426", "revid": "470", "url": "https://ast.wikipedia.org/wiki?curid=426", "title": "Mariposa", "text": ""}
{"id": "427", "revid": "470", "url": "https://ast.wikipedia.org/wiki?curid=427", "title": "Maxarin", "text": ""}
{"id": "428", "revid": "37624", "url": "https://ast.wikipedia.org/wiki?curid=428", "title": "Palombina", "text": "El t\u00e9rminu palombina pue referise a:"}
{"id": "429", "revid": "470", "url": "https://ast.wikipedia.org/wiki?curid=429", "title": "Papona", "text": ""}
{"id": "430", "revid": "470", "url": "https://ast.wikipedia.org/wiki?curid=430", "title": "Pullarina", "text": ""}
{"id": "431", "revid": "43102", "url": "https://ast.wikipedia.org/wiki?curid=431", "title": "Caravia", "text": "Caravia ye un conceyu y una parroquia d'Asturies. Llenda al norte col mar Cant\u00e1bricu, al sur con Parres, al este con Ribeseya y al oeste con Colunga.\nXeograf\u00eda.\nConceyu costeru, tien les sableres de La Espasa, Beciella y Arenal de Mor\u00eds.\nEl mirador del Fitu fai de llende con Parres y Ribeseya.\nParroquies.\nEl conceyu ta divid\u00edu en dos parroquies.\nHistoria.\nLos restos l\u00edticos atopaos nos menudos abellugos de Les Vaques y del Bayu, cabo'l llugar de Duyos (Caravia la Baxa), prueben la presencia paleol\u00edtica del home'n Caravia . \nEl Neol\u00edticu y la Ed\u00e1 del Bronce t\u00e1n representaos poles estructures tumulares de Les playes de la Tuerba y La Beciella. \nNa Ed\u00e1 del Fierro ta dat\u00e1u el famosu xacimientu prehist\u00f3ricu del Picu'l Castru o Castru de Caravia, pobl\u00e1u ente los sieglos IV u III y I enantes de nuesa era ensin restos de romanizaci\u00f3n. Esti castru prerromanu, que ta cabu Prau y cuyu recintu rodiaba una poderosa muria de piedra, estudi\u00f3lu l'ilustre investigador caraviegu Aurelio de Llano, quien lu escav\u00f3 en 1917-18, recuperando un bon n\u00famberu d'oxetos de fierru, adornos de bronce (blingos; f\u00edbules, ente elles una en forma caballu, depositada nel Mus\u00e9u Arqueol\u00f3xicu d'Asturies n'Uvi\u00e9u que ye la primer muestra del orixe del asturc\u00f3n na Sierra'l Sueve) y restos cer\u00e1micos decoraos.\nHasta'l primer cuartu del sieglu X nun apaez cit\u00e1u en documentu neng\u00fan el menudu territoriu Caraviegu. Del a\u00f1u 921 (alta Ed\u00e1 Media) ye una supuesta donaci\u00f3n del rei Ordo\u00f1u II a la Ilesia Uvie\u00edna, en la que s'incluyen llugares como Duyos ( Dulios ), Los Duesos ( Duassos ), El Valle ( Ualle ) o Caravia ( Karauiam ), darr\u00e9u pertenecientes a esti conceyu pero per entoncies llocalizaos nel territoriu de Colunga, en cuya unid\u00e1 xeo-alministrativa taba integr\u00e1u aquel.\nNa primera met\u00e1 del sieglu XI, el poderosu conde Monio Roderici, nomau \"El Can\", funda en la oriella este del R\u00edu Los Romeros el monesteriu de Santiago de Caravia, qu'en la centuria siguiente pas\u00f3 darr\u00e9u a ser un de los m\u00e1s ricos d'Asturies; con \u00e9l comienza Caravia a dixebrase dientro de les tierres colungueses. El 1 de xineru de 1176, Fernandu II duna a la Ilesia Uvie\u00edna esti monesteriu, asiti\u00e1u \u00abnel valle de Colunga\u00bb, con tolos sos bienes y derechos. \nNel a\u00f1u 1215, Alfonsu IX fizo llibre y esentu'l monesteriu de Santiago \u2013que lleg\u00f3 a tener albergue de pelegrinos\u2013, ratific\u00f3 l'anterior donaci\u00f3n y entreg\u00f3 al obispo d'Uvi\u00e9u los homes y muyeres del valle de Caravia, a cambiu d'una hered\u00e1 nel alfoz de Leduas. Asina Caravia convirti\u00f3se'n territoriu d'abadengu \u2013dixebr\u00e1u del alfoz de Colunga\u2013, condici\u00f3n que mantuvo a lo llargo de la baxa Ed\u00e1 Media. Se desconoz cu\u00e1ndo foi lliber\u00e1u y pasa a ser conceyu de realengu, figurando ya como tal nes Ordenances de 1494 de la Xunta del Princip\u00e1u, nes cu\u00e1les sesiones formaba parte del part\u00edu de Llanes y ocupaba l'asiento n\u00famberu 33. En 1779 y 1783 redact\u00f3 Ordenances. En 1822 se-y concedi\u00f3 merc\u00e1u selmanal, a celebrar los vienres.\nAl des\u00e9u de la Diputaci\u00f3n Provincial d'incorporar el territoriu de Caravia al de Colunga, los vecinos del so Ayuntamientu ficieron-y llegar per escritu a la reina Isabel II, n'avientu de 1839, los motivos que-yos llevaben a oponese a tal decisi\u00f3n.\nAlgunos llocales tuvieron participaci\u00f3n activa na revoluci\u00f3n de 1868, que destron\u00f3 a la citada reina, constituyendo una Xunta \u00abcol fin de sofitar los bonos principios que los caudiellos de la revoluci\u00f3n glayaron en C\u00e1diz\u00bb.\nNa guerra civil espa\u00f1ola (1936-1939), el conceyu remaneci\u00f3 na zona republicana hasta mediaos d'ochobre de 1937, cuando l'exercitu fascista llogr\u00f3 vencer la dura oposici\u00f3n miliciana del cintur\u00f3n del Sella , llogrando someter toa Asturies. D'antes d'esti episodiu proclam\u00f3se'n Xix\u00f3n El Conseyu Soberanu d'Asturies y Lle\u00f3n, declar\u00e1ndose una Asturies soberana y socialista, baxo la presidencia de Belarmino Tom\u00e1s."}
{"id": "434", "revid": "37624", "url": "https://ast.wikipedia.org/wiki?curid=434", "title": "Llista de sableres d'Asturies", "text": "Esta ye una Llista de les sableres d'Asturies, d'occidente a oriente:"}
{"id": "435", "revid": "37624", "url": "https://ast.wikipedia.org/wiki?curid=435", "title": "Carre\u00f1o", "text": "Carre\u00f1o ye un conceyu asturianu. Llenda al oeste con Corvera, con Goz\u00f3n, al norte, col Mar Cant\u00e1bricu y con Xix\u00f3n al este y al sur. Forma, xunto al conceyu vec\u00edn de Goz\u00f3n, la Mancomunid\u00e1 del Cabu Pe\u00f1es. Cunta con una poblaci\u00f3n de 10.963 habitantes (INE, 2011).\nNun ye un conceyu accident\u00e1u, pero si poseye una serie de llombes que treviesen el conceyu d'oeste a este y que formen cinco valles.\nHistoria.\nLos primeros restos humanos tienen una antig\u00fced\u00e1 de 100.000 a\u00f1os, afayaos na ensenada cercana de Ba\u00f1ugues, nel conceyu de Goz\u00f3n. Del Paleol\u00edticu Superior hai restos prieto de Perlora na Cueva Escura, de la que se fizo un estudiu qu'ofreci\u00f3 materiales de la \u00e9poca solutrense y magdaleniense.\nDe la \u00e9poca megal\u00edtica, alcu\u00e9ntrense restos n'El Monte Areo, y restos tumbulares que tienen una ed\u00e1 cronol\u00f3xica del 3.000 enantes de Cristu, con gran cantid\u00e1 de restos f\u00fanebres.\nNa Ed\u00e1 del Bronce, atop\u00e1ronse dos brueses, una procedente de Perlora y otra del \"Castru de la Barrera\", esti \u00faltimu de la cultura castre\u00f1a, ya qu'a t\u00edtulu orientativu cr\u00e9yese que per esta zona habitaba'l pueblu \u00c1stur.\nDe la \u00e9poca de la romanizaci\u00f3n, hai pocos restos. \u00danicamente los llocalizados en Coyanca y varies decenes de monedes de les que nam\u00e1s se conserven siete \u00e1ureos acu\u00f1aos y la \"Torre de Yebio\" de dubiosa arquiteutura romana, son tolos restos alcontrados. Nun se vuelve a tener informaci\u00f3n hasta los sieglos posteriores.\nEd\u00e1 Media y Moderna.\nPela Ed\u00e1 Media, el conceyu de Carre\u00f1o perteneci\u00f3 a les tierres de Gauz\u00f3n y dempu\u00e9s integr\u00f3se nel alfoz d'Avil\u00e9s, pero nun foi hasta'l sieglu XIII, cuando'l conceyu de Carre\u00f1o foi reconoc\u00edu como territoriu aut\u00f3nomu y dot\u00e1u d'una puebla. Esta autonom\u00eda nun durar\u00eda muncho dao que Fernandu IV, da al conceyu d'Avil\u00e9s una serie de tierres ente les que taben les de Carre\u00f1o, siendo la so capacid\u00e1 llimitada frente a les decisiones d'Avil\u00e9s.\nS\u00ed hai que dicir, que Carre\u00f1o foi siempres de realengu, ensin dependencia de se\u00f1or\u00edos y tuvo represent\u00e1u nes Xuntes Xenerales del Princip\u00e1u de magar los sieglos XIV y XV, tando integr\u00e1u nel part\u00edu llam\u00e1u d'Avil\u00e9s, anque esto nun quier dicir que nes sos tierres nun esistiere aristocracia llocal.\nNos sieglos XV y XVI, la villa de Cand\u00e1s y\u00e1 tien un reconoc\u00edu tr\u00e1ficu portuariu y pesqueru, asina nel sieglu XVI, f\u00e1ense les reformes del puertu nel que participa Juan Cerecedo, mayestru d'obres de la Catedral d'Uvi\u00e9u. Nel XVII, y\u00e1 la villa de Cand\u00e1s entamar a ser un noyu de poblaci\u00f3n destac\u00e1u, cuntando con un mayestru, un ciruxanu, etc.\nNun ye hasta'l sieglu XVII, cuando algama la so emancipaci\u00f3n definitiva del alfoz aviles\u00edn, mercando'l conceyu de Carre\u00f1o a l'abad\u00eda de Santa Mar\u00eda d'Arb\u00e1s del Puertu, el so cotu d'Overiz, convirti\u00e9ndose nun conceyu aut\u00f3nomu y unific\u00e1u como lu conocemos angua\u00f1o.\nNel sieglu XVIII, hai una gran activid\u00e1 portuaria d'astilleros pa la construcci\u00f3n y reparaci\u00f3n de barcos. Hai que tener en cuenta que Cand\u00e1s yera un importante puertu pesqueru. Nel pie del monte San Sebasti\u00e1n, taba la f\u00e1brica coles calderes pa derritir la grasa de les ballenes. Nesti sieglu \u00fanense les cofrad\u00edes de pescadores de \"Nuesa Si\u00f1ora del Carme y les \u00c1nimes del Purgatoriu\". F\u00e1ense nuevos arranchos nel puertu y inst\u00e1lense los ca\u00f1ones nel cuguruezu de \"San Antonio\" pa la defensa de la villa. Nesti sieglu ye cuando toles funciones alministratives central\u00edcense nes cases consistoriales de Cand\u00e1s.\nSieglu XIX endelantre.\nNel sieglu XIX, cola guerra peninsular, Carre\u00f1o contribuir\u00e1 con un reximientu de Cand\u00e1s y Lluanco, pero cola derrota de la ponte de San Sebasti\u00e1n d'Avil\u00e9s, cayer\u00e1 toa esta zona. De magar ent\u00f3s la so poblaci\u00f3n cadecer\u00e1 espolios y llaceries, hasta'l final de la invasi\u00f3n. Pel trieniu lliberal el conceyu dixebr\u00e1rase en tr\u00e9s conceyos, con capitales en Cand\u00e1s, Quimar\u00e1n y Tam\u00f3n, anque esta situaci\u00f3n nun dur\u00f3 munchu tiempu.\nLa \u00faltima parte del sieglu XIX y l'empiezu del XX, trayer\u00e1 un periodu de fondes tresformaciones. \u00c1brense delles mines de fierro, numberoses industries conserveres, la f\u00e1brica de productos qu\u00edmicos d'Abo\u00f1o o la inauguraci\u00f3n de la llinia de ferrocarril. Pela guerra civil nun tuvo un papel protagonista, tol territoriu cay\u00f3 en bloque en manes del bandu nacionalista. Tres la guerra, Carre\u00f1o peracaba'l procesu de tresformaci\u00f3n, convirti\u00e9ndose n\u00fan de los conceyos con mayor concentraci\u00f3n industrial, pero hai que destacar la crisis progresiva nos decenios caberos, tanto del sector pesqueru como del industrial.\nXeograf\u00eda.\nEsti conceyu tien una poblaci\u00f3n de 10.963 habitantes (INE 2011), la so capital ye la villa de Cand\u00e1s y los sos nucleos m\u00e1s poblados son: la villa de Cand\u00e1s, La Granda, La Matiella, La Rebollada y El Fondo.\nAlcu\u00e9ntrase a una distancia de la capital d'Asturies de 35 quil\u00f3metros, tando bien comunic\u00e1u colos principales nucleos urbanos del pa\u00eds al travi\u00e9s de l'autopista \u201cY\u201d. Cunta tami\u00e9n con varies carreteres auton\u00f3miques y comarcales.\nEsti conceyu nun tien grandes altures, la so cota m\u00e1xima ta n'El Monte Areo al sur con una altura de 264 metros, dalgunos accidentes llitorales de Carre\u00f1o son el cabu de San Antonio y les puntes de \"Picu Castiellu\" y \"El Cuernu\". De les sos ensenaes cabe destacar les del puertu de Cand\u00e1s, la de \"Xivares\" y \"Per\u00e1n\". Ente les llombes disp\u00f3nense cinco valles fermosos, tomando toos ellos direici\u00f3n este-oeste.\nLa vexetaci\u00f3n m\u00e1s abondosa en tol conceyu ye l'ocalitu, anque tami\u00e9n hai casta\u00f1ales y carbayos. Hai bayura de mazana, de les sos pumaraes sal una mazana mui afayadizo pa la sidra. Esti conceyu tami\u00e9n tien una rica varied\u00e1 d'animales como raposos, ll\u00f3ndrigues, melandros, fuines y unes 180 especies diferentes d'aves marines y migratories.\nParroquies.\nEl conceyu de Carre\u00f1o ta form\u00e1u por 12 parroquies:\nEvoluci\u00f3n demogr\u00e1fica.\nLos distintos nucleos de poblaci\u00f3n del conceyu evolucion\u00f3 de forma diferente. Asina mentes el conxuntu pierde poblaci\u00f3n de contino, la so capital Cand\u00e1s presenta la situaci\u00f3n inversa, con un aumentu constante nel n\u00famberu d'habitantes. Nel padr\u00f3n municipal de 1996, Carre\u00f1o ten\u00eda una poblaci\u00f3n empadronada de 6.370 habitantes, pudiendo adicar qu'hasta 1981 el conceyu de Carre\u00f1o nun fai m\u00e1s qu'aumentar la so poblaci\u00f3n hasta los 12.000 habitantes, momentu nel que la situaci\u00f3n cambia de rumbu escomenzando a decayer la cifra poblacional.\nEl crecimientu de la so capital nun vali\u00f3 pa sopiar les negatives consecuencies de la emigraci\u00f3n de la poblaci\u00f3n m\u00e1s moza, residente nes aries rurales, lo qu'orixina que la so estructura demogr\u00e1fica seya una de les m\u00e1s avieyaes d'Asturies.\nEsta poblaci\u00f3n moza emigra nel \u00faltimu terciu del sieglu XIX, teniendo especial predileici\u00f3n por Cuba y llueu M\u00e9xicu, Arxentina, Venezuela y Estaos Xun\u00edos. Tuvo muncha menor incidencia la emigraci\u00f3n haza pa\u00edses europeos.\nPol\u00edtica.\nNel conceyu de Carre\u00f1o, dende 1979, el part\u00edu que m\u00e1s tiempu gobern\u00f3 foi'l PSOE (ver llista d'alcaldes de Carre\u00f1o). L'alcaldesa en funciones actual ye la socialista Amelia Fern\u00e1ndez L\u00f3pez que poseye'l cargu dende 2015.\nArte.\nEsti conceyu tien un gran heriedu arquiteut\u00f3nicu como pue adicase darr\u00e9u:\nFiestes.\nLes de m\u00e1s sonad\u00eda son:\nOtres fiestes son, el 16 de xunetu, El Carme del ((Valle carre\u00f1o)), 25 de xunetu Santiago n'Albandi Y Santiago Amb\u00e1s, primer domingu d'agostu San Xuan Bautista Tam\u00f3n, el 6 d'agostu en Perlora el Salvador, y el 14 de setiembre la \"Virxe de los Remedios\", patrona de Carre\u00f1o, en Quimar\u00e1n.\nDeporte.\nLos deportes que tradicionalmente tuvieron m\u00e1s raiga\u00f1u nel conceyu fueron el f\u00fatbol, de la mano del Cand\u00e1s CF y del desapaec\u00edu \"Canijo\" y el pirag\u00fcismu col Club Los Gorilas. \nFunciona como cantina de futbolistes el Club Victoria de Perlora hasta la categor\u00eda de xuveniles.\nCarre\u00f1o basti\u00f3 am\u00e1s varios deportistes d'\u00e9lite a lo llargo del sieglu XX, ente los que cabr\u00eda destacar al pirag\u00fcista y medayista ol\u00edmpicu Herminio Men\u00e9ndez, al ciclista Vicente L\u00f3pez Carril (que da nome al polideportivu municipal) y al futbolista internacional Julio Alberto Moreno."}
{"id": "436", "revid": "43102", "url": "https://ast.wikipedia.org/wiki?curid=436", "title": "Casu", "text": "Casu ye un conceyu d'Asturies. Llenda al norte con Pilo\u00f1a, al sur colos conceyos de Mara\u00f1a y Puebla de Lillo, y\u00e1 na provincia de Lle\u00f3n, al este con Ponga y al oeste con Ayer y Sobrescobiu.\nEn 2008 gan\u00f3'l I Premio a la Sostenibilidad Local CONAMA 9 pa entidades menores de 20.000 habitantes col proyeutu \"Recuperaci\u00f3n y mantenimiento de majadas, una apuesta por la sostenibilidad\".\nXeograf\u00eda.\nXeogr\u00e1ficamente, nesti conceyu dest\u00e1case la inclusi\u00f3n de tol so territoriu nel Parque Natural de Redes, y ye la tierra a\u00fa \u00f1az el r\u00edu Nal\u00f3n, nel Puertu Tarna. Los principales afluentes del Nal\u00f3n nesti conceyu son el Monesteriu, l'Ablanosa, l'Orll\u00e9, el Pendones y el Corral\u00edn.\nEnte los sos montes sobresalen el Picu Torres (2104 metros), La Rapa\u00edna (2022 m), La Pe\u00f1a'l Vientu (2007 m), La Rapaona (1957 m), El Tiatordos (1951 m), El Cantu l'Osu (1800 m) y cordales de gran belleza, como'l Cuetu Negru (1852 m), y el Visu la Grande de (1709 m).\nTami\u00e9n hai m\u00e1s d'8000 hect\u00e1rees dedicaes a praos. Tien una poblaci\u00f3n cercana a los dos mil habitantes, falantes de castellanu y d'asturianu. Dende 1997 y en virt\u00fa d'un alcuerdu municipal soscritu por tolos part\u00edos pol\u00edticos con representaci\u00f3n na casa'l conceyu, el castellanu y l'asturianu son lling\u00fces cooficiales nel conceyu.\nNel cordal que separta'l conceyu de Lli\u00f3n, alcu\u00e9ntrense los mayores montes. El pasu faise pel Puertu de Tarna a 1.490m.\nEl conceyu tien una superficie de 307,94 km\u00b2.\nFauna.\nEl parque de Redes conserva la mayor biodiversid\u00e1 vertebrada d'Asturies. Catalog\u00e1ronse cincuenta especies de mam\u00edferos, cientu trenta d'aves, diez d'anfibios, diez de reptiles y cuatro de peces.\nFlora.\nPosee una gran estensi\u00f3n de viesques, con m\u00e1s de 13 000 hect\u00e1rees, nes que destaquen les fayes, los casta\u00f1os, los carbayos y los rebollos.\nPol\u00edtica.\nNel Conceyu Casu, dende 1979, el part\u00edu que m\u00e1s tiempu gobern\u00f3 foi'l PCE/IX. L'actual alcalde ye Miguel \u00c1ngel Fern\u00e1ndez, del PSOE.\nDemograf\u00eda.\nLa durez del so mediu mont\u00e9s y la escasez de recursos, xunto cola cercan\u00eda a les cuenques mineres, fueron los factores que provocaron la emigraci\u00f3n. En sesenta a\u00f1os perdi\u00f3 m\u00e1s de 4.000 habitantes, esto tami\u00e9n ye causao pola falta de nacimientos.\nLa emigraci\u00f3n tuvo diferentes fases. La primera dirix\u00f3se a Am\u00e9rica (Cuba y Arxentina principalmente). A finales del sieglu XX l'\u00e9xodu foi masivu, pero esta vegada hacia les zones industriales d'Asturies: la cuenca minera y Xix\u00f3n.\nEconom\u00eda.\nLa mayor\u00eda los casinos ded\u00edquense al campu (ganader\u00eda m\u00e1s que nada). Nestos \u00faltimos a\u00f1os, especialmente dende la creaci\u00f3n del Parque Natural de Redes, ta espoxigando'l sector del turismu rural. La xoya de la gastronom\u00eda llocal ye'l quesu cas\u00edn, qu'am\u00e1s de ser DOP tien el reconocimientu de ser el quesu m\u00e1s vieyu n'Asturies, con rexistros dende'l sieglu XIV."}
{"id": "437", "revid": "43102", "url": "https://ast.wikipedia.org/wiki?curid=437", "title": "Castrill\u00f3n", "text": "Castrill\u00f3n ye un conceyu d'Asturies. Llenda al norte col mar Cant\u00e1bricu, al este cola r\u00eda d'Avil\u00e9s, Corvera y Avil\u00e9s, al sur con Illas y Candamu y al oeste con Sotu'l Barcu.\nHistoria.\nPrehistoria y romanizaci\u00f3n.\nEsisten evidencies de presencia humana nel conceyu dende d\u00f3mines Prehist\u00f3riques, qu'amuesen dellos \u00fatiles alcontral en \"Pinos Altos\" y \"Las Arribas\". Asina mezmu, esiste una cueva del Paleol\u00edticu Superior en Piarnu y constatose l'esistencia de dos castros asitiaos na rodiada La Plata y nel \"\"Pe\u00f1\u00f3n de Ra\u00edces\"\nLa d\u00f3mina castre\u00f1a ta bien mozcarada nesti conceyu, asina hai dos asitiamientos, el de L'Armada y el de Pe\u00f1a Castiellu. Nesti alcuentrense restos de monedes, brazaletes, etc. Pola so envergadura acabar\u00eda dando nome al conceyu. Tami\u00e9n hay otros restos la d\u00f3mina castrense, nomaremos los de L'Escayu y el de La Pelo\u00f1a de la cueva de G\u00fcesu.\nDel periodu de la dominaci\u00f3n romana o romanizaci\u00f3n, nun hai abondos datos, cuntando col castru Ra\u00edces, cuyes escavaciones nun foron enforma fiables.\nEd\u00e1 Media y Moderna.\nEl municipiu garrar\u00eda especial relevancia na Alta Ed\u00e1 Media cuando nel \"Pe\u00f1\u00f3n de Ra\u00edces llevant\u00f3se'l Castiellu Gauz\u00f3n a fines del sieglu IX pa protexer la entrada de la R\u00eda d'Avil\u00e9s. Nesti llugar llevant\u00f3se'l taller d'orfebrer\u00eda m\u00e1s importante qu'hebo n'Asturies, siendo fecha la Cruz de la Victoria, ellaborada nel a\u00f1u 908, emblema de la monarqu\u00eda asturiana, y a\u00ednda g\u00fcei s\u00edmbolo pa los habitantes d'esta naci\u00f3n. La Cruz de la Victoria tien una inscripci\u00f3n que percuerre los brazos pel reversu que diz: \"EL OPERATUM EST IN CASTELLO GAUZON\".\nNesta d\u00f3mina nun tenemos datos que mos falen en s\u00ed d'esti conceyu, ya que pertenec\u00eda a tierres de Goz\u00f3n que estendi\u00f3se ente les demarcaciones Pravia nas y xixonesas. Demientres esta d\u00f3mina la comarca yera rica en recursos d'agricultura y ganader\u00eda. La ilesia d'Uvi\u00e9u ten\u00eda inter\u00e9s sobre estes tierres sobre tou el monesteriu de San Vicente. Daqu\u00e9 que tami\u00e9n hay que destacar ye la influencia la nobleza, asina el conde Gonzalo Pel\u00e1ez que taba nel castiellu de Goz\u00f3n ten\u00eda gran poder sobre estes tierres. Les sos rebeld\u00edes ficieron que les tripes riales tomaren el castiellu como mou de solucionar el problema. Esti castiellu y otros m\u00e1s quedaron baxo'l poder rial y m\u00e1s tarde Alfonsu XI, entregarialos en se\u00f1al d'arras a la so muyer do\u00f1a Berenguela.\nAl pie del Pe\u00f1\u00f3n de Ra\u00edces tan cuasi escond\u00edos nel caser\u00edu, vestixos del antiguu crematoriu franciscanu de Santa Mar\u00eda, mas tarde Monesteriu la Merc\u00e9. Puen vese espetaos escontra les muries, una arcada rom\u00e1nica con columnines, dos puertes coronaes n'arcu, dalgunos llienzos de muria, dellos escudos, asina como la espada\u00f1a del templu. Estos monasterios, daban fe del pasu peles sos proximidaes del Caminu de Santigu del Norte, como conozse, ya que altraviesen el conceyu per dos rutes diferentes, una pel interior y otra pel norte.\nCamientes los sos primeros sieglos medievales, seg\u00fan la so base documental nel sieglu X, Castrill\u00f3n formaba parte del Alfoz de Gauz\u00f3n, D'eh\u00ed ye d'onde provi\u00e9n el primer [[escudu her\u00e1ldicu[[que tuvo'l conceyu. Ens\u00edn embargu, en 1309 [[Fernandu IV]] da a [[Avil\u00e9s]] por Alf\u00f3z estos territorios escomencipi\u00e1ndose una prieta rellaci\u00f3n de sieglos. S\u00f3lo la llegada de les idees lliberales na [[Ed\u00e1 Moderna]] dexar\u00e1 a los castrillonenses llograr la so independencia alministrativa.\nSueglu XIX n'adelantre.\nNel sieglu XIX ye cuando esti conceyu sufre grandes tresformaciones, asina en 1816 Castrill\u00f3n y Illas, intenten separtase de la xurisdici\u00f3n de la villa d'Avil\u00e9s, cosa qu'algamaron depu\u00e9s d'unos a\u00f1os y gracies a les idees lliberales de la d\u00f3mina, algamando la so independencia alministrativa. Esti sieglu traer\u00eda consigo una revoluci\u00f3n nel municipiu col asentamientu de la [[Rial Compa\u00f1\u00eda Asturiana de Mines]] nel pobl\u00e1u d'Arn\u00e1u. Tres el pieslle de la mina en 1915, l'activid\u00e1 treslladase a [[San Xuan]], onde l'Asturiana de Zinz, angua\u00f1o socesora de la Rial Compa\u00f1\u00eda, tien g\u00fcei en d\u00eda una de les mayores f\u00e1briques de zinc del mundiu.\nNel sieglu XX, hai una gran tresformaci\u00f3n industrial y econ\u00f3mica, pero destaca'l camudu social produc\u00edu. Crease'l pobl\u00e1u d'Arn\u00e1u, cola construci\u00f3n de viviendes xerarquizaes seg\u00fan el cargu qu'ocupar\u00e1 ca persona, y con hespitales, economatos y escueles. Tami\u00e9n convi\u00e9rtese nel destinu braniegu de la burgues\u00eda avilesina y asturiana. A mediaos del sieglu XX crease Ensidesa, qu'atraer\u00e1 gran cantid\u00e1 de manu d'obra a Castrill\u00f3n. N'Arn\u00e1u la [[Rial Compa\u00f1\u00eda Asturiana de Mines]] crea una filiar que seldr\u00e1 [[Asturiana de Zinc]], tou estu traxo una d\u00f3mina de gran crecimientu hasta los a\u00f1os 70, nel qu'entama a marcase la crisis, \u00ednda asina Castrill\u00f3n seguir\u00e1 calteniendo'l so crecimientu deb\u00edu al turismu y a les segundes viviendes de bran\u00e9u deb\u00edu a la so calid\u00e1 medioambiental.\nXeograf\u00eda.\nConceyu costeru asiti\u00e1u la rasa central d'[[Asturies]]. N'elli la sablera de [[Salinas]] ye un importante destinu tur\u00edsticu, y ta considerada como la sablera d'[[Avil\u00e9s]]. Am\u00e1s de la sablera de [[Salinas]] Castrill\u00f3n abeyuga otres playes, en total catorce a lo llargo de tol conceyu: \nTami\u00e9n hay dellos acantilaos, anque ensin un altor considerable. L'interior ta form\u00e1u por vegues y colines, anque hacia'l sur llev\u00e1ntase la [[sierra de Pulide]], con 438 metros d'altor. El conceyu enxeneral ta conform\u00e1u por zones f\u00e9rtiles ba\u00f1aes por dellos r\u00edos y regueros, ente los m\u00e1s importantes tan los r\u00edos de Fontaniella, La Fureria y Ra\u00edces. Tami\u00e9n, nel aspecto orogr\u00e1ficu, ye una de les zones m\u00e1s llanes d'Asturies, ensin rebasar munchu los 100 metros, excepto, l'Altu'l Sable, con 114 metros d'altor, o'l Prau del Marques, na zona m\u00e1s suroeste, con 434 metros. \nLes sos principales v\u00edes de comunicaci\u00f3n son: la N-532, la A-8, y la conocida como \"Y\". Se tuvo falando de contruyir pela zona de Ra\u00edces la variante ferroviaria pal Puertu cola eliminaci\u00f3n de la barrera ferroviaria d'Avil\u00e9s, pero gracies a la oposici\u00f3n de l'Alcaldesa [[\u00c1ngela Vallina]], finalmente esta opci\u00f3n desf\u00edzose pol so impautu mediuambiental ya hist\u00f3ricu (la variante pasar\u00eda dellau del campu arqueol\u00f3xicu Castiellu Gauz\u00f3n). \nLa distancia de la capital del Princip\u00e1u, [[Uvi\u00e9u]], ye de 35 km.\nComunicaciones.\nPuede accedese pela carretera N-632, pol ferrocarril [[Xix\u00f3n]]-[[Cuideiru]] de [[FEVE]], am\u00e1s l'[[aeropuertu d'Asturies]] ta asitiao nesti conceyu.\nParroquies.\nLlocalidaes.\nEn Castrill\u00f3n hai 7 llocalidaes que nun pertenecen a nenguna parroquia.\nPol\u00edtica.\nL'actual Alcaldesa ye [[\u00c1ngela Rosa Vallina de la Noval]], gobernando'n solitariu dende l'escomencipiu de 2011, deb\u00edu a una ruptura del pactu de Gobiernu col PSOE, al negase esti segundu a aprobar una reforma del Plan Xeneral d'Ordenaci\u00f3n Urbana, nel que se fac\u00eda reserva natural toles dunes de [[L'Espartal]], inclusive la pol\u00e9mica finca L'Espartal. Ensin embargu, el part\u00edu que m\u00e1s gobern\u00f3 nel conceyu dende 1979 foi'l PSOE, anque nos caberos a\u00f1os hubo dos llexislatures de coalici\u00f3n ente IX y PSOE, con alcaldesa d'IX, y una del PP. \nEnllaces esternos.\n[[Categor\u00eda:Castrill\u00f3n|Castrill\u00f3n]]\n[[Categor\u00eda:Wikipedia:P\u00e1xines qu'usen el par\u00e1metru xentiliciu]]"}
{"id": "438", "revid": "43102", "url": "https://ast.wikipedia.org/wiki?curid=438", "title": "Castropol", "text": "Castropol ye un conceyu d'Asturies asiti\u00e1u na fastera occidental de la comunid\u00e1. Tien .\nXeograf\u00eda.\nA la ribera del r\u00edu Eo, fai de frontera con Galicia pela zona costera. Llenda'l norte col mar Cant\u00e1bricu, al sur con Vilanova d'Ozcos, al este con Tapia, El Franco y Bual y al oeste con A Veiga.\nLa so zona montascosa ta a 4 quil\u00f3metros de la mari\u00f1a, diendo dende peque\u00f1es llombes de 200 metros en San Marcos, hasta algamar los 490 metros nel Polvoriedo y xubiendo hasta los 645 metros en Pousadoiro, dende onde baxa hasta'l r\u00edu Suar\u00f3n, para volver xubir a picos m\u00e1s pronunciaos como La Bobia de 1.202 metros que ye'l m\u00e1s elev\u00e1u del conceyu. Otros altores a destacar son: el picu de Galiga, pe\u00f1a Combayadura, el picu de Trombadello, el picu Selar, la pe\u00f1a Boa, etc.\nEnte los sos r\u00edos t\u00e1n el Eo, el Suar\u00f3n, el Tol, el Anguileiro, etc. La orograf\u00eda tien condiciones bien favorables pal desenvolvimientu de l'agricultura, anque foi perdiendo importancia en favor de la ganader\u00eda, dedicada sobremanera a la producci\u00f3n l\u00e1ctea.\nHistoria.\nLos primeros restos que tenemos nesti conceyu pertenecen a la cultura achelense, como son los hachos bifaces de cuarcita atopaos en Espiela (Villad\u00fan) y los cantares trabayaos de Arnao-Figueres.\nDe la Ed\u00e1 del Bronce y del Fierro, son los restos de la cultura castre\u00f1a, que'l so elementu m\u00e1s caracteristico ye'l castru, o pobl\u00e1u fortific\u00e1u. Tien la m\u00e1s alta densid\u00e1 de castros catalogaos d'Asturies: pueden mentase el castru costeru de Punta del Corno en Villadun (Barres), con un complexu defensivu compuestu por tr\u00e9s recintos fortificaos; Vos Castros na poblaci\u00f3n del mesmu nome na parroquia de Pi\u00f1era y treves\u00e1u pela carretera nacional; el peque\u00f1u castru de La Corona de Iramola,en San Juan de Moldes; Los Castros en Tol, Vos Castros en Santalla (Presno); en Seares, seg\u00fan la posible esistencia d'otros dos m\u00e1s na parroquia de Castropol, unu na mesma villa y capital (faciendo casu de la toponimia) y otru en Cal na mesma parroquia. Solo foi oxetu d'intervenci\u00f3n arqueol\u00f3xica'l xacimientu de Vos Castros (Pi\u00f1era), siendo, por tanto, bien llindaos los afayos de los que podemos dar rellaci\u00f3n equ\u00ed.\u200b Hai que mentar, como unu de los m\u00e1s relevantes, el molde bivalvu de focete, procedente del conceyu de Castropol, y adscribible a la Ed\u00e1 del Bronce. Dellos autores asitien a los egobarros como pobladores d'\u00e9sta contorna, pueblu que pertenec\u00eda seg\u00fan el paecer romanu a los galaicos lucenses y adscritu por tantu al Conventus Lucense, qu'enfusaba nes tierres asturianes hasta la corriente del r\u00edu Navia, predominiu que siguir\u00eda mientres enforma tiempu marcando esta zona.\nMunchos d'estos asentamientos son reutilizaos por Roma, tres la conquista y sometimientu d'esti territoriu, y emplegaos como parte de la estructura d'esplotaci\u00f3n econ\u00f3mica, non solo agropecuaria (al travi\u00e9s de villae), sin\u00f3n tami\u00e9n minera. D'esta esplotaci\u00f3n minera aurifera romana esisten exemplu en redol al r\u00edu Fornelo, seg\u00fan prospecciones mineres del mesmu periodu hist\u00f3ricu en busca del preci\u00e1u metal.\nNa Ed\u00e1 Media y\u00e1 apaecen reflexaos en documentaci\u00f3n escrita, llugares del actual conceyu. Unu de los asentamientos m\u00e1s mentaos ye'l monesteriu de Taule (Tol). Unos a\u00f1os m\u00e1s tarde pas\u00f3 n'usufructu vitaliciu'l conventu y toles sos pertenencies al conde Gundemaro y a la so muyer. Tami\u00e9n sobro esta zona dex\u00f3se sentir l'influxu del poderosu monesteriu de San Xuan de Courias. Esta zona tuvo mientres llargu tiempu en continues disputes cola zona de Lugo. De la mesma, y anque d'una manera daqu\u00e9 m\u00e1s imprecisa, dellos autores plantegen la posibilid\u00e1 de que'l top\u00f3nimu Grislupollar que se menta en delles sagues n\u00f3rdiques, pueda corresponder a Castropol.\nNel sieglu XIII, el rei Alfonso VII de Castiella, pon fin a les disputes venciendo al obispu de Lugo, les tierres gallegues que taben so la xurisdicci\u00f3n del prel\u00e1u d'Uvi\u00e9u y a \u00e9sti, les tierres que s'estienden ente'l r\u00edu Eo y el Navia. Nuna fecha que nun se puede precisar pero si alredor de 1275, Alfonsu X el Sabiu funda poblar de Rovoredo (actual Reboledo), de la que nun se calti\u00e9n el so pres\u00e9u fundacional, qu'ensin dulda ye la primera surdida n'Asturies. Esta Puebla debi\u00f3 de faese a instancies del propiu conceyu de Ribadeo, pero la reaici\u00f3n nun tard\u00f3 enforma per parte se\u00f1orial y l'Obispu don Fernando comunica al conceyu de Ribadeo la decisi\u00f3n de crear una nueva puebla en Castropol, llugar defensivu y comercial. Esti procesu ye l'\u00fanicu casu del establecimientu d'una pola que supunxo l'abandonu d'otra.\nNel sieglu XIV, Castropol va enllantase como cabeza econ\u00f3mica y alministrativa ente les zones del Navia y el Eo. Va Ser l'obispu don Alfonso quien-yos dar\u00e1 la concesi\u00f3n d'un merc\u00e1u selmanal. S\u00eda comoquier, les disputes cola comunid\u00e1 de Ribadeo van perdurar hasta'l sieglu XVIII, nesti sieglu les tropes ingleses tomaron Castropol y otros pueblos de la r\u00eda, que vi\u00e9ronse obligaos a pagar pola so independencia.\nNel sieglu XIX, cola invasi\u00f3n francesa y tomar por ellos de les principales ciudaes de la provincia, tresllad\u00f3se la Xunta Cimera d'Asturies a Castropol, y\u00e1 que yera'l principal conceyu de la zona llibre, pero nesa mesma zona taben los grupos adversarios de la Xunta y en 1810 constituy\u00f3se la Xunta Permanente del Part\u00edu de Castropol y v\u00f3tase la disoluci\u00f3n de la Xunta Cimera. \u00c9sti foi'l puntu culminante de la crisis, y fai que se manden tropes empobinaes por Francisco Losada pa establecer l'orde asambleariu. Hai una gran cantid\u00e1 de cambeos pa la Villa de Castropol nesti sieglu, asina se quitar los elementos que daben un aire medieval a la villa, tami\u00e9n va haber cambeos alministrativos, aportando a dif\u00edcil estremar el centru comarcal, treslladando la capital xudicial a A Veiga y depu\u00e9s volvi\u00e9ndose a treslladar a Castropol.\nA partir de 1905 foi'l conceyu de Castropol escenariu d'un interesante intentu pol\u00edticu de renovaci\u00f3n. Promov\u00edu por Vicente Loriente Acevedo, un castropolense que fixera fortuna en Cuba, cre\u00f3se'l Part\u00edu Independiente de Castropol\", popularmente conoc\u00edu como Part\u00edu Novo, col oxetivu declar\u00e1u de lluchar contra'l caciquismu conservador y refaer non y\u00e1 la vida pol\u00edtica sin\u00f3n tami\u00e9n la educativa y cultural de l'Asturies occidental. El Part\u00edu Independiente llogr\u00f3 significativos \u00e9sitos n'eleiciones locales y provinciales, pero fracas\u00f3 nel so desaf\u00edu m\u00e1ximu a el conservadores nes eleiciones a Diputaos nacionales de 1910, nes que Loriente nun llogr\u00f3, por bien poco, el desey\u00e1u esca\u00f1u. La formaci\u00f3n castropolense termin\u00f3 integr\u00e1ndose nel Part\u00edu Reformista lider\u00e1u pol pol\u00edticu republicanu Melqu\u00edades \u00c1lvarez, y foi \u00e9sti'l qu'en 1923 llogr\u00f3 finalmente la eleici\u00f3n como Diput\u00e1u del distritu de Castropol, y en calid\u00e1 de tal aport\u00f3 a Presidente del Congresu de los Diputaos.\nCola dictadura de Primo de Rivera, sume pola censura militar el decenario \"Castropol\", que fuera voz del Part\u00edu Novo. Habra qu'esperar a la fin de la d\u00e9cada de los 30, por que un grupu de mozos estudiantes y universitarios castropolenses empecipien un proyeutu cultural ensin comparanza na Espa\u00f1a de la d\u00f3mina. Empec\u00edpiase l'andadura de la Biblioteca Popular Circulante de Castropol, al pie de la que llueu se suma la publicaci\u00f3n del peri\u00f3dicu \"L'Aldeanu\", altavoz d'esta instituci\u00f3n cultural que se va estender por tol conceyu y polos vecinos, al travi\u00e9s d'una rede de sucursales, coles que lleva la llectura, la educaci\u00f3n, la formaci\u00f3n y la cultura, a tolos rincones del conceyu.\nProcl\u00e1mase la II Rep\u00fablica Espa\u00f1ola nel Conceyu de Castropol cola mesma ilusi\u00f3n que se recibe en toles ciudaes, pueblos y llugares d'Espa\u00f1a. Unu de los proyeutos d'alfabetizaci\u00f3n que lleva a cabu la II Rep\u00fablica va ser el de les Misiones Pedag\u00f3xiques, que recalaren na villa y nel conceyu nel branu de 1935.\nLa Guerra Civil lleva a Castropol a la zona sublevada, tres un curtiu periodu en zona republicana, y ende tresllad\u00e1ronse dellos organismos de la capital provincial.\nUna vegada acabada la guerra empieza un llixeru cayente y un descensu del 20% de poblaci\u00f3n pola competencia d'A Veiga y Ribadeo.\nArte.\nEsti conceyu tien un ricu patrimoniu tantu de tipu relixosu como de calter civil, alcontraos nos sos distintos nucleos. Vamos Destacar:\n-La capiya de Santa Mar\u00eda del Campo asitiada na villa de Castropol, construcci\u00f3n rectangular con dos cuerpos peque\u00f1os llaterales. Salvar de la quema qu'en 1587 afar\u00f3 la villa. Lo m\u00e1s destacao ye la so fachada marcada por contrafuertes, con puerta d'arcu de mediu puntu y sobro ella tr\u00e9s mazcarones y la ll\u00e1bana fundacional. Tien un retablu del sieglu XVIII.\n-La ilesia parroquial de Santiago Ap\u00f3stol, de finales del sieglu XVI presenta una estructura de tr\u00e9s naves, la principal m\u00e1s alta y ancha separada por columnes y con b\u00f3veda estrellada. Tien un agregu d'una torre del sieglu XIX, con cubierta de cayuela y rematada con una aguya. El templu calti\u00e9n un conxuntu de retablos barrocos de los sieglos XVII y XVIII.\n-El palaciu de Valledor. Edificiu en forma de \u201cO\u201d con patiu rectangular, con dos pisos, nel inferior ta la puerta con arcu de mediu puntu ente pilastres y sobro ella l'escudu. El palaciu ye del sieglu XVI y tien una capiya adosada del sieglu XVIII.\n-El palaciu de Santa Cruz del Marcenado, antes del Montenegro, tien n'unu de los \u00e1ngulos una torre antigua cuadrada y almenada. La so estructura ye de tr\u00e9s ales en forma de \u201cO\u201d. La portada principal ta realizada en piedra y el restu revoc\u00e1u, tien un ampliu vanu de mediu puntu con grandes dovelas decoraes con \u00f3valos a los llaos y columnes con capital x\u00f3nicu. A un llateral una capiya con un guapu retablu barrocu, dedic\u00e1u a la Inmaculada.\n-Villa Rosita, construyida en delles fases y depu\u00e9s foi ampliada y reformada. Tien una torre con gran z\u00f3calo pa igualar el terr\u00e9n, rematada n'almenes y nes sos esquines cuatro g\u00e1rgoles. Nel sieglu XX a\u00f1edi\u00e9ronse-y dos miradores de madera. Na fachada principal, la puerta ta marcada por dos grandes pilastres acanalaes que parten d'un altu podiu.\n-El monumentu a Fernando Villamil obra del escultor Cipriano Folgueras, ta fechu de piedra y bronce. Sobre una alta base llev\u00e1ntase'l cuerpu del mar\u00edn, detr\u00e1s hai una muyer que ye la representaci\u00f3n aleg\u00f3rica de la patria. Sobro la base una columna xigantesca cola bola del mundu y sobro ella un xeniu al\u00e1u.\n-La ilesia parroquial de San Esteban de Barres, la so estructura ye de nave \u00fanica con dos capiyes y p\u00f3rticos llaterales. Tien puerta con arcos de mediu puntu que ta realizada en piedra. Tien una capiya nel llau sur, creada n'honor al so patr\u00f3n San Pedro, ta fecha poles xentes marineres y pescadores. Tien un retablu barrocu de tr\u00e9s cais dixebr\u00e1u por columnes salom\u00f3niques, coles im\u00e1xenes de San Pedro, San Telmo y l'Inmaculada.\n-El palaciu de los Pardo Donleb\u00fan o de los condes de Tr\u00e9nor en Figueres, con dos cuerpos sim\u00e9tricos a entrambos llaos de la torre, son rectangulares y almenados. Foi construy\u00edu nel sieglu XVI, con dellos agregos. La puerta ye adintelada con canciellos de fierro, con dos torrecillas sobro les que t\u00e1n los escudos familiares.\n-L'hotel Pe\u00f1alba, ye un exemplu de l'arquiteutura art nouveau. Construy\u00edu por una muyer indiana como casa de branu. Ye de planta rectangular con torrecillas circulares, con grandes miradores y terraces en tr\u00e9s de les sos fachaes, decoraes con formes vexetales. Tol interior distrib\u00fayese en redol a un patiu central cubiertu con cristalera que fai'l papel de lucernario. Nos \u00faltimos a\u00f1os l'edificiu foi restaur\u00e1u, teniendo un ampliu xard\u00edn con escultures modernistes."}
{"id": "454", "revid": "43102", "url": "https://ast.wikipedia.org/wiki?curid=454", "title": "Canis lupus familiaris", "text": "El ye un mam\u00edferu que pertenez a la familia \"Canidae\", lo mesmo que'l llobu, raposu y coyote.\nLa pallabra 'perru' \u00fasase pa nomar a la castra domesticada (\"Canis familiaris\") del llobu, qu'en realid\u00e1 son la mesma especie, ya que los cruces ente perru y llobu dan como result\u00e1u individuos f\u00e9rtiles.\nViven ente 12 y 15 a\u00f1os, dependiendo del tama\u00f1u'l perru. Cuanto m\u00e1s grande ye, menos a\u00f1os vive.\nLos perros son mam\u00edferos dom\u00e9sticos que presenten una gran bayura de tama\u00f1os, formes y pelaxes, pola mor del gran n\u00famberu de cruces de que fuera oxetu p'algamar les desemeyaes races. Habita, xunto al home, en toles rexones de la Tierra, axeit\u00e1u a les estremaes condiciones xeogr\u00e1fiques.\nCastres:"}
{"id": "456", "revid": "488", "url": "https://ast.wikipedia.org/wiki?curid=456", "title": "Animalia", "text": "Los animales (Animalia) o metazoos (Metazoa) constit\u00fai un ampliu grupu d'organismos que son eucariotes, heter\u00f3trofos, pluricelulares y tisulares (sacante los por\u00edferos). Caracter\u00edzase pola so amplia capacid\u00e1 de movimientu, por non tener cloroplastu, nin par\u00e9 celular, y pol so desenvolvimientu embrionariu; que traviesa una fase de bl\u00e1stula y determina un plan corporal fixu (anque munches especies puen sufrir una metamorfosis posterior). Animalia ye unu de los cinco reinos del dominiu Eukaryota, y a \u00e9l pertenez el ser humanu.\nFunciones.\nAlimentaci\u00f3n.\nLa mayor\u00eda de los animales nun pueden absorber comida; inxerir. Los animales evolucionaron de diverses formes p'alimentase. Los herb\u00edvoros\u00a0comen plantes, los\u00a0carn\u00edvoros\u00a0comen otros animales; y los\u00a0omn\u00edvoros\u00a0alim\u00e9ntense tanto de plantes como d'animales. Los\u00a0detrit\u00edvoros\u00a0comen material vexetal y animal en descomposici\u00f3n. Los comedores por filtraci\u00f3n son animales acu\u00e1ticos que colen min\u00fasculos organismos que llexen na agua. Los animales tami\u00e9n formen rellaciones simbi\u00f3tiques, nes que dos especies viven n'estrecha asociaci\u00f3n mutua. Por casu un par\u00e1situ\u00a0ye un tipu de simbionte que vive dientro o sobre otru organismu, el g\u00fc\u00e9spede. El par\u00e1situ alimentar del g\u00fc\u00e9spede y estropiar.\nRespiraci\u00f3n.\nNo importa si viven na agua o na tierra, tolos animales alienden; esto significa que pueden tomar\u00a0os\u00edxenu\u00a0y despidir\u00a0di\u00f3xidu de carbonu. Gracies a los sos cuerpos bien simples y de delgaes par\u00e9s, dellos animales utilicen l'espardimientu d'estes sustances al travi\u00e9s de la piel. Sicas\u00ed, la mayor\u00eda de los animales evolucionaron complexos tex\u00edos y sistemes org\u00e1nicos pa la respiraci\u00f3n.\n\u200bCirculaci\u00f3n.\nMuchos animales acu\u00e1ticos peque\u00f1os, como dellos vi\u00e9rbenes, utilicen solo l'espardimientu pa tresportar os\u00edxenu y mol\u00e9cules de nutrientes a toles sos c\u00e9lules, y recoyer d'elles los productos de refugaya. L'espardimientu bastu porque estos animales apenes tienen una espesura d'unes cuantes c\u00e9lules. Sicas\u00ed, los animales m\u00e1s grandes tienen dalg\u00fan tipu de sistema circulatoriu\u00a0pa mover sustances pel interior de los sos cuerpos.3\u200bExcreci\u00f3nUn productu de refugaya primaria de les c\u00e9lules ye l'amoniacu, sustanza venenoso que conti\u00e9n nitr\u00f3xenu. L'acumuladura d'amoniacu y otros productos de refugaya podr\u00eden matar a un animal. La mayor\u00eda de los animales tienen un sistema excretor que bien esanicia amoniacu o bien lo tresforma nuna sustanza menos t\u00f3xico que s'esanicia del cuerpu. Gracies a qu'esanicien les refugayes metab\u00f3liques, los sistemes excretores ayuden a caltener la\u00a0home\u00f3stasis. Los sistemes excretores varien, dende c\u00e9lules que bombien agua fora del cuerpu hasta \u00f3rganos complexos como re\u00f1ones.\nRespuesta.\nLos animales usen c\u00e9lules especializaes, llamaes c\u00e9lules nervioses, pa responder a los sucesos del so mediu ambiente. Na mayor\u00eda de los animales, les c\u00e9lules nervioses t\u00e1n coneutaes ente sigo pa formar un sistema nerviosu. Delles c\u00e9lules llamaes receptores, respuenden a son\u00edos, lluz y otros est\u00edmulos esternos. Otres c\u00e9lules nervioses procesen informaci\u00f3n y determinen la respuesta del animal. La organizaci\u00f3n de les c\u00e9lules nervioses dientro del cuerpu camuda dram\u00e1ticamente d'un f\u00edlum a otru.\nMovimientu.\nAlgunos animales adultos permanecen fixos nun sitiu. Anque munchos tienen movilid\u00e1. Sicas\u00ed tantu los fixos como los m\u00e1s r\u00e1pidos de normal tienen m\u00fasculos o tex\u00edos musculares que s'encurtien pa xenerar fuerza. La contracci\u00f3n muscular dexa que los animales movibles mu\u00e9vanse, de cutiu en combinaci\u00f3n con una estructura llamada\u00a0cadarma. Los m\u00fasculos tami\u00e9n ayuden a los animales,\u00a0ent\u00e1\u00a0los m\u00e1s sedentarios, a comer y bombiar agua y otros l\u00edquidos fuera del cuerpu.\n\u200bReproducci\u00f3n.\nLa mayor\u00eda de los animales reprod\u00facense sexualmente por aciu la producci\u00f3n de\u00a0gametos\u00a0haploides. La reproducci\u00f3n sexual ayuda a crear y caltener la diversid\u00e1 xen\u00e9tica d'una poblaci\u00f3n. Poro, ayuda a ameyorar la capacid\u00e1 d'una especie pa evolucionar colos cambeos del mediu ambiente. Munchos invertebraos\u00a0tami\u00e9n pueden reproducise asexualmente. La reproducci\u00f3n asexual\u00a0da orixe a descendiente xen\u00e9ticamente id\u00e9nticos a los proxenitores. Esta forma de reproducci\u00f3n dexa que los animales aumenten r\u00e1pido en cantid\u00e1.\nFiloxenia.\n "}
{"id": "461", "revid": "5110", "url": "https://ast.wikipedia.org/wiki?curid=461", "title": "Canis familiaris", "text": ""}
{"id": "464", "revid": "28171", "url": "https://ast.wikipedia.org/wiki?curid=464", "title": "Gochu", "text": "El \"ver: Suidae\") ye un mam\u00edferu artiod\u00e1ctilu\nEl gochu dom\u00e9sticu tien el nome cient\u00edficu de \"Sus scrofa\", magar que dellos autores ll\u00e1menlos \"Sus domesticus\", siendo el \"Sus scrofa\" el xabal\u00edn. Domestic\u00f3se hai 5.000 o 7.000 a\u00f1os. Alcu\u00e9ntrase en toa Europa, l'Oriente Mediu, Asia hasta Indonesia y Xap\u00f3n. La diferencia ente'l gochu xabaz y dom\u00e9sticu ye peque\u00f1a y el gochu dom\u00e9sticu volvi\u00f3se cimarr\u00f3n en munches zones del mundu (como en Nueva Zelanda). La familia los \"Suidos\" tami\u00e9n incluye alrodiu de 12 especies estremaes del gochu xabaz, clasificaos tami\u00e9n dientro'l x\u00e9neru \"Sus\".\n\"Sus scrofa\" tien cuatro subespecies, ca\u00fana ocupando una \u00e1rea xeogr\u00e1fica estremada. Ta'l \"Sus scrofa scrofa\" (\u00c1frica occidental y Europa), \"Sus scrofa ussuricus\" (norte d'Asia y Xap\u00f3n), \"Sus scrofa cristatus\" (Asia menor y la India) y el \"Sus scrofa vittatus\" (Indonesia).\nSin\u00f3nimos de gochu:\nUna llechugada de gochinos (o co\u00ednos) tien ente 10 y 12 animales. La carne de gochu util\u00edzase pa facer xam\u00f3n y toc\u00edn.\nLa pelleya empl\u00e9gase pa facer cueru. Los sos pelos duros valen pa cepillos.\nLos gochos, como los humanos, son omn\u00edvoros, siendo cenciellu de caltener.\nLos gochos son los \u00fanicos mam\u00edferos que nun tienen gl\u00e1ndules sudoroses.\nOtros nomes.\nEn delles estayes del sur del Dom\u00edniu Lling\u00fc\u00edsticu recibe'l nome de cochu."}
{"id": "465", "revid": "43102", "url": "https://ast.wikipedia.org/wiki?curid=465", "title": "Sus scrofa", "text": "El ye un mam\u00edferu artiod\u00e1ctilu de la familia de los suidos. La so distribuci\u00f3n orixinal correspuende con gran parte d'Eurasia y delles zones del norte d'\u00c1frica, magar foi introduc\u00edu pol home n'Am\u00e9rica y Ocean\u00eda. Ta incluy\u00edu na llista \"100 de les especies ex\u00f3tiques invasores m\u00e1s da\u00f1ibles del mundu\" de la Xuni\u00f3n Internacional pal Caltenimientu de la Natura.\nDescripci\u00f3n de la especie.\nMorfolox\u00eda.\nEl xabal\u00edn ye un mam\u00edferu de tama\u00f1u medianu provistu d'una cabeza grande y allargada, na que destaquen unos g\u00fceyos bien peque\u00f1os. El pescuezu ye gruesu y les pates son bien curties, lo qu'acent\u00faa ent\u00e1 m\u00e1s el so gordosu cuerpu, nel que ye mayor l'altor de los cuartos delanteros que los traseros, a diferencia del gochu dom\u00e9sticu, que por evoluci\u00f3n xen\u00e9tica desenvolvi\u00f3 m\u00e1s la parte posterior del so cuerpu, onde s'alcuentren les pieces qu'algamen m\u00e1s valor nel merc\u00e1u de les carnes.\nEl xabal\u00edn compensa la so mala vista con un importante desenvolvimientu del olfatu, que-y dexa detectar alimentu, como vi\u00f1es, abeyotes, cogordes, cascoxos, vexetales y animales so tierra, o inclusive enemigos a m\u00e1s de 100 metros de distancia. L'oy\u00edu ta tami\u00e9n bien desenvueltu y pue captar son\u00edos imperceptibles pal ser humanu.\nLos sos pelos son gruesos y negros midiendo ente 10 y 13\u00a0cm na cruz y unos 16\u00a0cm na punta de la cola. El color de la capa o pelo ye bien variable y va dende colores abuxaos a negru escuru, pasando por colores acolorataos y marrones. Les pates y la contorna del focicu son m\u00e1s negres que'l restu del cuerpu. La clina que percuerre'l llombu a partir de la frente, resp\u00edgase en casu de roxura. El camb\u00e9u de pelo tien llugar escontra mayu o xunu, anque la fema con cr\u00edes muda m\u00e1s tarde. Pel branu, les serdes son m\u00e1s curties.\nLes cr\u00edes.\nLes cr\u00edes o xabatos nacen con unes carauter\u00edstiques rayes llonxitudinales a lo llargo del cuerpu, lo que-yos dio'l nome de rayones. Estes desapaecen a lo llargo de los primeros meses de vida y la so pelame escurezse, pasando del collor\u00e1u bermeyu al a\u00f1u d'ed\u00e1 y al marr\u00f3n o negru nos exemplares adultos.\nSubespecies.\nEnte les distintes subespecies at\u00f3pense:\nEl gochu dom\u00e9sticu ye consider\u00e1u con frecuencia una subespecie m\u00e1s: \"Sus scrofa domestica\".\nEtolox\u00eda.\nEl xabal\u00edn ye de comportamientu bien sociable, nun ye bien territorialista, y mu\u00e9vese en grupos matriarcales, de normal de tr\u00e9s a cinco animales formaos por femes y les sos cr\u00edes, anque de xemes en cuando pueden vese grupos cimeros a los venti individuos. La xabalina (fema del xabal\u00edn) dominante ye la de mayor ed\u00e1 y tama\u00f1u. Los mozos machos d'un a\u00f1u, viven na periferia del grupu. Quitando'l periodu de celu, los machos n'ed\u00e1 reproductora son m\u00e1s bien solitarios, ent\u00e1 cuando los individuos mayores y m\u00e1s vieyos, suelen dir acompa\u00f1aos por un machu m\u00e1s nuevu.\nCotidianu.\nEl xabal\u00edn mientres el d\u00eda ye de normal sedentariu, pero mientres la nueche puede percorrer distancies considerables, ente 2 y 14\u00a0km per nueche, de normal al pasu cruz\u00e1u o al trote llixeru (J. Reichholf, 1995), ente que nes fux\u00edes puede prauticar un vivu galopie, que sicas\u00ed solo pue caltener mientres un curtiu periodu.\nNel monte utiliza casi siempres los mesmos pasaxes pa les sos correr\u00edes, pero nel casu de les femes pre\u00f1aes o con cr\u00edes, vu\u00e9lvense m\u00e1s sedentaries.\nPeriodu de celu.\nMientres el periodu de celu, de payares a xineru, el xabal\u00edn machu busca femes receptives d'una manera tan activa que dacuando llega a escaecese de la so propia alimentaci\u00f3n. En cuanto atopa una peada, empieza espulsando a los mozos del a\u00f1u anterior. En casu necesariu, llucha contra los sos rivales pa conquistar a les xabalines, xeneralmente dos o tr\u00e9s, y n'ocasiones hasta ocho.\nLos ba\u00f1os de folla.\nLos ba\u00f1os de folla desempe\u00f1en un importante papel na ecolox\u00eda de la especie, consider\u00e1ndose que tienen delles funciones. Asina aseguren la so regulaci\u00f3n t\u00e9rmica, en cuantes que'l xabal\u00edn nun suda al tener les gl\u00e1ndules sudor\u00edpares atrofiaes. D'igual manera consider\u00f3se que los ba\u00f1os de folla tienen un importante papel nes rellaciones sociales de la especie ya inclusive se describi\u00f3 un papel na seleici\u00f3n sexual, de cuenta que si mientres nel branu usen los ba\u00f1os de folla tolos xabalinos, ensin distinciones de sexu nin ed\u00e1, mientres la d\u00f3mina de celu paecen acutaes casi puramente a los machos adultos, de cuenta que se consider\u00f3 (Pedro Fern\u00e1ndez-Llario, 2004), qu'estos ba\u00f1os puen tar amestaos a la persistencia de los golores corporales sobre un sustratu estable como'l qu'apurre una capa de folla apegada al pelo (inclusive pa perder rastros colos perros de caza), ensin escaecer les funciones de marca territorialista, y sobremanera sanitaries que tienen pa la especie los ba\u00f1os en folla.\nH\u00e1bitat.\nEl xabal\u00edn af\u00e1ise a tou tipu d'h\u00e1bitats siempres que disponga d'una m\u00ednima cobertoria y alimentu (alleguen enforma a les coscoxes pola abeyota), anque prefier los llugares con una vexetaci\u00f3n alta onde poder camuflase (carrasca, \u00e1rgomes, xunqueras, espinos...), y onde abonde l'agua (pa beber, valtar na folla o la folla y regular la so temperatura). Los sos h\u00e1bitats predilectos son los campos d'encines y los macizos forestales caducifolios o mestos, sobremanera si t\u00e1n poco visitaos y el so nivel inferior ye ricu en maleza, artos y espinos onde pueda valtar en secu y al abrigu del vientu. Pero tami\u00e9n se-y atopa na carba mediterraneu (maquia) y marismes, ensin refalgar les \u00e1rees de cultivu, siempres que caltengan una m\u00ednima cobertoria d'arbol\u00e1u o arbustos onde protexese. En casu necesariu, nada bien y mientres enforma tiempu. Soporta f\u00e1cilmente los rigores del hibiernu gracies a la so pelame y dura capa de piel lo que-y dexa permanecer pel hibiernu na zona d'alta media monte ensin mayores problemes que los derivaos de la falta d'alimentos.\nOtros pa\u00edses.\nEn diversos pa\u00edses americanos, como Per\u00fa, Arxentina, Chile, Bolivia, M\u00e9xicu, Urugu\u00e1i y m\u00e1s apocay\u00e1 tol sur y dende'l 2011 algamando partes de centro-oeste y sureste de Brasil (orixinarios del vec\u00edn Urugu\u00e1i dende 2007), esta especie foi introducida de forma incontrolada pa la pr\u00e1utica de la caza mayor al estilu europ\u00e9u y la Caza de Monter\u00eda. Desgraciadamente esto caus\u00f3 un enorme impautu nos ecosistemes aut\u00f3ctonos, acabando con especies ensin preparar pa competir col xabal\u00edn y provoc\u00e1ndose una superpoblaci\u00f3n al escarecer de depredadores naturales. En dalgunos d'estos llugares entemeci\u00f3se con gochos dom\u00e9sticos amontesaos, favoreciendo una crecedera ent\u00e1 m\u00e1s incontrolada de les poblaciones de xabal\u00edn, como ye'l casu del \"javaporco\" de Brasil, onde agora t\u00e1n ente les mayores plagues agr\u00edcoles.\nGastronom\u00eda.\nYe bien t\u00edpicu'l so consumu na cocina tradicional espa\u00f1ola. Na Patagonia arxentina suel tami\u00e9n sirvise como un platu t\u00edpicu de la rex\u00f3n. Ensin escaecer que ye un platu t\u00edpicu nes rexones d'altu monte, como nos Pirineos, onde abonden los xabalinos y onde se crean unos estofaos con un mueyu carauter\u00edsticu."}
{"id": "466", "revid": "1", "url": "https://ast.wikipedia.org/wiki?curid=466", "title": "Sus domesticus", "text": ""}
{"id": "467", "revid": "43102", "url": "https://ast.wikipedia.org/wiki?curid=467", "title": "Inseutos", "text": "Los inseutos o inseutos (Insecta) son una clase d'animales Invertebraos del filu de los atr\u00f3podos, carauterizaos por presentar un par d'antenes, tres pares de pates y dos pares d'ales (que, sicas\u00ed, puen amenorgase o faltar). La ciencia qu'estudia los inseutos denom\u00ednase entomolox\u00eda. El so nome provi\u00e9n del llat\u00edn \"insectum\" , calcu del griegu \u1f14\u03bd\u03c4\u03bf\u03bc\u03b1, 'cortao en mediu'.\nLos inseutos entienden el grupu d'animales m\u00e1s diversu de la Tierra, con aproximadamente un mill\u00f3n d'especies descrites, m\u00e1s que tolos dem\u00e1s grupos d'animales xuntos, y con estimaciones d'hasta 30 millones d'especies ensin describir, colo que, potencialmente, representar\u00eden m\u00e1s del 90\u00a0% de les formes de vida del planeta. Otros estudios de m\u00e1s reci\u00e9n rebaxen la cifra d'inseutos por afayar a ente 6 y 10 millones.\nLos inseutos puen atopase en cuasi tolos ambientes del planeta, anque solo un peque\u00f1u n\u00famberu d'especies af\u00edxose a la vida nos oc\u00e9anos. Hai aproximadamente 5000 especies d'odonatos (lib\u00e9lules, caballinos del diablu), 20\u00a0000 d'ort\u00f3pteros (saltapraos, grillos), 120\u00a0000 de lepid\u00f3pteros (caparines y poliyes), 120\u00a0000 de d\u00edpteros (mosques, mosquitos), 82\u00a0000 de hem\u00edpteros (chinches, pulgones, billorios), 350\u00a0000 de cole\u00f3pteros (escarabayos, maruxos), y 110\u00a0000 especies de himen\u00f3pteros (abeyes, aviespes, formigues).\nLos inseutos nun presenten s\u00f3lo una gran diversid\u00e1, sin\u00f3n que tami\u00e9n son incre\u00edblemente abondoses. Dalgunos formigueros contienen m\u00e1s de 20 millones d'individuos y calc\u00falase qu'hai 1015 formigues viviendo sobre la Tierra. Na selva amaz\u00f3nica enval\u00f3rase qu'hai unes 60\u00a0000 especies y 3,2 x 10\u2078 individuos por hect\u00e1rea. Enval\u00f3rase qu'hai 200 millones d'inseutos por cada ser humanu.\nArtr\u00f3podos terrestres tales como los ciempi\u00e9s, milpi\u00e9s, escorpiones y ara\u00f1es confundise de cutiu colos inseutos por cuenta de que tienen estructures corporales similares, pero son f\u00e1cilmente estremables, una y bones los inseutos presenten tres pares de pates, ente que los escorpiones y les ara\u00f1es tienen cuatro pares y escarecen d'antenes, y los ciempi\u00e9s y milpi\u00e9s tienen munchos pares de pates.\nTaxonom\u00eda.\nSubclase Apterygota\nSubcl\u00e1s Archaeognatha\nSubcl\u00e1s Dicondylia\nSubcl\u00e1s Pterygota"}
{"id": "474", "revid": "7934", "url": "https://ast.wikipedia.org/wiki?curid=474", "title": "Insecta", "text": ""}
{"id": "475", "revid": "37624", "url": "https://ast.wikipedia.org/wiki?curid=475", "title": "Cua\u00f1a", "text": "Cua\u00f1a ye un conceyu d'Asturies. Llenda al norte col mar Cant\u00e1bricu, al sur con Bual, al este col r\u00edu Navia, que fai de frontera con Navia y Villay\u00f3n, y al oeste con El Franco.\nHistoria.\nNun hai restos anteriores a la cultura castre\u00f1a, agora s\u00ed, \u00e9stos son los m\u00e1s guapos exemplos d'esta arquiteutura. D'esta miente tenemos los castros de Cua\u00f1a y Mougu\u00edas, que fueron mientres \u00e9poques todo un s\u00edmbolu del mundu castre\u00f1o n'Asturies.\nEd\u00e1 Media y Moderna.\nNa so D\u00f3mina Medieval, danos informaci\u00f3n el monesteriu de Cartavio y el castiellu d'Aguilar y la so vinculaci\u00f3n a la ilesia d'Uvi\u00e9u. El monesteriu de Cartavio tien inscripciones que daten del 970 que nos falen de la donaci\u00f3n d'esti centru a la sede oventense. Otru monesteriu con gran influencia foi'l de Courias y\u00e1 dende la so fundaci\u00f3n qu'incluy\u00eda donaciones de propiedaes nesta zona.\nNos sieglos XII y XIII, les tierres entend\u00edes ente'l r\u00edu Eo y el Nav\u00eda son venc\u00edes al obispu d'Uvi\u00e9u por Alfonso VII, polos continuos problemes ente los prelaos de Llugo y Uvi\u00e9u, dando a camb\u00e9u les tierres que ten\u00eda l'obispu d'Uvi\u00e9u na zona de Llugo. La so alministraci\u00f3n centralizar nel sieglu XIII cola creaci\u00f3n de poblar de Revoledo, en tierres del actual conceyu de Castropol. Esta zona ye a finales de la Ed\u00e1 Media unu de los llugares con mayor concentraci\u00f3n de patrimoniu del cabildru uvie\u00edn.\nNel sieglu XVI, el conceyu sigue sol poder del cabildru uvie\u00edn, siendo con Felipe II, y el decretu de la desvinculaci\u00f3n de los bienes eclesi\u00e1sticos lo que dex\u00f3 la formaci\u00f3n del conceyu aut\u00f3nomu de Castropol.\nDel sieglu XIX a angua\u00f1o.\nNel sieglu XIX, la guerra de la independencia dio llugar al saqu\u00e9u de Cua\u00f1a y a diverses escaramuzas. Esti sieglu tami\u00e9n va traer el progresu, garr\u00e9 esti conceyu dotar de conceyu y casa consistorial, constr\u00fayese la ponte de fierro sobro'l r\u00edu Navia, inaug\u00farase la v\u00eda de comunicaci\u00f3n entre Cua\u00f1a y Navia.\nNel sieglu XX, hai que destacar la construcci\u00f3n del aer\u00f3dromu de Xarrio, mientres la Guerra Civil espa\u00f1ola y la construcci\u00f3n del so Hospital Comarcal, que da serviciu a bona parte del occidente \u00e1stur.\nEvoluci\u00f3n demogr\u00e1fica.\nCua\u00f1a tien una poblaci\u00f3n censada de 3387 habitantes. Esti conceyu sufri\u00f3 los efeutos de la emigraci\u00f3n que conoci\u00f3 toa esta zona y que ye carente d'un emplegu industrial suficiente. Cua\u00f1a benefici\u00f3se de la so proximid\u00e1 a Navia cola que cumple les funciones d'\u00e1rea residencial y d'espansi\u00f3n.\nLa so poblaci\u00f3n actual ye la m\u00e1s baxa que tuvo dende'l sieglu XIX, esto ye por cuenta de un cayente lento pero continuo partiendo de 1970 onde algamara la so cuota m\u00e1xima de poblaci\u00f3n con 6.071 habitantes. No referente a la so pir\u00e1mide demogr\u00e1fica ye similar a los conceyos mar\u00edtimos del occidente con 1,09 persones mayores por una nueva, qu'ent\u00e1 siendo grave, nun lo ye tanto como nos conceyos rurales del interior onde'l n\u00famberu de persones mayores de sesenta suel doblar a les nueves.\nCua\u00f1a conoci\u00f3 la emigraci\u00f3n en fases distintes, nel primer terciu del sieglu XX, la so emigraci\u00f3n dirixir escontra Am\u00e9rica, siendo Cuba y Arxentina los que m\u00e1s emigrantes recibieron. Nuna segunda fase a partir de mediaos del sieglu XX dirixir escontra Europa, principalmente Alema\u00f1a, Francia, o Suiza. La mayor\u00eda son nueves del mediu rural.\nPol\u00edtica.\nNel conceyu de Cua\u00f1a, dende 1979, el part\u00edu que m\u00e1s tiempu tien gobernao ye'l PSOE. N'actualid\u00e1 l'alcalde ye Salvador M\u00e9ndez M\u00e9ndez del PP, quien gobierna dende 1999.\nArte.\nSi por daqu\u00e9 destaca esti conceyu ye, como y\u00e1 diximos, polos sos castros. En cuanto al restu de muestres arquiteut\u00f3niques y patrimoniu, esti conceyu tien poques, deb\u00edu en parte al so peque\u00f1u tama\u00f1u. Falemos de los sos castros:\n-El castru de Cua\u00f1a, tami\u00e9n conoc\u00edu por El Castrillon o Castell\u00f3n, en Villacondide, tuvo distintes escavaciones pero les m\u00e1s importantes realizar en 1878, faci\u00e9ndose en 1936 una escavaci\u00f3n m\u00e1s completa. La so construcci\u00f3n data d'empiezos de nuesa yera, la so mayor importancia foi mientres el periodu Flavio y foi perdiendo importancia a partir del sieglu III. Esti castru rellacion\u00f3se coles esplotaciones aur\u00edferas de la cuenca del Navia. La so estructura ta marcada per una zona esterior de sistema defensivu que ser\u00eda la muralla, con torrexones y foso,\u00a0 por cuenta del so llugar estrat\u00e9xicu. Nel so interior hai dos espacios, la parte alta utilizada como bebederu y al pie la parte baxa que seria'l pobl\u00e1u puramente dichu. La so estructura ye como la t\u00edpica de la zona, de planta circular con antoxana y puerta d'entrada, hai tami\u00e9n edificios el\u00edpticos y rectangulares estremaos interiormente por tabiques. T\u00e1n construy\u00edos en cayuela y folla ensin apenes bald\u00edos, con tey\u00e1u vexetal y bien raramente con cayuela. Les cais tienen canal de desaguadoriu y ta llos\u00e1u. Una construcci\u00f3n a destacar ye una c\u00e1mara de falsa b\u00f3veda y canalizaciones nel suelu, que tien una gran pieza monol\u00edtica de granitu en forma de ba\u00f1era. Esti enclave ye Monumentu Hist\u00f3ricu Art\u00edsticu.\n-El castru de Moh\u00edas, en contra de les situaciones normales de los castros, ta asiti\u00e1u nuna zona llana de la mari\u00f1a. Esti castru y\u00e1 esist\u00eda nel sieglu I de la nuesa Era. La so estructura cuntaba con una muralla qu'arrodiaba les viviendes con un metro y mediu d'anchor y con tr\u00e9s fosos escavaos na roca. Les sos viviendes predominen les rectangulares con esquines arrondaes. Ye Monumentu Hist\u00f3ricu Art\u00edsticu.\nDest\u00e1case tantu na so arquiteutura civil como relixosa:\n-Santa Mar\u00eda de Cartavio, nun se calti\u00e9n nada de la so primitiva construcci\u00f3n datada nel a\u00f1u 976. De la so edificaci\u00f3n romana nam\u00e1i queda una ventana de forma circular.\n-El palaciu de Moh\u00edas de la familia Cienfuegos-Xovellanos, marqueses de Moh\u00edas, edificiu del sieglu XVIII, la so estructura ye en forma de \u201cO\u201d, cerr\u00e1u por un muriu, na parte trasera hai una torre que destaca bien pocu n'altor del restu del conxuntu. La so fachada ye sobria y marcada por una simetr\u00eda centrada na puerta que ye adintelada y enmarcada por moldures con peque\u00f1es oreyes y a los sos llaos ambos escudos. Nel pisu baxu \u00e1brense saeteras y nel cimera ventanes. Tien una capiya adosada, con puerta asemeyada a la principal pero a menor escala. La finca ta arrodiada d'una cerca de poco altor y dentada, dando idea d'almena.\n-La quinta Jard\u00f3n, edificiu ecl\u00e9cticu. Esta familia de gran fortuna promovi\u00f3 otros edificios na zona d'Ortiguera como fueron: Les escueles con estructura de dos cuerpos con grandes ventanes pa dar lluminosid\u00e1, acabaes n'arcu de mediu puntu. El parque dientro del terr\u00e9n de la finca, onde se llevanta'l bustu n'honor del benefactor."}
{"id": "476", "revid": "43102", "url": "https://ast.wikipedia.org/wiki?curid=476", "title": "Colunga", "text": "Colunga ye un conceyu y una parroquia d'Asturies. Llenda al norte col mar Cant\u00e1bricu, al sur con Parres y Pilo\u00f1a, al este con Caravia y al oeste con Villaviciosa.\nHistoria.\nPrehistoria.\nNun son munchos pero si apaecieron nicios de la presencia d'homes del paleol\u00edticu qu'habitaben nos covarones. Cerca de Gobiendes at\u00f3pense les Cueves de Obaya, onde, xunto coles de Taraxu (en Nozaleda), El Mol\u00edn (en Lliberd\u00f3n), atop\u00e1ronse restos de talla qu'amuesen que Colunga foi habitada por aquellos cazadores ente'l Paleol\u00edticu Mediu y el Paleol\u00edticu Cimeru (hai unos 40.000 a\u00f1os aproximao.\nDel Neol\u00edticu, \u00faltima etapa de la Prehistoria y na que l'home fai llabrador y pastor, empezando, am\u00e1s, a formar pueblos atop\u00e1ronse, per vegada primera, hachos de piedra apolazada (Rasa de Lluces).\nPasando y\u00e1 a la Ed\u00e1 del Bronce, esisten restos metal\u00edticos procedentes de Llastres. La mayor\u00eda d'estos afayos at\u00f3pense angua\u00f1o nel Mus\u00e9u Arqueol\u00f3xicu d'Uvi\u00e9u.\nEd\u00e1 antigua.\nPel momento el Conceyu de Colunga ye'l m\u00e1s importante cuantitativamente de tol Oriente d'Asturies no qu'a establecimientos de la cultura castre\u00f1a refierse.\nHai nel conceyu dalgunos mont\u00edculos que fueron habitaos por agrupaciones prerromanes, destacando los de La Riera, La Islla y el de Villeda. D'ellos, El Castiellu de La Riera, ye'l qu'amuesa una especial singularid\u00e1, con un sistema defensivu construy\u00edu\u00a0 a base d'acusaes terraces gradiaes que se comuniquen ente s\u00ed per mediu de ramples. Dende el so cume acolumbra un ampliu horizonte. tierra de reis Les villae (villes) fueron moviendo pasu ente pasu a los castros. Asina, en La Isla, la construcci\u00f3n de la so actual ilesia y darr\u00e9u delles escavaciones afayaron una serie de muertes correspondientes a un enclave romanu.\nEstos y otros afayos sorrayen una romanizaci\u00f3n bastante intensa de la poblaci\u00f3n en tierres colunguesas.\nEd\u00e1 medieval.\nNa historia medieval, nun hai neng\u00fan documentu mientres los sieglos X y XI qu'apigurara una serie de llugares sol nome de Colunga, s\u00ed s'aplica a una villa. Ye na d\u00f3mina del rei Bermudo III, cuando se tienen noticies d'un territoriu denomin\u00e1u Colunga, garr\u00e9 los sos representantes participen nel concilio celebr\u00e1u n'Uvi\u00e9u en 1115 pero taba incluyida dientro del territoriu de Caravia.\nYe nel sieglu XIII, cuando l'alfoz de Colunga, dotar d'una nueva cabecera territorial que va ser poblar de Colunga que coincide cola d\u00f3mina repobladora de la monarqu\u00eda castellana n'Asturies. Esta puebla nun va consiguir ser un verdaderu centru urbanu, pue qu'en parte por cuenta de la proximid\u00e1 de poblar de Ribeseya y Maliayo, o tami\u00e9n deb\u00edu al emburrie de La Islla o al enclave pesqueru de Llastres, como centros importantes. Estes tierres pasaron a Enrique de Trastamara futuru Enrique II de Castiella, que les dexar\u00eda al so f\u00edu bastardu'l conde don Alfonso que tuvo en continua rebeli\u00f3n contra l'autorid\u00e1 real. El conde foi gan\u00e1u nel sieglu XIV y toes esta tierres vuelven a la corona.\nNel sieglu XVI, el puertu de Llastres esperimenta una importante crecedera teniendo tr\u00e1ficu mercantil, activid\u00e1 pesquera que xeneraba otros llabores al so alredor o la captura de ballenes. Siendo esti puertu'l mayor nucleu urbanu del conceyu.\nEd\u00e1 Moderna.\nLa Ed\u00e1 Moderna, inda hab\u00eda dos cotos eclesi\u00e1sticos, el de Caravia y el de Carrandi y nun foi hasta la desamortizaci\u00f3n de Felipe II, cuando l'enclave de Carrandi foi merc\u00e1u por Gonzalo Ruiz de Xuncu, que pertenec\u00eda a una de les m\u00e1s relevantes families de l'aristocracia local. Ye nel sieglu XVI, cuando hubo dellos cambeos: va constituyise'l conceyu de Colunga, una envernada destr\u00fai les instalaciones portuaries de Llastres que nun se restaurar\u00eda hasta finales del XIX, Esto traxo un progresivu cayente del puertu, mientres esto sieglu Quedando Colunga baxu una econom\u00eda y alministraci\u00f3n de tipu medieval, con una poblaci\u00f3n modesta.\nEd\u00e1 contempor\u00e1nea.\nYe nel sieglu XIX, cuando la guerra de la Independencia traxo la invasi\u00f3n de Colunga per dos vegaes, escalando la villa y quemando l'archivu municipal. Mientres esti sieglu'l conceyu qued\u00f3 fora del procesu de industrializaci\u00f3n y la so estructura econ\u00f3mica va tar basada na agricultura. El so nuevu puertu de Llastres nun traxo'l tr\u00e1ficu mercantil esper\u00e1u, seique por haber otros enclaves portuarios meyor dotaos y meyor asitiaos.\nNel sieglu XX, tuvieron un importante papel les fortunes tra\u00edes d'Am\u00e9rica polos indianos, materializ\u00e1u nun progresu del sector constructivu. Na Guerra Civil, Colunga qued\u00f3 dientro del territoriu republicanu hasta la cayida del frente norte. Angua\u00f1o ye un conceyu pr\u00e1uticamente rural y ganaderu, sigue'l puertu de Llastres siendo'l cuartu n'importancia d'Asturies.\nXeograf\u00eda.\nLes sos v\u00edes de comunicaci\u00f3n son: l'autov\u00eda A-8 ( Autov\u00eda del Cant\u00e1bricu), la N-632 que traviesa'l conceyu y la so capital, d'este a oeste, l'AS-257 que va a Llastres, l'AS-258 que va Lliberd\u00f3n y l'AS-330 que va a Villaviciosa. Ta a una distancia de la capital del Princip\u00e1u de 58 quil\u00f3metros.\nLa so poblaci\u00f3n actual ye de 3440 habitantes y los sos principales nucleos por n\u00famberu d'habitantes son: la villa de Colunga la so capital, Llastres, Lluces, Loro\u00f1e, La Isla, Lliberd\u00f3n y Llue.\nEl so relieve ta marc\u00e1u en distintes zones, al suroeste ta la zona Protexida del Paisaxe del Sueve con altores que nun superen los 1.000 metros d'altit\u00fa salvando El Picu Pienzu de 1.159 metros, Al norte hai una especie de pandu d'ente 100 y 200 metros.\nLos sos calces fluviales son curtios y poco caudalosos, siendo'l principal caudal El R\u00edu Lliberd\u00f3n. Del monte Sueve surde El R\u00edu Carrandi, otros cursos fluviales son Regar\u00b4l Fray\u00f3n y Regar los Llorales.\nPol\u00edtica.\nNel conceyu de Colunga, dende 1979, el part\u00edu pol\u00edticu que mas tiempu gobern\u00f3 foi'l PP. A pesar d'esto, l'actual alcaldesa ye Sandra Cuesta Fanjul del PSOE, part\u00edu que gobierna en Colunga dende 2004, primero en coalici\u00f3n y dempu\u00e9s, en 2007, por mayor\u00eda absoluta.\nArte.\nTien una de les ilesies del arte asturiano m\u00e1s importantes, ye la de Santiago de Gobiendes, ye representativa de la \u00faltima etapa del prerrom\u00e1nicu asturianu. La ilesia foi reformada en 1853 d'una manera bestial, ensin respetar la so estructura antigua, construyendo un \u00e1bside m\u00e1s ampliu y con p\u00f3rticu a los pies, quedando restos sueltos de la so antigua rellumanza como capiteles, fustes, ventanes. L'edificiu actual ye de planta bas\u00edlica de tr\u00e9s naves, con cabecera en tr\u00e9s capiyes y p\u00f3rticu. Para el so columnes utilicen les primitives, la met\u00e1 inferior del fuste ye l'orixinal y el so capitel ye retay\u00e1u y convert\u00edu en tambor cil\u00edndricu. Les capiyes llaterales sobrevivieron, son estreches y allargaes y comuniquen cola nave por un arcu de mediu puntu de lladriyu. Les capiyes allumar por vanos rectangulares, enmarcaos por sillares monol\u00edticos. La nave central ta dixebrada de les llaterales por cuatro arcos semicirculares, de lladriyos sofitaos en pilastres con capiteles de tipu corintiu. L'empl\u00e9u de columnes y pilastres nes arquer\u00edas de separaci\u00f3n nun ye t\u00edpicu asturianu y ye probable que seya obra moz\u00e1rabe. Les naves llaterales son estreches, cubiertes con armadura de madera, dende ca\u00fanu d'elles hai dos puertes con arcos sobro dintel. El p\u00f3rticu primitivu ta incluy\u00edu nel \u00faltimu tramu de la nave. La ilesia ye Monumentu Hist\u00f3ricu Art\u00edsticu, na Guerra Civil foi amburada y reconstruyida en 1964, tuvo dempu\u00e9s otra restauraci\u00f3n.\nEnte otres obres a destacar t\u00e1n:\nLa casa de la familia Alonso Covi\u00e1n en Colunga, d'estilu renacentista del sieglu XVI. Ye un bloque macizu rectangular de composici\u00f3n sim\u00e9trica. Destaca'l balc\u00f3n principal sobro'l que ta'l blas\u00f3n familiar y na esquina apaez la ventana n'esquina con columna t\u00edpica de la d\u00f3mina.\nEl palaciu de Gobiendes, ye Monumentu Hist\u00f3ricu Art\u00edsticu. Parti\u00f3 d'una torre medieval, pertenec\u00eda a la Mitra Uvie\u00edna hasta que Felipe II, vender a Gonzalo Ruiz de Xuncu. L'edificiu foise ampliando. G\u00fcei tien dos ales perpendiculares, la so fachada principal tien una puerta central con saeteras nel baxu y balcones enrasados nel primer pisu col escudu. A un llateral ad\u00f3sase la capiya con b\u00f3veda de ca\u00f1\u00f3n y comunica col edificiu al travi\u00e9s del coru.\nLa ilesia parroquial de Santa Mar\u00eda de Sabada, d'una sola nave y c\u00fapula sobro cruceros y dos capiyes llaterales con b\u00f3veda d'aresta. Tien dos p\u00f3rticos llaterales. La torre ye de base cuadra, calada por tr\u00e9s arcos de mediu puntu, sobro'l pisu entemediu'l cuerpu del campanariu onde hai un altu tambor de planta octogonal con cuatro balcones en voladizu que remata en c\u00fapula de piedra. El templu tien un estilu elegante con amiestu del neocl\u00e1sicu y de barrocu. El so retablu mayor ye neocl\u00e1sicu con cai central y con columnes x\u00f3niques y front\u00f3n.\nLa torre del sieglu XVIII, ye una uni\u00f3n de torre vig\u00eda y de campanariu. Ye de planta cuadrada y cuatro pisos separaos por impostas, la torre ye bien cerrada sacantes l'\u00faltimu pisu, con vanos pa les campanes. La torre tien restos que podr\u00eden ser del sieglu XV.\nEl conceyu, na so fachada tien el blas\u00f3n de la familia \u00c1lvarez de Colunga, que pasa a ser l'emblema del conceyu. L'edificiu tien cuerpu central y dos llaterales, tien dos pisos nel inferior con ventanes y el superior con balcones. Ye de techu planu remat\u00e1u con boles.\nLa ilesia parroquial de San Crist\u00f3bal, ye de tr\u00e9s naves rodada por p\u00f3rticu abiertu, con torre nel centru rematada con aguya.\nOtres obres arquiteut\u00f3niques a destacar son: la casa de los Pablos, la ilesia de Santa Mar\u00eda de la Islla y les escueles de Lliberd\u00f3n.\nDemografia.\nTien una poblaci\u00f3n censada de 3440 habitantes. en 1920 tuvo la so cota m\u00e1xima con 8241. Dende equi entama una p\u00e9rdida de poblaci\u00f3n que llega hasta los nuesos dies. "}
{"id": "477", "revid": "43102", "url": "https://ast.wikipedia.org/wiki?curid=477", "title": "Corvera", "text": "Corvera ye un conceyu d'Asturies. Llenda al norte con Avil\u00e9s y Goz\u00f3n, al este con Carre\u00f1o y Xix\u00f3n, al sur con Llanera y Illas y al oeste con Castrill\u00f3n. Forma parte de la Cormarca d'Aviles xunto colos conceyos d'Avil\u00e9s, Goz\u00f3n, Illas y Castrill\u00f3n.\nDemograf\u00eda.\nLa poblaci\u00f3n de Corvera medr\u00f3 enforma al instalase en Tresona, en 1957, la planta de proces\u00e1u del aceru d'Ensidesa (angua\u00f1o ArcelorMittal). Angua\u00f1o tien .\nHistoria.\nLa historia de Corvera como conceyu independiente entama nel sieglu XVI, al dixebrase del d'Avil\u00e9s. Pa ver informaci\u00f3n anterior a esa \u00e9poca vea la historia d'Avil\u00e9s.\nNel sieglu XIII l'alfoz de Gauz\u00f3n pasa a ser conceyu d'Avil\u00e9s cola mesma distribuci\u00f3n xeogr\u00e1fica. Anque Corvera ya apaez como conceyu nesi sieglu, nun ye qui\u00e9n a independizarse de la villa avilesina, y vese oblig\u00e1u a pagar un tributu a\u00f1al de 660 maravedinos pa poder esfrutar del Fueru d'Avil\u00e9s. Va ser nel sieglu XVI cuando apaezca el primer conceyu d'habitantes de Corvera, que se celebr\u00f3 en Cancienes. N\u00e9l siguieron faci\u00e9ndose les reuniones vecinales hasta que, a mediaos del XVII, se tresllada la casa'l conceyu a la \"Casa de los Bango\" en Nubleo. Pese a la tard\u00eda formaci\u00f3n y organizaci\u00f3n alministrativa del conceyu -nun se conocen ordenances d'elli hasta finales del sieglu XVIII- Corvera y\u00e1 taba represent\u00e1u, dende'l sieglu XV, por dos diputaos na Xunta Xeneral del Princip\u00e1u d'Asturies.\nHasta los \u00faltimos a\u00f1os del sieglu XIX la principal activid\u00e1 del conceyu yera l'agricultura, dirixida principalmente a abastecer a la villa d'Avil\u00e9s y a la exportaci\u00f3n a la Breta\u00f1a francesa, principalmente al puertu de Brest (les embarcaciones sal\u00eden de Tresona pa evitar el pago de tributos forales a Avil\u00e9s). Esa dedicaci\u00f3n agr\u00edcola nun quit\u00f3 pa que hubiera, por guerres, enfermedaes y males colleches, tiempos de muncha fame nel conceyu. Pa fuxir d'ella muncha de la so poblaci\u00f3n col\u00f3 pa Cuba o M\u00e9xicu. Toc\u00e1ntenes a la industria, a finales del sieglu XIX hai noticia de qu'hab\u00eda una ferrer\u00eda en Tresona, una cobrer\u00eda en Cancienes y delles canteres. \nYe na segunda metada del sieglu XX, depu\u00e9s de sufrir les consecuencies de la Revoluci\u00f3n Minera d'Asturies en 1934 y de la Guerra Civil Espa\u00f1ola (1936-1939) cuando camuden les condiciones demogr\u00e1fiques y econ\u00f3miques del conceyu cola implantaci\u00f3n de la siderurxica ENSIDESA (g\u00fcei ArcelorMittal), en Tresona. El conceyu pasa de ser emigrante a recibir xente de Galicia, Castiella, Lle\u00f3n, Andaluc\u00eda y Estremadura. Tala fue la cantid\u00e1 de trabayadores foriatos que'l conceyu viose desbord\u00e1u, llegando a alquilase paneres y horros a delles persones, que compart\u00eden les cames por turnos pa poder dormir.\nM\u00e1s alantre llegar\u00eden al conceyu otres industries, como la f\u00e1brica de Fertiberia, y centros d'ociu y comerciales. Toos ellos s'asitiaron en Tresona, y son la principal fuente d'ingresos impositivos del ayuntamientu. Un ayuntamientu que, sieglos depu\u00e9s, vuelve a tar na \u00f3rbita de la Villa del Adelant\u00e1u, ya que tanto Tresona como Les Vegues y Los Campos formen parte de la conurbaci\u00f3n d'Avil\u00e9s.\nPol\u00edtica.\nEleiciones 2015.\n17 conceyales:\nEleiciones 2011.\n17 conceyales:\nGobern\u00f3'l PSOE.\nEleiciones 2007.\n17 conceyales:\nNun primer momentu l'alcald\u00eda yera pal PSOE, en coalici\u00f3n con IX-BA-LVGP. Na eleici\u00f3n recibi\u00f3 apoyu de 2 de los 3 conceyales del PP, pero el 21 d'Agostu de 2008, pasa a manes d'USPC nuna moci\u00f3n de censura apoyada pol PP. Volviendo a ser alcalde Luis Belarmino Moro.\nEleiciones 2003.\n17 conceyales:\nL'alcald\u00eda correspondi\u00f3 a USPC, en coalici\u00f3n col PP.\nEleiciones 1999.\n17 conceyales:\nL'alcald\u00eda correspondi\u00f3 a PSOE, en coalici\u00f3n con URAS.\nDeportes.\nCorvera ye un referente pal pirag\u00fcismu nacional, y en menos mid\u00eda pal remu, gracies al Centru d'Altu Rendimientu de Tresona, onde se celebren campeonatos nacionales y internacionales.\nFiestes.\nLes principales fiestes de Corvera son:"}
{"id": "478", "revid": "43102", "url": "https://ast.wikipedia.org/wiki?curid=478", "title": "Cuideiru", "text": "Cuideiru ye un conceyu d'Asturies. Llenda al oeste con Vald\u00e9s, al sur con Salas y Pravia y al este con Muros y Pravia.\nL'activid\u00e1 principal y m\u00e1s reconocida de Cuideiru foi la pesca, especial sonad\u00eda tien la merluza del \"pinchu\". Cuenta con una Cofrad\u00eda de Pescadores, \"Virxe del Carmen\", que nel a\u00f1u 2006 rul\u00f3 86.138\u00a0Kg de pesc\u00e1u (sobre too, la citada \"merluza del pinchu\", con un total de 74.423\u00a0Kg). Tami\u00e9n tien importancia l'activid\u00e1 del marisqu\u00e9u de percebes porque la Cofrad\u00eda xestiona un plan d'esplotaci\u00f3n del recursu.\nOtra de les principales actividaes econ\u00f3miques de Cuideiru ye la del turismu, especialmente pelos meses centrales del a\u00f1u.\nEspecial relevancia tien el preg\u00f3n de L'Amuravela, que se llee dende va munchos a\u00f1os nes fiestes de S. Pedro. Tr\u00e1tase d'un preg\u00f3n en forma versificada nel que se fai un repasu a los acontecimientos m\u00e1s rese\u00f1aos del a\u00f1u d'una forma ir\u00f3nica y emplegando la varied\u00e1 dialeutal llocal del asturianu, el pixuetu. Nun entamu, foi la escritora llocal Elvira Bravo la encargada de redactar los versos que lle\u00eda'l so f\u00edu \"Tot\u00f3\". Angua\u00f1o, l'encarg\u00e1u de lleelos ye Ces\u00e1reo Marqu\u00e9s.\nHistoria.\nPrehistoria y romanizaci\u00f3n.\nLa vida d'esti conceyu siempres tuvo xunida al de Pravia, hasta'l sieglu XVIII, poro ye bien dif\u00edcil atopar unos datos que se refieran nam\u00e1i al actual conceyu de Cuideiru, y\u00e1 que'l so t\u00e9rminu municipal nun tien vida aut\u00f3noma hasta'l sieglu XIX.\nNun esisten restos humanos prehist\u00f3ricos no qu'entendemos por tierres actuales d'esti conceyu, pero s\u00ed los atopamos nos conceyos vecinos.\nYe na d\u00f3mina castre\u00f1a onde atopamos los primeros restos d'esti conceyu, atop\u00e1ndose dos castros que son: los castros de La Garita y La Cavona. Fai relativamente poco afay\u00f3se otru xacimientu, el de Guri\u00f3n. Toos estos allugamientos paecen de tipu prerromanu.\nLos restos de la d\u00f3mina romana equ\u00ed, nesta zona t\u00e1n bien difuminados.\nEd\u00e1 Media y Moderna.\nLos primeros datos que s'atopen na Ed\u00e1 Media, no que cinca a les actuales tierres de Cuideiru. Na llende de dos poderoses entidaes eclesi\u00e1stiques, la d'Uvi\u00e9u y la de Pravia ye onde surdir\u00eda un peque\u00f1u cai pesqueru que g\u00fcei ostenta la capitalid\u00e1.\nVa ser nel sieglu XIII, cuando empecipiar\u00e1 un periodu de tresformamientos nesti sector. Ye nesta d\u00f3mina cuando se funda la pobla de Pravia y de magar ent\u00f3s toles tierres del actual Cuideiru van tar integraes en Pravia. La primer noticia relativa a la y\u00e1 esistencia de la llocalid\u00e1 de Cuideiru ye la que se refier a una donaci\u00f3n al monesteriu cuartanu en 1285. Tola poblaci\u00f3n viv\u00eda rellacionada cola pesca y tou esti desenvolvimientu tuvo que tar mediatiz\u00e1u pola poderosa familia d'Oma\u00f1a, qu'exercieron el so poder na rex\u00f3n nesta d\u00f3mina.\nNel sieglu XV, Cuideiru y\u00e1 taba consolid\u00e1u como cai pesqueru y solicit\u00f3 la concesi\u00f3n del alfol\u00ed de la sal que lu ten\u00eda monopoliz\u00e1u la capital praviana. La concesi\u00f3n nun llega a efectuase nunca.\nNa Ed\u00e1 Moderna, Cuideiru y\u00e1 ta consolidada, siendo'l centru pesqueru Asturianu y apaecen una serie d'edificaciones como la ilesia de San Pedro edificada polos sos habitantes. Tami\u00e9n se constr\u00fai un cai nel puertu y el castiellu de San Xuan pa defendese de les incursiones ingleses.\nNel sieglu XVIII, les xentes del llugar ufiertaron 1.000 doblones por segregase de la xurisdicci\u00f3n del conceyu de Pravia porque nun pod\u00eden nomar a los sos cargos, pero esto nun llegar\u00eda hasta 100 a\u00f1os m\u00e1s tarde. Nesta d\u00f3mina nam\u00e1i hab\u00eda un cotu nesti territoriu que pertenec\u00eda a un miembru de la poderosa familia Oma\u00f1a.\nSieglu XIX d'equ\u00ed p'arriba.\nNel XIX, llega la deseyada autonom\u00eda municipal de Cuideiru, en parte por cuenta de la importancia del puertu pesqueru y plant\u00e9gase la necesid\u00e1 d'ampliar el puertu, cosa que nun llegar\u00eda hasta'l sieglu XX.\nNel XX, axudic\u00f3se la construcci\u00f3n d'un nuevu puertu, los trabayos fueron en distintes fases y acabaron nel ochenta. Tami\u00e9n se remocica la carretera a Galicia. \nEvoluci\u00f3n demogr\u00e1fica.\nEsti conceyu pas\u00f3 poles mesmes fases d'emigraci\u00f3n que tolos conceyos que t\u00e1n asitiaos na mesma zona de la mari\u00f1a Asturiana.\nNes primeres d\u00e9cades del sieglu XX, algama la so cota m\u00e1xima con 11.150 habitantes, pasando depu\u00e9s a una d\u00f3mina migratoria na que pierde unes 1.000 persones y llegando a la so \u00faltima fase que ye un \u00e9xodu d'emigraci\u00f3n, pero que se concret\u00f3 na poblaci\u00f3n del campu, empezando una etapa de retrocesu demogr\u00e1ficu.\nLes tr\u00e9s fases d'emigraci\u00f3n mu\u00e9vense seg\u00fan les oportunidaes de trabayu del momentu. Na primer fase foi una emigraci\u00f3n pa Hispanoam\u00e9rica, la segunda fase a los pa\u00edses centro europeos y la tercera a los centros industriales del pa\u00eds.\nEsti conceyu tami\u00e9n conoci\u00f3 a les families indianes, a les que la suerte-yos foi bona, siendo de la mesma grandes benefactores del so llugar d'orixe, collaborando na construcci\u00f3n d'edificios escolares, viviendes y en cualquier activid\u00e1 sociocultural y recreativa.\nComo cuasi tolos conceyos costeros, la mayor\u00eda de los sos nucleos t\u00e1n nes zones rases de la mari\u00f1a, siendo'l so nucleu m\u00e1s representativu la villa de Cuideiru.\nArte.\nLes principales obres arquiteut\u00f3niques del conceyu de Cuideiru son:\n-La capiya del Humilladero, ye g\u00f3tica pero abondo reformada. La so estructura ye de planta cuadrada con contrafuertes y b\u00f3veda de ojivas. Tien un retablu de los sieglos XVI o XVII.\n-La ilesia de San Pedro ye g\u00f3tica pero del sieglu XVI, ta costeada poles persones del pueblu. La so estructura ye de nave \u00fanica con b\u00f3veda de crucer\u00eda y \u00e1bside semicircular. Na Guerra Civil ambur\u00f3 y volvieron construyila. En feches reci\u00e9n someti\u00f3se a un procesu de restauraci\u00f3n.\n-La ilesia de San Mart\u00edn de Lui\u00f1a del sieglu XVIII, ye de planta de cruz llatina con tr\u00e9s naves, les muries son de mamposter\u00eda revocaes y sillar que queda a la vista en cornises, arquer\u00edes y pilastres. Too cubiertu con b\u00f3veda menos el cruceru con c\u00fapula. Tien p\u00f3rticos llaterales que s'abren en tr\u00e9s arcos de mediu puntu sobro pilastres. La decoraci\u00f3n esculpida ta na puerta con pilastres acanalaes y moldures d'oreya. Tien tr\u00e9s bonos retablos barrocos.\n-La ilesia de Santa Mar\u00eda de Soutu Llui\u00f1a, ye Monumentu Hist\u00f3ricu Art\u00edsticu, la so estructura ye de nave \u00fanica, doble cruceru y cabecera semicircular. Tien una torre cuadrada de tr\u00e9s pisos, nos dos cimeros con forniques y ente elles ventanes rectangulares, la torre compl\u00e9tase con cornisa de piedra y con g\u00e1rgoles en forma felina. Tien retablos barrocos del sieglu XVIII, el mayor dedic\u00e1u a la Virxe de la Humild\u00e1 que s'afai a la forma del \u00e1bside.\n-La casa rectoral, al pie de la ilesia ye Monumentu Hist\u00f3ricu Art\u00edsticu, de planta rectangular y dos pisos de mamposter\u00eda con enmarques de piedra. La so cornisa tien triglifos y metopes. L'edificiu foi restaur\u00e1u y dedic\u00f3se a casa de cultura y mus\u00e9u, onde s'amuesa una variada coleici\u00f3n d'escultura, ornamientos sagraos y orfebrer\u00eda.\n-La Quinta de Selgas del sieglu XIX, angua\u00f1o abierta como mus\u00e9u y xestionada pola Fundaci\u00f3n Selgas-Fagalde; recibe unes 24.000 visites al a\u00f1u.\u200b La quinta ta totalmente abarganada con dos puertes monumentales; la principal al sur, con un arcu triunfal con tr\u00e9s vanos adintelados, unu de puerta y los otros a los llaos, toos enrexaos. L'entablamentu ta sosten\u00edu por pilastres y sobro \u00e9l as\u00edtiense xarrones. Na puerta llateral predomina'l trabayu de fierro forxao, dos grandes pilastres delimitan la rexa central y sostienen dos lleones alaos. El palaciu ye de planta rectangular de dos pisos, \u00e1ticu y un baxu qu'act\u00faa de z\u00f3calo. La fachada principal adel\u00e1ntrase desaguando nuna puerta escontra la escalinata central de piedra. \u00c1brense tr\u00e9s puertes en cada pisu dispuestes n'arcu con frontones curvos. El so interior compar\u00f3se con un mus\u00e9u pola calid\u00e1 y cantid\u00e1 de tol so moblame, con delles pintures importantes como'l primer cuadru de Goya que se conoz (An\u00edbal vencedor contempla per primer vegada Italia dende los Alpes), una Asunci\u00f3n de la Virxe d'El Greco, exemplos de Luis de Morales, Luca Giordano y Corrado Giaquinto, y dellos modelos amenorgaos de Vicente Carducho pal gran ciclu pict\u00f3ricu de la Cartuxa d'El Paular, sita pela rodiada de Madrid. A los llaos de la fachada posterior, llev\u00e1ntense dos pabellones d'un pisu sobre z\u00f3calu: el pabell\u00f3n de Tapices y el palacete. El so xard\u00edn ye un entemez franc\u00e9s y pintorescu. L'edificiu ta nel puntu central y dominante del xard\u00edn franc\u00e9s y un pocu m\u00e1s allo\u00f1\u00e1u'l pintorescu nel que paez que s'impon la naturaleza. Nel xard\u00edn hai caminos irregulares, covarones artificiales, estanques, r\u00edos y ponticos. Los planos d'esta casa fueron del propiu Fortunato Selgas. Tami\u00e9n foi l'autor de los planos de les escueles d'El Pitu y de la ilesia de Xes\u00fas Nazarenu, na que'l so altar s'atopa una importante pieza pedresa de d\u00f3mina prerrom\u00e1nica, del sieglu VIII, proveniente de la ilesia de Santianes de Molenes de Pravia."}
{"id": "480", "revid": "43102", "url": "https://ast.wikipedia.org/wiki?curid=480", "title": "Dega\u00f1a", "text": "Dega\u00f1a ye un conceyu d'Asturies. Llenda al norte con Cangas del Narcea, al sur cola provincia de Lle\u00f3n y al oeste con Ibias.\nHistoria.\nDe la Prehistoria a la Ed\u00e1 Moderna.\nLa historia d'esti conceyu ta xunida a la de Ibias, en que'l so territoriu tuvo incluyida mientres enforma tiempu. Por eso son bien pocos los datos que tenemos sobro esti conceyu.\nHai restos tumulares cerca de La Pru\u00edda y distintos restos castrenses como Los Castros, el castru mineru de Lar\u00f3n y el cercu romanu de Arnosa.\nHai poca documentaci\u00f3n sobro la so d\u00f3mina medieval. Apaez daqu\u00e9 sobro'l monesteriu de Santiago de Dega\u00f1a del 912, pero la so autenticid\u00e1 ta nel entredichu, y\u00e1 que se cree que ye una documentaci\u00f3n falsa.\nNel sieglu XIII, taba vencey\u00e1u a les tierres altes de Lle\u00f3n tal como queda patente na Carta Puebla de \u1e36\u1e37aciana. Les rellaciones con esti conceyu siguieron vixentes hasta la d\u00f3mina moderna. Hai bien poca documentaci\u00f3n sobro esta zona nesta d\u00f3mina que pueda danos datos sobro la so estructura y forma de vida, en parte por cuenta de la so vinculaci\u00f3n coles tierres altes de Lle\u00f3n.\nEl cotu de Dega\u00f1a y Zarr\u00e9u qu'ocupaben parte d'estes tierres pasaron por distintes manes, la familia Qui\u00f1ones o la familia Queipo de Llano que tuvieron continuos pleitos coles xentes del llugar, polos abusos que fueron cometiendo esti se\u00f1ores feudales, pero'l predominiu se\u00f1orial ent\u00e1 siguir\u00eda mientres munchos a\u00f1os hasta finales del sieglu XVIII y principios del XIX.\nSieglu XIX d'equ\u00ed p'arriba.\nNel sieglu XIX, supr\u00edmense los se\u00f1or\u00edos xurisdiccionales de Zarr\u00e9u y Dega\u00f1a, integr\u00e1ndose nel conceyu d'Ibias, pero estos conceyos siempres caltuvieron una activid\u00e1 al marxe de la organizaci\u00f3n conceyil d'Ibias. Esto conduci\u00f3 a qu'en 1863 constituy\u00e9rase una demarcaci\u00f3n aut\u00f3noma que va incluyir los antiguos cotos col nome de Dega\u00f1a, una y bones \u00e9sti yera'l nucleu m\u00e1s importante ent\u00f3s daquella.\nNel sieglu XX, mientres la Guerra Civil espa\u00f1ola, en Dega\u00f1a y Ibias trunfen el Frente Popular por cuenta de la influencia de les nueves actividaes mineres. Dempu\u00e9s del conflictu arm\u00e1u, el so procesu hist\u00f3ricu m\u00e1s importante foi'l desenvolvimientu de los xacimientos hulleros. Esti desenvolvimientu tami\u00e9n traxo cambeos urban\u00edsticos destacables, garr\u00e9'l so capital Dega\u00f1a que yera la principal llocalid\u00e1, pas\u00f3 a un segundu planu, frente al emburrie de Zarr\u00e9u que siendo un peque\u00f1u enclave rural convertir nel nucleu m\u00e1s habit\u00e1u del conceyu.\nXeograf\u00eda.\nLa so principal v\u00eda de comunicaci\u00f3n ye l'AS-15, que traviesa tol conceyu y qu'al travi\u00e9s del acabante inaugurar t\u00fanel del Ra\u00f1adoiru dexa la comunicaci\u00f3n col centru de la rex\u00f3n. Ta a una distancia de la capital del Princip\u00e1u de 140 quil\u00f3metros y ta en proyeutu la construcci\u00f3n d'una autov\u00eda ente Uvi\u00e9u y Ponferrada qu'escurrir\u00eda por tol conceyu, de la cual el t\u00fanel del Ra\u00f1adoiru foi la primer piedra. Otra v\u00eda del conceyu ye l'AS-212 Cecos - Dega\u00f1a.\nOrograf\u00eda.\nAsiti\u00e1u a 852 msnm tratar de la capital de conceyu asitiada a mayor altit\u00fa del Princip\u00e1u d'Asturies. El so relieve ta marc\u00e1u na llende septentrional colos picos de Grallos de 1.866 metros, Chagonacho de 1.870 metros, Rubio de 1.863 metros y la llende meridional form\u00e1u pol cordal Cant\u00e1brica, na que les sos cotes m\u00e1s importantes son: la Moreda de 1.859 metros, B\u00f3veda de 1.923 metros, y Pe\u00f1a de Trayeutu de 1.698 metros. Los desniveles son bien pronunciaos y los sos valle son d'orixe glaciar que dexaron circos y morrenes.\nHidrograf\u00eda.\nLa so rede hidrogr\u00e1fica ta marcada pel r\u00edu Ibias y los sos afluentes que son peque\u00f1os regueros de curtiu percorr\u00edu: Les Corradas, Regueira de Vasa, el Regueir\u00e1n, etc.\nFlora y fauna.\nLos sos montes t\u00e1n poblaos de vexetaci\u00f3n aut\u00f3ctona: hayas, carbayos, xardones. Onde hai especies como l'osu, el corzu, el xabal\u00edn, etc. Nos sos r\u00edos abonda la trucha.\nLa so riqueza natural fixo que'l conceyu fuera declar\u00e1u Parque Natural de les Fontes del Narcea Ibias y Dega\u00f1a y la so parte noroeste integrar na Reserva de Muniellos.\nEvoluci\u00f3n demogr\u00e1fica.\nLa so poblaci\u00f3n ye de 978 habitantes (INE 2017) y los sos principales nucleos de poblaci\u00f3n per n\u00famberu d'habitantes son: Zarr\u00e9u que ye la villa m\u00e1s poblada de Dega\u00f1a, El Rebollar, Trab\u00e1u y Fondos de Vega. Dega\u00f1a ye'l conceyu lim\u00edfrofe de la denominada Puerta d'Asturies, qu'integren am\u00e1s del conceyu dega\u00f1\u00e9s, los de Cangas, Ibias y Allande.\nA pesar de la situaci\u00f3n marxinal del conceyu dientro de la rex\u00f3n, la so evoluci\u00f3n foi bien distinta al restu de conceyos del monte asturianu. La so econom\u00eda basada na agricultura tradicional sumi\u00f3, por cuenta de la esplotaci\u00f3n minera que torg\u00f3 non y\u00e1 la emigraci\u00f3n de la xente del conceyu a otres zones, sin\u00f3n que traxo a otru peque\u00f1u n\u00famberu de persones del esterior, evitando'l despoblamientu al que tar\u00eda conderg\u00e1u'l conceyu.\nLa so poblaci\u00f3n permanez bien estable dende principios del sieglu XX. L'activid\u00e1 econ\u00f3mica ta basada na estracci\u00f3n de mineral y el conceyu tien una media d'ed\u00e1 bien nueva, teniendo'l segundu porcentaxe de xente nuevo m\u00e1s altu d'Asturies, -detr\u00e1s del conceyu de Corvera- con un 30% de menores de 20 a\u00f1os y cuasi el 11% de mayores de 60 a\u00f1os.\nArte.\nTien una interesante arquiteutura popular, anque non bien abondosa, ente les que vamos estremar distintos tipos d'exemplos arquiteut\u00f3nicos tantu d'estilu civil como del so estilu relixosu.\n-La casa Florencio, la so estructura ye de casa de dos ales en forma de \u201cL\u201d, con patiu zarr\u00e1u por un muriu. Tien un horru nel patiu con cubierta t\u00edpica de paya que foi sustituyida por cayuela m\u00e1s bono de caltener. Nun \u00e1ngulu del patiu ta la capiya, de p\u00f3rticu zarr\u00e1u, con puerta d'arcu de mediu puntu, \u00e9sta tien amiestu de madera y rexa. La capiya tien un retablu barrocu del sieglu XVIII, dedic\u00e1u a la Virxe del Carmen, tami\u00e9n hai otres talles de los sieglos XIII y XIV.\n-La ilesia parroquial de Santa Mar\u00eda de Zarr\u00e9u, declarada Bien d'Inter\u00e9s Cultural. Ye de nave \u00fanica, cabecera cuadrada con capiya y sacrist\u00eda adosada. La so estructura ye de sieglos distintos una y bones la cabecera ye del sieglu XIV, con b\u00f3veda de ca\u00f1\u00f3n, y del sieglu XVII ye la cubierta en forma de bacica de par y nudiellu, esto ye daqu\u00e9 bien raru na arquiteutura asturiana. La so decoraci\u00f3n ye senciella, son rosetas de seis p\u00e9talos inscritos en c\u00edrculos, estrelles d'ocho puntes y dellos animales, pintaos en negru y collor\u00e1u. Tien dos retablos barrocos, doraos y policromados, \u00fan ta nel \u00e1bside y otru na capiya llateral. L'edificiu ta construy\u00edu en sillarejo en parte revoc\u00e1u con p\u00f3rticu zarr\u00e1u a los pies.\n-El Cristu del Trab\u00e1u, ta na parroquia de San Luis de Trab\u00e1u, talla en marfil del sieglu XVI, asitiada sobro una cruz de madera nudoso. El Cristu ye de tr\u00e9s clavos, con anatom\u00eda delgada pero musculosa. Cubrir con pa\u00f1u de plegues y nuedu central tou \u00e9l bien trabay\u00e1u dando una idea de naturalid\u00e1. Ta represent\u00e1u inda vivu mirando escontra'l cielu cola boca abierta y ense\u00f1ando los dientes, estos t\u00e1n marcaos na figura tall\u00e1ndolos. Ta bien trabay\u00e1u'l pelo y la barba. La obra at\u00f3pase perbi\u00e9n caltenida, anque los brazos nun encaxar nel cuerpu y f\u00e1lten-y dellos deos de la mano. Nun se sabe c\u00f3mo lleg\u00f3 esti Cristu Crucific\u00e1u a la ilesia del Trab\u00e1u."}
{"id": "482", "revid": "37624", "url": "https://ast.wikipedia.org/wiki?curid=482", "title": "Eilao", "text": "Eilao ye un conceyu d'Asturies. Llenda al norte con Bual, al sur con Samart\u00edn d'Ozcos, al este con Bual, Villay\u00f3n y Allande y al oeste con Vilanova d'Ozcos y Castropol.\nEconom\u00eda.\nLa so econom\u00eda b\u00e1sase principalmente nel sector primariu, con delles esplotaciones ganaderes y cultivos de subsistencia. Demientres la construcci\u00f3n de la presa de Doiras, a mediaos del sieglu XX, el sector servicios tuvo m\u00e1s puxu, pero angua\u00f1o ta pr\u00e1uticamente desanici\u00e1u, concentr\u00e1ndose los escasos emplegos d'esti sector na capital del conceyu.\nPol\u00edtica.\nEl part\u00edu que m\u00e1s tiempu tien gobern\u00e1u el conceyu dende la restauraci\u00f3n democr\u00e1tica en 1979 ye'l PSOE, que tien l'alcald\u00eda dende 1983 (v\u00e9ase llista de alcaldes d'Eilao). L'alcalde actual ye Leandro L\u00f3pez, que gobierna dende 1987.\nArte.\nNel so caser\u00edu rescampla el del pueblu de Santesteba, con construcciones tradicionales feches con pizarra que guarden l'armon\u00eda col paisaxe.\nDel so patrimoniu art\u00edsticu destaquen:"}
{"id": "483", "revid": "43102", "url": "https://ast.wikipedia.org/wiki?curid=483", "title": "El Franco", "text": "El Franco ye un conceyu del occidente d'Asturies. As\u00edtiase ente los 43\u00ba28'32 y 43\u00ba35' de llatit\u00fa norte y los 6\u00ba39'48 y 6\u00ba43'35 de llonxit\u00fa oeste del meridianu de Greenwich y llenda: al norte col mar Cant\u00e1bricu, al sur colos conceyos de Castropol y Bual, al este col de Cua\u00f1a y al oeste col de Tapia.\nHistoria.\nAntig\u00fced\u00e1.\nEl Franco nun tien restos d'activid\u00e1 humana anteriores al Neol\u00edticu, pero s\u00e1bese qu'en tola rasa costera hubo presencia humana.\nDe la cultura castre\u00f1a hai gran cantid\u00e1 de restos. Alcontr\u00e1ronse seis xacimientos de los que son m\u00e1s destacaos dos: El Cabu Blanco,\u200b en Valdepares, catalog\u00e1u como gran castru del sector lucense, siendo unu de los m\u00e1s grandes, con cuatro recintos defend\u00edos por fosos y el d'El Arancedo, \u00e9sti nun foi escav\u00e1u curioso, sufriendo espoliaciones.\nLa d\u00f3mina romana, ta marcada poles esplotaciones aur\u00edferas, onde fueron alcontraos antiguos trabayos mineros en redol al castru de Arancedo, onde s'atoparon restos de utillaje.\nAlta Ed\u00e1 Media.\nLa Ed\u00e1 Media, d\u00e9xanos les primeres fontes escrites conoc\u00edes de la vida del Conceyu na que s'amuesa la particular evoluci\u00f3n de los poderes feudales nel occidente asturianu. Esta d\u00f3mina vien marcada pola poderosa instituci\u00f3n eclesi\u00e1stica que caltuvo la so influencia nestes tierres hasta la Ed\u00e1 Moderna. En concretu, el primer documentu que tien una referencia espresa al Conceyu ye'l testamentu del a\u00f1u 926, 23 de setiembre, dau por un supuestu rei Ramiro, f\u00edu d'Alfonso III y de la Reina Ximena, quien dona una serie d'ilesies nel occidente asturianu ente les que s'incl\u00fain la \"secus flumen Ermezana iuxta Miudes ecclesiam Sancte Eulalie\", ilesia que suel identificase col llugar qu'ocupa la capiya del Revell\u00f3n na parroquia de Miudes. Una de los aspeutos m\u00e1s interesantes de dichu documentu ye'l relativu a la ordenaci\u00f3n territorial del occidente asturianu y la dependencia de los conceyos de los centros relixosos. Esta forma d'organizaci\u00f3n, quiciabes resulte, reminiscencia de la organizaci\u00f3n del territoriu nel monacato bret\u00f3n al qu'alude'l Parrochiale Suevum. En concretu no que al conceyu d'El Franco refierse, la indicada ilesia de Santolaya a la que fai menci\u00f3n el documentu, incorpora al pie de la ilesia les families que depend\u00eden d'aquella \"et cum familia sua et cum suis adiecentis\", tala espresi\u00f3n otra manera repitir nel restu de les ilesies d'occidente asturianu.\nLa organizaci\u00f3n del conceyu nesti tiempu yenos conocida por dos aveniencias y un inventariu recoy\u00edu nel Liber Testamentorum Ovetensis que punxeron supuestamente fin a les disputes ente los se\u00f1ores feudales de la contorna. Son los documentos conoc\u00edos como 'Divisio Sancta Marian et Sanctum Iohannem' (1050), 'Divisio Suaronem et Alvam' (1090) y la 'Notitia de hominibus de Cartavio' (1090), documentu esti postreru que conti\u00e9n un curtiu op\u00fasculo que se refier en concretu a la dependencia y xurisdicci\u00f3n de San Juan de Prendon\u00e9s. Sabemos g\u00fcei al travi\u00e9s d'estos documentos que'l territoriu del actual conceyu, atop\u00e1base dependiente del Honor de Suar\u00f3n, que la so tenencia apoderaba tola rex\u00f3n ente'l Eo y el Navia, xunto al cual atop\u00e1bense les mandaciones de Cartavio, San Juan y Miudes dependientes d'aquel.\nLa mandaci\u00f3n de Cartavio entend\u00eda l'este del actual conceyu hasta'l r\u00edu Armaz\u00e1 y el monte Arancedo. Esta mandaci\u00f3n foi oxetu de diversos pleitos conoc\u00edos como 'Agnitio de Kartavio' (1056) y l'enantes cit\u00e1u 'Divisio Sancta Mar\u00eda' (1050) tres los cualos y con fundamentu en dos supuestes donaciones conten\u00edes nos documentos 'Testamentum Froilani Velaz' (972) y 'Comisum de Cartavio' (976) pasa a depender de los obispos d'Uvi\u00e9u. Paez ser que dicha mandaci\u00f3n constituy\u00eda un prestimonio o primitivu foru de la Santa Mar\u00eda de Miudes, por coincidir parcialmente'l so territoriu y particularmente pola referencia al ab\u00e1 Monio na notitia de hominibus de Cartavio (LT 72va2). Pela so parte, la mandaci\u00f3n de San Juan de Prendon\u00e9s depend\u00eda de la familia de Analso Garvixo, un ricohome que la so familia exerz una importancia creciente hasta que ye acus\u00e1u de subversi\u00f3n mientres la minor\u00eda del rei Alfonso V.\u200b Paez claro, seya que non, que dicha mandaci\u00f3n ta amestada a la nobleza llocal de la contorna.\u200b La mandaci\u00f3n de Santa Mar\u00eda de Miudes dependiente del Monesteriu de Courias ye la m\u00e1s importante de les tr\u00e9s, tando venceyada a la mesma, como qued\u00f3 indic\u00e1u, la de Cartavio.\u200b El Llibru Rexistro de Courias referir con gran detalle a esta postrera significando como Arias Felix edific\u00f3'l monesteriu de Santa Mar\u00eda de Miudes xunto al r\u00edu Ermezana (g\u00fcei r\u00edu Armaz\u00e1), darr\u00e9u'l conde Jimeno padre del conde Piniolo y la so muyer la condesa Aragonte adquirir por compraventa. Hacia l'a\u00f1u 1044 el conde Piniolo Jim\u00e9nez y la condesa Aldonza Mu\u00f1oz fixeron donaci\u00f3n del monesteriu de Miudes con toles sos pertenencies al Monesteriu de Courias, siendo esti unu de los siete monesterios de la fundaci\u00f3n inicial del monesteriu coriense, (LRC 54va10-54vB20).\nConocemos al travi\u00e9s d'estos documentos munchos datos sobro la vida de los vecinos, de les rellaciones de vasallaxe d'aquellos lo mesmo que de los caser\u00edos de la contorna, munchos de que los sos nomes permanecen na actualid\u00e1 asina: Casam Frexenedo (Freisnedo), Casam Leirana (Lleir\u00e1), Casata Ascarico, Casata Michaellis, casata Froga, Casata Armetarii, casata Quimara... al pie de ellos los nucleos de poblaci\u00f3n m\u00e1s grandes como la villa de Aranceto, les dos villes de Muices, la villa de Arvoces que se correspuenden colos actuales llugares del Conceyu. Tami\u00e9n consta como los fundadores y los sos herederos que participaren en reconquistar, tornaron a estes tierres con moros cautivos que fueren empleg\u00e1u nel trabayu de les tierres y otros menesteres serviles. Asina'l conde don Froil\u00e1n de Cartavio fai donaci\u00f3n nel so testamentu: \u00abDamus adhuc mauros qui a nobis fuerunt captivati nominabus Mutarrafe cum filiis suis et Falafe et uxore suam noma Vagam cum filiis suis.\u00bb\nBaxa Ed\u00e1 Media.\nTala distribuci\u00f3n caltener mientres tola Baxa Ed\u00e1 Media, como conocemos pol inventariu de Parroquies ellabor\u00e1u por orde del obispu d'Uvi\u00e9u, Gutierre de Toledo, h. 1385, nel que se se\u00f1alen dientro del arciprestalgu de Ribadeo les siguientes ilesies:\n- San Juan de Prendon\u00e9s h\u00fasanla a presentar los padrones. Los diezmos partense la met\u00e1 l'obispu y la met\u00e1'l capell\u00e1n.\n- Santa Mar\u00eda de Miudes h\u00fasala apresentar ye l'ab\u00e1 de Courias. Los diezmos partense d'esta manera la met\u00e1 llevar l'ab\u00e1 y el capell\u00e1n un octavu y el beneficiu tr\u00e9s octavos.\n- Santa Mar\u00eda de Cartavio husala apresentar el cabillo d'Uvi\u00e9u. Los diezmos partense nesta manera: la metad lieva el dichu cabillo, la otra metad el capell\u00e1n.\nComo queda dichu mientres esti tiempu'l territoriu del actual conceyu tuvo so la dependencia del Honor de Suar\u00f3n forma feudal en que'l rei ostentaba la facult\u00e1 de designaci\u00f3n de la tenencia. Estes facultaes son asum\u00edes polos obispos uvie\u00ednos, quien tres la donaci\u00f3n pol Rei Alfonso VII del castiellu de Suar\u00f3n y la Tierra de Ribadeo dependiente d'aquel verificada'l 2 de xineru de 1154, adquieren el se\u00f1or\u00edu de la contorna confiriendo a los sos s\u00fabditos el Fueru de Benavente. A esta estensa demarcaci\u00f3n de la obispal\u00eda d\u00f3tase-y de puebla, la de Rovoredo, anque por cuenta de los intentos del conceyu por debilitar el poder se\u00f1orial, l'obispu decide treslladar poblar a Castropol.\nNel senu d'esti conceyu, los vecinos d'El Franco allega a la eleici\u00f3n de los cargos municipales al travi\u00e9s del part\u00edu de Valdemiudes, teniendo derechu a la designaci\u00f3n d'unu de los cuatro xueces que dempu\u00e9s del Alcalde Mayor constit\u00fain les maxistratures cimeres del Antiguu conceyu de Castropol.\nEd\u00e1 Moderna.\nNel sieglu XIV, la contorna sigue sol r\u00e9xime de la obispal\u00eda, hasta qu'a finales del sieglu XVI, el conceyu sumir al procesu desamortizador empecipi\u00e1u por Felipe II. Esti rei, precis\u00e1u d'ingresos pa desaniciar los gastos causaos poles guerres de relix\u00f3n da en l'apropiaci\u00f3n y enayenadura de los bienes eclesi\u00e1sticos. Asina por Bulda de 14 de marzu de 1579, Felipe II, precis\u00e1u d'ingresos, amplia l'autorizaci\u00f3n de la Curtia cum Acceperimus que primeramente afect\u00f3 a los monesterios asturianos y a la Orde de Santiago, faci\u00e9ndola estensiva al restu de los bienes eclesi\u00e1sticos, llogrando asina, el privilexu de vender o incorporar a la Corona dellos se\u00f1or\u00edos eclesi\u00e1sticos, y en concretu \u00abestremaba de la ilesia y vend\u00eda perpetuamente villes, llugares, fortaleces, xurisdicciones, vasallos, montes, montes, praos, cuantos bienes y rentes temporales pertenec\u00eden a ilesies catedrales metropolitanes, escolinos, parroquiales, monesterios, cabildros, conventos, dignidaes, hospitales y otros llugares p\u00edos\u00bb. Los homes de negociu del rei antemanaron cantidaes que depu\u00e9s pretendieron faer efeutivu sobro los derechos xurisdiccionales que los obispos uvie\u00ednos ostentaben nel occidente asturianu, en munchos casos los vecinos dan en la redenci\u00f3n direutamente por aciu la compra de los derechos xurisdiccionales n'otros pela cueta impugnen les ventes o exerciten el derechu de tant\u00e9u sobro dichos derechos.\nEl conceyu d'El Franco nun se benefici\u00f3 primeramente del procesu de redenci\u00f3n, y nun ye sin\u00f3n cuando apuraos \u00e9nte la situaci\u00f3n de vese somet\u00edos l'arbitraried\u00e1 de la xurisdicci\u00f3n de los nuevos se\u00f1ores, dar en exercer el derechu de tant\u00e9u sobro dichos derechos xurisdiccionales. Nel casu d'El Franco, que nesti casu se intitula de Sueru, se comision\u00f3 a don Diego Garc\u00eda de Valdepares, poles parroquies de Miudes, San Juan de Prendon\u00e9s, Moh\u00edces, Valdepares y el Santa Mar\u00eda del Monte (g\u00fcei perteneciente al conceyu de Tapia) pa dar en la redenci\u00f3n de les cantidaes adelantraes polos homes de negocios del Rei. El documentu o c\u00e9dula conoc\u00edu como asientu real, fech\u00e1u'l 13 de marzu de 1583 y qu'encabeza les ordenances del conceyu, se\u00f1ala como Alonso de cam\u00edn vendiera la villa de Sueru \u00e9 feligres\u00edes... a cuenta de lo que se-y deb\u00eda del asientu del mediu xeneral, tomada con \u00e9l y colos dem\u00e1s homes de negocios de Flandes a \u00c1lvaro Fl\u00f3rez de Qui\u00f1ones, llogrando'l cit\u00e1u Diego Garc\u00eda de Valdepares del Rei Felipe II carta de redenci\u00f3n na que se dixebraba la villa de Sueru y feligres\u00edes de la dignid\u00e1 obispal, incorpor\u00e1ndose a la la so corona y patrimoniu real, por aciu la cantid\u00e1 que paeciera xusta, y llogrando asina una serie de mercedes o privilexos con delles condiciones que son otros tantos fueros o privilexos del Conceyu.\nLa carta de redenci\u00f3n, ta fechada'l 22 de setiembre de 1583, siendo la cantid\u00e1 satisfecha polos 117 vecinos del conceyu de dos millones doscientos venticinco mil ochocientos siete maravedinos (2.225.807,5 mrs.) como resulta del espediente abiertu Alonso de cam\u00edn de resultes de diches ventes y calten\u00edu nel Archivu Xeneral de Simancas, (CJH, Ig. 252). Esto supunxo un esfuerciu realmente considerable pa los vecinos quien llograron por aciu emprestos diversos y la constituci\u00f3n de los cotos de Boimouro y de Sueiro de riba dependientes del Marqu\u00e9s de Santa Cruz y del Villar respeutivamente. Tami\u00e9n, atend\u00edos los bienes que la sede episcopal ten\u00eda nel conceyu, y de resultes de la negativa a pagar del cabildru y de los socesivos requerimientu que se-y dirixeron, alcu\u00e9rdase'l 17 de xunu de 1.591 pol Alcalde Mayor faer efeutivu dichos pagos a cuenta de que-y correspond\u00eda pagar al cobrador de les rentes Alonso M\u00e9ndez de Santuyano llevador de les sos rentes. La posesi\u00f3n del conceyu verificar nel a\u00f1u 1584 \u00e9nte don Pedro Galv\u00e1n, Escrib\u00e1n de n\u00famberu vec\u00edn de la villa de Cebreros, siendo executor don Juan de Grijalba, por comisi\u00f3n de los se\u00f1ores del Real, quedando efeutivamente constituy\u00edu'l conceyu con xurisdicci\u00f3n propia y llev\u00e1ndose a efeutu la redaici\u00f3n de les primeres ordenances, que'l so conten\u00edu esacto desconozse, siendo les que nos llegaron de 1699.\nEl conceyu integr\u00f3se dientro de la Xunta Xeneral del Princip\u00e1u so la dependencia del Castropol, con quien allegaba al nomamientu de representantes y del que s'atopa amest\u00e1u conforme ind\u00edcanos el Catastru d'Ensenada tocantes a rentes, alcabalas, millones y dem\u00e1s.\nSieglu XVIII.\nLes primitives ordenances del conceyu inspiraes nes esistentes nel antiguu conceyu de Castropol, previnieron la necesid\u00e1 de xunta a\u00f1al de los vecinos, en conceyu abiertu, que deber\u00eda de tener llugar el d\u00eda de San Pedro y nel que los vecinos arrexuntar en parroquies pa la designaci\u00f3n de les xusticies y dem\u00e1s cargos municipales. De diches xuntes hab\u00eden de salir ocho eleutores o cobres, encargaos de la designaci\u00f3n d'aquellos, que distribuy\u00edense de la manera siguiente:\n- 1 cobre pola parroquia de Valdepares qu'incluy\u00eda la del Franco.\n- 1 cobre pola de Moh\u00edces.\n- 3 cobres pola de Miudes, que se distribuy\u00eden en tr\u00e9s part\u00edos cobre de riba, de metanes y de baxo, -\n1 cobre y 1/2 pola de San Juan de Prendon\u00e9s distribuy\u00e9ndose alternativamente cada dos a\u00f1os col Monte.\n- 1 cobre y 1/2 pola de Santa Mar\u00eda del Monte, g\u00fcei nel conceyu de Tapia.\nNes primitives ordenances la eleici\u00f3n debi\u00f3 de faese por sufraxu universal indireutu, tal como conocemos g\u00fcei qu'asoced\u00eda nel Bual y en Castropol, sicas\u00ed nel a\u00f1u 1699, una xunta de notables dio en el so camb\u00e9u instaurando'l sistema de suertes, que consist\u00eda na introducci\u00f3n nun c\u00e1ntaru de folla de tantes papeletes como eleutores y estrayendo del mesmu un rapazu les correspondientes a los cobres de ca\u00fana de les parroquies. Esta forma d'organizaci\u00f3n permanez hasta'l 5 d'avientu a\u00f1u 1826 en que son suprim\u00edos estos conceyos abiertos propios de los conceyos de Villazgo, y magar ye restablec\u00edu por Orde Ministerial de 23 de febreru de 1828 ye definitivamente suprim\u00edu pol Real Decretu de 21 de payares de 1834. Con tou, Marcelino Fern\u00e1ndez, fai constar como a principios del sieglu XIX, concretamente'l 29 d'avientu de 1819, inda tien llugar una xunta en conceyu abiertu nel Campu del Trab\u00e1u na Villa d'El Franco.\nNesti tiempu, seg\u00fan el Catastru d'Ensenada esist\u00eden nel Conceyu cinco batanes de pa\u00f1os, tr\u00e9s ferrer\u00edes, tr\u00e9s mazos de tirar y espalmar el fierro, que los sos productos ten\u00eden salida pol Puertu de Viav\u00e9lez. L'informe d'El Franco pal diccionariu de Mart\u00ednez Marina significa que nel puertu de Viav\u00e9lez pueden entrar barcos de 2000 quintales, magar pudieren entrar m\u00e1s embarcaciones si tuvieren medios pa fabricar un muelle dientro pa la defensa de les embarcaciones. Seg\u00fan el mesmu Catastru d'Ensenada nel Franco el Pescadores dedicaben la quinta parte del a\u00f1u a esta activid\u00e1 y el restu al campu a afitar les colleches ensin les cualos nun se pueden caltener.\nSieglu XIX y XX.\nNel sieglu XVIII, inda quedaben cotos se\u00f1oriales n'El Franco, pero nun ser\u00eda sin\u00f3n hasta finales del XVIII y principios del XIX, cuando se produz una serie de cambeos a niveles alministrativos y territoriales que van faer qu'empiecen a sumir estos cotos que ten\u00eden la so propia xurisdicci\u00f3n dientro del territoriu pa integrase dientro de la xurisdicci\u00f3n ordinaria.\nYe nesti sieglu, el XIX, cuando hai una especie de conceyu itinerante, hasta que nel branu de 1852, decide treslladase la capital a A Carid\u00e1, dex\u00e1ndolo ende definitivamente.\nNel sieglu XX, la Guerra Civil, la dictadura franquista y la democracia tienen pocos sucesu que lu individualicen al respective de la so redolada. Ye nesta centuria cuando'l conceyu va empecipiar un despegue cola incorporaci\u00f3n y especializaci\u00f3n nel merc\u00e1u agropecuariu."}
{"id": "485", "revid": "43102", "url": "https://ast.wikipedia.org/wiki?curid=485", "title": "Palomba", "text": "La palomba ye una ave domesticada que vien de la palomba xabaz y tien munches variedaes y castres, estrem\u00e1ndose pol tama\u00f1u y el color. Cuando ye xoven tien el nome de \"pich\u00f3n\".\nQuici\u00e1s la carauter\u00edstica m\u00e1s ablucante desti animal ye'l so aldu, que-y permite volver al \u00f1eru dende los sitios m\u00e1s llonxanos. Por esto, el ser humanu, utiliz\u00f3la pa unviar mensaxes, son les palombes mensaxeres. Anque angua\u00f1o esta pra\u00fatica volvi\u00f3se un pasatiempu pa dalgunos, la so funci\u00f3n foi perimportante na comunicaci\u00f3n enantes la invenci\u00f3n del tel\u00e9fonu y el tel\u00e9grafu.\nEsta ave alcu\u00e9ntrase perbi\u00e9n nel mediu urbanu, polo que ye un problema pa ciudaes como Venecia, \u00fa tuvieron que tomar mid\u00edes pola corrosi\u00f3n que provoquen los cagaritos, que deterioren el patrimoniu art\u00edsticu ya arquiteut\u00f3nicu de la ciud\u00e1.\nLa palomba ye tami\u00e9n un animal con singnific\u00e1u simb\u00f3licu. Na Biblia, No\u00e9 dex\u00f3 dir una palomba dende'l arca pa intentar alcontrar tierra firme. Am\u00e1s, nel Nuevu Testamentu, l'Esp\u00edritu Santu ye una palomba que se-y apaez a Xesucristu nel momentu bautiz\u00e1se. Angua\u00f1o, la palomba blanca con una rama d'olivar nel picu (populariz\u00e1u pola obra de Picasso) ye un s\u00edmbolu de paz pa dalgunes sociedaes occidentales.\nClasificci\u00f3n y llista d'especies.\nSubfamilia Columbinae.\nX\u00e9neru \"Columba\"\nX\u00e9neru \" Nesoenas\"\nX\u00e9neru \"Streptopelia\" \nX\u00e9neru \"Macropygia\"\nX\u00e9neru \"Reinwardtoena\"\nX\u00e9neru \"Turacoena\"\nX\u00e9neru \"Turtur\"\nX\u00e9neru \"Oena\"\nX\u00e9neru \"Chalcophaps\"\nX\u00e9neru \"Henicophaps\"\nX\u00e9neru \"Phaps\"\nX\u00e9neru \"Ocyphaps\"\nX\u00e9neru \"Geophaps\"\nX\u00e9neru \"Petrophassa\"\nX\u00e9neru \"Geopelia\"\nX\u00e9neru \"Leucosarcia\"\nX\u00e9neru \"Zenaida\"\nX\u00e9neru \"Ectopistes\"\nX\u00e9neru \"Columbina\"\nX\u00e9neru \"Claravis\"\nX\u00e9neru \"Metropelia\"\nX\u00e9neru \"Scardafella\"\nX\u00e9neru \"Uropelia\"\nX\u00e9neru \"Leptotila\"\nX\u00e9neru \"Geotrygon\"\nX\u00e9neru \"Starnoenas\"\nX\u00e9neru \"Caloenas\"\nX\u00e9neru \"Gallicolumba\"\nX\u00e9neru \"Trugon\"\nX\u00e9neru \"Microgoura\"\nSubfamilia Otidiphabinae.\nX\u00e9neru \"Otidiphaps\"\nSubfamilia Gourinae.\nX\u00e9neru \"Goura\" crowned pigeons\nSubfamilia Didunculinae.\nX\u00e9neru \"Didunculus\"\nSubfamilia Treroninae.\nX\u00e9neru \"Phapitreron\" \nX\u00e9neru \"Treron\"\nX\u00e9neru \"Ptilinopus\"\nX\u00e9neru \"Drepanoptila\"\nX\u00e9neru \"Alectroenas\"\nX\u00e9neru \"Ducula\"\nX\u00e9neru \"Lopholaimus\"\nX\u00e9neru \"Hemiphaga\"\nX\u00e9neru \"Cryptophaps\"\nX\u00e9neru \"Gymnophaps\""}
{"id": "488", "revid": "37624", "url": "https://ast.wikipedia.org/wiki?curid=488", "title": "Goz\u00f3n", "text": "Goz\u00f3n ye un conceyu d'Asturies. Llenda al norte col mar Cant\u00e1bricu, al sur con Corvera, al oeste con Avil\u00e9s y al este con Carre\u00f1o.\nXeograf\u00eda.\nYe'l conceyu m\u00e1s septentrional de la rex\u00f3n, y en \u00e9l alcu\u00e9ntrase'l Cabu Pe\u00f1es. "}
{"id": "491", "revid": "37624", "url": "https://ast.wikipedia.org/wiki?curid=491", "title": "Grandas de Salime", "text": "Grandas de Salime ye un conceyu allug\u00e1u nel estremu suroccidental d'Asturies. Llenda al norte colos conceyos de Santalla d'Ozcos, Samart\u00edn d'Ozcos y Pez\u00f3s; pal este col d'Allande; y pal sur y pal oeste cola provincia de Lugo."}
{"id": "493", "revid": "43102", "url": "https://ast.wikipedia.org/wiki?curid=493", "title": "Grau", "text": "Grau ye un conceyu d'Asturies, una parroquia de dichu conceyu y una villa de dicha parroquia, capital del conceyu. \nEl conceyu llenda al norte con Candamu y Les Regueres, al este con Proaza, Santo Adriano y Uvi\u00e9u, al sur con Teberga y Tameza y al oeste con Miranda y Salas. Cuenta con una poblaci\u00f3n de .\nHistoria.\nPrehistoria y romanizaci\u00f3n.\nLos restos m\u00e1s antiguos del conceyu daten de la Ed\u00e1 del Bronce. De la Ed\u00e1 del Fierro queden dalgunos pocos restos, como dellos recintos castre\u00f1os qu'en realid\u00e1 nun son m\u00e1s que simples pe\u00f1eos fortificaos.\nDe la d\u00f3mina romana, a pesar de la bayura de restos en conceyos pr\u00f3ximos, malapenes hai testimoniu. Esto ye, en parte, deb\u00edo a que la distribuci\u00f3n actual de la poblaci\u00f3n ye mui distinta de la d'ent\u00f3ncenes.\nEd\u00e1 Media.\nS\u00ed tenemos, empara, restos del poder feudal como son les torres fortificaes de Villanueva, B\u00e1scones y la torre de Cuaya. Ye na Alta Ed\u00e1 Media cuando mos llega una gran cantid\u00e1 de documentaci\u00f3n. Lo que ye evidente ye que n'aquella \u00e9poca lo qu'entendemos por Grau nun constituy\u00eda una unid\u00e1, ya que lo que g\u00fcei se conoz como Grau repart\u00edase ente tr\u00e9s territorios mui estremaos: Pr\u00e1maro, Salc\u00e9u y Vayu o Grau.\nNun ser\u00eda hasta'l sieglu XIII, cuando se constituya la puebla qu'abarca a les tr\u00e9s unidaes de poblaci\u00f3n y am\u00e1s esp\u00farrese hasta Candamu. La nueva villa recibir\u00e1'l nome d'\u00fan de los territorios que la conforma. El conceyu y la di\u00f3cesis uviedina llegar\u00e1n a un acuerdu nel repartu de rentes. La villa inst\u00e1lase nun llugar ricu y frecuent\u00e1u nes rutes del Cam\u00edn de Santiago. Ye, polo tanto, una villa t\u00edpica del cam\u00edn, con una estructura de cai central y cases a los llaterales. La villa ten\u00eda muralla y fuexu y consigui\u00f3 un gran desenrollu, llegando a ser una de les m\u00e1s importantes d'Asturies. Foi una villa baturicia que sell\u00f3 xermand\u00eda con diferentes conceyos y rexones pr\u00f3ximes.\nNel sieglu XIV, Grau nun pudo quedar fuera de la influyencia de los grandes se\u00f1or\u00edos deb\u00edo a qu'entr\u00f3 a formar parte de les tierres del conde Alfonso, bastardu d'Enrique II de Castiella. Un sieglu dempu\u00e9s pas\u00f3 a la familia Qui\u00f1ones. Nun algamar\u00e1 la so autonom\u00eda hasta finales del sieglu XV, anque l'ayuntamientu sigui\u00f3 baxo'l control, qu'exerci\u00f3'l poder de forma unillateral hasta'l sieglu XVIII, pese a la fuerte oposici\u00f3n vecinal.\nEd\u00e1 Moderna.\nNel sieglu XVI, cola desamortizaci\u00f3n eclesi\u00e1stica de Felipe II d'Espa\u00f1a, delles xurisdicciones se\u00f1oriales cambiaron de manes. Asina, el cuetu de Pe\u00f1aflor foi rem\u00edu polos sos habitantes y el cuetu de Pria\u00f1es pas\u00f3 al travi\u00e9s de la compra a la casa de Dasmarinas, como munchos m\u00e1s que fueron cambiando de manes.\nFoi nel sieglu XVIII cuando los moscones ofrecieron al rei una cantid\u00e1 a cambiu de que pudieren escoyer a los sos cargos conceyales, ya que tuvieren acaparaos por unes poques families per sieglos. Ser\u00e1 l'Audiencia d'Uvi\u00e9u la que fallar\u00e1 a la escontra del monopoliu d'estes families en 1774 y la Canciller\u00eda confirmar\u00e1lo en 1783. Pero sicas\u00ed, siguir\u00e1n esistiendo numberosos cuetos nesta zona, que queden fuera de la xurisdicci\u00f3n ordinaria y son competencia direuta d'un se\u00f1or. Nesta \u00e9poca subsisten ent\u00e1 los siguientes cuetos: el cuetu de La Mata, el cuetu de Pe\u00f1aflor, el cuetu de San Xuan, el cuetu de Cabru\u00f1ana, etc.\nSieglu XIX endelantre.\nNel sieglu XIX asocedieron dellos fechos importantes. La guerra del franc\u00e9s present\u00f3 nel conceyu un protagonismu especial. Cre\u00f3se un reximientu con mozos del llugar que llevaba'l nome del conceyu y que foi unvi\u00e1u a lluchar llo\u00f1e del so territoriu. La villa foi invadida cuatro vegaes y esto tuvo consecuencies fatales nel so patrimoniu art\u00edsticu. Les principales amarraces del Princip\u00e1u tuvieron llugar nel escobiu de Pe\u00f1aflor, llugar que tami\u00e9n tuvo importancia nes guerres carlistes. \nOtru fechu destacable son los cambeos na configuraci\u00f3n alministrativa. Grau adquier a finales del sieglu XIX la mesma configuraci\u00f3n d'angua\u00f1o. Asina, Candamu, que taba amest\u00e1u a Grau, tenta la so dixebra, que llograr\u00e1 a finales de sieglu. Tami\u00e9n nesta centuria incorp\u00f3rense dafechu a la so xurisdicci\u00f3n los cuetos se\u00f1oriales.\nNa primer met\u00e1 del sieglu XX, Grau vivi\u00f3 una \u00e9poca de prosperid\u00e1 impulsada poles comunicaciones ferries. Convirti\u00f3se nun centru esportador de productos agr\u00edcoles y ganaderos de primer orde. La puxante situaci\u00f3n fixo sobresalir al pueblu perenriba d'otres llocalidaes espa\u00f1oles contemporanies y atray\u00f3 muncha poblaci\u00f3n. Como centru comercial d'importancia, concentr\u00e1ronse na poblaci\u00f3n servicios alministrativos y bien d'establecimientos comerciales y d'ociu. Los hoteles, cabarets, caf\u00e9s, cines y teatros complementaben l'atraici\u00f3n que proporcionaba'l puxante comerciu llocal y que proporcionaron cierta sonad\u00eda al pueblu per d\u00e9cades.\nPor mor de la so situaci\u00f3n cercana a Uvi\u00e9u y na Asturies central, Grau foi afeut\u00e1u polos fechos de la Revoluci\u00f3n de 1934. M\u00e1s tarde, na Guerra Civil Espa\u00f1ola qued\u00f3,al entamu, dientro de territoriu republicanu. Foi, por embargu, tomada bien ceo poles columnes gallegues sublevaes de Teijeiro, qu'us\u00f3'l conceyu como cabeza de llanza pa la ruptura del sitiu a Uvi\u00e9u.\nA partir de la met\u00e1 del sieglu XX, Grau especializ\u00f3se nuna ganader\u00eda de tipu llacteu col abandonu de les sos zones agr\u00edcoles y con una escasa industrializaci\u00f3n.\nXeograf\u00eda.\nXeograf\u00eda pol\u00edtica.\nSituaci\u00f3n.\nNa tabla siguiente repres\u00e9ntase la llocalizaci\u00f3n n'Asturies del conceyu de Grau, al travi\u00e9s de la representaci\u00f3n de les llendes colos sos conceyos vecinos:\nXeograf\u00eda f\u00edsica.\nEl conceyu de Grau poseye grandes diferencies en cuantes a la xeograf\u00eda f\u00edsica. La so parte norte alcu\u00e9ntrase na Franxa Llitoral Asturiana, dominada por estensos valles y montes de poca altit\u00fa. Mentes que la parte sur, af\u00e1yase inmersa en plena Cordelera Cant\u00e1brica, llegando a algamar altit\u00faes importantes como la del Picu la Berza, con cuasi 1.500 metros sobre'l nivel del mar. \nEsti incrementu d'altit\u00faes que van dende los 40 metros hasta los 1500 da-y a esti conceyu una guapura incomparable, pudiendo observar paisaxes mui estremaos.\nFauna y flora.\nCola vexetaci\u00f3n de clima oce\u00e1nicu podemos esfrutar de viesques pergrandes de casta\u00f1ales, carbayos, fayes, Abeduriu, Xardones, Fresnos, salgueru, am\u00e1s de numberosos \u00e1rboles monumentales. El color verde caracter\u00edsticu de la vexetaci\u00f3n ye consecuencia de la fescura d'esta tierra. Ente la so fauna destaquen el xabal\u00edn, Gatu montes, Llobu, Esguil, Ll\u00f3ndriga, Papalba, Erizu, Jineta, Martalena, Curuxa, Ratoneru com\u00fan, Melandru, Fo\u00edn, ven\u00e1u, Dicen qu'anta\u00f1o viose dalg\u00fan Urogallu y dacuando dalg\u00fan osu pardu, per otru llau, tocantes a artr\u00f3podos, la ribera del r\u00edu Cubia alluga gran riqueza de llib\u00e9lules y los sos praos aproven de bayura de Caparines.\nTesis doctoral sobro les especies bot\u00e1niques del Conceyu de Grau y estremeros.\nSobro la flora del Conceyu de Grau red\u00e1ctase una Tesis doctoral, Tesis-Universid\u00e1 d'Uvi\u00e9u, Departamentu de Biolox\u00eda d'Organismos y Sistemes, 1991, denominada \"Estudiu de la flora y vexetaci\u00f3n vascular del Conceyu de Grau (Princip\u00e1u d'Asturies) y les sos contornes\" que'l so autor ye Dr. Juan Jos\u00e9 Lastra Men\u00e9ndez, Catedr\u00e1ticu de bot\u00e1nica de la Universid\u00e1 d'Uvi\u00e9u. ISBN 84-7468-362-9 3 que na so presentaci\u00f3n diz:\n\"Est\u00fadiase la flora y vexetaci\u00f3n vascular del conceyu de Grau, el de Tameza y de les contornes dambos que t\u00e1n asitiaos na zona central asturiana. Real\u00edzase un cat\u00e1logu flor\u00edstico qu'almite pa la zona 1265 taxones distintes, de los cualos 799 son nuevos pal territoriu d'estudiu. Realiza un anal\u00eds de la vexetaci\u00f3n qu'entiende a los montes, carbes, turberes y pacionales, tami\u00e9n s'incl\u00fain les plantes cultivaes y se\u00f1\u00e1lense los usos populares, farmacol\u00f3xicos, d'inter\u00e9s ap\u00edcola y otros, de los taxones m\u00e1s conoc\u00edos.\"\nXard\u00edn de Caparines y Polinizadores \"Ag\u00fces del Cubia.\nInaugur\u00e1u en 2009 na redolada fluvial y llacustre del r\u00edu Cubia, \nEl xard\u00edn conti\u00e9n les necesaries plantes g\u00fcespedes y nutricies por que les Caparines puedan desenvolver el so ciclu vital completu y tami\u00e9n plantes nectar\u00edferes ornamentales para los inseutos polinizadores, tami\u00e9n tien dende 2018, una instalaci\u00f3n novedosa, foi fecha pal abellugu de munchos inseutos beneficiosos pa l'agricultura, con texto esplicativu de la so funci\u00f3n.\nEstos elementos pueden ser tueros y maderes con perforaciones de distintos di\u00e1metros y fondura, ca\u00f1es, corteces en descomposici\u00f3n, bamb\u00fa, sabugu, lladriyos con buecos de distintos tama\u00f1os, piedres apiladas, pi\u00f1es, etc. Tou ello puede sirvir d'agospiamientu a infinid\u00e1 d'inseutos principalmente polinizadores como aviespes y abeyes solitaries. Tami\u00e9n a tijeretes, maruxos, cole\u00f3pteros polo xeneral y crisopas, que son depredadores de pulgones y otres plagues. \nEstes instalaciones faciliten a los inseutos los buecos necesarios que cada vez son menos frecuentes na naturaleza y construcciones rurales pa poder reproducise y envernar. La diversid\u00e1 de habit\u00e1culos dexa completar los sos ciclos vitales a una gran varied\u00e1 d'especies. Asina por casu, a les ara\u00f1es y mantis atr\u00e1en-yos los lladriyos y les tijeretes prefieren paya y concos de folla invert\u00edos.\nHidrograf\u00eda.\nEl r\u00edu principal del conceyu de Grau ye'l r\u00edu Nal\u00f3n, que percuerre la parte norte mui cerca de la capital. El siguiente r\u00edu n'importancia ye'l Cubia, que cuerre pela propia villa, arrodi\u00e1u d'un guapu pas\u00e9u fluvial y que finaliza siendo afluente del Nal\u00f3n. Sigu\u00edu d'esti, el r\u00edu Sama, tami\u00e9n afluente del Nal\u00f3n, percuerre la parte este del conceyu. Am\u00e1s, tami\u00e9n cuerren pel conceyu'l r\u00edu Veiga y el r\u00edu las Varas. La villa ta trevesada por otros r\u00edos como son el Rodaco y el Mart\u00edn; dambos r\u00edos de poca importancia, sacante cuando vienen con crecida."}
{"id": "495", "revid": "735", "url": "https://ast.wikipedia.org/wiki?curid=495", "title": "Ibias", "text": "Ibias ye un conceyu d'Asturies. Llenda al norte cola provincia de Lugo y con Allande, al este con Dega\u00f1a y Cangas del Narcea, al sur con Peranzais y Cand\u00edn (Provincia de Lle\u00f3n) y al oeste con Lugo.\nXeograf\u00eda.\nEl conceyu d'Ibias, con km\u00b2, ye'l sestu de mayor estensi\u00f3n d'Asturies. Alcu\u00e9ntrase nel estremu surocidental de la comunid\u00e1. Llenda al este col conceyu de Cangas del Narcea, al nordeste col conceyu d'Allande, al norte y occidente cola provincia gallega de Lugo y al sur con Lle\u00f3n."}
{"id": "497", "revid": "43102", "url": "https://ast.wikipedia.org/wiki?curid=497", "title": "Illas", "text": "Illas ye un conceyu d'Asturies. Llenda al norte con Castrill\u00f3n y Corvera, al sur con Les Regueres y Llanera, al este con Corvera y Llanera y al oeste con Candamu.\nHistoria.\nEd\u00e1 antigua.\nEsti territoriu tuvo vencey\u00e1u al desenvolvimientu hist\u00f3ricu de la contorna d'Avil\u00e9s. Hai escasez de xacimientos arqueol\u00f3xicos de los tiempos prehist\u00f3ricos ya inclusive para los primeros sieglos de la historia d'Asturies. Nesti vastu periodu vamos se\u00f1alar nam\u00e1i los dos necr\u00f3polis tumulares de La Reigada y el Cerru de la Pe\u00f1a.\nNun tenemos noticies d'esti espaciu territorial hasta'l periodu altomedieval. La primer referencia ta fechada nel 857 nel testamentu d'Ordo\u00f1o I, faciendo referencia a la so ilesia parroquial.\nEd\u00e1 media y moderna.\nNun va ser hasta'l sieglu XI, cuando atopemos documentaci\u00f3n, asina atopamos a los poderosos condes Piniolo y Aldonza, faciendo una donaci\u00f3n al Monesteriu de San Vicente d'Uvi\u00e9u de la villa de Viesca, esto inf\u00f3rmanos sobro la pertenencia de Viescas al estensu territoriu de Goz\u00f3n o lo que ye lo mesmo al espaciu control\u00e1u pol famosu castiellu. Poro, los actuales t\u00e9rminos conceyiles d'Illas top\u00e1bense ent\u00f3s integraos na demarcaci\u00f3n altomedieval de Goz\u00f3n.\nNel sieglu XII, va ser La Mitra d'Uvi\u00e9u y el monesteriu de San Vicente les dos instituciones que la so presencia patrimonial ta meyor documentada. Pero tami\u00e9n l'aristocracia llaica t\u00f3pase presente nes propiedaes d'Illas. Nestes feches van apaecer les families Vald\u00e9s y Alas. Avil\u00e9s y\u00e1 ye una villa puxante y debi\u00f3 de xenerar un procesu disgregador que conduci\u00f3 a l'apaici\u00f3n de demarcaciones m\u00e1s peque\u00f1es: Illas, Corvera, Castrill\u00f3n, Goz\u00f3n.\nNun va ser hasta'l sieglu XIII, cuando Fernandu IV, incl\u00fai Illas a la villa avilesina como tierres de la so alfoz, pero esti sometimientu nun deb\u00eda de tar exentu de tensiones como lo demuestren los fondos del archivu d'Avil\u00e9s. La dependencia d'Illas respeuto d'Avil\u00e9s non y\u00e1 tuvo marcada pol enfotu d'autogobiernu de les sos xentes, sin\u00f3n que tuvo que soportar les inxerencies de la familia Qui\u00f1ones. Estes interferencies van siguir mientres el sieglu siguiente.\nNos sieglos modernos nun hai grandes tresformamientos. Les tierres d'Illas caltener so la xurisdicci\u00f3n d'Avil\u00e9s. Les sos actividaes son agraries y les sos caser\u00edos rurales. Mientres estos sieglos Illas debi\u00f3 de tener latentes les sos antig\u00fces mires d'independencia.\nEd\u00e1 contempor\u00e1nea.\nVa Ser nel sieglu XIX, cuando se noten les sos ganes d'independencia y en 1809 l'alcalde d'Illas nom\u00e1u n'Avil\u00e9s nun ye almit\u00edu pol pueblu d'Illas, teniendo problemes constantes con Avil\u00e9s. Nun va ser hasta l'afitamientu del r\u00e9xime constitucional, cuando Illas algame la so reclamada llibert\u00e1 municipal, axunt\u00e1ndose'l so Conceyu nel p\u00f3rticu de la ilesia de Santuyano. S\u00eda comoquier esti conceyu siempres va tar xun\u00edu en toles sos fases a la evoluci\u00f3n hist\u00f3rica d'Avil\u00e9s.\nNel sieglu XX, hai un fen\u00f3menu a destacar y \u00e9sti ye la instalaci\u00f3n d'Ensidesa na r\u00eda d'Avil\u00e9s nos a\u00f1os cincuenta y la industria complementario, que traxo una evoluci\u00f3n de la contorna y a la so contorna. Ent\u00e1 nos llama l'atenci\u00f3n la evoluci\u00f3n tan distinta d'esti conceyu respeuto al restu de la redolada, especializ\u00e1ndose na producci\u00f3n agraria, y nun integr\u00e1ndose direutamente na rede industrial de la contorna, anque s\u00ed influy\u00f3 indireutamente nella, col suministru de mano d'obra.\nXeograf\u00eda.\nLes sos principales v\u00edes de comunicaci\u00f3n son l'AS-237 que xune Avil\u00e9s con Candamu y traviesa el conceyu de norte a sur y ye la so principal arteria. Hai una gran cantid\u00e1 de carreteres comarcales y locales. Ta a una distancia de la capital del Princip\u00e1u, Uvi\u00e9u, de 37 quil\u00f3metros.\nLa topograf\u00eda del conceyu ye bien accidentada con fuertes desniveles y poques tierres llanes, predominando los montes de poca altor cubiertos d'arbol\u00e1u. La so mayor elevaci\u00f3n ye'l Picu Friera o Bufar\u00e1n, de 623 metros. El restu del territoriu atopar ente los 200 y los 400 ente frecuentes pindios.\nEvoluci\u00f3n demogr\u00e1fica.\nIllas tuvo a principios del sieglu XX, una elevada ocupaci\u00f3n d'alredor 2.013 persones, si tenemos en cuenta la topograf\u00eda tan accidentada del so territoriu. La so emigraci\u00f3n foi lenta pero constante, en 1950 la so poblaci\u00f3n amenorg\u00e1rase a 1.656 habitantes, a partir d'esta fecha y deb\u00edu al desenvolvimientu industrial d'Avil\u00e9s, va incidir positivamente na evoluci\u00f3n demogr\u00e1fica del conceyu y\u00e1 que dexa a la so poblaci\u00f3n movese a trabayar, pero ensin camudar el so llugar de residencia. Esto fixo qu'Illas volviera crecer y ente 1960 y 1970 los sos efectivos xubieren a los 1.800, pero eso nun quedar\u00eda asina, hab\u00eda un nuevu camb\u00e9u por cuenta de la crisis qu'afect\u00f3 al sector industrial, garr\u00e9 los sos efectivos en 1996 quedaron amenorgaos a 1.223 habitantes.\nLa so poblaci\u00f3n at\u00f3pase bien avieyada, predominando les persones mayores de 55 a\u00f1os y\u00e1 que la so \u00faltima emigraci\u00f3n afect\u00f3 a la fase adulta, dexando por tantu bien amenorgada la so poblaci\u00f3n de menores de 15 a\u00f1os.\nPol\u00edtica.\nNel conceyu d'Illas, dende 1979, el part\u00edu que m\u00e1s tiempu gobern\u00f3 fueron el PP (vease llista d'alcaldes d'Illas). L'actual alcalde sicas\u00ed ye Alberto Tirador, d'IX-BA, quien gobierna dende 2007.\nArte.\nLos sos monumentos m\u00e1s destacaos atopar na villa del conceyu. Asina t\u00e1n:\nFiestes.\nDiremos destacar seg\u00fan los sos nucleos de poblaci\u00f3n:"}
{"id": "499", "revid": "43102", "url": "https://ast.wikipedia.org/wiki?curid=499", "title": "Llanera", "text": "Llanera ye un conceyu d'Asturies. Lenda'l norte con Xix\u00f3n y Corvera, al sur con Uvi\u00e9u, al este con Xix\u00f3n y Siero y al oeste con Illas y Les Regueres. La so capital, Posada, all\u00fagase a 11 km d'Uvi\u00e9u, 20 d'Avil\u00e9s y 22 de Xix\u00f3n. Cunta con una poblaci\u00f3n de 13.505 habitantes (INE, 2008).\nEnte los servicios m\u00e1s importantes d'esti conceyu destaquen el ferrocarril de Renfe en Llugo, Villabona y Ferro\u00f1es, l'Institutu d'Ense\u00f1anza Secundaria en Posada, la so importante estaya industrial, colos pol\u00edgonos de Silvota, Asipo y Parque Teunol\u00f3xicu d'Asturies. Am\u00e1s del Centru Penitenciariu d'Asturies.\nHistoria.\nPrehistoria y d\u00f3mina romana.\nTien restos arqueol\u00f3xicos del Paleol\u00edticu Inferior y Mediu. Tami\u00e9n poseye restos d'estructures tumbulares de la d\u00f3mina Neol\u00edtica. Hai restos romanos que na so primer estructura foi un castru pero la falta d'escavadures arqueol\u00f3xiques fai abegoso la so dataci\u00f3n, los principales castros son: La Coro\u00f1a, Pe\u00f1a Men\u00e9ndez, El Cantu San Pedru, El Cuetu y el Picu Cogolla, el m\u00e1s estudi\u00e1u foi'l Cantu San Pedru que lu pon m\u00e1s como noyu aglutinador d'un territoriu con calter defensivu.\nLa invasi\u00f3n romana fizo del territoriu de Llanera \u00fan de los m\u00e1s importantes. Ti\u00e9nense noticies del noyu de Lucus Asturum que yera un enclave alministrativu importante y taba arrey\u00e1u con toles v\u00edes de comunicaci\u00f3n.\nEdaes media y moderna.\nNa Ed\u00e1 Media, hai una gran cantid\u00e1 de documentaciones que mos informen sobro les ventes o donaciones qu'hebo nesti territoriu. Nesta d\u00f3mina hebo dellos monesterios como los de San Pelayo, Santa Mar\u00eda de la Vega y San Vicente, pero si hebo \u00fan que destac\u00f3 foi'l de la Ilesia mayor d'Uvi\u00e9u que va enantanndo los sos territorios gracies a donaciones de dos reis, Alfonsu III y Ordo\u00f1u II. La culminaci\u00f3n del so poder so estes tierres aportar\u00eda coles donaciones realizaes pola reina do\u00f1a Urraca que dona a l'ilesia d'Uvi\u00e9u tol territoriu de Llanera.\nPelos sieglos XIV y XV, l'alministraci\u00f3n de les tierres de Llanera taba venceyada a les de Les Regueres que pertenec\u00eden al Obispu d'Uvi\u00e9u, \u00e9sti encomendaba la so alministraci\u00f3n a una presona llamada \"encomenderu\" que yera polo xeneral un noble destacando ente ellos: Don Rodrigo \u00c1lvarez de les Asturies o Pedro Men\u00e9ndez de Vald\u00e9s. Esta familia destaca pol so apoyu a la corona y tuvieron nesti cargu d'encomenderos hasta bien entr\u00e1u el sieglu XIV. Esti sistema de gobiernu tevo dellos problemes qu'afecharon col alc\u00edu del sieglu XV, que se conoz como la rebeli\u00f3n de \u00ablos esconxuraos\u00bb, nomada asina porque los habitantes, fartos de los abusos del encomenderu, apoder\u00e1nronse del so representante faci\u00e9ndo-y oxetu de veyures, polo que l'Obispu respondi\u00f3 cola descomuni\u00f3n de les xentes del conceyu, pesllando les illesies. Esta situaci\u00f3n durar\u00eda cuatro a\u00f1os hasta la muerte del Obispu, col nuevu Obispu llegar\u00eden a un alcuerdu prestando xuramentu de nun rebelase, llevant\u00e1ndo-yos el castigu de la descomuni\u00f3n.\nYe nel sieglu XVI, demientres el rein\u00e1u de Felipe II, cuando'l conceyu pasa a incorporase a la corona. La ciud\u00e1 d'Uvi\u00e9u merca'l territoriu ensin cuntar cola participaci\u00f3n vecinal. Esti camb\u00e9u nun produxo denguna meyora pa les xentes, y\u00e1 qu'hebo enterrios de contino col Ayuntamientu d'Uvi\u00e9u, estos problemes siguieron asocediendo pelos sieglos XVII y XVIII, anque de diferente xeitu, ya que los llazos que xun\u00eden a Llanera y Uvi\u00e9u son ca vegada m\u00e1s febles. Esto afay\u00e1moslo a la hora de nomar cargos, ya que'l consistoriu uvie\u00edn ten\u00eda una potest\u00e1 ca vegada m\u00e1s reducida.\nNesti sieglu XVIII y y\u00e1 a entamos del XIX hai que destacar la Guerra Peninsular, onde delles persones del conceyu foron deportaos a Francia como prisioneros de guerra. Esta zona foi un llugar de pasu que se repetir\u00eda demientres la I Guerra Carlista.\nSieglu XIX n'alantre.\nNel sieglu XIX, Llanera pescancia la so independencia d'Uvi\u00e9u y afita la so capital en Posada, correspondi\u00e9ndo-y l'asientu n\u00famberu 39 na Xunta Xeneral d'Asturies. Dalgo que destaca ye la importancia que va ganando esti conceyu como v\u00eda de comunicaci\u00f3n y a esto escomencipi\u00f3se-y a xunir una industrializaci\u00f3n incipiente, inst\u00e1lense industries como Cer\u00e1mica Guisasola, una f\u00e1brica d'esplosivos, espa\u00f1amientos mineros en Ferro\u00f1es. Otru asocedimientu foi la instalaci\u00f3n de la llinia de ferrocarril LLi\u00f3n-Xix\u00f3n que convirti\u00f3 a Villabona n\u00fan importante noyu ferroviariu.\nEn 1936 Llanera dio'l trunfu al Frente Popular y tres el llevantamientu l'ex\u00e9rcitu permaneci\u00f3 fiel a la Rep\u00fablica. Llanera foi tomada n'ochobre de 1937 al final de la guerra d'Asturies, pero continuaron dempu\u00e9s delles aiciones guerrilleres. En 1960 hai un gran puxu industrializador, naug\u00farense'l pol\u00edgonu de Silvota, pero la cris de los a\u00f1os setenta tami\u00e9n afeut\u00f3 a esti conceyu, col pieslle de delles industries. Hai que destacar un resurdimientu a finales del sieglu XX y entama a instalase un nuevu pol\u00edgonu industrial, el d'Asipo, all\u00fagase ell\u00ed tami\u00e9n Mercasturias, y el Parque Teunol\u00f3xicu d'Asturies, algamando un gran desenrollu non s\u00f3lo industrial sin\u00f3n residencial.\nXeograf\u00eda.\nEsti conceyu tien una extensi\u00f3n de 106,69 y una poblaci\u00f3n de 13.109 habitantes y sus principales nucleos por n\u00famberu d'habitantes son: su capital Posada, Lugo de Llanera, Villabona, Pruvia y San Cucao.\nEl so tarr\u00e9n ye predominantemente llanu, el conceyu ocupa parte de la llanera que s'enanta al norte d'Uvi\u00e9u, tien peque\u00f1os accidentes ente los que destacamos: Santufirme, el Fresni y el Gorfoli de 317 metros que ye'l so m\u00e1ximu altor. La mayor parte del so tarr\u00e9n ded\u00edcase a paci\u00f3n y s\u00edfue-y n'enantu l'usu forestal. Les sos especies arbories son: el pinu y l'ocalitu (dientro les al\u00f3ctones)y la casta\u00f1al y el carbayu nes aut\u00f3ctones. Ded\u00edcase poca estensi\u00f3n al cultivu destacando la pataca y el ma\u00edz. La so ganader\u00eda ye mayoritariamente bovino. Dalgo qu'hai que destacar nesti conceyu ye la estaya servicios. El so r\u00edu m\u00e1s importante ye'l Nora que separta Llanera d'Uvi\u00e9u, tien numberoses \u00f1ores como'l Zalandr\u00f3n, los Gafares y el Robl\u00e9u.\nEvoluci\u00f3n demogr\u00e1fica.\nPesie al so privilex\u00e1u allugamientu, vivi\u00f3 dedic\u00e1u a l'activid\u00e1 agraria, al quedar excluyida del desenrollu econ\u00f3micu industrial, presentando una evoluci\u00f3n demogr\u00e1fica semeyante a los m\u00e1s de los conceyos rurales. Nos primeros 40 a\u00f1os del sieglu XX, gana en poblaci\u00f3n 3.500 habitantes aportando al so m\u00e1ximu de poblaci\u00f3n con 11.424. Emprimando un procesu de retrocesu que nun aparar\u00eda hasta 1960. Nesta data la so situaci\u00f3n camuda pos se ve metida nel \u00e1rea de construcci\u00f3n del centru d'Asturies. Los sos dos mayores noyos Llugo y Posada tienen un fuerte puxu como zona residencial teniendo un incrementu de poblaci\u00f3n de 1.400 persones, algamando'l conceyu una poblaci\u00f3n de 11.407 habitantes. Esti procesu diera llugar a una pir\u00e1mide de poblaci\u00f3n onde les persones menores de 20 a\u00f1os son el 26\u00b47% soperando en dos puntos la media rexonal y en m\u00e1s de cuatro puntos a les mayores de 60 a\u00f1os.\nNo tocante a la so emigraci\u00f3n s\u00ed la tevo, ya qu'hai que tener en cuenta que n\u00fan prencipiu foi un conceyu rural y afect\u00f3-y na mesma medida qu'a otros conceyos rurales. La so emigraci\u00f3n foi mayoritariamente a Am\u00e9rica, Cuba y Arxentina, mientes que de magar 1960 la emigraci\u00f3n empobinose a pa\u00edses del centru d'Europa.\nLa estaya servicios ye la m\u00e1s importante na so econom\u00eda y ocupa'l mayor n\u00famberu de los sos habitantes. Sobresal el comerciu sigu\u00edo pela hosteler\u00eda, el tresporte o comunicaciones. Dalgo de lo qu'hai que destacar de Llanera ye que tien una gran concentraci\u00f3n de f\u00e1briques que s'alcuentren nos pol\u00edgonos de Silvota que ye de propied\u00e1 p\u00fablica y el d'Asipo de propied\u00e1 privada. En Llanera t\u00e1n tami\u00e9n Mercasturias y el Parque Teunol\u00f3xicu d'Asturies.\nPol\u00edtica.\nNel conceyu de Llanera, de magar 1979, el part\u00edu que m\u00e1s tiempu gobernara fora'l PP, col actual alcalde Jos\u00e9 Avelino S\u00e1nchez a la tiesta dende 1995 (ver llista d'alcaldes de Llanera).\nArte.\nEnte la gran cantid\u00e1 de padrimu\u00f1u art\u00edsticu del conceyu destacaremos:\nFiestes.\nEnte les sos fiestes, destacaremos:\nEn mayu, son les fiestes de San Isidru Llabriegu na llocalid\u00e1 de Posada. \nEn xunetu son les fiestes del cruceru en Posada y les de Santiago Ap\u00f3stol n'Arlos y Pruvia.\nN'agostu, cell\u00e9brase en Llugo les fiestes de Santa Mar\u00eda, per dellos d\u00edes culminando les fiestes col \"Martes del Bollu.\"\nL'Antroxu poseye gran acoyida en Posada, anque tami\u00e9n se celebra n'otres llocalidaes. Tami\u00e9n hai xornaes gastron\u00f3miques, como la del bacalao en setiembre y la de los productos de la g\u00fcerta y carne roxo n'agostu."}
{"id": "500", "revid": "43102", "url": "https://ast.wikipedia.org/wiki?curid=500", "title": "Llanes", "text": "Llanes ye un conceyu del oriente d'Asturies. Llenda'l norte cola mar Cant\u00e1brica, al sur con On\u00eds, Cabrales, Pe\u00f1amellera Alta y Pe\u00f1amellera Baxa, al este con Ribedeva y al oeste con Cangues d'On\u00eds y Ribeseya. En\u00e1ntase alrodiu de 30 km a lo llargo de la cuesta nel postreru oriental de la rex\u00f3n. Cunta con una poblaci\u00f3n de 13.841 habitantes (INE, 2016).\nNel puertu de Llanes (pesqueru y deportivu) destaquen angua\u00f1o los llamaos \"Cubos de la Memoria\", obra del pintor vascu Agust\u00edn Ibarrola, que pint\u00f3 con dellos motivos alusivos al conceyu los bloques de formig\u00f3n que protexen l'espig\u00f3n del cai.\nHistoria.\nPrehistoria.\nLa presencia humano nesti territoriu se dev\u00f3lase a la d\u00f3mina del Paleol\u00edticu Inferior, de la que se tien constanza d'una riestra de restos ll\u00edticos apruc\u00edos en La Riera y na cueva de Balmori y restos del periodu Mediu como los de la cueva d'Arneru o del Superior como los afayos nes cueves del Cuetu la Mina. Pu\u00e9dese dicir que nel conceyu de Llanes t\u00e1n representaes toles etapes de la nuesa prehistoria. De la d\u00f3minaa magdaleniense hai restos nes cueves de: La Ribera, Balmori, etc. De la ed\u00e1 del fierro hai enteseca de restos, asina como de la d\u00f3mina prerromana y romana onde nun aprucen restos de castros, magar que s\u00ed allegaren otres muestres como un cag\u00fcercu dedic\u00e1u a los dioses Manes.\nEdaes media y moderna.\nNa Ed\u00e1 Media, estes tierres yeren llamaes tierres del Aguilar (y la villa de Llanes \"Puebla d'Aguilar\"), el so noyu alministrativu taba nel castiellu de Soberr\u00f3n, allug\u00e1u na Xerra del Cuera, onde ent\u00e1 afloren los sos restos, L'ordenamientu del territoriu rep\u00e1rtese ente les instituciones relixoses, asina'l monesteriu de San Salvador de Celoriu del sieglu XII y la nobleza llocal como don Alfonso Su\u00e1rez y do\u00f1a Cristilde figuren a la tiesta d'un grande padremu\u00f1u. Alfonsu IX concede posiblemente en 1225 la carta puebla a Llanes col env\u00eds d'alitar les defenses d'estes tierres. M\u00e1s tarde Alfonsu X el Sabiu concede nuevu fueru a la villa. Tol noyu arrodi\u00e1base por una muria lo qu'endicia'l so calter defensivo. Dicha muria, aniciada por Alfonsu X, rem\u00e1tase nel sieglu XV. Esti noyu af\u00edtase r\u00e1pidamente ente los sieglos XIII y XIV, onde y\u00e1 tin\u00eda ente 1.000 y 1.500 habitantes tresllad\u00e1ndose a Llanes les funciones alministratives y militares. Alfonsu XI conc\u00e9de-y el privilexu de facer dos feries a\u00f1ales, tami\u00e9n esti rei-y concede'l so propiu alfol\u00ed de la sal, ya qu'ent\u00f3ncenes Llanes posey\u00eda un puxante puertu. Les sos naves llanisques llegaben a los puertos andaluces, portugueses, franceses, flamencos o ingleses. Esti privilexu foi rescind\u00edu polos Reis Cat\u00f3licos en 1493. Nesta d\u00f3mina nel terminu conceyil de Llanes la so ganader\u00eda y agricultura yera un pegoyu mui b\u00e1sicu na so econom\u00eda.\nNos sieglos XIII y XIV, esti conceyu caltendr\u00eda rellaciones de xermand\u00eda con Lle\u00f3n y Castirlla como a mou de defensa haxa los abusos de la nobleza, ya qu'esta villa pasar\u00eda per distintes manes, asina Enrique II pasar\u00edala'l so f\u00edu bastardu don Alfonso, conde de Nore\u00f1a. Dempu\u00e9s de delles engarradielles ente'l conde y la corona, \u00e9sti ye venc\u00edu y el conceyu de Llanes recupera la so condici\u00f3n de conceyu de rialengu.\nNel sieglu XV, Xuan II don\u00f3 esta villa y la de Ribeseya a don Diego Fern\u00e1ndez de Qui\u00f1\u00f3nez, en compensaci\u00f3n pola confiscaci\u00f3n d'otres villes de so, esta familia ser\u00eda espulsada d'Asturies pol futuru rei Enrique IV deb\u00edo a les sos amarraces de cutio cola corona, incorpor\u00e1ndose de nuevu al rialengu colos Reis Cat\u00f3licos en 1490. Nesta data Llanes, sufri\u00f3 dos grandes quemes.\nNos sieglos XVI y XVII, destaca la grande influyencia del monesteriu benedict\u00edn de Celoriu y del grande florecimientu de l'activid\u00e1 pesquera y comercial que vivi\u00f3'l puertu llaniscu.\nNel sieglu XVIII, la econom\u00eda de la villa entam\u00f3 un declinar, en parte deb\u00edo a les continues guerres y pola instituci\u00f3n de la matr\u00edcula pa la Rial Armada que llev\u00e1base a la xente de la mar, para sirvir na Armada Rial.\nSieglu XIX alantre.\nNel sieglu XIX, cola Guerra Peninsular les tropes francesas entraron en Llanes y les hostilidaes comezaron de sigu\u00edo tando al mandu de les tropes llanisques don Blas de Posada. En 1809 les tropes franceses entraron en Llanes amburando'l so archivu y el palaciu de los duques d'Estrada. Llanes foi cayendo delles veces en poder franc\u00e9s per esti sieglu, destacando la batalla del r\u00edu Pur\u00f3n. El trieniu lliberal truxo que dalgunes parroquies se constituyeren como ayuntamientu independiente. A mediaos d'esti sieglu hai que destacar la gran emigraci\u00f3n llanisca a Ultramar. El final d'esti sieglu d\u00e9xamos la realizaci\u00f3n de delles obres como'l pas\u00e9u de San Pedru (construy\u00edu en 1847), l'hospital municipal, el merc\u00e1u cobiertu, etc.\nNel sieglu XX, l'activid\u00e1 industrial yera escasa. Demientres la Guerra Civil espa\u00f1ola, llibr\u00e1ronse importantes batalles nes cumes de los montes llaniscos. Les tropes republicanes foron derrotaes y el conceyu mayoritariamente de dereches queda en manes de Franco. Na llucha antifranquista significose Horacio Fern\u00e1ndez, \"El Paisanu\", que vivi\u00f3 na clandestinid\u00e1 y cola allegada de la Democracia foi por dos lexislatures diput\u00e1u nacional por Asturies.\nXeograf\u00eda.\nLes principales v\u00edes de comunicaci\u00f3n son la carretera N-634 que crucia'l conceyu, l'AS-263 ente Llanes y Corao, l'AS-340 de Nueva a Corao y l'AS-343 que va haza Ribeseya. Alcu\u00e9ntrase a una distancia de la capital d'Asturies de 111 quil\u00f3metros.\nEsti conceyu tien un territoriu poco arispiu con enantaes llaneres, grandes y llombes poco pronunciaes. Tien al sur la sierra del Cuera que fai de muria natural con altores como Pe\u00f1ablanca de 1.177 metros. Poseye paisades protex\u00edes como la Cuesta Oriental y la Xerra de Cuera, otres zones protex\u00edes son: los Monumentu Natural de los Sableros de: Bufones d'Arenillas y Bufones de Santiuste, etc.\nHidrograf\u00eda.\nLos sos r\u00edos nun son llargos, destaquen el r\u00edu Nueva, el Bed\u00f3n, el Pur\u00f3n y el r\u00edu Cabra. Tien una gran cantid\u00e1 de playes d'arena fino ente les que figuren: Cuevas, La Guelga, Torimbia, Barru, El Sabl\u00f3n, Tor\u00f3, Andr\u00edn, etc.\nLos montes.\nDe tol conceyu de Llanes la zona sur ta dome\u00f1ada por una cordelera caliar. Munchos turistes, maguer, nun se decaten que la cresta que forma dicha parede montesina escuende la vista de la m\u00e1s alta sierra del Cuera; ente los dos hai valles escond\u00edos, que drenen en sistemes de cueves. El mayor d'estos valles ye La Llosa de Viangu. A diferencia de los altores de los Picos d'Europa al sur, estos valles son verdes y viciosos.\nLes cueves.\nEl conceyu cunta con numberoses cueves, incluyendo un llugar d'inter\u00e9s arqueol\u00f3xico en Nueva, y la Cueva Bol\u00e1u (\u1e24errer\u00eda, ) prieto La Pereda que tami\u00e9n conti\u00e9n arte antiguu y pasos abiertos.\nHai tami\u00e9n dellos sistemes importantes de cueves, incluyendo\nEstos sistemes foron sistem\u00e1ticamente esploraos pela primer vegada por espele\u00f3logos del Club de Espeleolox\u00eda de la Universid\u00e1 d'Oxford (OUCC) y de Speleogroup.\nParroquies.\nEl conceyu de Llanes div\u00eddise en 28 parroquies:\nToponimia.\nAfuer del decretu 32/2005 de 21 d'abril de 2005, espubliz\u00e1u nel Bolet\u00edn Oficial del Princip\u00e1u d'Asturies (BOPA) el 6 de mayu, foron aprobaes les formes oficiales de los top\u00f3nimos de les parroquies y llugares del conceyu de Llanes, pasando a ser oficiales en tolos casos les denomaciones n'Idioma asturianu.\nEvoluci\u00f3n y distribuci\u00f3n demogr\u00e1fica.\nCon una poblaci\u00f3n de 13.232 habitantes sofiera diferentes cambeos. A entamos del sieglu XX, la so poblaci\u00f3n yera de 18.684 habitantes, algamando'l so puntu m\u00e1ximu en 1920 con 23.349 habitantes. De magar esta data escomencipi\u00f3 una perda de poblaci\u00f3n que represent\u00f3 la cuarta parte de los sos efectivos.\nEsta din\u00e1mica d'emigraci\u00f3n de 1920 tien por dest\u00edn pa\u00edses d'Ultramar ente los que destacaremos M\u00e9xicu y Venezuela, onde son famoses les colonies llanisques nesti pa\u00eds. Llueu la emigraci\u00f3n camud\u00f3 por mor a nueves ufiertes de trabayu qu'hab\u00eda nes zones industrializaes del centru'l pa\u00eds, anque tami\u00e9n hebo una fuerte emigraci\u00f3n haza Madrid. Ye poco conocida la emigraci\u00f3n llanisca a los pueblos de los conceyos costeros montesinos de Val de San Vicente y San Vicente de la Barquera, siendo poco numberosa en cantid\u00e1 absoluta pero importante y singular ya que l'altu porcentaxe de persones d'orixe llaniscu nel total de poblaci\u00f3n d'estos dos conceyos costeros ye de gran importancia.\nEl mayor problema de la poblaci\u00f3n de Llanes ye'l so avieyamientu, les persones mayores de 60 a\u00f1os son el 30% de la poblaci\u00f3n, teniendo mui poca poblaci\u00f3n moza.\nLos m\u00e1s de los habitantes del conceyu viven na zona costera, na que la villa m\u00e1s grande ye la propia Llanes, con una poblaci\u00f3n d'alrrodiu 4.000 habitantes de los prieto de 13.000 que tien dichu conceyu; anque pel branu la poblaci\u00f3n total del conceyu multipl\u00edcase.\nEconom\u00eda.\nLa so econom\u00eda b\u00e1sase na estaya terciaria, destacando la puxante estaya servicios que nam\u00e1i en temporada de branu ocupa a un gran n\u00famberu d'habitantes, en devan\u00e9u nun se considera a Llanes como una de les capitales tur\u00edstiques d'Asturies. La econom\u00eda de la estaya b\u00e1sase tami\u00e9n na agricultura, ganader\u00eda y la pesca, xenerando \u00e9sta una peque\u00f1a industria de conserves y salazones.\nLos profesionales de la pesca del conceyu t\u00e1n agrupaos na Cofrad\u00eda de Pescadores \"Santa Ana\". Pela so rula pasaron nel a\u00f1u 2005 187.903 Kg de pexes y mariscu, que supusieron unes ventes de 1.012.292 \u20ac.\nPol\u00edtica.\nNel conceyu de Llanes, de magar 1979, el part\u00edu que m\u00e1s tiempu gobernara fora'l PSOE (ver llista d'alcaldes de Llanes). L'alcaldesa d'angua\u00f1o ye Dolores \u00c1lvarez del PSOE, quien gobierna con mayor\u00eda absoluta dende 2003. Cueye destacar, que'l predecesor de l'actual alcaldesa foi Antonio Trev\u00edn, actual deleg\u00e1u del gobiernu n'Asturies y ex-Presidente d'Asturies."}
{"id": "501", "revid": "43102", "url": "https://ast.wikipedia.org/wiki?curid=501", "title": "Llangr\u00e9u", "text": "Llangr\u00e9u ye un conceyu d'Asturies. Llenda al norte con Siero, al oeste con Uvi\u00e9u, al sur con Mieres y al este con Samart\u00edn del Rei Aurelio.\nMagar que'l nome oficial del conceyu seya \"Llangr\u00e9u\", dellos lling\u00fcistes caltienen qu'esti ye un hiperasturianismu y que \"Llangreo\" ye m\u00e1s correcto, d'alcuerdu cola fon\u00e9tica del asturianu central (nesta zona la \"-u\" en final de pallabra altera la vocal t\u00f3nica y, polo tanto, si tuviera \"-u\" final, el nome habr\u00eda ser *\"Llangr\u00edu\"). \"Llangreo\" ye, per otru llau, la \u00fanica forma lling\u00fc\u00edsticamente asturiana recoyida na tradici\u00f3n oral del conceyu; calti\u00e9nse g\u00fcei de manera relicta ente los llangreanos de m\u00e1s ed\u00e1.\nEtimolox\u00eda.\nLa ra\u00edz celta \"lanka\", \"langa\" pue tar nel orixe del top\u00f3nimu. Significa \"pliegue del tarr\u00e9n, valle\" y n'Asturies da llugar a una llarga serie de top\u00f3nimos:\nXeograf\u00eda.\nEl conceyu t\u00e1 form\u00e1u pola ciud\u00e1 de Llangr\u00e9u, onde viven 40.039 persones (INE 2009), formada dende 1983 coles antig\u00fces poblaciones de La Felguera, Sama, Cia\u00f1u, Ria\u00f1u, Lada y Barros (angua\u00f1o nomaes distritos), y otros 200 llugares habitaos (pueblos y aldees) que s'alluguen na fastera rural del conceyu (destacando ente elles Tiuya, pueblu natal del famosu futbolista David Villa).\nLos 82 quil\u00f3metros cuadraos del municipiu t\u00e1n tami\u00e9n dixebraos ente'l nucleu la ciud\u00e1 (unos 7 km d'usu urbanu ya industrial) y l'\u00e1mbitu campes\u00edn (75 km de praos, viesques, mayaos y tierres de llabor).\nHistoria.\nLes traces m\u00e1s antig\u00fces de Llangr\u00e9u correspuenden a la cultura los castros: El Picu'l Castillu, en Cia\u00f1u, y el Castillu, en Ria\u00f1u.\nDende la Ed\u00e1 Media y\u00e1 nun esisten testimonios hist\u00f3ricos terminantes. Nel a\u00f1u 857, Ordo\u00f1u I fai una donaci\u00f3n (a la ilesia de S. Salvador d'Uvi\u00e9u) coles ermites de Sta. Olaya y S. Cosme y S. Dami\u00e1n, toes elles del territoriu de Llangr\u00e9u. En 1075, Alfonsu VI entama otra donaci\u00f3n a la ilesia d'Uvi\u00e9u de territorios del valle de Llangr\u00e9u; cola confirmaci\u00f3n posterior la reina Urraca, tol territoriu de lo que g\u00fcei ye'l conceyu pas\u00f3 a propied\u00e1 la ilesia d'Uvi\u00e9u. \nLos infanzones llangreanos pleitiaron cola corona por tar en desalcuerdu cola dominaci\u00f3n episcopal. El fallu foi-yos desfavoratible, lo cual marc\u00f3 el carauter el conceyu: nel so escudu apaecen 10 yelmos, imaxe los infanzones que refugaran dende ent\u00f3s el poder real. Nun foi xera cenciella la del gobiernu d'estes tierres por parte del obisp\u00e1u, polo que-y foi conced\u00edu'l fueru de Benavente por pidici\u00f3n popular en 1338. \nNel rein\u00e1u de Felipe II, en 1581, el T\u00e9rminu pasa d'obispal\u00eda a realengu, por merca de los sos moradores al monarca, a la gueta de dineru pa caltener les guerres pol mundu. El conceyu de Llangr\u00e9u mi\u00e9ntase y\u00e1 nes actes les xuntes del Princip\u00e1u en 1596. Nesta d\u00f3mina, la importancia social y econ\u00f3mica del conceyu taba afitada nos nucleos de Ria\u00f1u y Cia\u00f1u.\nNa guerra d'Independencia (entamos del sieglu XIX) rex\u00edstrense nel tarr\u00e9n de Llangr\u00e9u delles lluches, xeneralmente menores y ensin importancia, coles tropes napole\u00f3niques. \nLes guerres carlistes afayen tami\u00e9n desendolque so'l territoriu llangreanu. En xunetu de 1874, los carlistes ataquen Sama de Llangr\u00e9u, desapaeciendo nel fueu l'archivu'l Conceyu (y, per ende, el pergam\u00edn el fueru).\nA finales del XIX, el conceyu conoz el desendolque mineru ya industrial. En 1917, Llangr\u00e9u ye parte importante na gran g\u00fcelga xeneral revolucionaria qu'afeut\u00f3 a tola naci\u00f3n, col result\u00e1u de graves incidentes y munchos muertos y fer\u00edos. Na dictadura de Primo de Rivera vivi\u00f3 Llangr\u00e9u un momentu econ\u00f3micu bonu abondo.\nEl periodu la II Rep\u00fablica foi permov\u00edu. La depresi\u00f3n xeneral truxo paru y llaceria pa la clase obrera y el proletari\u00e1u llangreanu manifest\u00f3se repet\u00edes vegaes escontra'l r\u00e9xime republicanu, ente otres razones pola oposici\u00f3n de la C.N.T (sindicatu anarquista) al socialismu gubernamental. La revoluci\u00f3n d'ochobre de 1934 foi una d\u00f3mina pertr\u00e1xica en Llangr\u00e9u, con numberosos muertos.\nNa guerra civil, el conceyu foi mui activu na fastera'l frente popular.\nDende'l periodu de l'autarqu\u00eda prod\u00faxose'l puxu de la miner\u00eda y la industria llangreana, con un incrementu demogr\u00e1ficu perimportante, absorb\u00edu pol espardimientu de barriaes obreres y el desendolque urbanu'l conceyu. Nel entamu los a\u00f1os 60, la UNESCO nom\u00f3 a Llangr\u00e9u, en documentu oficial, \"el quil\u00f3metru m\u00e1s cultu d'Europa\", afit\u00e1ndose nos peraltos procentaxes d'escolarizaci\u00f3n ya alfabetizaci\u00f3n los habitantes (casi el cien por cientu).\nDemograf\u00eda.\nMagar que'l conceyu seya billing\u00fce casi enteru, l'asturianu nun se tien desendolcao abondo; l'\u00e9xodu de poblaci\u00f3n, deriv\u00e1u del mal momentu econ\u00f3micu, influye apriesa na so perda.\nEconom\u00eda.\nLa miner\u00eda y la siderurxa son, hist\u00f3ricamente, les mayores fontes d'emplegu en Llangr\u00e9u, pero les dos t\u00e1n en crisis angua\u00f1o."}
{"id": "502", "revid": "43102", "url": "https://ast.wikipedia.org/wiki?curid=502", "title": "Llaviana", "text": "Llaviana ye un conceyu d'Asturies. Llenda al norte con Bimenes y Nava, al sur con Ayer, al este con Pilo\u00f1a y Sobrescobiu y al oeste con Samart\u00edn del Rei Aurelio y Mieres. Cuenta con una poblaci\u00f3n de 13 582 persones (INE, 2015).\nHistoria.\nPrehistoria y ed\u00e1 Antigua.\nLos primeros testimonios de presencia humana nel conceyu de Llaviana remonten al Paleol\u00edticu, colos \"xacimientos rupestres\" de El Torrex\u00f3n y El Ca\u00f1al (dambos en El Condao) y el de Pe\u00f1a Cori\u00e1n, \u00e9sti \u00faltimu con grabaos y canaletes nes par\u00e9s. Tami\u00e9n hai constancia de dos \"t\u00famulos funerarios\" nos montes de Pe\u00f1a Mayor, en La Va\u00faga y Cayacente, probablemente del Neol\u00edticu.\nNel territoriu del conceyu atopose dalguna \"ferramienta\", ente la que destaca l'hachu planu de cobre de Villoria, de tipu \"cabrales\" (ed\u00e1 del bronce antiguu) y otros dos hachos de Tira\u00f1a y El Condao, asemeyaos a d'otros atopaos en Llangr\u00e9u (ed\u00e1 del bronce final).\nNa \"d\u00f3mina prerromana\", Llaviana form\u00f3 seguramente parte del territoriu control\u00e1u polos \u00e1stures orientales. La toponimia indica la presencia posible de poblaos fortificaos (castros) en El Castrill\u00f3n (La Pola), El Cercu (La Pumar\u00e1), La Corona (Fresneo na parroquia de Tolivia), La Corona (Boro\u00f1es) o El Cor\u00f3n (L'Aldea). A falta d'escavaciones arqueol\u00f3xiques sup\u00f3nse qu'estos castros son de la ed\u00e1 del fierro y que siguieron ocupaos na \u00e9poca prerromana. Sicas\u00ed, delles hip\u00f3tesis indiquen la posibilid\u00e1 de que dalgunos tuvieren una ocupaci\u00f3n y hasta una fundaci\u00f3n posterior a la dominaci\u00f3n romana.\nPoco se sabe de la \"presencia romana\" nel conceyu de Llaviana, nome que s'esplica a partir d'una hipot\u00e9tica explotaci\u00f3n agr\u00edcola (\"villa\") romana pertenenciente a Flauius: \"villa flauiana\". Los romanos tami\u00e9n explotaron mines, de les que queden dalgunos restos nos montes de Pe\u00f1a Mayor. Nesta \u00e9poca cruciaben el conceyu dos \"calzaes\", una viniendo de Tarna, que sigu\u00eda'l valle del Nal\u00f3n y otra dende Ayer hasta Villaviciosa, pasando pelos valles de Villoria y Tira\u00f1a.\nEd\u00e1 Media y Moderna.\nLlaviana tuvo na d\u00f3mina medieval una personalid\u00e1 bien marcada. Los documentos medievales refi\u00e9rense a ella indiferentemente como \"territoriu\" (\u201cin territorio flavianensi\u201d), \"valle\" (\u201cvalle quos vocitant Flabiana\u201d) o \"conceyu\" (\u201cen el conceio de Llaviana\u201d). Asistimos nesti periodu a un procesu de \"feudalizaci\u00f3n\" alredor de les posesiones del conventu de San Vicente d'Uvi\u00e9u: los conventos benedictinos de San Esteban (El Condao) y San Xuan de Villaverde (Ciarg\u00fcelo), de los que nun se conserva neng\u00fan restu. \nLa construcci\u00f3n d'una malater\u00eda nel llugar de Comillera, na llende con Sobrescobiu, indica la posible presencia d'una \"ruta de pelegrinaci\u00f3n\" a San Salvador d'Uvi\u00e9u y Santiago procedente de Tarna, aprovechando l'antigua calzada romana. \nLa fundaci\u00f3n de La Pola de Llaviana tuvo llugar probablemente a finales del sieglu XIII, anque nun se sabe con certeza y\u00e1 que nun se conserva'l fueru. En cualquier casu, s\u00e1bese con certeza que La Pola ye villa en 1400 y capital de conceyu en 1504, a\u00f1u en qu'unvia representantes a la Xunta Xeneral del Princip\u00e1u d'Asturies.\nEn 1776 los vecinos soliciten al rei la concesi\u00f3n d'un merc\u00e1u selmanal en Llor\u00edo. El rei concedio-yos el merc\u00e1u los xueves, pero en La Pola. Pocos a\u00f1os mas tarde, en 1786, les xuntes de vecinos (\"conceyos abiertos\") dexaron de celebrase na capiella de la Madalena (El Puente) y pasaron a un edificiu que tov\u00eda se conserva n'actual plaza Maximiliano Arboleya de La Pola.\nSieglu XIX endelantre.\nPela guerra de la independencia, les tropes franceses del xeneral Bonet, entraron en Llaviana pel puertu de San Isidro y Tarna. La mayor\u00eda de los vecinos abellug\u00e1ronse nes altures. Sicas\u00ed, peque\u00f1es part\u00edes de guerrilleros atacaron a los franceses dende El Barrill\u00f3n, El Condao, Soto Llor\u00edo y Puente d'Arcu, y hasta los ficieron dar marcha atr\u00e1s nuna ocasi\u00f3n. Tami\u00e9n destaca l'aici\u00f3n d'un mozu de Tira\u00f1a qu'atac\u00f3 un corr\u00e9u franc\u00e9s, faciendo prisioneru al xefe. Como premiu, la Xunta Xeneral nom\u00f3lu cabezaleru d'una partida de 40 homes pa continuar la llucha.\nEn 1826, el conceyu algama l'actual configuraci\u00f3n cola \"incorporaci\u00f3n de los cotos se\u00f1oriales de Villoria y Tira\u00f1a\", pertenecientes a les cases de Quir\u00f3s y de Nava. Del pas\u00e1u se\u00f1orial d'estos dos cotos queden top\u00f3nimos como \"El Palaciu\" (Tira\u00f1a) o \"La Forca\" y \"La Picota\" (Villoria), y varies lleendes qu'evoquen los abusos de los se\u00f1ores pa colos vecinos.\nLes Guerres carlistes tami\u00e9n afectaron al conceyu, que foi abellugu a varies part\u00edes guerrilleres na primer guerra. Na segunda guerra, destaca \"Melchor Vald\u00e9s\", de La Pontona, que s'ech\u00f3 al monte en 1872 y lleg\u00f3 a tar al mandu del equivalente d'un batall\u00f3n. Nuna quema provocada pola partida carlista d'Angel Rosas en 1875 perdi\u00e9ronse tolos fondos documentales del Ayuntamientu.\nLos \u00faltimos a\u00f1os del sieglu XIX marquen lentamu de la miner\u00eda\" en Llaviana. Anque hubo esplotaciones menores de cobre en Villoria y El Condao, l'activid\u00e1 minera centrose nel carb\u00f3n. La primera mina en abrir fue el Coto Musel\"', en 1880. Tres d'\u00e9sta, vinieron les esplotaciones de Villoria, Tolivia, Les Portielles, Carrio y Barredos, toes elles de capital foriatu. \nCola miner\u00eda, el \"movimientu obreru\" fue cobrando importancia. Bien ceo, en 1904 naz la agrupaci\u00f3n socialista de Llaviana.\nEn 1905 inaugur\u00f3se l'Ayuntamientu actual, construy\u00edu nel sitiu onde s'asitiaba la capiella de San Miguel.\nLa participaci\u00f3n de los mineros de Llaviana foi especialmente importante na fuelga de 1917 y sobremanera na revoluci\u00f3n d'ochobre del 34. El 4 d'ochobre de 1934, el cuartel de la Guardia Civil de Barredos foi'l primeru en cayer en toa Asturies. Dempu\u00e9s, los revolucionarios tomaron el de La Pola, lo que provoc\u00f3 un muertu, y axunt\u00e1ronse a les columnes que combat\u00eden n'Uvi\u00e9u. El \"Comit\u00e9 Revolucionariu\" de Llaviana, nos escasos quince d\u00edes que tuvo d'activid\u00e1, foi un de los meyor organizaos y menos violentos d'Asturies: ocupose de la sanid\u00e1, el tresporte y los abastos y hasta lleg\u00f3 a iguar una pista d'aterrizaxe en La Chalana.\nTres del fracasu de la Revoluci\u00f3n, la \"represi\u00f3n\" foi enforma violenta: munchos vecinos, como'l mesmu alcalde Julio Casta\u00f1os, sufrieron tortures nel Conventu de les Adoratrices d'Uvi\u00e9u o na Casa del Pueblu de La Pola, acondicionada como Centru de Reclusi\u00f3n. Pa escapar a esta represi\u00f3n, dellos revolucionarios suicid\u00e1ronse, exili\u00e1ronse o ech\u00e1ronse al monte.\nNa Guerra Civil Espa\u00f1ola, Llaviana permaneci\u00f3 fiel a la Rep\u00fablica. Al principiu de la guerra hai que se\u00f1alar la quema d'alguna ilesia como la de El Condao y la desapaici\u00f3n y probable asesinatu de dellos sospechosos de simpat\u00eda colos facciosos, como l'ex-alcalde Arturo Le\u00f3n. \nLlaviana foi un de los \u00faltimos reductos del Frente Norte n'Espa\u00f1a, hasta la ocupaci\u00f3n pol xeneral Mu\u00f1oz Grandes en 1937. La represi\u00f3n franquista tuvo episodios como l'ametrallamientu de trece vecinos nel cementeriu de Tira\u00f1a n'abril de 1938.\nAnque nun hubo neng\u00fan episodiu b\u00e9licu nel conceyu, la guerra provoc\u00f3 299 v\u00edctimes hasta 1940, seg\u00fan les cifres de \"Francisco Trinidad\" na so \"Cr\u00f3nica de Laviana\". El detalle de les cifres de les v\u00edctimes ye'l que vien darr\u00e9u:\nTres de la guerra, nos montes de Llaviana, los fugaos caltuvieron una importante \"activid\u00e1 guerrillera\" hasta bien entraos los a\u00f1os cincuenta. Ente les principales part\u00edes de guerrilleros destaquen la de los hermanos Manuel y Aurelio D\u00edaz Garc\u00eda, \"los Caxigales\", de El Condao y la de Lisardo Garc\u00eda, \"Lisardo\", de Soto Llor\u00edo. Los Caxigales llevaron a cabu la primera aici\u00f3n guerrillera, la muerte d'un falanxista en 1938. Tami\u00e9n efectuaron atracos, sabotaxes como'l de la mina Coto Musel, un asaltu al cine Maxi y hasta un intentu de secuestrar n'Uvi\u00e9u al toreru Manolete. Morrieron nun tirot\u00e9u cola Guardia Civil el 7 de febreru de 1950. \nLisardo foi responsable de varios atracos y de la muerte de siete persones. Morri\u00f3 nun enfrentamientu cola Guardia Civil el 22 de mayu de 1950 en Llor\u00edo.\nLa \"represi\u00f3n franquista\" llev\u00f3 a episodios especialmente tr\u00e1xicos como'l del Pozu Funeres, una torca nel monte de Pe\u00f1a Mayor. El 24 d'abril de 1948 tiraron vivos, dempu\u00e9s de sometelos a tortures a ente ocho y ventid\u00f3s persones, seg\u00fan les fontes, acusaes de collaborar col maquis. Varies de les v\u00edctimes agonizaron dellos d\u00edes, enantes de que se tratare de borrar el rastru del crime tirando cartuchos de dinamita y prendiendo-y fueu al pozu.\nLa pol\u00edtica econ\u00f3mica franquista basada na autarqu\u00eda tuvo por efeutu una sensible \"reactivaci\u00f3n de l'activid\u00e1 minera\". Llaviana conoci\u00f3 un gran crecimientu demogr\u00e1ficu, deb\u00edu en gran parte a inmigrantes d'otres zones d'Espa\u00f1a, lo que llev\u00f3 a la construcci\u00f3n de barriaes como la de Barredos y Fontoria Nueva. Nesti periodu los mineros llavianeses tuvieron una participaci\u00f3n importante nes fuelgues en 1957, 1962 y 1963.\nA partir de los a\u00f1os sesenta, Llaviana convi\u00e9rtese nun de los principales llugares d'ociu del Nal\u00f3n, con zones de ba\u00f1os como El Ca\u00f1al y La Chalana o coles cafeter\u00edes de La Pola atra\u00eden a xente de tou'l valle. La empresa de tresportes llavianesa El Carbonero, fundada en 1927 por Manuel Men\u00e9ndez (angua\u00f1o cooperativa Alcot\u00e1n), beneficiose d'esti fen\u00f3menu y lleg\u00f3 a tener 142 emplegaos. \nNa d\u00e9cada de los setenta la crisis de la miner\u00eda, llev\u00f3 a la creaci\u00f3n de HUNOSA que agrup\u00f3 la mayor parte de les esplotaciones mineres. Angua\u00f1o l'\u00fanicu pozu que queda n'activida en Llaviana ye Carrio.\nAl env\u00eds de diversificar la econom\u00eda del conceyu, cre\u00f3se recientemente un pol\u00edgonu industrial nos terrenos ocupaos anteriormente por una escombrera en El Sutu.\nXeograf\u00eda.\nEl conceyu tien una superficie de 130,99 km\u00b2. \nTa a una distancia de la capital, Uvi\u00e9u, de 33 quil\u00f3metros. Les sos principales v\u00edes de comunicaci\u00f3n son: AS-17, que treviesa'l conceyu d'oeste a este, l'AS-251, qu'enllaza con Samart\u00edn del Rei Aurelio y l'AS-252, que xune La Pola Llaviana con Ayer.\nNo que cinca al aprovechamientu, esta superficie comp\u00f3nse principalmente de masa forestal (46,48%), pastos (38,75%) y terrenu improductivu (10,36%). El restu rep\u00e1rtese en superficie non agr\u00edcola (3,37%), tierres de cultivu (0,58%) y agua (0,46%).\nEl paisaxe de Llaviana ta constituy\u00edu b\u00e1sicamente d'una vega estrencha a la oriella del r\u00edu Nal\u00f3n, arrodiada de montes. Nesta vega alcontramos les poblaciones m\u00e1s importantes (La Pola, Barredos, El Condao) y les principales v\u00edes de comunicaci\u00f3n (la carretera AS-17 Avil\u00e9s \u2013 Puertu de Tarna y el ferrocarril La Pola \u2013 Xix\u00f3n).\nEl r\u00edu Nal\u00f3n, que crucia'l conceyu d'este a oeste, tien varios afluentes: na marxe derecha'l r\u00edu la Xerra (o riascu El Condao), el r\u00edu la Caya (o r\u00edu de la Robell\u00e1) y el r\u00edu Tira\u00f1a; na marxe izquierda el r\u00edu Soto, El Raigusu (o r\u00edu Ribota) y el r\u00edu Villoria.\nLa met\u00e1 occidental del territoriu de Llaviana forma parte de la Cuenca hullera del Nal\u00f3n. El relieve comp\u00f3nse principalmente de los valles y cordales formaos pola erosi\u00f3n fluvial sobre materiales carbon\u00edferos. Na parte oriental, alcontramos un sustratu calizu, que correspuende a les zones de mayor altit\u00fa. \nLos principales montes de Llaviana son la Pe\u00f1a Mea (1.560 m), la Triguera (1.291 m), la Xamoca (1.288 m) y el picu Tres Conceyos (1.097 m).\nParroquies.\nEl conceyu de Llaviana ta form\u00e1u por 8 parroquies:\nDemograf\u00eda.\nLa poblaci\u00f3n de Llaviana foi medrando a lo llargo'l sieglu XX, y pas\u00f3 de los 8.313 habitantes de 1900 a los 15.363 de 1981, que representen el m\u00e1ximu hist\u00f3ricu. A partir d'esti a\u00f1u la poblaci\u00f3n empez\u00f3 a menguar.\nNos \u00faltimos a\u00f1os asistimos a un procesu d'ensame de la poblaci\u00f3n en La Pola, en detrimentu de les zones rurales. Asina, ente l'a\u00f1u 2000 y 2003 toles parroquies, quitando la de La Pola, que pas\u00f3 de 8.500 habitantes a 8.574, perdieron poblaci\u00f3n. \nEn 2002 el movimientu de poblaci\u00f3n (99 nacencies y 183 defunciones) rexistra un saldu vexetativu negativu. Tami\u00e9n ye negativu'l saldu de los movimientos migratorios internos (228 emigrantes por 170 inmigrantes). Un saldu migratoriu esternu malapenes positivu (68 inmigrantes por 60 emigrantes) nun ye a compensar les cifres anteriores.\nEn 2015 Llaviana contaba 13.582 vecinos (con una densid\u00e1 de poblaci\u00f3n de 104 hab./km\u00b2), d'ellos 234 inmigrantes, que representaben el 1,72 % de la poblaci\u00f3n. Esta \u00faltima ta pembaxo de la media asturiana (3,96% de poblaci\u00f3n inmigrante), que y\u00e1 ye de por s\u00ed inferior a la media espa\u00f1ola. N'orde d'importancia, los principales pa\u00edses d'orixe de los inmigrantes son Polonia, Ecuador, Arxentina, Cuba, Portugal, Alema\u00f1a, Marruecos, Rep\u00fablica Checa y Rep\u00fablica Dominicana. \nEconom\u00eda.\nLlaviana foi un conceyu agr\u00edcola y ganaderu hasta les \u00faltimes d\u00e9cades del sieglu XIX. A partir d'esi momentu, el pesu de l'agricultura bax\u00f3 en beneficiu de la ganader\u00eda y sobre too de la miner\u00eda. \nNa d\u00e9cada de los 70 empieza a cobrar importancia'l sector servicios, sobremanera en La Pola. \nCol declive de les mines, a partir de los a\u00f1os 80 y 90 aumenta de manera importante'l n\u00famberu de xubilaos y prexubilaos. El fen\u00f3menu de les prexubilaciones y de les subvenciones explica'l reciente reaprovechamientu de los praos y montes pa usos ganaderos.\nNel mes de payares de 2004 hab\u00eda en Llaviana 737 paraos (247 homes y 490 muyeres).\nEnte la poblaci\u00f3n con emplegu, seg\u00fan les estad\u00edstiques de 20096 (SADEI), el 4,21% trabayaba na agricultura, el 12,59% na industria, el 12,06% na construcci\u00f3n y el 71,14% nel sector servicios.\nPol\u00edtica.\nNel conceyu de Llaviana, de magar 1979, l'\u00fanicu part\u00edu que gobern\u00f3 foi'l PSOE l'actual alcalde, escoy\u00edu el 30 de setiembre de 2008 tres la dimisi\u00f3n del anterior edil, ye Adri\u00e1n Barb\u00f3n Rodr\u00edguez, del PSOE.\nArte.\nEl conceyu de Llaviana, tien munchos monumentos y obres arquiteut\u00f3niques ente les que destacaremos:\nOtros exemplos a destacar son les sos barriaes surd\u00edes pol ensanche de La Pola, destacando la barriada de Fontoria, la de Blanca \u00d1eves, la de Barreos, etc.\nFiestes.\nEnte les sos munches fiestes destacaremos les siguientes:\nEl fin de selmana siguiente, organ\u00edzase'l Descensu Folcl\u00f3rico del Nal\u00f3n, que foi declarado Fiesta d'Inter\u00e9s Tur\u00edsticu y gocia de grande sonad\u00eda.\nTami\u00e9n tenemos les fiestes de San Xusto en Soto de Llor\u00edo, ente otres.\nHay otos santuarios nel conceyu coles sos romer\u00edes, como son: la de la Visitaci\u00f3n na ermida de Les Campes, La de Cortina, o la de Ribota.\nDeportes.\nLaviana cuenta con un equipu de f\u00fatbol hist\u00f3ricu, el Real Tit\u00e1nico. Fund\u00e1u en 1912, hist\u00f3ricamente milit\u00f3 na Tercer Divisi\u00f3n asturiana. Sicas\u00ed nos caberos a\u00f1os tevo dellos problemes y angua\u00f1o milita en Primera Rexonal. Dellos xugadores conoc\u00edos a nivel rexonal foron To\u00f1o Vel\u00e1zquez, Sim\u00f3n, Sen\u00e9n o Berto. Yosu Uribe, actual entrenador de la Ponferradina entren\u00f3 al club llavianetu na temporada 91/92.\nL'otru club de Llaviana ye l'Alcava, b\u00e1sicamente dedic\u00e1u al f\u00fatbol base y ensin equipu de categor\u00eda superior. El so equipu xuvenil ascendi\u00f3 la temporada 2008-2009 a la Lliga Nacional Xuvenil. El so futbolista m\u00e1s reconoc\u00edu ye Roberto Canella, xugador del Sporting de Xix\u00f3n.\nN'otros deportes, Llaviana cuenta con una escuela d'atletismu con dellos deportistes de categor\u00eda nacional, como Magnolia Iglesias, Am\u00e1s esisten equipos de deporte base de baloncestu, balonmano y nataci\u00f3n. Nos caberos a\u00f1os el duatl\u00f3n adquiri\u00f3 cierta sonad\u00eda de mano del club llocal Desnivel.\nQuici\u00e1s el deportista m\u00e1s destac\u00e1u seya'l karateka Valent\u00edn Marcos Nieto, miembru del equipu nacional espa\u00f1ol, m\u00faltiples veces Campe\u00f3n d'Espa\u00f1a, asina como Campe\u00f3n Europ\u00e9u y Mundial en categor\u00edes inferiores.\nLlavianetos illustres.\nLa llista de llavianetos destacaos que vien darr\u00e9u ta compuesta esclusivamente por homes, lo que nun ye d'estra\u00f1ar nuna socied\u00e1 patriarcal que dexaba a les muyeres arrequexaes nel \u00e1mbitu dom\u00e9sticu. \nEn cualquier casu, hubo bien de muyeres de valir en Llaviana, anque munches nun trescendieren de les llendes del conceyu. La semblanza d'algunes d'elles apaez nel llibru d'Aida Fuentes Concheso \"\u00abHistories de muyeres\u00bb\" (Llaviana, 2004)."}
{"id": "503", "revid": "4088945", "url": "https://ast.wikipedia.org/wiki?curid=503", "title": "\u1e36\u1e37ena", "text": "\u1e36\u1e37ena ye un conceyu d'Asturies. Llenda'l norte con Mieres, al sur con Vi\u1e37\u1e37aman\u00edn, Sena de \u1e36\u1e37una y Santu Michanu (Lli\u00f3n), al este con Ayer y al oeste con Riosa y Quir\u00f3s.\nHistoria.\nPrehistoria y d\u00f3mina romana.\nLos sos primeros afayos daten de la neolitizaci\u00f3n, les sos estructures megal\u00edtiques at\u00f3pense bien representaes, teniendo un bon exemplu nel dolmen del Padr\u00fan. Hai varios campos tumulares, como los de La Cobertoria, La Campa, Los Fitos o Castie\u1e37\u1e37o , pero non toos foron investigaos.\nDende l'antig\u00fced\u00e1 el territoriu del conceyu foi una de les principales v\u00edes de comunicaci\u00f3n cola Meseta. Nel percorr\u00edu de la v\u00eda de la Carisa atop\u00e1ronse numberosos asentamientos romanos. Un exemplu d'estos asentamientos ye'l mosaicu atop\u00e1u en Mamorana y el mesmu Campamentu romanu de La Carisa. \nLa v\u00eda romana de La Carisa, dex\u00f3 tami\u00e9n al descubiertu una serie de castros estrat\u00e9xicamente asitiaos per onde entraron les tropes romanes, tenemos los castros de: El Cant\u00f3n de Chaguenzas, Currie\u1e37\u1e37os, Carraces, El Pandr\u00fan, etc. Hai otros castros nos cordales del centru y del oeste: El Curuchu, Las Corochas, El Questru, etc.\nEd\u00e1 media y moderna.\nMientres los reinaos de Ramiru I y Ordo\u00f1u I, nel sieglu IX, foi construyida la ilesia de Santa Cristina. El conceyu sirvi\u00f3 de pas\u00f3 a los pelegrinos que realizaben el Cam\u00edn de Santiago na Ed\u00e1 Media pa venerar les reliquies de la Catedral d'Uvi\u00e9u.\nNel a\u00f1u 1266 el rei Alfonsu X el Sabiu dio la Carta Puebla a La Pola. L'alfoz dau a esti conceyu convirti\u00f3lu na cuarta demarcaci\u00f3n m\u00e1s estensa d'Asturies.\nLa Real Orde del 14 d'abril de 1836, pola que se crea'l Conceyu de Mieres, fai que Mieres bif\u00f3rquese del conceyu de \u1e36\u1e37ena, que se queda cola configuraci\u00f3n actual. \nNa Ed\u00e1 Media alredor sieglu XI, y\u00e1 hai un dominiu d'importancia, el del conde Fruela Mu\u00f1ez, m\u00e1s tarde apaecen instituciones de calter eclesi\u00e1sticu como'l de San Vicente d'Uvi\u00e9u que va recibir una ampliaci\u00f3n de territoriu por una donaci\u00f3n de Fruela II, otru monesteriu con gran influencia foi'l de Santa Mar\u00eda de Arbas, asiti\u00e1u cerca del puertu casi na zona lleonesa. Foi nos sieglos XIII y XIV, cuando se funda pu\u00e9blala de \u1e36\u1e37ena promovida por Alfonsu X con mires de repoblar el territoriu, asiti\u00e1ndose \u00e9sta sobre otra y\u00e1 esistente que yera la villa de San Mart\u00edn de Paraxes. El centru alministrativu foi dot\u00e1u d'una peramplia alfoz, siendo la cuarta demarcaci\u00f3n m\u00e1s estensa d'Asturies. Foi dotada col fueru de Benavente y beneficiada con un merc\u00e1u selmanal. Un sieglu m\u00e1s tarde Enrique de Trastamara y\u00e1 rei conc\u00e9de-y el privilexu de nun pagar nin portalgu, nin pealgu.\nEnte los sieglos XIV-XVI, entamen a desapaecer tolos cotos tantu se\u00f1oriales como eclesi\u00e1sticos, quedando nam\u00e1i un cotu que ser\u00eda'l cotu de Payares con se\u00f1or\u00edu eclesi\u00e1sticu.\nPal sieglu XVI, el Conceyu de \u1e36\u1e37ena va tener dellos enfrentamientos col cotu eclesi\u00e1sticu, y nun va ser hasta la desamortizaci\u00f3n de Felipe II cuando esti cotu s'incorpore al conceyu. Foi nesti sieglu cuando'l puertu de Payares foi escoy\u00edu pa ensertar la carretera Xix\u00f3n-Uvi\u00e9u-Lle\u00f3n, esti proyeutu foi sofit\u00e1u por Xovellanos y Campumanes, anque foi atay\u00e1u y nun s'acab\u00f3 hasta 60 a\u00f1os dempu\u00e9s, nel 1834.\nSieglu XIX d'equ\u00ed p'arriba.\nNel sieglu XIX, la invasi\u00f3n francesa traxo distintos actos violentos na villa qu'acabaron cola quema del conceyu, archivu ya ilesia. Mientres les guerres carlistes hubo un enfrentamientu ente lliberales y absolutistes na contorna. Lo que m\u00e1s marc\u00f3 esti conceyu foi la Real Orde del 14 d'abril de 1836, pol que se crea'l Conceyu de Mieres, biforc\u00e1u del de \u1e36\u1e37ena, quedando esti conceyu cola configuraci\u00f3n que tien angua\u00f1o. Apaecen nueves actividaes llaborales que va traer un gran tresformamientu na vida local, establezse la Compa\u00f1\u00eda \u1e36\u1e37eniza Asturiana con una fabrica d'aceru, la fundici\u00f3n de fierros en Vil.layana y les primeres esplotaciones mineres. Nesta d\u00f3mina inaugura'l tramu de ferrocarril que va traer les esplotaciones de les mines de Cinabriu en Mu\u00f1\u00f3n Cinero y l'instalaci\u00f3n d'otres fabriques.\nNel sieglu XX, hai que destacar los conflictos que van dende 1934-1937, asina na zona de Campumanes ye'l centru neur\u00e1lxicu del Frente Sur. En 1936 el Frente Popular llogra la mayor\u00eda de votos leneses y col alc\u00edu de xunetu el conceyu queda na zona lleal a la Rep\u00fablica, destacando como llugar estrat\u00e9xicu El Puertu de Payares, nun cayendo'l conceyu en manes nacionales hasta ochobre de 1937, pero aun as\u00ed sigui\u00f3 operando la partida guerrillera de Germ\u00e1n \u00c1lvarez, el Comisariu. A mediaos del sieglu XX el sector mineru convi\u00e9rtese nel factor de desenvolvimientu del conceyu llegando al so momentu \u00e1lgido nos a\u00f1os setenta. Cr\u00e9ase HUNOSA qu'integrara a les m\u00e1s importantes esplotaciones del t\u00e9rminu municipal, nun momentu en que'l cayente del sector y\u00e1 ye patente. Aun as\u00ed \u1e36\u1e37ena queda un pocu fuera del ambiente depresivo de los conceyos mineros en parte pelos sos principales v\u00edes de comunicaci\u00f3n que y\u00e1 ten\u00eden tradici\u00f3n dende la d\u00f3mina romana.\nXeograf\u00eda.\nEl so relieve ye bien accident\u00e1u, la so mayor elevaci\u00f3n ye la Penubina de 2.417 metros, que ye un Paisaxe Protex\u00edu, tando esti territoriu compart\u00edu con Quir\u00f3s. Otros cumes a destacar son: El Cey\u00f3n de 2.035 metros, La Tesa de 1.905 y La Boya de 1.731 metros.\nFlora y fauna.\nLa so masa arb\u00f3rea ta compuesta de fayeos, casta\u00f1eos y acebales. Tami\u00e9n esisten amplies prader\u00edes xunto con pacionales d'altor de tipu comunal, destinaes al caltenimientu del gan\u00e1u vacunu y daqu\u00e9 del caballar y llanar. Ente la so fauna destaquen: el corciu, el robecu, el xabal\u00edn y delles especies en peligru d'estinci\u00f3n como'l urogallu, l'\u00e1guila real y el llobu.\nR\u00edos.\nEl so r\u00edu m\u00e1s importante ye'l \u1e36\u1e37ena, que \u00f1az de la uni\u00f3n del r\u00edu G\u00fcerna ya'l r\u00edu Payares al altor de Campumanes. Esti r\u00edu xunto col r\u00edu Ayer yeren los principales aflueyentes del r\u00edu Caudal, y formen la llamada cuenca del Caudal.\nAccesos.\nPel conceyu pasen la N-630 al travi\u00e9s del Puertu de Payares y l'autopista A-66 pol valle del G\u00fcerna. La so capital La Pola \u1e36\u1e37ena ta a una distancia de 33 quil\u00f3metros d'Uvi\u00e9u.\nAl travi\u00e9s de la llinia de RENFE C-1 de cercan\u00edes, ente Xix\u00f3n y Ponte de los Fierros, y de llinies de llargu percorr\u00edu, con parada en La Pola \u1e36\u1e37ena que xunen Asturies col pandu pol puertu de Payares.\nToponimia.\nEn virt\u00fa del Decretu 74/2005 de 7 de xunetu de 2005, public\u00e1u nel BOPA del 26 del mesmu mes, fueron aprobaes les formes oficiales de los top\u00f3nimos de les parroquies y llugares del conceyu de \u1e36\u1e37ena, pasando a ser oficiales en tolos casos les denominaciones n'asturianu.\nDemograf\u00eda.\nCon una poblaci\u00f3n de 13.799 habitantes. La so evoluci\u00f3n mientres los \u00faltimos sieglos ta marcada por distintes fases. A finales del sieglu XIX, com\u00e9tese la construcci\u00f3n del tramu de Payares del ferrocarril Xix\u00f3n-\u1e36\u1e37ena que va atrayer a gran n\u00famberu de families, al finar la so construcci\u00f3n esti conceyu adquier la so m\u00e1xima poblaci\u00f3n con 13.064 habitantes nel sieglu XIX, esta poblaci\u00f3n va caltenese mientres les dos primeres d\u00e9cades del sieglu XX, y pola puxanza de la miner\u00eda inclusive va siguir aument\u00e1u fasta'l so m\u00e1ximu hist\u00f3ricu nel 1960 algamando los 16.457 habitantes, fecha a partir de la cual entama una cayida en parte debida a la desarticulaci\u00f3n del espaciu agrariu, el zarru de los pozos mineros de la zona y la debilid\u00e1 de les empreses hulleres. Gracies a la construcci\u00f3n de nueves infraestructures de tresporte y comunicaci\u00f3n evit\u00f3 un deterioru de la poblaci\u00f3n como n'otros conceyos.\nLa distribuci\u00f3n de la poblaci\u00f3n tami\u00e9n foi camudando, hai pueblos que fueron abandonaos como Alceo de los Caballeros, otros como Bendue\u00f1os que ten\u00eda 103 habitantes g\u00fcei cunta con apenas una docena. Tami\u00e9n hubo un camb\u00e9u inversu, asina La Pola que nun ten\u00eda m\u00e1s de 1.500 habitantes tien angua\u00f1o 9.148. La so pir\u00e1mide demogr\u00e1fica ye bien desigual una y bones la poblaci\u00f3n ente 65 y 100 a\u00f1os devasen les 3.000 persones, ente los 0 a\u00f1os y 10 a\u00f1os nun lleguen a les 90 persones. Esto ind\u00edcanos les consecuencies de la crisis que traxo una emigraci\u00f3n rural protagonizada per una media de xente n'ed\u00e1 adulta.\nXentiliciu.\nLos habitantes del conceyu \u1e36\u1e37ena reciben tradicionalmente'l xentiliciu de \"concey\u00f3n\". El motivu ye de cuando'l territoriu qu'angua\u00f1o pertenez al conceyu Mieres yera de \u1e36\u1e37ena. Hasta ent\u00f3s, el gran conceyu espand\u00edase dende'l Puertu Payares a Llandellena, significativu top\u00f3nimu llende col conceyu uvie\u00edn. Otru xentiliciu ye'l de \u00ab\u1e37\u1e37enizu\u00bb, deriv\u00e1u del propiu nome del conceyu, vocablu que tami\u00e9n se siente como \u00ab\u1e37\u1e37inizu\u00bb pol zarru voc\u00e1licu en posici\u00f3n \u00e1tona. M\u00e1s modernamente, \u00fasase equivocadamente la forma \"llenense\", derivada del castellanu \"lenense\".\nArte.\nEnte les obres a destacar nesti conceyu t\u00e1n:\nTurismu.\nCultura.\nDestaca como monumentu hist\u00f3ricu la ilesia de Santa Cristina de \u1e36\u1e37ena (del sieglu IX) d'estilu prerrom\u00e1nicu, declarada Patrimoniu de la Humanid\u00e1. La ilesia cuenta, na antigua estaci\u00f3n de tren de la Cobertoria, con un centru d'interpretaci\u00f3n del prerrom\u00e1nicu asturianu.\nDeporte.\nEl conceyu de \u1e36\u1e37ena destaca pola pr\u00e1utica de deportes de monte. Siendo consider\u00e1u'l macizu d'Ubi\u00f1a como una de les meyores zones de monte del Cordal Cant\u00e1bricu. El macizu ye un paisaxe protex\u00edu y forma parte del Parque Natural de \"Las Ubi\u00f1as-La Mesa\".\nNel puertu de Payares alcu\u00e9ntrase l'estaici\u00f3n d'esqu\u00ed Valgrande-Payares. Con m\u00e1s de 50 a\u00f1os d'historia, ye una de les estaciones pioneres n'Espa\u00f1a. Ufierta tou tipu de servicios pa la pr\u00e1utica de deportes d'iviernu.\nFiestes.\nEl primer domingu de xunetu cel\u00e9brase conxuntamente col conceyu de Quir\u00f3s la Fiesta del Corderu a la Estaca nel \u00abPrau \u1e36\u1e37ag\u00fcezos\u00bb, declarada d'Inter\u00e9s Tur\u00edsticu Nacional nel 1984. Nella otorganse los gallardones \u00abG\u00fcelos del Aramo\u00bb a la pareya de mayor ed\u00e1 de la zona.\nNa capital La Pola \u1e36\u1e37ena, hai dos fiestes d'inter\u00e9s n'abril les fiestes de la Flor nel valle de Nareo y n'ochobre la fiesta de La Nuestra Se\u00f1ora del Rosario.\nUna interesada tradici\u00f3n de \u1e36\u1e37ena ye la denominada zamarronada, son personaxes qu'ente otres prendes lleven na tiesta un cucuruchu enllenu de cintes de colores y al estremu d'esti un rabu de raposa, lleven tami\u00e9n a la cintura unes llueques que faen sonar cuando faen los sos saltos espectaculares aid\u00e1ndose d'una pi\u00e9rtiga. Ll\u00e1mense-yos \u201czamarrones\u201d."}
{"id": "504", "revid": "37624", "url": "https://ast.wikipedia.org/wiki?curid=504", "title": "Mieres", "text": "Mieres ye un conceyu d'Asturies, y capital del part\u00edu xudicial hom\u00f3nimu. Llenda al norte con La Ribera, Uvi\u00e9u y Llangr\u00e9u, al sur con \u1e36\u1e37ena y Ayer, al este con Llangr\u00e9u, Samart\u00edn del Rei Aurelio y Llaviana y al oeste con Morc\u00edn y Riosa, ocupando'l valle form\u00e1u pol cauce del r\u00edu Caudal. Cuenta con una poblaci\u00f3n de 43.688 habitantes (INE, 2010).\nFoi un importante centru d'esplotaci\u00f3n de mines de carb\u00f3n dende'l sieglu XIX, angua\u00f1o una activid\u00e1 en recul. Hasta 1970 agospi\u00f3 tami\u00e9n una importante industria sider\u00farxica. La so capital ye Mieres del Cam\u00edn, una llocalid\u00e1 qu'ent\u00e1 g\u00fcei calti\u00e9n parte d'esi xeitu hist\u00f3ricu de peque\u00f1a ciud\u00e1 industrial\nHistoria.\nPrehistoria.\nLa presencia humana en Mieres data de tiempos prehist\u00f3ricos. Esisten dellos t\u00fambalos y castros nel conceyu que confirmen la presencia de poblaci\u00f3n humanes anteriores a la ocupaci\u00f3n romana. Magar, les primeres noticies hist\u00f3riques importantes sobro esti conceyu se refieren a la presencia de Roma. La importancia que tevo esta presencia en Mieres inda nun pudo determinase, ya que los restos arqueol\u00f3xicos que se conserven son insuficientes pa ello.\nLa inscripci\u00f3n m\u00e1s relevante de la d\u00f3mina que s'afay\u00f3 nesti conceyu ye la conocida como \"Lucius Corona Severus\", dedicada a la memoria d'un sold\u00e1u de la \"Legio VII Gemina\" y descubierta en Uxo en 1870. Cons\u00e9rvase nel Mus\u00e9u Arqueol\u00f3xicu d'Uvi\u00e9u, xunto a otres pieces importantes como l'ara de Nimmedo y el cag\u00fcercu de Sulpicio \u00darsulo, dambes alcontraes tami\u00e9n n'Uxo. \nS\u00e1bese que Mieres foi pa los romanos un importante llugar de pasu ente Asturies y la meseta. Seg\u00fan estudios del profesor Juan Ur\u00eda R\u00edu, la v\u00eda romana que xun\u00eda \"Legio\" (Lle\u00f3n) con \"Lucus Asturum\" (Lugo) travesaba Mieres y Uxo. Nun s'atop\u00f3 restu dalu de la d\u00f3mina visigoda nel conceyu.\nEd\u00e1 Media y Moderna.\nYe a partir de mediaos del sieglu IX cuando escomienza a apaecer el nome de Mieres con relativa frecuencia nos documentos de la \u00e9poca. Nesti sieglu y\u00e1 se tien constancia de la esistencia de dalgunos peque\u00f1os noyos de poblaci\u00f3n nel territoriu del conceyu, nel entornu de diverses posaes y ilesies.\nNel a\u00f1u 857, Ordo\u00f1u I, rei d'Asturies, fai una donaci\u00f3n de la ilesia de San Xuan, na arredolada del r\u00edu Ayer, a la ilesia de San Salvador d'Uvi\u00e9u y, tr\u00e9s a\u00f1os m\u00e1s tarde, el mesmu monarca fai una donaci\u00f3n de la ilesia de Santolaya n'Uxo al obispu de Lle\u00f3n, Fruminio.\nEn 1103, Alfonsu VI dona a la ilesia de San Salvador d'Uvi\u00e9u la villa de Ba\u00ed\u00f1a, cola condici\u00f3n d'edificar nel monte Copi\u00e1n una alberguer\u00eda. Esta alberguer\u00eda foi donada por Alfonsu VII al conde de \u1e36\u1e37una, Gonzalo Berm\u00fadez, nel a\u00f1u 1139. El mesmu Gonzalo Berm\u00fadez dona Aguilar (nel monte Copi\u00e1n) y les villes de Lloreo y Ba\u00ed\u00f1a a la catedral d'Uvi\u00e9u en 1143.\nEn 1266, Alfonsu X da fueru al conceyu de \u1e36\u1e37ena, quedando incluy\u00edos los territorios de Mieres dientro de les llendes \u1e37\u1e37enices. \nMieres figur\u00f3 dende la Ed\u00e1 Media na Ruta Xacobea, siendo un importante llugar de pasu pa los pelegrinos que s'empobinaben haza Santiago de Compostela faciendo parada n'Uvi\u00e9u. D'eh\u00ed el nome de la so capital: Mieres del Cam\u00edn.\nPela Guerra de Independencia, el mierense Fernando de Cos\u00edo organiza les primeres guerrilles, que xunto a les tropes del brigadier Manglano combaten al ex\u00e9rcitu napole\u00f3nicu y-y faen retroceder haza Lle\u00f3n.\nEd\u00e1 Contempor\u00e1nea.\nEn 1836, demientres la rexencia de Mar\u00eda Cristina, Mieres se constitui como ayuntamientu independiente del de \u1e36\u1e37ena, ya que la uni\u00f3n d'estos dos conceyos nunca nun hab\u00eda lleg\u00f3 a efectuase dafechu. \nA mediaos del sieglu XIX, establezse en Mieres l'\u201c\"Asturian Mining Company\"\u201d empresa minera de capital ingl\u00e9s, y l'empresariu franc\u00e9s Numa Guilhou funda F\u00e1brica de Mieres, lo que provocar\u00e1 que'l conceyu pase d'una econom\u00eda predominantemente agraria y ganadera a ser \u00fan de los principales centros industriales de la \u00e9poca, lo que producir\u00e1 grandes cambeos pol\u00edticos y sociales en tol conceyu.\nLa producci\u00f3n de la industria mierense toca techu pel primer terciu del sieglu XX, lo que provocar\u00eda un grande aumentu de la poblaci\u00f3n y, pareyu a \u00e9sto, la formaci\u00f3n de les primeres asociaciones obreres del conceyu, como la Xuvent\u00fa Socialista de Mieres (1905). Los conflictos llaborales m\u00e1s importantes asocedieron nes fuelgues 1906 y 1917, dambes sofocaes con una fort\u00edsima represi\u00f3n y grande cantid\u00e1 de despidos.\nPela revoluci\u00f3n de 1934, Mieres foi \u00fan de los principales centros revolucionarios y en Mieres y noyu del espa\u00f1\u00edu. Al glay\u00edu de \"Coyones y dinamita\" los obreros asaltaron los cuarteles de les fuercies de seguranza y s'organizaron pa tomar la ciud\u00e1 d'Uvi\u00e9u. Munchos foron encarcelaos o finaron na represi\u00f3n llevada a cabu pol gobiernu de la rep\u00fablica.\nNes eleiciones de 1936 la volunt\u00e1 de Mieres foi un 49,33% de votos pal gobiernu del Frente Popular. Mieres, antiguu basti\u00f3n tradicionalista d'Asturies, pas\u00f3 a apoyar a les izquierdes tres la so intensa industrializaci\u00f3n deb\u00edo al surdimientu de poblaci\u00f3n obrera nel conceyu, si bien dellos movimientos izquierdistes y sindicales como l'anarquismu que n'otres rexones d'Espa\u00f1a tuviera influyencia na socied\u00e1 (Arag\u00f3n, Andaluc\u00eda, Catalu\u00f1a) en Mieres esconso\u00f1aba polo xeneral un ambiente de refugu siendo la poblaci\u00f3n obrera muncho m\u00e1s favoratible al modelu estalinista de la XRSS.\nLa Guerra Civil de 1936 dexar\u00e1 la cuenca na zona republicana, anque con una notable presencia nacional en delles zones como Figareo, onde s'organiz\u00f3 un conseyu falanxista. Les organizaciones obreres xugaron un gran papel cayendo en 1937 y cola cayida del frente republicanu n'Asturies cay\u00f3'l conceyu de Mieres. Terminada la guerra inda continuar\u00eden delles part\u00edes guerrilleres como les de los hermanos Mor\u00e1n. El n\u00famberu de mierenses qu'acudieron a Rusia cola Divisi\u00f3n Azul ye notable, siendo'l llugar d'Asturies dende'l que m\u00e1s voluntarios partieron.\nTres los dur\u00edsimos a\u00f1os de la posguerra, les d\u00e9cades de los cuarenta y cincuenta supunxeron una reactivaci\u00f3n de la econom\u00eda, hasta aportar a los a\u00f1os sesenta, a\u00f1os marcaos pola fonda crisis.\nEl tex\u00edu industrial foi recuperando'l puxu tres la posguerra mas, a partir de los a\u00f1os sesenta, la siderurxa y la miner\u00eda entren en recul, ya que F\u00e1brica de Mieres ye desmantelada y la estraici\u00f3n del carb\u00f3n se fai pr\u00e1uticamente inviable, lo que provoca'l pieslle de munches mines y la consiguiente perda d'emplegos. \nAngua\u00f1o tienen plantes nel conceyu importantes industries. Multinacionales como Thyssen y empreses espa\u00f1oles como Duro Felguera.\nXeograf\u00eda.\nLos sos principales noyos por n\u00famberu d'habitantes son: Mieres del Cam\u00edn, Tur\u00f3n, Returbiu, Uxo y Figareo.\nTa a una distancia de la capital, Uvi\u00e9u, de 20 quil\u00f3metros. Les sos principales v\u00edes de comunicaci\u00f3n son: l'A-66 ente Xix\u00f3n, Uvi\u00e9u y Lle\u00f3n (ciud\u00e1) que lu treviesa de norte a sur, l'AS-1, o Autov\u00eda Minera, que lu comunica con Llangr\u00e9u, Siero y Xix\u00f3n, l'AS-111 que xune Mieres con Llangr\u00e9u, l'AS-112 que la xune con Cabanaquinta y otres como l'AS-242, y l'AS-337.\nLes sos cumes m\u00e1s destacaes son: al norte el Magarr\u00f3n de 656 metros y el G\u00faa de 659 metros, al oeste el Llosoriu de 1.004 metros, al sur el picu Sopena de 959 metros y al este el Picu Tres Conceyos de 1.100 metros. Otres altures a destacar son: el picu Polio de 1.046 metros y el picu Cuetu Ventosu, el m\u00e1s altu del conceyu, de 1.149 metros\nLos sos valles son estrenchos, aprovechando les tenyeres pa les actividaes agr\u00edcoles y les esplotaciones forestales. Les zones baxes t\u00e1n ocupaes pola industria y los pozos d'estraici\u00f3n del carb\u00f3n especialmente nes vegues de los r\u00edos Caudal y Tur\u00f3n.\nEste conceyu sufri\u00f3 una grande tresformaci\u00f3n dende 1836, cambiando'l so mediu rural y pasando a ser \u00fan de los primeros y m\u00e1s importantes noyos del desenrollu industrial d'Espa\u00f1a.\nR\u00edos.\nEl principal r\u00edu de Mieres ye'l r\u00edu Caudal, que \u00f1az de la confluyencia de los r\u00edos \u1e36\u1e37ena y Ayer a l'altura d'Uxo, y treviesa'l conceyu de norte a sur. Nesti r\u00edu vierten les sos ag\u00fces delles \u00f1ores d'escasa importancia, como'l Dur\u00f3, el Tur\u00f3n, el San Xuan y el Cuna, ente otros. \nEl caudal ye afluente, al empar, del r\u00edu Nal\u00f3n, al que vierte les sos ag\u00fces en Soto Ribera, nel conceyu de La Ribera.\nClima.\nM\u00e1s alta: 41\u00a0\u00b0C\nM\u00e1s baja: -16\u00a0\u00b0C\nEl clima de Mieres ye m\u00e1s fr\u00edu que'l del restu de ciudaes asturianes (Uvi\u00e9u, Xix\u00f3n, Avil\u00e9s).\nPel branu predomina una situaci\u00f3n de chornu, onde'l valle abelluga a Mieres de los vientos.\nPel iviernu Mieres ye una ciud\u00e1 estraordinariamente fr\u00eda si tenemos en cuenta la so llatit\u00fa, altit\u00fa y distancia de la llinia de costa. La media a\u00f1al de d\u00edes de \u00f1eve ye de 15. Esta \u00f1eve ye permanente nos montes qu'arrodien Mieres dende ochobre hasta abril y amiya ti\u00f1endo de blanco la ciud\u00e1 y la vega del Caudal a lo llargo del iviernu y los primeros d\u00edes de la primavera. \nTami\u00e9n pel iviernu son frecuentes les xelaes nes nueches escamplaes. Y l'agua\u00f1eve.\nEsta situaci\u00f3n ye deb\u00edo a que Mieres, al igual que tola Comarca del Caudal, ta influyida pol calter continental que-y proporciona'l so allugamientu ente fondos valles pese a tar a non munchos quil\u00f3metros de la llinia de costa, lo que fai que les temperatures s'estremen toc\u00e1ntenes al llitoral asturianu y fen\u00f3menos como les xelaes o la \u00f1eve seyan muncho m\u00e1s habituales.\nFlora.\nLes especies arbories predominantes son los fresnos, fayes, nozales, ablanales, y casta\u00f1ales.\nDemograf\u00eda.\nMieres ye \u00fan de los m\u00e1s importantes conceyos mineros xunto a Llangr\u00e9u y el so desenrollu tevo venceyao a la coxuntura carbon\u00edfera. La so medr\u00eda foi mui r\u00e1pido pero tami\u00e9n el so recule.\nEsti conceyu a entamos del sieglu XX, ten\u00eda una poblaci\u00f3n de 18.265 habitantes, en nueve d\u00e9cades la so poblaci\u00f3n aumenta a 53.417 habitantes, lo que-y dio un crecimientu d'un 292%, siendo superior la media asturiana. Esto nun parar\u00eda equ\u00ed, ya que la so m\u00e1xima poblaci\u00f3n la tendr\u00e1 en 1960 aportando a 70.871 habitantes, cifra \u00e9sta que ye la m\u00e1s elevada y la nunca nun algamada por neng\u00fan conceyu mineru. A partir d'esta data entra n\u00fan proceso diferente, con un periodu recesivu que-y fai perder m\u00e1s de 25.000 habitantes.\nLa so capital ye la ciud\u00e1 m\u00e1s poblada del conceyu deb\u00edo a la esplotaci\u00f3n de los pozos y a la necesid\u00e1 de mano d'obra, cuenta con 24.665 habitantes, am\u00e1s de tener otros centros de grande ocupaci\u00f3n nes veges del Caudal y lo sos afluentes el Tur\u00f3n y San Xuan. La so estructura demogr\u00e1fica ta marcada pola poblaci\u00f3n adulta, que representa un 30%. Mozos y mayores de 60 a\u00f1os tienen unos efeutivos semeyantes que rolden el 24% de la poblaci\u00f3n. El so procesu d'emigraci\u00f3n a costafecha del desmantelamientu de la so industria y el tresll\u00e1u a Xix\u00f3n, truxo la so primera folada, la segunda folada vieno ente 1981-1991, a cuenta d'una crisis industrial, cola perda de puestos de trabayu, faciendo qu'unes 5.000 persones emigraren instal\u00e1ndose na so mayor\u00eda n'Uvi\u00e9u y Xix\u00f3n.\nPol\u00edtica.\nNel conceyu Mieres l'\u00fanicu part\u00edu que gobern\u00f3 dende la instauraci\u00f3n de la democracia foi'l PSOE, hasta 2011, cuandu IX-LV arrampu\u00f1\u00f3-y l'alcald\u00eda (ver llista d'alcaldes de Mieres). \nArte.\nEl conceyu de Mieres tien grande cantid\u00e1 de monumentos ya que pertenec\u00eda a la ruta xacobea, ente los que destaquen:\nHai otru tipu d'obres y\u00e1 modernes y que foron tresformado'l paisaxe, ente les que tenemos:\nEducaci\u00f3n y vida cultural.\nNel Campus de Mieres imp\u00e1rtense les siguientes titulaciones de la Universid\u00e1 d'Uvi\u00e9u:\nGastronom\u00eda.\nNel conceyu ellab\u00f3rase'l quesu d'Urbi\u00e9s, conoc\u00edu por ser \u00fan de los quesos m\u00e1s fuertes de toa Asturies. Cabe mencionar que, como nel restu'l pa\u00eds, la sidra ye un elementu fundamental de la so variada gastronom\u00eda.\nEconom\u00eda.\nHasta 1970 hebo nel conceyu la F\u00e1brica de Mieres, planta sider\u00farxica, treslladada colos trabayadores a Xix\u00f3n y Avil\u00e9s al formase Ensidesa.\nBasada tradicionalmente na esplotaci\u00f3n del carb\u00f3n, activid\u00e1 en retrocesu.\nActualmente l'activid\u00e1 minera queda nam\u00e1s nel pozu Nicolasa y nel llavaeru del Bat\u00e1n.\nUna de les obres fecha con fondos mineros ye el Campus Universitariu onde s'imparten Inxenier\u00eda T\u00e9unica Minera, Topogr\u00e1fica y Forestal.\nAccesos.\nFerrocarril.\nEl conceyu de Mieres ye treves\u00e1u pola llinia Xix\u00f3n - Madrid de RENFE, con parada n'Uxo, Santuyano, Mieres del Cam\u00edn, Abla\u00f1a y La Pereda, correspondientes a la llinia C-1 de Cercan\u00edes, que xune Xix\u00f3n con Ponte de los Fierros.\nPasa tami\u00e9n per esti conceyu la llinia F8 de FEVE (Trubia - Collanzu), con parada nes llocalidaes de Santa Cruz, Uxo, Figareo, Mieres del Cam\u00edn, Abla\u00f1a, La Pereda y Ba\u00ed\u00f1a.\nEn Mieres realicen paradas los trenes de llargu percorr\u00edu (RENFE Grandes Llinies) con dest\u00edn o procedentes de Madrid, Barcelona, Alicante y Lli\u00f3n. Angua\u00f1o s'encomiencen a suprimir paraes como dalgunes de les qu'hab\u00eda en conex\u00f3n con Barcelona.\nCarretera.\nLos principales accesos per carretera son pela autopista A-66 dende Uvi\u00e9u o Lle\u00f3n y l'autov\u00eda AS-1 (m\u00e1s conocida como Autov\u00eda Minera) dende Xix\u00f3n, La Pola Siero o Llangr\u00e9u.\nYe posible acceder a Mieres n'autob\u00fas interurbanu dende les llocalidades d'Uvi\u00e9u, Xix\u00f3n, Llangr\u00e9u, y dende Madrid y Sevilla n'autobuses de llargu percorr\u00edu."}
{"id": "505", "revid": "37624", "url": "https://ast.wikipedia.org/wiki?curid=505", "title": "Miranda", "text": "Miranda ye un conceyu d'Asturies. Llenda al norte con Salas, al este con Grau, al sur con Somiedo y Teberga y al oeste con Tin\u00e9u. \nParroquies.\nPor Decretu 112/2008, de 28 d'ochobre, determinense los top\u00f3nimos oficiales del conceyu, que tien les siguientes parroquies:\nHistoria.\nLes v\u00edes de comunicaci\u00f3n hist\u00f3riques que traviesen l'actual conceyu asturianu de Miranda: la Calzada la Mesa (pel cordal este), el Cam\u00edn Franc\u00e9s (pel cordal Oeste) y el Cam\u00edn Real (siguiendo'l valle del r\u00edu Pig\u00fce\u00f1a), funcionaron como exes articuladores de l'activid\u00e1 socioecon\u00f3mica d'esti territoriu a lo llargo de les diverses etapes hist\u00f3riques. Poro, convi\u00e9rtense nun estupendu elementu gu\u00eda pa la esposici\u00f3n del aportar hist\u00f3ricu del conceyu.\nLos datos hist\u00f3ricos m\u00e1s antiguos rem\u00f3ntense a d\u00f3mina paleol\u00edtica, alcontr\u00e1ndose delles pieces tallaes na sierra del Pedroriu. Sicas\u00ed, pal periodu prehist\u00f3ricu, la mayor bayura cola que cunta'l nuesu conceyu son les necr\u00f3polis tumulares (megalitos) qu'afiten dos de les v\u00edes de comunicaci\u00f3n enantes mentaes: la Calzada de la Mesa y el Cam\u00edn Franc\u00e9s. Esto pon de manifiestu l'antig\u00fced\u00e1 d'estos caminos y resalten el so calter d'elementos organizadores de les actividaes socioecon\u00f3miques de los pobladores prehist\u00f3ricos.\nLos megalitos son sepulcros funerarios utilizaos mientres el Neol\u00edticu y el Bronce Antiguu y conc\u00edbense como elementos arquiteut\u00f3nicos nel paisaxe. Destaquen de la redolada por un mont\u00edculu artificial qu'acovez una c\u00e1mara adintelada construyida con ll\u00e1banos de piedra.\nA lo llargo del escurrir de la Calzada de la Mesa, alcu\u00e9ntrense dellos xacimientos megal\u00edticos nes sierres de Porzabezas y del Pedroriu creando un paisaxe peculiar. Estos enterramientos funerarios funcionen como un llinguaxe simb\u00f3licu que desllenda l'\u00e1rea d'actuaci\u00f3n d'una comunid\u00e1 nes sos actividaes de caza y recueya.\nSemeyante disposici\u00f3n en rellaci\u00f3n col Cam\u00edn Franc\u00e9s tienen les necr\u00f3polis de La Sierra la Cabra, Pe\u00f1a Mantega, Sierra del Quintanal, Sierra de Biegega y Cour\u00edu, asiti\u00e1ndose nes llinies de cumes y marcando l'escurrir d'una v\u00eda de cam\u00edn que, al igual que la Calzada de la Mesa, va ser utilizada darr\u00e9u hasta'l sieglu XIX.\nD'estes poblaciones prehist\u00f3riques conocemos los sos llugares d'enterramientu, pero non los d'habitaci\u00f3n. Tami\u00e9n tenemos noticies del so universu mental al travi\u00e9s del \u00eddolu de \u1e36\u1e37amosu, escultura con formes xinecomorfes, que'l so afayu casual fai dif\u00edcil la so atribuci\u00f3n cronol\u00f3xica.\nLa Ed\u00e1 del Fierro ta representada pola apaici\u00f3n de los solares castre\u00f1os. Son poblaos fortificaos, asitiaos en llugares con un ampliu control sobro'l territoriu cercanu, los sos recursos y sobro les v\u00edes de comunicaci\u00f3n. D'esto da fe la situaci\u00f3n del castru de Viga\u00f1a o'l d'Ondes, que tienen un importante dominiu visual sobro'l pasu del Cam\u00edn Real qu'escurr\u00eda pela marxe del r\u00edu Pig\u00fce\u00f1a.\n\u00c9sti ye'l tipu de poblamientu que s'atopen los romanos cuando se lleva a cabu la conquista del Norte peninsular nel sieglu I, atray\u00edos poles posibilidaes qu'ufiertaben los xacimientos aur\u00edferos de la zona.\nL'Imperiu Romanu trai consigo la imposici\u00f3n d'una organizaci\u00f3n superior y la especializaci\u00f3n de los diversos territorios buscando la complementaried\u00e1. Les zones xeol\u00f3xicamente riques dest\u00ednense a la esplotaci\u00f3n minera; nes m\u00e1s aptes pa l'activid\u00e1 agr\u00edcola-ganadera apaecen establecimientos que producen lo suficiente p'abastecer a les zones mineres.\nEsta complementaried\u00e1 puede reparase en Miranda: l'activid\u00e1 minera conc\u00e9ntrase na Sierra de Bixega, onde antiguos castros como'l de Boin\u00e1s siguen utiliz\u00e1ndose como llugares de poblamientu, al empar que se creen otros establecimientos rellacionaos colos trabayos espec\u00edficos de la miner\u00eda. Nel restu del territoriu caltienen los castros y surden asentamientos de calter agropecuariu y ensin estructures defensives, les villes; dende elles contr\u00f3lase l'activid\u00e1 de tol territoriu. \u00c9sti ye'l casu del xacimientu asiti\u00e1u na contorna de Cezana.\nMientres tol periodu romanu siguen xugando un papel preponderante les tr\u00e9s v\u00edes de comunicaci\u00f3n enantes mentaes, mesmo pa les rellaciones colos territorios vecinos que pal tresll\u00e1u del material aur\u00edfero.\nSobro les xentes qu'ocupaben estes tierres en d\u00f3mina romana y trabayaben nes mines aur\u00edferes ap\u00farrenos informaci\u00f3n la ll\u00e1bana funeraria de Villaverde. Nella m\u00e9ntase a una ne\u00f1a de doce a\u00f1os, llamada Bodocena y f\u00eda d'Aravo, que vivi\u00f3 nestes paraxes na primer met\u00e1 del sieglu I.\nLo que resulta poco conoc\u00edu n'Asturies polo xeneral y en Miranda en particular ye'l pasu de la d\u00f3mina tardorromana a la medieval y c\u00f3mo se produz la tresformaci\u00f3n d'un mundu de castros y villes nel mundu de les aldees de los sieglos X y XI.\nL'apaici\u00f3n d'estes aldees \u2014que se caltuvieron hasta l'actualid\u00e1\u2014 ta rellacionada cola crecedera agraria altomedieval, ocupando llugares llanos y, sobremanera, colonizando les vegues de los r\u00edos. Asina, surden un cientu de pueblos que, como los asitiaos na r\u00eda de Miranda \u2014la vega que crea'l Narcea al so pasu per Miranda\u2014, centren la so activid\u00e1 na producci\u00f3n agr\u00edcola, destacando como productu de mayor importancia la escanda pa la ellaboraci\u00f3n del pan.\nDende'l sieglu VIII al XII, l'actual conceyu taba estrem\u00e1u en dos circunscripciones: Miranda \u2014la marxe izquierda del r\u00edu Pig\u00fce\u00f1a\u2014 y Salc\u00e9u \u2014la marxe derecha\u2014. Ca\u00fana ten\u00eda una fortificaci\u00f3n dende la que se controlaba'l territoriu y de les qu'ent\u00e1 g\u00fcei podemos apreciar m\u00ednimos restos nel Picu Cervera y na Pe\u00f1a El Castiellu.\nPero va ser el monesteriu de Santa Mar\u00eda de Balmonte la instituci\u00f3n que va mandar los designios d'esti territoriu dende'l primer cuartu del sieglu XI. Fund\u00e1u nel a\u00f1u 1032 na villa de Lapedo, a lo llargo de los sieglos siguientes foi faci\u00e9ndose con innumberables posesiones en Miranda y nos conceyos estremeros. Ent\u00e1 se caltienen na contorna de Miranda restos de lo qu'hubo ser la rescamplante construcci\u00f3n rom\u00e1nica d'esti cenobiu.\nAl monesteriu tami\u00e9n pertenec\u00eda una ferrer\u00eda, y\u00e1 sumida, y un machucu qu'ent\u00e1 pue ser visit\u00e1u n'Alvariza. De la so esistencia tenemos constancia nel sieglu XVI, pero'l so orixe ye, de xuru, anterior.\nEsti monesteriu acab\u00f3 xenerando un peque\u00f1u nucleu de poblaci\u00f3n, Lapedo, camud\u00e1ndose a lo llargo del sieglu XII l'antiguu nome pol de Balmonte, llugar onde anicia angua\u00f1o la capital.\nNesti mesmu sieglu prod\u00fazse una importante reorganizaci\u00f3n alministrativa que va afectar a esti territoriu. Por orde real f\u00fandense entidaes nueves de poblaci\u00f3n que se van convertir en cabeces alministratives, les poles. Nel llugar d'Aug\u00fcera f\u00fandase la Puebla de Balmonte y Somiedo, que por cuenta de problemes col cercanu monesteriu de Balmonte, acab\u00f3 per treslladase a Somiedo, dando llugar a lo que g\u00fcei conocemos como La Pola Somiedo.\nLos sieglos baxomedievales (XIV y XV) t\u00e1n protagonizaos por unes families nobles \u2014los Qui\u00f1ones y los Miranda\u2014, a les que pertenecieron les dos torres se\u00f1oriales que se caltienen, la de Quintana y el llenzu de la de Montoubu. Esta nobleza faise col poder qu'hasta'l momentu tuviera'l monesteriu de Santa Mar\u00eda de Balmonte, dando un gran protagonismu a l'activid\u00e1 ganadera y favoreciendo l'apaici\u00f3n d'un grupu social estrem\u00e1u, los vaqueiros d'alzada. El so xerme ye la mano d'obra servil que s'ocupaba de los fataos se\u00f1oriales \u2014los vaqueros\u2014, realizando una alzada estacional dende les camperes de branu (asitiaos na cabecera del valle, en Somiedo). Esti procesu, que s'empecipia na Baxa Ed\u00e1 Media, enll\u00e1rgase mientres los sieglos XVI, XVII y XVIII. Ent\u00e1 g\u00fcei pueden apreciase les peculiaridaes morfol\u00f3xiques que presentaba l'h\u00e1bitat d'iviernu nes bra\u00f1es de Villaverde, Santa Marina, El Pontigo, Modreiros y Carricedo.\nNel sieglu XVIII tov\u00eda se caltienen delles xurisdicciones nesti territoriu: el cotu mon\u00e1sticu, qu'integraba l'actual parroquia de Santuyano de Balmonte, l'antiguu territoriu de Salc\u00e9u, incluy\u00edu nel vec\u00edn conceyu de Grau; el conceyu de Miranda constituy\u00edu por Miranda l'Alta y Miranda la Baxa, dixebraes pol cotu mon\u00e1sticu.\nNun va ser hasta'l sieglu XIX cuando'l conceyu adopte la fisonom\u00eda que tien angua\u00f1o. Les reformes lliberales y la desamortizaci\u00f3n favorecieron la integraci\u00f3n del cotu se\u00f1orial nel conceyu y l'antigua capital, asitiada en Lleiguarda-Silviella, tresll\u00e1dase a Balmonte. En 1886 los vecinos de les parroquies de Salc\u00e9u-Ondes, \u1e36\u1e37amosu y Montoubu piden la so incorporaci\u00f3n a Miranda, conform\u00e1ndose definitivamente l'actual territorialid\u00e1. El nome de Miranda, de raig\u00f3n altomedieval, cam\u00fadase en 1956 pol de Balmonte.\nLa evoluci\u00f3n del conceyu a lo llargo de los sieglos XIX y XX ta arreyada a l'activid\u00e1 agropecuaria. Nel sieglu XX cobra especial importancia l'aprovechamientu lletricu de les ag\u00fces del r\u00edu Pig\u00fce\u00f1a, calteni\u00e9ndose esti patrimoniu industrial nos pueblos de Ponte San Mart\u00edn, Silviella y Fontouria."}
{"id": "506", "revid": "37624", "url": "https://ast.wikipedia.org/wiki?curid=506", "title": "Morc\u00edn", "text": "Morc\u00edn ye un conceyu de la Comunid\u00e1 Aut\u00f3noma del Princip\u00e1u d'Asturies (Espa\u00f1a), estrem\u00e1u en siete parroquies, formando un total de 65 nucleos de poblaci\u00f3n, de los cualos 53 tienen una poblaci\u00f3n inferior a los 100 habitantes, y nam\u00e1i les dolce entidaes restantes con una poblaci\u00f3n d'ente 100 y 1.000 habitantes. Llenda al norte col conceyu de La Ribera, al sur col de Riosa, col de Mieres al este y col de Quir\u00f3s y Santo Adriano al oeste. Cuenta en total con una poblaci\u00f3n de .\nTr\u00e1tase principalmente d'un conceyu rural y mineru, allug\u00e1u nel coraz\u00f3n del Princip\u00e1u d'Asturies, bien coneut\u00e1u colos principales nucleos de la rex\u00f3n. Santolaya, la capital, alcu\u00e9ntrase asitiada estrat\u00e9xicamente a 10 km d'Uvi\u00e9u y de Mieres, y a menos de 30 minutos per autov\u00eda con Avil\u00e9s y Xix\u00f3n.\nLos sos 50'05 km\u00b2 t\u00e1n delimitaos por pueblos y aldegues que'l so principal puntu com\u00fan ye'l monte Monsacro. La Sierra del Aramo, declarada como Paisaxe Protex\u00edu, contrib\u00fai a l'harmon\u00eda del conceyu xunto colos r\u00edos Morc\u00edn y Barrea.\nComo compensa al so esfuerciu pol caltenimientu del so acerbo cultural, una de les comunidaes m\u00e1s significatives de Morc\u00edn, la de la parroquia de la La Foz, foi gallardoni\u00e1u col \"Premiu al Pueblu Exemplar\", ratificando asina la so postura por un desenvolvimientu econ\u00f3micu sostenible y n'harmon\u00eda cola so redolada natural.\nToponimia.\nEsisten delles teor\u00edes sobre la procedencia de la pallabra \"Morc\u00edn\".\nUnos especialistes consideren que los romanos instalar nestes tierres d\u00e1ndo-yos el nome de Mortecinio, esto ye, r\u00edu muertu, polo tranquilo de la corriente del r\u00edu que traviesa Santolaya, qu'estrema'l t\u00e9rminu municipal en dos partes. \"Mortecinio\" dar\u00eda pasu a \"Mortec\u00edn\", pa desaguar finalmente nel actual \"Morc\u00edn\".\nOtru sector d'especialistes considera que vendr\u00eda de Muriu Cintus, denominaci\u00f3n bastante l\u00f3xica pol cintur\u00f3n de cumes que cinxe'l conceyu; el so contraci\u00f3n en Morc\u00edn ye tami\u00e9n natural.\nOtros, a lo \u00faltimo suponen que la poblaci\u00f3n que dio orixe a Morc\u00edn viv\u00eda a lo cimero de los montes, posiblemente del Monsacro, polo que-yos denominar\u00eden de la Morca, esto ye, de la serrapatosa pe\u00f1a. \"Morca\" podr\u00eda llegar a derivar en Morc\u00edn."}
{"id": "507", "revid": "116", "url": "https://ast.wikipedia.org/wiki?curid=507", "title": "Xentiliciu", "text": "El xentiliciu us\u00e1u como sustativu denota a un habitante d'un pa\u00eds o ciud\u00e1; como axetivu, indica que'l sustantivo calific\u00e1u provi\u00e9n d'esi pa\u00eds, rex\u00f3n o ciud\u00e1.\nEl xentiliciu f\u00f3rmase col sustantivu particular (p.ex. \"navetu\"), y si nun esiste, col suxetu sigu\u00edu de la preposici\u00f3n \"de\" y sigu\u00edu del nome del llugar del que procede (p.ex. muyer de Santo Adriano). La formaci\u00f3n del xentiliciu nesti sen presenta casos regulares o irregulares, present\u00e1ndose los primeros con sufixos como -nu -e\u00f1u, -\u00e9s -\u00edn, -cu. "}
{"id": "508", "revid": "43102", "url": "https://ast.wikipedia.org/wiki?curid=508", "title": "Muros", "text": "Muros ye un conceyu d'Asturies. Llenda al norte col mar Cant\u00e1bricu, al este con Sotu'l Barcu, al sur con Pravia y al oeste con Cuideiru.\nHistoria.\nLa so historia ta amestada hasta'l sieglu XIX a los actuales conceyos de Pravia, Cuideiru y Sotu'l Barcu, pos estos conceyos taben integraos nuna \u00fanica demarcaci\u00f3n conceyil, resultando bien dif\u00edcil individualizar la so evoluci\u00f3n hist\u00f3rica del restu de los conceyos.\nHasta mediaos d'esti sieglu, a\u00f1u 1847, perteneci\u00f3 al conceyu de Pravia, constituy\u00e9ndose como Conceyu independiente'l 14 d'abril del mesmu a\u00f1u. Nos sos or\u00edxenes yera conocida como Muros o Muros de Pravia, hasta'l 27 de xunu de 1916 qu'empez\u00f3 a denominase Muros de Nal\u00f3n, una vegada alcord\u00e1u por Real Decretu.\nPrehistoria y romanizaci\u00f3n.\nNun se conocen restos del paleol\u00edticu nin estructures megal\u00edtiques. Reci\u00e9n estudios alluguen l'apaici\u00f3n d'un castru na so zona costera. S\u00ed ta claro que la desaguada del r\u00edu Nal\u00f3n taba habitada polos pueblos p\u00e9sicos. S\u00ed tuvo una romanizaci\u00f3n bien fuerte por cuenta de les esplotaciones mineres del oru, d'esta miente, na plaza del conceyu de Muros atop\u00e1ronse restos d'una edificaci\u00f3n atribuyida a la d\u00f3mina romana.\nEd\u00e1 Media y Moderna.\nNa Ed\u00e1 Media construy\u00f3se la ilesia de Santa Mar\u00eda y habil\u00edtase la so c\u00e9ntrica plaza. Esto va xenerar la futura villa de Muros y va danos los primeros datos sobro esti territoriu integr\u00e1u en Pravia. Hai distintes donaciones como la de do\u00f1a Urraca Verm\u00fadez que dona al monesteriu de San Esteban de Boca de Mar, actual San Esteban al cenobiu de Santa Mar\u00eda de Lapedo. Tami\u00e9n apaecen otres donaciones como la de Mart\u00edn Verm\u00fadez que vence una hered\u00e1 d'un supuestu territoriu de Muros al mesmu monesteriu. Va Ser na Baxa Ed\u00e1 Media cuando va quedar patente la integraci\u00f3n alministrativa de Muros nel alfoz de poblar de Pravia. Nun sabemos nin c\u00f3mo nin cu\u00e1ndo estes tierres convertir en cotu pero queden definitivamente inscrites nes propiedaes de la casa de Miranda, m\u00e1s tarde marqueses de Valdecarzana.\nNel sieglu XVIII, sigu\u00eda'l cotu en manes del marques\u00e1u de Valdecarzana. D'esta d\u00f3mina hai bien pocos datos refer\u00edos a esti conceyu individualmente. S\u00e1bese que nesta centuria fixo un proyeutu de canalizaci\u00f3n del Nal\u00f3n, que ten\u00eda como meta'l desembarcu de la producci\u00f3n de carb\u00f3n de les cuenques asturianes, proyeutu qu'acabar\u00eda fracasando poles crec\u00edes del r\u00edu.\nSieglu XIX d'equ\u00ed p'arriba.\nEl sieglu XIX, traxo grandes cambeos, asina na Guerra de la Independencia, les tropes franceses, al mandu del mariscal Ney, escalaron la llocalid\u00e1 murense. Foi nesti sieglu cuando les xentes del conceyu punxeron pleitu contra la casa de Valdecarzana, siendo suprim\u00edu'l cotu en 1827 ya integrar\u00edase na xurisdicci\u00f3n ordinaria del conceyu de Pravia. Dos d\u00e9cades m\u00e1s tarde al cotu de Muros constituyir en Conceyu independiente. Nesti sieglu abre la carretera de San Esteban.\nA principios del sieglu XX, cunta Muros con una agrupaci\u00f3n socialista. En 1916 el Conceyu adquier la nueva denominaci\u00f3n oficial de Muros de Nal\u00f3n. Un fechu a destacar foi en setiembre de 1934 produzse l'armamentu previu al procesu revolucionariu, el Vapor Turquesa desembarca un importante cargamentu d'armes que supuestamente diben a Etiop\u00eda, quedando definitivamente n'Asturies dempu\u00e9s de dellos problemes. En Muros la rebeli\u00f3n espa\u00f1a con un d\u00eda de retrasu al respective de otres zones d'Asturies, la Guerra Civil nun cunta con fechos trescendentes. Tres la posguerra y l'instalaci\u00f3n d'ENSIDESA n'Avil\u00e9s, esti conceyu esperimenta un gran desenvolvimientu industrial hasta la crisis de los a\u00f1os setenta qu'afectara a tol sector.\nXeograf\u00eda.\nTien una poblaci\u00f3n de 1858 habitantes y los sos principales pueblos son: San Esteban, Muros, Era, Villar y Reboriu. Tien como principales v\u00edes de comunicaci\u00f3n la N-632 de Ribeseya a Canero y otres carreteres locales. Ta a una distancia de la capital del Princip\u00e1u de 54 quil\u00f3metros.\nEl conxuntu del paisaxe cola so r\u00eda del Nal\u00f3n, la so gran cantid\u00e1 de sableres y les nidies ondulaciones de la so rasa mariniega ap\u00farren-y una induldable guapura. L'altit\u00fa ye la m\u00e1s baxa de los conceyos con Goz\u00f3n, qu'apenes algama los 130 metros. La so principal exa fluvial ye'l r\u00edu Nal\u00f3n, hai otros peque\u00f1os regueros como'l Pontigo, o'l Ricarbo. El so paisaxe vexetal ta apoder\u00e1u poles grader\u00edas destinaes a camperes. Na so masa arb\u00f3rea quepe destacar l'ocalitu, qu'ocupa gran parte de les sos fasteres.\nPol\u00edtica.\nL'actual alcaldesa ye la socialista Mar\u00eda del Carmen Arango, quien gobierna con mayor\u00eda absoluta\nArte.\nTien gran cantid\u00e1 de monumentos, ente ellos.\n-El palaciu de Valdecarzana y Vallehermoso del sieglu XV. Ta form\u00e1u por delles construcciones presid\u00edes por una torre cuadrada y tollo arrodi\u00e1u de muralla. Nel sieglu XVI abri\u00f3se-y una portada plateresca, ta construyida en sillar con arcu de mediu puntu form\u00e1u por grandes dovelas. Nel centru ta l'escudu de los Cienfuegos enriba d'esti escudu y sobro la cornisa llabrar en relieve la Cruz de los \u00c1nxeles, hai otros seis escudos distribuy\u00edos a entrambos llaos del primeru.\n-La plaza del marqu\u00e9s de Muros de traz\u00e1u allarg\u00e1u ya irregular en redol a ella. Presenta: la ilesia, el conceyu y una serie de construcciones ente populares y cultes. Foi Carlos I quien autoriza nesta plaza l'asentamientu de merc\u00e1u, anque los sos or\u00edxenes pue que fueren anteriores.\n-El conceyu remoc\u00edcase y ampl\u00eda en 1878 a\u00f1edir un tercer pisu y un \u00e1ticu remat\u00e1u en front\u00f3n curvu. Nel pisu principal lleva balcones volaos con antepechu de fierro. Na fachada ta'l bustu de Constantino Fern\u00e1ndez, primer marqu\u00e9s de Muros.\n-El templu parroquial de Santa Mar\u00eda presenta una estructura de nave \u00fanica con cabecera poligonal, cruceru acus\u00e1u en planta, p\u00f3rticu llateral y torre a los pies bien espodada y rematada n'agudu capitel. Construy\u00edu en 1783 la torre acabar en 1883 gracies al dineru unvi\u00e1u polos emigrantes dende Am\u00e9rica.\nColonia art\u00edstica de Muros.\nNel apart\u00e1u de la pintura de paisaxe del sieglu XIX, destac\u00f3 la colonia art\u00edstica de Muros amestada a la figura del pintor alcarre\u00f1u Castu Plasencia y al so disc\u00edpulu predilecto y amigo el pintor asturianu Tom\u00e1s Garc\u00eda Sampedro. Esti postreru convida al maestru a pasar el branu de 1884 nuna bella finca de La Pumariega propied\u00e1 de los sos padres. Y Castu Plasencia namorar del paisaxe y de la lluz d'estes paraxes. Repitiendo estancia nos siguientes a\u00f1os, acompa\u00f1\u00e1u d'importantes pintores y artistes de la d\u00f3mina. Castu Plasencia intent\u00f3 crear una escuela paisaxista nesta zona, en semeyanza d'otres colonies de pintura que na d\u00f3mina taben estableci\u00e9ndose n'Europa. Bastenos recordar como modelu de la mesma d\u00f3mina la escuela de Barbizon , nos montes de Fontainebleau na proximid\u00e1 de Par\u00eds. Colonia francesa esti trubiecu de la pintura impresionista. Inclusive se realiz\u00f3 un proyeutu de construcci\u00f3n de dicha colonia d'artistes, autoriz\u00e1u pol conceyu a empiezos de 1890 na desaguada del r\u00edu Nal\u00f3n. Pero'l proyeutu nun llegar\u00eda al so fin al morrer de secute el pintor Castu Plasencia en mayu del mesmu a\u00f1u."}
{"id": "509", "revid": "43102", "url": "https://ast.wikipedia.org/wiki?curid=509", "title": "Nava", "text": "Nava ye un conceyu d'Asturies, asina como una parroquia d'\u00e9sti, y una villa de dicha parroquia. La villa de Nava ye la capital del conceyu. \nEl conceyu tien . Llenda'l norte con Sariegu, Villaviciosa y Cabranes, al sur con Llaviana, al este con Pilo\u00f1a y al oeste con Bimenes y Siero.\nNa so capital alcu\u00e9ntrase'l Mus\u00e9u de la Sidra. Dende 1969 cel\u00e9brase tolos a\u00f1os ell\u00ed'l Festival de la Sidra de Nava que dio muncha sonad\u00eda al conceyu.\nEtimolox\u00eda.\nEtimol\u00f3xicamente \"Nava\" quier dicir \u201ctierra baxo y llano\u201d asitiao xeneralmente \u201cente montes\u201d.\nHistoria.\nPrehistoria y \u00e9poca romana.\nLos primeros testimonios que tenemos de presencia humana nesta zona son del Paleol\u00edticu, con restos de materiales ll\u00edticos alcontraos al aire llibre. Atop\u00e1ronse tami\u00e9n un t\u00fambulu aisll\u00e1u nesta zona, concretamente en Paraes, siendo \u00e9sti l'\u00fanicu catalog\u00e1u, anque apaecieron m\u00e1s que tov\u00eda t\u00e1n ensin datar. Tami\u00e9n apaecieron hachos de bronce en Purnea, dos d'aniellu doblu, una con nam\u00e1s un asa y otra con calca\u00f1u pero ensin aniellos. La cultura castre\u00f1a ta bien representada por tr\u00e9s castros. \"La Cogolla\" en Cesa, \"El Castiellu de Salas\" en La Polenava y \"La Forca\" en Viobes, am\u00e1s d'otros restos qu'ent\u00e1 nun fueron escavaos. Los resclavos romanos nun son de gran abundancia, son restos numism\u00e1ticos y de cer\u00e1mica.\nEd\u00e1 media y moderna.\nNa d\u00f3mina medieval ya empieza a documentase la esistencia d'unes tierres denominaes \"Nava\". Va ser alredor del sieglu XII cuando atopemos documentaci\u00f3n d'unes donaciones qu'incluy\u00eden un llugar llam\u00e1u \"Salas de Nauna\". Alcontramos tami\u00e9n noticies sobre'l monesteriu de San Bartolom\u00e9. Pel sieglu XIII y\u00e1 apaecen se\u00f1or\u00edos llaicos con influyencia nesta zona, como la \"Casa de Nore\u00f1a\" y tami\u00e9n influyencia relixosa como la ilesia d'Uvi\u00e9u, el monesteriu de \"San Vicente\" y \"San Bartolom\u00e9 de Nava\" que van esparder les sos influyencies non solo per esti conceyu, sin\u00f3n tami\u00e9n pelos vecinos. Esti monesteriu foi mui favorec\u00edu pola casa de Nore\u00f1a. Foi Alfonsu X el que funda la pola de Nava a la que dota col fueru de Benavente colos privilexos d'un merc\u00e1u selmanal y otros beneficios, convirti\u00e9ndose nel principal noyu econ\u00f3micu y alministrativu. Esta \"pola de Nava\" nun algam\u00f3'l so oxetivu, en parte deb\u00edo a la influyencia mon\u00e1stica de San Bartolom\u00e9. Esti conceyu pasa per diferentes manes, la casa de Nore\u00f1a, al conde de Trastamara futuru Enrique II, que-y la ceder\u00e1 a so f\u00edu bastardu'l conde don Alfonso que tuvo continues rebeld\u00edes escontra la corona, hasta la so derrota que signific\u00f3'l regresu d'estes tierres a la corona.\nNel sieglu XV empieza a destacar la \"Casa de Nava\", que tendr\u00e1 continuos enfrentamientos con otres families nobiliaries p'algamar la so hexemon\u00eda sobre estes tierres. Los monesterios de \"San Bartolom\u00e9 de Nava\" y \"Santa Mar\u00eda de Villamayor\" son anexonaos pol monesteriu de San Pelayu d'Uvi\u00e9u. Hebo diferentes focos de llucha ente'l cotu eclesi\u00e1sticu y la \"Casa de Nava\", siendo'l propiu correxidor el que punxera frenu a estos enfrentamientos, anque los problemes continuaron nos sieglos siguientes.\nNel sieglu XVIII hab\u00eda nam\u00e1i dos cotos, el de San Bartolom\u00e9 y el cotu de Nava. Hai que destacar les dures condiciones de vida nesta \u00e9poca, reflexaos nos episodios epid\u00e9micos que cadeci\u00f3'l conceyu.\nSieglu XIX endelantre.\nNel sieglu XIX, la Guerra Peninsular tuvo una incidencia llocal. Nes guerres carlistes destaca l'ataque a Nava, obra de la partida tradicionalista de Faes. Lo m\u00e1s destacable foi l'abolici\u00f3n de los cotos y la so incorporaci\u00f3n a la llexislaci\u00f3n ordinaria. Nesti conceyu'l desenvolvimientu mineru tuvo un calter minoritariu. Nes comunicaciones, tien importancia'l tramu de ferrocarril Uvi\u00e9u-L'Infiestu que pasa per Nava. Nesta d\u00f3mina dase tami\u00e9n una gran espansi\u00f3n ganadera.\nNel sieglu XX, esti conceyu ye de tendencia conservadora, en parte deb\u00edo al so ambiente rural. Esto viose roto pola revoluci\u00f3n d'ochobre de 34, del qu'hai que destacar el llevantamientu de xentes del campu y de les f\u00e1briques, qu'ataquen el cuartel de la Guardia Civil y quemen la casa rectoral y la d'un terrateniente. Tres la derrota delles part\u00edes siguieron lluchando escontra'l r\u00e9xime franquista tov\u00eda una d\u00e9cada m\u00e1s, abellug\u00e1ndose na sierra de Pe\u00f1amayor, na llende del conceyu colos de Pilo\u00f1a y LLaviana. El restu del sieglu Nava tien un calter marxinal toc\u00e1ntenes a la industrializaci\u00f3n, especializ\u00e1ndose nel sector lacteu. Ta considerada una de les capitales asturianes de la sidra xunto a Villaviciosa.\nXeograf\u00eda.\nTien una poblaci\u00f3n de 5.597 habitantes y los sos principales nucleos son, por n\u00famberu d'habitantes: Nava, la so capital, Llames, Cecea, El Remediu, Pilo\u00f1eta, Quintana, Purnea y Casta\u00f1era. Les sos v\u00edes de comunicaci\u00f3n son: la N-634 que treviesa'l conceyu d'oeste a este y que va d'Uvi\u00e9u a Santander y el ferrocarril Econ\u00f3micu d'Asturies que va paralelu al r\u00edu Viao primero y, a partir de Cecea, al Pilo\u00f1a. Ta a una distancia de la capital d'Asturies de 31 quil\u00f3metros.\nYe un conceyu de relieve sele que s'alcuentra ente montes, les sos principales altures son la Pe\u00f1aMayor de 1.140 metros o Picu La Triguera de 1.291 metros. Los sos principales r\u00edos son: Pra, Pend\u00f3n, La Llavandera, Viao, que dan orixe al r\u00edu Pilo\u00f1a, y Punegru, afluente del anterior.\nNava ye un conceyu nel que predominen los les prader\u00edes, qu'ocupen m\u00e1s de la met\u00e1 del territoriu, usaes p'alimentar al abundante gan\u00e1u. Una tercer parte de la so superficie ta ocupada por grandes mases forestales, les principales especies son: el pinu, l'ocalitu, el fresnu, el texu, la casta\u00f1al y el carbayu.\nParroquies.\nEl conceyu dix\u00e9brase en seis parroquies:\nEvoluci\u00f3n demogr\u00e1fica.\nNel padr\u00f3n municipal d'habitantes de 2011 ten\u00eda una poblaci\u00f3n de 5.597 habitantes. Esta poblaci\u00f3n sufri\u00f3 dellos altibaxos per tol sieglu XX, asina nos tres primeros decenios la so poblaci\u00f3n aument\u00f3 non pola so evoluci\u00f3n econ\u00f3mica, sin\u00f3n por crecimientu vexetativu que compensa les perdes produc\u00edes pola so emigraci\u00f3n, asiti\u00e1ndolu nel a\u00f1u 1900 con una poblaci\u00f3n de 5.857 habitantes, llegando en 1930 a 6.437, pero ente 1930 y 1950 la emigraci\u00f3n aumenta y el so crecimientu vexetativu nun ye abondo como p'algamar el crecimientu demogr\u00e1ficu, entrando esti conceyu nuna fase de despoblamientu. \u00c9sti ver\u00e1se par\u00e1u ente 1950 y 1960 deb\u00edo al puxu econ\u00f3micu de los conceyos mineros vecinos. Acabada esta \u00e9poca'l conceyu f\u00fandese nuna din\u00e1mica de represi\u00f3n que se ver\u00e1 acentuada por un descensu de la tasa de natalid\u00e1.\nEsto truxo una estructura demogr\u00e1fica avieyada imposible d'asegurase la so propia sobrevivencia ya que'l 27,5% lo ocupen les persones mayores de 60 a\u00f1os y el 23,5% son mozos. La emigraci\u00f3n tuvo importancia a finales del XIX y principios del XX, el so dest\u00edn preferidu foi Arxentina. Na segunda met\u00e1 del sieglu XX hebo una nueva corriente d'emigraci\u00f3n pero nun tan fuerte como la anterior y esta vuelta dirixida haza'l centru d'Europa.\nEconom\u00eda.\nDe manera tradicional el sector econ\u00f3micu m\u00e1s destac\u00e1u dientro'l conceyu foi'l primariu, sector que s'especializ\u00f3 na ellaboraci\u00f3n de lleche que dio pie a una ocupaci\u00f3n del suelu na que dominen les prader\u00edes, tierres dedicaes a consiguir alimentu pal gan\u00e1u. Esto nun implic\u00f3 la desapaici\u00f3n de les manches forestales, les qu'inda s'esparden pel sur del conceyu ocupando'l 39 % del territoriu.\nLa industria del conceyu c\u00e9ntrase en sectores como la madera nes fasteres de la N-634 cola instalaci\u00f3n de f\u00e1briques del mueble. De calid\u00e1 y perconoc\u00edu ye'l productu fabric\u00e1u por escelencia, la sidra, con una producci\u00f3n de m\u00e1s de 10 millones de llitros a\u00f1ales.\nDestaca nel sector industrial Fuensanta, una de les mayores empreses del conceyu.\nDe toles actividaes terciaries la de mayor importancia ye la comercial. El so desarrollu foi paralelu al incrementu de los escedentes agrarios, dominando los establecimientos de venta d'alimentos (66 % del total), sector comercial que se concentr\u00f3 na capital.\nNestos caberos a\u00f1os ye destacable'l sector tur\u00edsticu del que ye mui visible l'aumentu non solo nel n\u00famberu de visitantes a la villa gracies a la creaci\u00f3n del Museu de la Sidra, que se convirti\u00f3 na tarxeta de presentaci\u00f3n tur\u00edstica de Nava, sin\u00f3n tami\u00e9n pola cantid\u00e1 de cases d'aldea (cerca d'unes 30), nucleos de turismu rural y hosteler\u00eda, esta \u00faltima, favorecida pol festival de la Sidra y tami\u00e9n por xornaes gastron\u00f3miques como les de los platos de caza, etc.\nPol\u00edtica.\nNel conceyu de Nava, el part\u00edu que m\u00e1s tiempu gobern\u00f3 foi'l PSOE, y xunto col PAS, son los \u00fanicos part\u00edos que gobernaron el conceyu (v\u00e9ase Llista d'alcaldes de Nava). L'alcalde actual, y dende 2011, ye'l candidatu d'APN Emilio Ballesteros Ba\u00f1os (f\u00edu del alcalde socialista que gobern\u00f3 per tr\u00e9s llexislatures), que nel \u00faltimu momentu, y pese a ser la segunda fuercia m\u00e1s votada, f\u00edzose cola alcald\u00eda (quit\u00e1ndo-yla al PSOE) gracies a los apoyos de FAC y PP.\nArte.\nEsti conceyu tien gran cantid\u00e1 de monumentos ente los sos palacios, casones, o illesies, ente los que destacaremos:\nFiestes.\nLes sos fiestes principales son:"}
{"id": "510", "revid": "43102", "url": "https://ast.wikipedia.org/wiki?curid=510", "title": "Navia", "text": "Navia ye un conceyu d'Asturies. Allug\u00e1u nel noroccidente xunto a la r\u00eda que forma na so desembocadura'l r\u00edu Navia, llenda'l norte col mar cant\u00e1bricu, al sur con Villay\u00f3n, al este con Vald\u00e9s y al oeste con Cua\u00f1a. Tami\u00e9n ye'l nome d'una parroquia y de la capital del conceyu. Asina como del r\u00edu que fai de llende natural col conceyu de Cua\u00f1a.\nTien 62,58 km\u00b2 y una llargura de cuesta de de 14 km. Cunta con delles figuaratibles industries: la papelera del grupu ENCE, Astilleros Arm\u00f3n, o la ll\u00e1ctea Reny Picot, por mentar dalgunes de les m\u00e1s relevantes.\nHistoria.\nPrehistoria y asentamientos celtes.\nLos primeros asentamientos hom\u00ednidos as\u00edtiense nel paleol\u00edticu inferior, hai unos 300.000 a\u00f1os como amuesen los nantes afayaos d'estremaes ferramientes de piedra Parque hist\u00f3ricu del R\u00edu Navia\n4.000 a\u00f1os e.C.. y\u00e1 habitaba nel territoriu un elementu humanu, que viv\u00eda n'atroxu a les sos costumes prehest\u00f3riques. Asina aprucen nantes tumbulares a lo llargo'l conceyu, en pueblos como And\u00e9s, Anlleo, Tox (Villapedre) o Valleincl\u00e1n ente otros. \nFoi nel a\u00f1u 600 e.C.., cuando aprucen en pisu naviegu los primeros pueblos celtes procedentes de centru d'Europa, arrivaron mandando ya imponiendo les sos costumes a les xentes del territoriu faciendo la convivencia daqu\u00e9 abegoso. Aprucen nesta d\u00f3mina los agreyamientos humanos nos castros que tienen gran valir arquiteut\u00f3nicu y los cuales representen nos nuesos d\u00edes importantes monumentos.\nYe demientres la coesistencia na estaya la tribu celto-galaica de los Albiones y del \u00e1stur de los P\u00e9sicos cuando se tien referimientu del primer asentamientu humanu na marxe derecha de la r\u00eda de Navia cuyu nome remana pola almiraci\u00f3n y tributu que los pueblos primitivos daben al agua, que yera un elementu sagr\u00e1u.\nD\u00f3mina Medieval.\nEsiste una gran solombra, hist\u00f3ricamente falando, demientres el tiempu que trescuerre ente la desapairici\u00f3n del xeitu vida celta, hasta la nacencia de los primeros noyos urbanos medievales. Aprucen nuevos cambeos na socied\u00e1 y nuevos xeitos de vida qu'aportar\u00eden anovadores elementos culturales. La d\u00f3mina romana (sieglu I e.C..), asina como la visig\u00f3tica (sieglu V d.C.) son una muestra bien nidia d'esti camb\u00e9u indic\u00e1u anantes.\nDempu\u00e9s de la batalla de Cuadonga, el nuevu reinu dix\u00e9brase en territorios colos consiguientes condaos, gobernadores, xueces..., nomando los monarques a xente na que delegar los sos poderes nesos territorios, lo qu'aida pa que surdan les clases nobles, los cuales demientres los sieglos X, XI y XII avarganen grandes dosis de poder y fortunes. Ye nesta d\u00f3mina cuando aprucen les primeres ilesies y cenobios na zona (Santa Marina de Veiga, San Salvador de Pi\u00f1eira, San Mart\u00edn de Siloyu), les cuales desempe\u00f1en una funci\u00f3n alministrativa y relixosa.\nYe nel sieglu XII cuando s'aglutinen les nomaes \"Villae\" en pueblos, criy\u00e1ndose los primeros cobres y apruciendo pela primer vegada a figurar los estremaos conceyos. El de Navia avarganaba los territorios de Villay\u00f3n, La monta\u00f1a, y la propia Navia, allugamientu \u00e9sti que se caltuvo fasta'l sieglu XIX.\nLa primer noticia documentada de Navia data del sieglu X, y refierse a una donaci\u00f3n fecha a l'obispu d'Uvi\u00e9u d'unes tierres n'And\u00e9s. Demientres los sieglos XI y XII tien llugar una meyora econ\u00f3mica na zona por mor d'una gran acumulaci\u00f3n de tierres, ganaos y fortunes monetaries por parte los se\u00f1or\u00edos.\nNel sieglu XIII, Navia nun ye ayena a la pol\u00edtica d'espoxigue y repoblaci\u00f3n que se da en tou'l territoriu, concedi\u00e9ndo-y el Rei Alfonsu X \" la carta puela \" en 1270. Los sieglos XIV y XV son estaes de gran recesi\u00f3n en tolos sent\u00edos por mor en gran midida poles llaceries climatol\u00f3xiques qu'afechen con colleches y ganaos, y poles incesantes lluches din\u00e1stiques, faciendo aducir la delincuencia y la medrana.\nLos sieglos advinientes (XVI y XVII) tuvieron marcaos ent\u00e1 pola gran penuria econ\u00f3mica heriedada del sieglu anterior, anque tami\u00e9n aprucieron nuevos problemes pa la socied\u00e1 como foi la llucha escontra los pirates y corsarios ingleses y franceses.\nSieglu XVIII.\nEl sieglu XVIII truxo con elli una meyora nel allugamientu econ\u00f3micu del conceyu por mor al enanchamientu de los cultivos y llantaciones, l'aducimientu la producci\u00f3n de carne y la diversificaci\u00f3n d'oficios y artesan\u00edes.\nLa invasi\u00f3n francesa del sieglu XIX altera la vida social en toda Navia, arimando la xente del conceyu a espulsar del territoriu a los pueblos invasores. Entramos nuna gran d\u00f3mina de prosperid\u00e1 econ\u00f3mica gracies a los burgueses adineraos y a los emigrantes d'ultramar. A ellos ye deb\u00edo la meyora de les comunicaciones, de les cadarmes y en xeneral del nivel de vida de les xentes del conceyu demientres caberos del XIX y entamos del XX.\nYe a caberos del sieglu XIX cuando s'emancipen los territorios de Villay\u00f3n y La Monta\u00f1a dexando'l conceyu de Navia como ye angua\u00f1o.\nXeograf\u00eda.\nOcupa una superficie de 62,58 km\u00b2 y la so poblaci\u00f3n ye de , concentr\u00e1ndose la mayor parte na capital, en Veiga y en Vi\u1e37\u1e37apedre (60% del total). La principal carretera que recuerre'l conceyu ye la N-634, cuntando con bonos accesos rodaos a la mayor\u00eda los pueblos del conceyu. Tami\u00e9n posee cadarma ferroviaria, pasando per Navia la llinia de FEVE.\nXeolox\u00eda.\nDende'l puntu vista xeol\u00f3xicu, el pisu de Navia, por mor a la estaya irrigada pel r\u00edu, correspuende a una estada d'evoluci\u00f3n de la tierra nom\u00e1u sil\u00faricu. El r\u00edu llabr\u00f3se'l so c\u00e1lcer, y encaxon\u00e1ndose n'elli a midida que se retiraben les ag\u00fces oce\u00e1niques por acumulaci\u00f3n d'escomanaos glaciares polares. Ent\u00e1 nel sieglu pas\u00e1u la r\u00eda yera un gran estuariu que coronaba'l coteru de San Esteban pel oeste y el tesu Bonavista pel sureste. La cayuela ye l'elementu xeol\u00f3xicu m\u00e1s destacable formando complexos rocosos d'estremaos colores, xeneralmente buxu y azulencu, y encadarma con una gran facilid\u00e1 de francedura. La cuarcita ye otru elementu que dase sobremanera na estaya oriental del conceyu. La topograf\u00eda llitoral ta bien encartichada con unos 3 km d'anchu y un altor de media de 60 metros.\nToo esto orixina una topograf\u00eda modulada en tornu a tres xunidaes de relieve mui bien encartichaes: la estaya costera, los valles medios y la estaya monta\u00f1osa del interior. Les elevaciones m\u00e1s pronunciaes afay\u00e1mosles pel sur nes llendes con Villay\u00f3n, con altores qu'enxam\u00e1s aporten a los 1000 metros, siendo 'l picu Panondres con 842 metros el so accidente m\u00e1s destac\u00e1u. Otros altores destacables colos del picu de La Cueva y los Costillones con cembos allugaos alrodiu los 500 metros.\nHidrograf\u00eda.\nDientro de la so rede hidrogr\u00e1fica, l'accidente m\u00e1s destac\u00e1u repres\u00e9ntalu'l r\u00edu Navia, que traviesa'l conceyu de sur a norte pel so llau occidental, sirviendo de llende col conceyu de Cua\u00f1a, y que t\u00f3rnase en r\u00eda y\u00e1 na so estaya final. Siempres tevo una gran importancia nel conceyu, pues gran parte de la econom\u00eda llariega encadarm\u00e1base en torne a ella. Otru r\u00edu mentable ye'l Anlleo, que \u00f1az nel cordal del mesmu nome y llarga sos ag\u00fces al Navia en la llocalid\u00e1 de Las Ace\u00f1as. Los r\u00edos Vi\u1e37\u1e37uril y Del Monte x\u00fanense pa formar el Frexulfe o Pi\u00f1eira, desembocando nel mar Cant\u00e1bricu nel sableru del mesmu nome, lo mesmo que'l Barayu o r\u00edu Bidular, \u00e9sti y\u00e1 na llende con Vald\u00e9s.\nClimatolox\u00eda.\nEl clima na zona cox\u00edtase como atemperi\u00e1u, ensin grandes oscilaciones, gracies en bona midida pola aici\u00f3n moderadora del mar, qu'asela les temperatures n'iviernu faci\u00e9ndoles m\u00e1s temperiaes, y nel branu aselando les mesmes.\nFlora y fauna.\nPuen distinguise dellos ecosistemes pa la clasificaci\u00f3n de la vexetaci\u00f3n y fauna:\nGracies a les favoratibles condiciones tanto xeol\u00f3xiques como clim\u00e1tiques, tien el conceyu una enanchada y variada doyura vexetal y animal. Asina, cuasi la met\u00e1 del tarr\u00e9n de la superficie correspuende a montes de pinos, ocalitos, y carbayos. Y en menor midida casta\u00f1ales, noceos, bedulios y fayeos. En cuantes la vida animal hai que destacar l'abondosid\u00e1 de pesca tantu de r\u00edu como de mar que siempres tevo'l territoriu, y que g\u00fcei, desanici\u00e1rese adules, diera llugar a planes de repoblamientu de dalgunes especies como'l salm\u00f3n.\nParroquies.\nEl conceyu de Navia dix\u00e9brase en 8 parroquies:\nEvoluci\u00f3n demogr\u00e1fica.\nFasta'l sieglu XVIII Navia presentaba una llaceriosa demograf\u00eda por mor d'una agricultura estensiva que desaniciaba les viesques y afechaba coles paciones, lo que fac\u00eda que n'estayes de recesi\u00f3n aprucieren zaperes y murries. Yeren tiempos d'alta mortand\u00e1 infantil y poca esperanza de vida. L'emplegu afay\u00e1base poco estrem\u00e1u y el movimientu de persones d\u00e1base en contaes ocasiones como yeren les sal\u00edes a Castiella o a ultramar.\nNel sieglu XIX baxa progresivamente la tasa de mortalid\u00e1 y ent\u00e1mase a ver una modernizaci\u00f3n demogr\u00e1fica. Mey\u00f3rase la dieta alimenticia, costr\u00fayense meyores viviendes, mey\u00f3rense les redes de saneamientu y les comunicaciones. Desapaecen les pestes manque aprucen nueves enfermedaes como'l c\u00f3lera, la belleya, o'l gripe.\nPero ye nel sieglu XX cuando aduce la poblaci\u00f3n d'un xeitu m\u00e1s significativu gracies a l'articulaci\u00f3n econ\u00f3mica del conceyu cola rexonal, acelerando'l desenrollu llariegu. Esp\u00e1\u00f1ase la enerx\u00eda hidroel\u00e9ctrica del r\u00edu gracies a los banzaos de Doiras, Grandas y Arb\u00f3n y esta enerx\u00eda, muncho m\u00e1s vers\u00e1til y barata, atr\u00e1i muncha industria como la conservera, los astilleros y la f\u00e1brica de farines. Caberamente, empreses como la papelera, la Reny-Picot, Armon, etc, esplotien l'\u00e9situ del conceyu a la hora d'espa\u00f1ar les sos ventayes competitives.\nEconom\u00eda.\nG\u00fcei, la representaci\u00f3n de los emplegos seg\u00fan estayes danos los siguientes datos: La estaya primaria ocupa un 23,03% de los emplegos. Nesta estaya tuvo gran incidencia la pesca, fonte de vida demientres muncho tiempu en Veiga. La ganader\u00eda ye l'activid\u00e1 que mayor n\u00famberu d'emplegos concentra, amos\u00e1ndonos equ\u00ed una gran especializaci\u00f3n ll\u00e1ctea, como encart\u00edchanos el tantu por cientu de vaques de la raza frisona que contabil\u00edcense, siendo \u00e9sti de cuasi el 90 por cientu.\nEl secundariu y el de la construcci\u00f3n representa a un 38,86% del total, siendo la xamasca del papel la que mayor n\u00famberu d'emplegos produz, gracies a la f\u00e1brica de CEASA, de gran importancia dientro de tol conceyu de Navia. Otres actividaes con bona presencia son les de l'alimentaci\u00f3n y les tresformadores de metales. La construcci\u00f3n, ta nun espurrimientu de cutio.\nPor \u00faltimu, la estaya terciaria ocupa'l 38,11% de la poblaci\u00f3n activa y vese como la estaya terciaria cada vegada m\u00e1s moderna y funcional, va dir sorbiendo mano d'obra de la secundaria, al demandar la industria munchos menos requerimientos llaborales. Destaquen dientro d'esta estaya'l comerciu y la hosteler\u00eda, espoxig\u00e1ndose mayormente na capital y en Veiga. Angua\u00f1o, Navia torn\u00f3se n\u00fan de los noyos comerciales m\u00e1s importantes dientro del occidente asturianu, en llucha cola so vecina \u1e36\u1e37uarca.\nPol\u00edtica.\nNel conceyu de Navia, de magar 1979, el part\u00edu que m\u00e1s tiempu gobernara foi'l PP (v\u00e9gase llista d'alcaldes de Navia). Sicas\u00ed, l'alcalde d'angua\u00f1o ye'l Socialista Ignacio Garc\u00eda Palacios.\nArte.\nDestaca la ilesia de Santa Marina de Veiga, datada nel sieglu XVIII y la cual acueye retablos del insigne Jos\u00e9 Bernardo de la Meana. Ye d'estilu barrocu, con planta en forma de cruz llatina con un p\u00f3rticu llateral abiertu y otru piesll\u00e1u a los pies. \nLa fachada principal ye de calter monumental y allev\u00e1ntase per enrriba de la nave. Encad\u00e1rmase en tres cais: la central abelluga la puerta d'acesu, d'arcu escarz\u00e1n. Sobre ella un balc\u00f3n esnal\u00e1u con balaustrada de fierro y furacu decor\u00e1u con moldures barroquizantes. Les cais llaterales presenten fiestres a l'altor del balc\u00f3n central, y per enrriba t\u00f3rnense en torres de seici\u00f3n cuadrada, con un furacu remat\u00e1u n'arcu, coron\u00e1ndose con c\u00fapules d'escames y altos pin\u00e1culos.\nLa ilesia parroquial de Navia ye d'estilu neog\u00f3ticu y data de caberos del sieglu XIX. Encad\u00e1rmase en planta con forma de cruz llatina y cabecera con absidiales. Otros templos importantes son los de la ilesia parroquial d'Anlleo, del sieglu XVII, y que conti\u00e9n nel so interior un Calvariu g\u00f3ticu de gran valir con un cristu de marfil, y n'And\u00e9s alcontramos el templu de San Miguel d'Orixe rom\u00e1nicu.\nDientro de la so arquiteutura civil y popular, el conceyu d\u00e9xanos innumberables muestres. D'esti xeitu sorrayaremos:\nEl palaciu de Llienes, n'Armental (parroquia de Villanova) y que data del sieglu XVI. Amuesa una torre cuadrangular de cuatro pisos, a los que separta una franxa nun ornamentada, y el cuerpu de la vivienda, dempu\u00e9s reform\u00e1u. Tami\u00e9n presenta dos escudos de gran fautura. Angua\u00f1o esmolez el so est\u00e1u de caltenimientu.\nN'Anlleo afayamos el palaciu d'Anlleo, g\u00fcei n'est\u00e1u ruinosu. Ye una construcci\u00f3n encadarmada en forma de \u201cL\u201d, con torres almenaes cuadraes nos tres v\u00e9rtices. Com\u00e9ntase que nuna d'elles pas\u00f3 la nueche San Francisco d'As\u00eds nel so pelegrinar a Santiago de Compostela. El so orixe parez ser del sieglu XIII, manque lo qu'angua\u00f1o se calti\u00e9n pertenez al sieglu XVII. Foi casa de la familia Navia, que llueu ostentar\u00eden el marques\u00e1u de Santa Cruz de Marcenado.\nOtra edificaci\u00f3n palaciega importante ye'l palaciu de Camposoiro, en Pi\u00f1eira y que data del sieglu XVIII. Ye de calter popular, y n'elli residi\u00f3 demientres la so enfancia'l poeta y pol\u00edticu Ram\u00f3n de Campoamor, el cual tien un monumentu dedic\u00e1u na villa de Navia. Del mesmu xeitu tami\u00e9n merecen menci\u00f3n otres edificaciones como les casones de Tox, Sante, La Venta y Cua\u00f1a, o una fortaleza medieval, o delles construcciones indianes como la casa Ochoa. Por \u00faltimu, sorrayar qu'en Veiga ent\u00e1 calti\u00e9nense la casa au finara l'illustre Xovellanos, pol\u00edticu ya ilustr\u00e1u asturianu de gran repercusi\u00f3n.\nCultura.\nFiestes.\nLes principales fiestes son:\nTolos pueblos del conceyu celebren les sos fiestes patronales, siendo les de la Patrona de la capital, La Virxe de la Barca, les m\u00e1s baturicies y populares. El so cultu remana y\u00e1 dende entamos del sieglu XIII, cuntando angua\u00f1o con una fermosa procesi\u00f3n hacia la mar. La distribuci\u00f3n de les fiestes relixoses nes dates de branu vien en consonancia cola finalizaci\u00f3n de les xeres de recueya de les colleches.\nDeporte.\nClubes deportivos.\nLas principales asociaciones deportives del conceyu son:"}
{"id": "511", "revid": "37624", "url": "https://ast.wikipedia.org/wiki?curid=511", "title": "Nore\u00f1a", "text": "Nore\u00f1a ye un conceyu y una parroquia d'Asturies. Tr\u00e1tase del conceyu m\u00e1s peque\u00f1u de los 78 que formen el Princip\u00e1u.\nEconom\u00eda.\nTien la renta per c\u00e1pita m\u00e1s alta d'Asturies. La econom\u00eda nore\u00f1ense sof\u00edtase na importante industria chacinera y nel sector servicios. Nore\u00f1a v\u00e9ndese como la capital gastron\u00f3mica d'Asturies.\nXeograf\u00eda.\nYe un enclave nel conceyu de Siero. Ca\u00fana de les parroquies de Nore\u00f1a ta separtada de les dem\u00e1s. Am\u00e1s, ye'l m\u00e1s peque\u00f1u d'Asturies.\nLlenda con parroquies sierenses: al norte cola parroquia de Samartindianes, al sur cola d'Hevia, al este cola de La Carrera y al oeste cola d'Arg\u00fceyes.\nHistoria.\nYe causique imposible determinar l'orixe del conceyu. Nun hai constancia de documentu deng\u00fan que fale de Nore\u00f1a como tal hasta principios del sieglu XII. Pa desplicar esti fechu, l'historiador Juan Ur\u00eda R\u00edu supunxo que d'esistir dalg\u00fan caser\u00edu o poblaci\u00f3n na zona, el llugar llevase otru nome. Tami\u00e9n almiti\u00f3 la posibilid\u00e1 de que'l silenciu sea meramente fortuitu; pero inclin\u00f3se espresamente pola hip\u00f3tesis de que'l llugar tom\u00f3'l nome del r\u00edu Nore\u00f1a, qu'aparez cit\u00e1u como tal en dalgunos documentos.\nAlta Ed\u00e1 Media.\nEn el a\u00f1o 989 el conde de Gundemaro Pi\u00f1oliz y su mujer Mumadonna cedieron al obispu Bermudo tierres y casas del llugar de Anasa, \"en las riberas de Nore\u00f1a\", a cambiu de la ilesia de Santa Mar\u00eda de Tol, ente los r\u00edos Ove y Porc\u00eda. Nun aparez nel documentu el nome de Nore\u00f1a refer\u00edu a llugar. Esiste un documentu de donaci\u00f3n del a\u00f1u 1103, nel monesteriu de San Pelayo d'Uvi\u00e9u, pol que Mar\u00eda Enalso daba'l monesteriu de San Vicente, la villa de Llames, que, diz, asiti\u00e1base cerca de la ciud\u00e1. Nesti documentu desll\u00edndense los t\u00e9rminos qu'abarcaben, y ente ellos m\u00e9ntase a Nore\u00f1a.\nBaxa Ed\u00e1 Media.\nEn 1151, Gonzalo Pel\u00e1ez y la so muyer Elvira Pel\u00e1ez ficieron donaci\u00f3n a San Vicente d'una hered\u00e1 nomada Nore\u00f1a: \"que vulgare vocatur Naurenia\", y cinco a\u00f1os depu\u00e9s la mesma Elvira P\u00e9rez, modificando les condiciones de l'anterior donaci\u00f3n al mesmu monesteriu, conse\u00f1a n'otru diploma que-y da la mit\u00e1 de la villa llamada Norela: \"villa vocata Norenia\". Nesti documento cuando aparez por primer vez aplic\u00e1u inequ\u00edvocamente'l nome de Nore\u00f1a a un llugar pobl\u00e1u. Nesi mesmu documentu, la donante afirma que la villa de Nore\u00f1a fore del so suegru Pelayo Rodr\u00edguez.\nA partir del sieglu XII el nome del llugar de Nore\u00f1a aparez repetidamente conse\u00f1\u00e1u nos documentos de la \u00e9poca; en dalgunos tami\u00e9n s'indica que esti territoriu pertenec\u00eda a la xurisdicci\u00f3n de Siero. Asina, seg\u00fan un documentu cit\u00e1u por Ur\u00eda Riu, en 1189 Fernando Men\u00e9ndez dona al monesterio de San Vicente una parte de los que ten\u00eda en \"Nore\u00f1a de Siero\".\nA entamos del sieglu XIV aparez y\u00e1 Nore\u00f1a como xurisdicci\u00f3n independiente, perteneciente al se\u00f1or\u00edu de Rodrigo \u00c1lvarez de les Asturies. Dalgunos xenealoxistes, dende'l sieglu XVII, suelen mentar como se\u00f1or de Nore\u00f1a al padre de Rodrigo \u00c1lvarez, Pedro \u00c1lvarez de les Asturies, mayordomu mayor del rei Sanchu IV. Ur\u00eda R\u00edu, bas\u00e1ndose na inesistencia de testimonios acreditativos, estim\u00f3 pol contrario que'l primer se\u00f1or de Nore\u00f1a foi'l so f\u00edu Rodrigo, anque parece probao qu'antepasaos suyos poseyeron bienes na parte central d'Asturies. Asina, d'una donaci\u00f3n fecha al monesteriu de San Vicente en 1332, s\u00e1bese qu'una t\u00eda suya llamada do\u00f1a Mayor \u00c1lvarez pose\u00eda bienes na villa d'Entrialgo y Bimenes.\nY n'otra escritura esistente nel monesteriu de Santa Mar\u00eda de Carrizo, que'l P. Carballo examin\u00f3, y que foi dada por una do\u00f1a Sancha \u00c1lvarez nel a\u00f1u 1210, ll\u00e9ese al final cierta memoria espresiva de las distintas heredaes o patrimonios que correspondieron a los f\u00edos de Rodrigo \u00c1lvarez y la so muyer Sancha d'Estrada; ell\u00ed consta que Pedro \u00c1lvarez de les Asturies, naci\u00f3, seg\u00fan Somoza, hacia l'a\u00f1u 1268: \"Era una persona bien apuesta y conformada, de ancha y prominente frente, cara prolongada, ojos grandes y buena dentadura\". Foi un personaxe importante nas Cortes del rei Alfonsu X de Castiella, Sanchu IV de Lle\u00f3n y Castiella, Fernandu IV de Lle\u00f3n y Castiella y Alfonsu XI de Castiella , foi asinamesmo \u00e1rbitru nes disputes sosten\u00edes por Uvi\u00e9u con Avil\u00e9s y Salas, sobre la llibre introducci\u00f3n de pan, vinu, trigo y otras viandes, seg\u00fan documentos de 1315 y 1320 que copia Vigil na so \"Diplom\u00e1tica oventense\". Morri\u00f3 Rodrigo en 1335, siendo enterr\u00e1u, por propia volunt\u00e1, nel monesteriu de San Vicente. Dexaba como herederu al f\u00edu bastardu d'Alfonsu XI de Castiella y Leonor de Guzm\u00e1n, don Enrique, al que adopt\u00f3 y qu'hab\u00eda de llegar a ser rei de Castiella.\nEn 1350 l'ent\u00f3s conde don Enrique, arriendes del so matrimoniu con Juana Manuel de la Cerda, aporta a Asturies fuxendo del so hermanu Pedru I, p'acoyese a los se\u00f1or\u00edos qu'heredare nestes tierras; y anque nun ta probao que la fortaleza de Nore\u00f1a xugase papel dalg\u00fan na rebeli\u00f3n qu'enfrent\u00f3 a ambos hermanos, parez l\u00f3xico suponer que residir\u00eda dalg\u00fan tiempu nella durante los dos a\u00f1os que tuvo nel pa\u00eds.\nEl sieglu XIX.\nDurante la denomada guerra de la Independencia, los franceses entraron por primer vez en Nore\u00f1a'l 23 de mayu de 1809. Na llucha de guerrilles algam\u00f3 sonad\u00eda un tal Fombella, zapateru d'oficiu, qu'al mandu d'una numberosa part\u00eda fostigaba a los conv\u00f3is del ex\u00e9rcitu franc\u00e9s en territoriu de Siero.\nPor Decretu d'avientu de 1826, esapaecieron los cotos xurisdiccionales de se\u00f1or\u00edu, y Nore\u00f1a, que lo yera del obispu d'Uvi\u00e9u, pas\u00f3 a formar parte del Conceyu de Siero, dende'l 1 de xineru de 1827 hasta finales de 1833 cuando s'independiz\u00f3, colos cotos que-y pertenec\u00eden, toos separaos del nucleu de mayor poblaci\u00f3n y dientro del territoriu de Siero. Nel a\u00f1u 1826, los obispos d'Uvi\u00e9u dexaron de desempe\u00f1ar les funciones propies como Condes de Nore\u00f1a (nomando Alcaldes, alministrando xusticia), anque siguieron ostentando'l t\u00edtulu con calter honor\u00edficu hasta que l'Obispu/Conde Monse\u00f1or Francisco Javier Lazurica y Torralba, que tomara posesi\u00f3n en 1949, asumi\u00f3'l Decretu Vaticanu 12-V-11951. \u00c9l y los Arzobispos/ Condes que lu sucedieron dexaron de facer ostentaci\u00f3n del t\u00edtulu nobiliariu de Condes, nun tomando posesi\u00f3n y prescinden de tal s\u00edmbolu enos sos sellos, insignies y armes, anque'l Cond\u00e1u de Nore\u00f1a sigue perteneciendo a la Sede Episcopal, g\u00fcei Arzobispal. \nMientres el sieglu XIX, Nore\u00f1a destac\u00f3 como un importante centru industrial nel centru d'Asturies, tanto dientru del tradicional sector de l'alimentaci\u00f3n (c\u00e1rnicos), como nes industries complementarias d'\u00e9sta, el tratamientu del cueru y la fabricaci\u00f3n de zapatos, con delles f\u00e1briques \"modernes\" asentaes nel conceyu, y una producci\u00f3n que s'esportaba fuera del Princip\u00e1u.\nPol\u00edtica.\nCola muerte de franco y la fin del Franquismu, la Uni\u00f3n de Centro Democr\u00e1tico (UCD) empicipi\u00f3 a gobernar en Nore\u00f1a na persona de Rafael Junquera Garc\u00eda. A partir de 1980 la pol\u00edtica llocal centr\u00f3se n' Aurelio Quir\u00f3s Arg\u00fcelles, que gobern\u00f3 mientres 25 a\u00f1os y con part\u00edos pol\u00edticos estremaos: CDS, Centristas Asturianos (CAS), URAS y Uni\u00f3n Nore\u00f1ense Independiente (UNI)). Saliera conceyal nes eleiciones de 1979 siendo'l terceru de la llista d'UCD y dende 1983 ye'l candidatu a l'alcald\u00eda polos part\u00edos enantes mentaos.\nEn 2005, en met\u00e1 de llexislatura y cuando gobernaba UNI col PP, Aurelio Quir\u00f3s dexa la pol\u00edtica y l'alcald\u00eda quedando d'alcalde Miguel \u00c1ngel Fuente Calleja (PP), anque per pocu tiempu. C\u00e9sar Movilla Anta, el nuevu cabezaleru d'UNI, pacta col PSOE un nuevu gobiernu y convi\u00e9rtese n'alcalde. En 2007 cel\u00e9brense nueves eleiciones a les que Cesar Movilla ya se presenta como candidatu del PSOE, algamando l'alcald\u00eda con un pactu de gobiernu con IU primero y m\u00e1s tarde, tres la salida d'un de los dos conceyales d'IU del gobiernu, tami\u00e9n col conceyal d'URAS. \nNes eleiciones de 2011, el PSOE vuelve a ganar con Cesar Movilla de candidatu algamando cuatro conceyales. Dende ent\u00f3s, gobierna en minor\u00eda con IDEAS que tien una representante, sumando ente dambos grupos cinco de los trece conceyales que componen el Plenu Municipal. La oposici\u00f3n suma ocho, Independientes por Nore\u00f1a (IP\u00d1) tien 3 conceyales, dos el PP y con unu t\u00e1n representaos Frente de la Izquierda (FDLI),Foro Asturias (FAC) y Conceyu Abiertu por Nore\u00f1a (CA NORE\u00d1A), que sumen ocho conceyales.\nAsociaciones.\nEl conceyu cunta con delles asociaciones que desendolquen actividaes diferentes, ente elles les siguientes:\nDeportes.\nAm\u00e1s de les asoiciaciones y\u00e1 comentaes, no que se refier a clubes deportivos, Nore\u00f1a cuenta con clubs como:"}
{"id": "512", "revid": "43102", "url": "https://ast.wikipedia.org/wiki?curid=512", "title": "On\u00eds", "text": "On\u00eds ye un conceyu asturianu. Llenda al norte con Llanes, al sur con Lli\u00f3n, al este con Cabrales y al oeste con Cangues d'On\u00eds. Tien una poblaci\u00f3n de .\nEl conceyu d'On\u00eds, nun ha confundise col conceyu vec\u00edn de Cangues d'On\u00eds, de mayor superficie y de mayor n\u00famberu d'habitantes; anque'l conceyu d'On\u00eds poseye muncha m\u00e1s historia que'l conceyu adega\u00f1u, ya que como'l so mesmu nome indica ye Cangues d'On\u00eds, lo que se sobreentiende que lo que g\u00fcei ye Cangues d'On\u00eds, na antig\u00fced\u00e1 On\u00eds ocupaba tola estensi\u00f3n de los dos conceyos.\nOn\u00eds amu\u00e9sanos una superficie diferenciada de norte a sur, siendo muncho m\u00e1s ancha la so parte nortiza. Estr\u00e9mense claramente unes zones xeogr\u00e1fiques desorellaes pola depresi\u00f3n qu'ocupa el r\u00edu G\u00fce\u00f1a: al norte, les lladeres meridionales de les sierres prellitorales qu'anteceden al Cuera, cola cota de la pe\u00f1a Ib\u00e9u (869 metros); al sur, el macizu de Corni\u00f3n con cumes que sobrepasen los 2.000 metros nel ll\u00edmite de Lli\u00f3n (la Verdilluenga algama los 2.129 metros). Ye On\u00eds eminentemente un conceyu onde predomina l'altit\u00fa.\nNes lladeres meridionales de la sierra pre-llitoral, nel que'l terr\u00e9n ta form\u00e1u por cuarcita y calices, ye u naz el G\u00fce\u00f1a y los sos afluentes de la derecha. El r\u00edu camina per una estrencha depresi\u00f3n ensin grandes desniveles, en direici\u00f3n este-oeste; ye nesta depresi\u00f3n onde se desenrolla cuasi por completu la vida m\u00e1s activa del conceyu. Son destacables tami\u00e9n r\u00edos como'l r\u00edu la G\u00fcesal, el Dubia o'l Tabard\u00edn, suma \u00e9sti de delles \u00f1ores y que desemboca nel G\u00fce\u00f1a; na cuenca alta d'esi r\u00edu as\u00edtiense los pueblos altos del conceyu: Demu\u00e9s, Boviarriba, Boviabaxu, y Gamon\u00e9u, pueblu conoc\u00edu polos sos quesos.\nY\u00e1 nel sur del territoriu nos alcontr\u00e1monos col Corni\u00f3n, masa caliar que sufri\u00f3 grandes erosiones. Nesta parte \u00edrguense les mayores altures del conceyu, siendo tami\u00e9n importante por tar enclavada nel Parque Nacional de los Picos d'Europa.\nEl clima ye templ\u00e1u y h\u00famedu, presentando oscilaciones toc\u00e1ntenes a la llatit\u00fa y a la orientaci\u00f3n, siendo com\u00fan les nevaes n'El Corni\u00f3n pela \u00e9poca ivernal. Asinamesmo ye de destacar l'apaici\u00f3n de borrines en tol conceyu y la escasez de d\u00edes soleyeros. Les temperatures oscilen entee los 21\u00a0\u00b0C de media m\u00e1xima a\u00f1al y los 5\u00a0\u00b0C de media m\u00ednima a\u00f1al.\nLa vexetaci\u00f3n ta representada por alceos, fresnos, texes, fayeos, bedulios, bardiales, pascones y vexetaci\u00f3n de monte altu, siendo'l 15% de la superficie total terr\u00e9n improductivu.\nNo que cinca a la fauna destaca la presencia, importante en dellos casos, de raposos, xabalinos, esguilos, urogallos, \u00e1guiles o utres: tami\u00e9n hai cierta presencia del llobu, mentes y\u00e1 hai tiempu que desapaecieron l'osu y el mueyu.\nXeograf\u00eda.\nCapital.\nLa villa de Benia ye la capital del conceyu, asentada nel valle del r\u00edu G\u00fce\u00f1a, zona na que s'asienta la mayor parte de la poblaci\u00f3n del conceyu, na que la zona sure\u00f1a ye enforma accidentada. Ye'l noyu m\u00e1s pobl\u00e1u de tol conceyu, con m\u00e1s de 300 habitantes, siendo'l so principal centru alministrativo y de servicios.\nAngua\u00f1o, Benia ye la sede del Consorciu pal Desenrollu Rural del Oriente d'Asturies; del Plan Leader; y am\u00e1s ye sede de la Denomaci\u00f3n d'Orixe Protexida del Quesu Gamon\u00e9u \nOrograf\u00eda.\nLa cota m\u00ednima del conceyu ye de 175 metros nel r\u00edu Gue\u00f1a y l'altura m\u00e1xima ye'l Picu de Verdilluenga asiti\u00e1u a 2229 msm. \nBenia, la capital del coneyu d'On\u00eds all\u00fagase a una altit\u00fa so'l nivel de la mar de 375 metros, siendo Gamon\u00e9u'l pueblu m\u00e1s altu del conceyu a unos 750 msm, y el m\u00e1s baxu Sirviella, a una altit\u00fa de 200msm\nEl r\u00edu Gue\u00f1a percuerre una amplia zona del conceyu, ye un afluente tributariu del r\u00edu Seya col que s'axunta na llocalid\u00e1 de Cangues, na zona denomada \"La Vega de Contranquil\". Esti r\u00edu forma'l valle de G\u00fce\u00f1a nel que s'asientrn los m\u00e1s de los habitantes del conceyu sobre too nel pueblu de Benia, que tami\u00e9n ta asiti\u00e1u nel valle.\nEl Picu Verdilluenga as\u00edtiase nel macizu occidental de los Picos d'Europa, tami\u00e9n llam\u00e1u macizu del Corni\u00f3n.\nVexetaci\u00f3n.\nLa vexetaci\u00f3n que conforma'l conceyu ta formada principalmente por alceos, fresnos, texes, fayeos, bedulios, bardiales, zones de paci\u00f3n y vexetaci\u00f3n de monte altu.\nFauna.\nLa so fauna que cabe destacar los raposos, xabalinos, esguilos, urogallos, \u00e1guiles o utres: tami\u00e9n hai cierta presencia del llobu.\nEl parque nacional.\nEl conceyu all\u00fagase metanes los Picos d'Europa, nel macizu occidental conoc\u00edu como \"El Corni\u00f3n\". De tola superficie del conceyu, \u00e9sti apuerta un terciu del so territoriu al Parque Nacional de los Picos d'Europa, unes 2.447 hectaries.\nHistoria.\nLos primeros restos son del neol\u00edticu. Diversos pueblos indoeuropeos mecer\u00e1n coles tribus aut\u00f3ctones. \nLos primeros escritos t\u00e1n dataos cola entrada de les llexones romanes, siendo un enclave importante ente les guerres ente los Roma y les tribus c\u00e1ntabres.\nLa primer vez qu'On\u00eds apaez como alcald\u00eda ye en 1504, siendo represent\u00e1u \u00e9nte'l \"Princip\u00e1u\" en 1594 por Juan Gonz\u00e1lez de Acebos.\nEl conceyu ye la sede de los \"Pastores de los Picos de Europa\". Esti coleutivu preserv\u00f3 la zona de los Picos de manera especial, con un respetu a la natura y con lleis seculares que tuvieron el so reconocimientu col premiu Pr\u00edncipe d'Asturies nel a\u00f1u 1994. Esti gremiu celebra la so fiesta el 25 de xunetu.\nEl territoriu d'On\u00eds y\u00e1 tuvo habit\u00e1u na prehistoria, como asina lo prueben los xacimientos alcontraos na \"Mina Milagru\", na que se descubrieron brueses de s\u00edlex, picu d'asta de ciervu, oxetos de bronce y cranios metalizaos. Tami\u00e9n son de destacar les ayalgues de Gamon\u00e9u y la bruesa de bronce de doblu aniellu procedente d'una de les mines d'On\u00eds y que s'alcuentra nel Palaciu de Tarancu, en Villar.\nLa estela afayada na arredolada de la capiella de Santa Marina de Gamon\u00e9u, adornada con un caballu y con la inscripci\u00f3n FLA VIN, demu\u00e9stranos la romanizaci\u00f3n sofrida polos pueblos primitivos. Asinamesmo hai que destacar una zapica ritual qu'apaeci\u00f3 na mesma mina con una inscripci\u00f3n visigoda, lo que demuestra que tami\u00e9n estos pueblos tuvieron asentaos nel territoriu.\nTami\u00e9n pas\u00f3 pel conceyul pueblu \u00e1rabe, que foi espuls\u00e1u y fux\u00f3 al aldu contra Li\u00e9bana. Esti fechou queda reflex\u00e1u nel escudu del conceyu que representa a la xente del pueblu lluchando.\nNel sieglu XIV On\u00eds ye representada por Pedro Su\u00e1rez na xunta d'Uvi\u00e9u p'apoyar al Rei Don Pedro frente al so enemigu Enrique de Trastamara. Ye nesti sieglu cuando apaez documentada la \u00fanica parroquia d'On\u00eds, la de Santolaya.\nOn\u00eds figura pela primer vegada como alcald\u00eda en 1504 y pela primer vez representa\u00e1u na Xunta Xeneral d'Asturies en 1594, teniendo como representante a Juan Gonz\u00e1lez de Acebos. En 1582 tien llugar un conceyu para remarcar y desorellar les llendes de los conceyos d'On\u00eds y Cangues, qu'afala l'Alf\u00e9rez Mayor de dambos conceyos.\nApaecen y\u00e1 documentaes en 1752 dos parroquies m\u00e1s adega\u00f1es a la de Santolaya, que son les de La Robellada y la de Demu\u00e9s. Na invasi\u00f3n francesa del sieglu XIX, fueron varies les veces na que l'ex\u00e9rcitu napole\u00f3nicu s'adientr\u00f3 nel conceyu, quedando habilitada la capiella de San Roque y la so contorna como cementeriu y la casa de Cebos como l'hospital. Hai que destacar nes sos lluches escontra la invasi\u00f3n francesa a los guerrilleros Escand\u00f3n y Porlier.\nOn\u00eds sofrir\u00eda los intentos anexonistes per parte de Cangues, \u00f1eg\u00e1ndose l'ayuntamientu y calteniendo la so independencia.\nLos caberos acontecimientos d'importancia nel conceyu son la quema del archivu conceyeru na tercer guerra carlista y los graves estrozos que sofre'l territoriu por mor de la guerra civil . Nos tiempos modernos, el conceyu d'On\u00eds foi afit\u00e1ndose como \u00fan de les zonas m\u00e1s tranquiles pal descansu, aidao too ello polos guapos paisaces que mos ufre.\nEvoluci\u00f3n demogr\u00e1fica.\nOn\u00eds ye claramente un conceyu de tendencia emigratoria. Ensin dir m\u00e1s all\u00e1, nos caberos 60 a\u00f1os se perdi\u00e9ronse pel cam\u00edn 1.086 habitantes descendiendo la so densid\u00e1 de poblaci\u00f3n n\u00fan 50% aproximao. Dende principios del sieglu XX, hasta la d\u00e9cada de los 40, el conceyu presentaba una cifra estacionaria en tornu a los 2200-2300 habitantes, siendo a partir d'esta d\u00e9cada cuando se rumpe la tendencia, y se produx un descensu bruscu que g\u00fcei mos dexa en 797 habitantes. Les estructures demogr\u00e1fiques son desequilibraes, con un avieyamientu cada vez mayor de la poblaci\u00f3n, y con una rellaci\u00f3n de sexos bastante pareya. Angua\u00f1o ye significativo que la mayor presencia de muyeres se dea nes estayes m\u00e1s moces (hasta los 20 a\u00f1os) y nes m\u00e1s altes (de magar los 70 a\u00f1os), siendo la tendencia contraria na estaya ente los 20 y los 50 a\u00f1os; esto demuestra que g\u00fcei les muyeres x\u00f3venes son les que m\u00e1s abandonen el conceyu. G\u00fcei nam\u00e1i se tienen censaos 12 noyos poblacionales, siendo Benia, con alredor de 300 habitantes, La Robellada y Av\u00edn los asentamientos m\u00e1s importantes, axuntando a m\u00e1s del 60 % de la poblaci\u00f3n total.\nRespeutu a la estructura econ\u00f3mica del conceyu, hai que solli\u00f1ar que'l mayor porcentaxe del emplegu dase nel sector primariu y m\u00e1s esautamente nel sector agropecuariu, con m\u00e1s de 54,92% del emplegu total. El conceyu ye xunto al de Ribedeva, el que presenta la meyor rellaci\u00f3n ente esplotaciones y n\u00famberu de reses. Dada la configuraci\u00f3n del terr\u00e9n y l'aprovechamientu que la xente ganadero fai d'elli, nun ye d'estra\u00f1ar que la mayor\u00eda del gan\u00e1u vacuno que se trabajy, tea dirix\u00edu principalmente haza'l sector c\u00e1rnicu.\nEl sector secundariu y la construcci\u00f3n tienen un porcentaxe del 20,73% del emplegu, llev\u00e1ndose la mayor\u00eda la edificaci\u00f3n y les obres p\u00fabliques. La rama del mueble y la madera y la de l'agua y ll\u00e9trica completen el reduc\u00edu abanicu de distribuci\u00f3n d'esti sector.\nNo que cinca al sector terciariu hai que dicir qu'ocupa'l 24,35% del total, distribuy\u00edu en comerciu, sanid\u00e1, educaci\u00f3n y tresportes. Esti \u00faltimu sector prev\u00e9se que vaya n'aumentu, como de fechu ta asocediendo, gracies a les perspectives econ\u00f3miques que se creye xenerar\u00e1'l turismu rural y de natura.\nArte.\nEl mayor atractivu tur\u00edsticu de la zona ye ensin dubia la guapura natural que mos ufre'l conceyu y que mos permite contemplar la natura nel so est\u00e1u m\u00e1s puru. Por embargu, son tami\u00e9n de destacar dellos monumentos que se complementen mui bien colo anteriormente espuestu, y qu'a\u00f1ade atractivu art\u00edsticu a la zona.\nOtros templos son la Ermita de La nuesa Se\u00f1ora de Raspiada na llocalid\u00e1 de Silviella, la Capiella de Santa Marina en Gamon\u00e9u; la Capiella de Santuyano n'El Pedrosu; o la ilesia parroquial de San Antonio de La Robellada o la templu parroquial de La Nuesa Si\u00f1ora del Bon Socesu en G\u00fcensucesu.\nHai que destacar delles casones asturianes:\nGastronom\u00eda.\nDestaca On\u00eds pola carne de les vaques criaes nos sos puertos, onde xuben col bon tiempu y baxen cola ivernada, la cacia de temporada, la calid\u00e1 de los sos embut\u00edos, qu'ad\u00edcasen nes bones fabaes que se preben na capital y en tolos pueblos del conceyu, y la pesca nos sos r\u00edos trucheros como'l G\u00fce\u00f1a o l'Ayones. Igual qu'anta\u00f1o, s\u00edguese ellaborando la Torta, un alimentu ellabor\u00e1u a base de fari\u00f1a de ma\u00edz amasao con agua, que seg\u00fan los vieyos del conceyu, quit\u00f3 la fame a muncha xente, cuando la fame y la miseria ceb\u00f3se nestes tierres a costafecha de la Guerra Civil Espa\u00f1ola.\nOtra especialid\u00e1 gastron\u00f3mica d'On\u00eds ye'l Quesu Gamon\u00e9u, quesu mui apreciao y d'alta cotizaci\u00f3n que dende 2005 cuenta cola Denominaci\u00f3n d'Orixe Protexida.\nComunicaciones.\nPese a atopase nel \"Coraz\u00f3n de los Picos d'Europa\" por asitiase nel centru de los Picos, el conceyu d'On\u00eds nun poseye rede de ferrocarril, nin de v\u00edes r\u00e1pides, pero gracies a la so situaci\u00f3n estrat\u00e9xica y la so bona comunicaci\u00f3n al travi\u00e9s de la carretera rexonal AS-114, pue accedese a la rede de ferrocarril o autov\u00eda, en malapenes 15 minutos, bien per Cangues d'On\u00eds a Les Arriondes; o pela llamada \"Y\" del Oriente a Posada.\nLa carretera de Cangas de On\u00eds a Panes atraviesa el valle del G\u00fce\u00f1a y de ella parten distintas carreteres a los dem\u00e1s pueblos, todos bien comunicados. Desde el alto de Ortiguero, al este del concejo, desciende, hacia la costa la carretera que va a Posada de Llanes y enlaza con la Autov\u00eda del Cant\u00e1brico hacia Oviedo o Santander.\nDesde On\u00eds, centro de concejos, se pasa en poco tiempo de las altas monta\u00f1s a orillas del mar. Posee On\u00eds buenos alojamientos y restaurantes. Los itinerarios en la monta\u00f1a son un recreo de constante belleza\nFiestes y feries.\nLes feries y fiestes del conceyu d'On\u00eds amuesen un ritual propiu del oriente asturianu, d'una maraviyosa doyura folcl\u00f3rica, con bailles, cantos, sones de gaites y deportes tradicionales. Y tami\u00e9n de gran repercusi\u00f3n gastron\u00f3mica daos los recursos del territoriu. La carne, les truches, el lleche y los sos derivaos, asina como los diferentes productos de la g\u00fcerta , configuren un atractivu platu que nun pue ser refug\u00e1u. \nFeries de gan\u00e1u.\nLes feries de gan\u00e1u del conceyu son:\nLa feria m\u00e1s importante del conceyu ye la de San Pedro d'Alc\u00e1ntara"}
{"id": "528", "revid": "5110", "url": "https://ast.wikipedia.org/wiki?curid=528", "title": "Ave", "text": ""}
{"id": "529", "revid": "35", "url": "https://ast.wikipedia.org/wiki?curid=529", "title": "Parres", "text": "Parres ye un conceyu d'Asturies. Llenda'l norte con Caravia y Ribeseya, al este con Cangues d'On\u00eds, al oeste con Pilo\u00f1a y Colunga y pel sur con Amieva y con Ponga. Tien una superficie de 126,08 km\u00b2 y una poblaci\u00f3n de .\nXeograf\u00eda.\nEl tarr\u00e9n de Parres ye mui monta\u00f1osu y abruptu, con peque\u00f1os valles orientaos en toles direiciones. Dientro de la rede de montes del conceyu, hai que comentar qu'\u00e9sta ye lo que se pue dicir mui complicada, pola varied\u00e1 de cordales y picos grandes y peque\u00f1os qu'ocupen el conceyu. Pel norte apaecen una serie de cumales y xerres que faen d'\u00e9stes una parte mui carauter\u00edstica d'Asturies, como son la xerra del Sueve col picu Pienzu a la cabeza (1.159 m), la xerra de Llavayos, la de Calabr\u00e9z y el picu Moru nel estremu Noreste. Na parte central cabe destacar la suavid\u00e1 de la zona, ya qu'anque haiga una peque\u00f1a ondulaci\u00f3n ye la parte menos abrupta del conceyu. Nel sur hai que destarcar la mota Cea y Cet\u00edn (1.134 m).\nHidrograf\u00eda.\nLa rede hidrogr\u00e1fica tami\u00e9n ye importante, teniendo'l conceyu dos grandes r\u00edos como son el de Pilo\u00f1a, separt\u00e1u casi pola met\u00e1 del conceyu, trescurriendo de oeste a este ya inclin\u00e1u al este; y el Seya, el r\u00edu m\u00e1s causalosu de la zona, que reparte les sos ag\u00fces ente Cangues d'On\u00eds y Parres y que desemboca nel mar Cant\u00e1bricu na vecina Ribeseya. Ye por otra parte elementu llim\u00edtrofe pel oriente del conceyu.\nFauna y flora.\nLa vexetaci\u00f3n del conceyu tami\u00e9n ye variada destacando matos na alta monta\u00f1a, asina como pinos, fayes, ocalitos, carbayos y ablanos fresnos. La fauna principal ta representada sobre too na trucha, el reu, l'esgu\u00edn y el salm\u00f3n na so rede hidrogr\u00e1fica. Ente la fauna terrestre alcontramos raposos, melandros, fuines, xabalinos, corcios y venaos, asina como asturcones, caballu \u00e9sti aut\u00f3ctonu que ca vegada ta en mayor regresi\u00f3n. Les aves m\u00e1s vistes son les pegues, miruelles, cuervos y ferres, \u00e1guiles,utres, curuxos y una montonera de raitanes o papinos, variu pintos."}
{"id": "530", "revid": "37624", "url": "https://ast.wikipedia.org/wiki?curid=530", "title": "El Valle Altu de Pe\u00f1amellera", "text": "El Valle Altu de Pe\u00f1amellera ye un conceyu d'Asturies. Llenda'l norte con Llanes, al oeste con Cabrales, al este con El Valle Ba\u1e25u de Pe\u00f1amellera y al sur con Cantabria.\nAlles ye la cabeza del conceyu dende 1869, a\u00f1u nel que s'acord\u00f3 la dixebra de les dos Pe\u00f1amelleres. Ye'l nucleu m\u00e1s pobl\u00e1u () y poseye un interesante patrimoniu monumental y art\u00edsticu como son la ilesia parroquial y delles casones indianes.\nXeograf\u00eda.\nYe una contorna perbi\u00e9n definida polos accidentes xeogr\u00e1ficos, que sirven de llende con otres tierres. Asina, parte con Llanes al travi\u00e9s de la sierra de Cuera, g\u00fcei espaciu protex\u00edu, siendo'l so altor m\u00e1ximu de 1.315 msnm nel Picu Turbina. Cola provincia c\u00e1ntabra act\u00faa de llende los Picos d'Europa, los m\u00e1s destacaos por fuercia falando, siendo la Tajadura la so altit\u00fa m\u00e1xima con 1.446 msnm. Pela so parte oriental ye'l m\u00edticu picu Pe\u00f1amellera (765 msnm) el qu'estrema a l'alta de la baxa. D'\u00faltimes pel oeste les llendes formar el garg\u00fcelu del r\u00edu Cares y los valles de Rozagas y Arangas. Parte del el so territoriu ta integr\u00e1u en distintes figures de proteici\u00f3n como por casu el Paisaxe Protex\u00edu de la Sierra del Cuera.\nDe la so rede hidrogr\u00e1fica destaquen los r\u00edos Jana, Rubo, el de los Molinos, el de Besnes, el Candaliega, la Molinuca y sobremanera el Cares que ba\u00f1a dambes Pe\u00f1amelleras y nel cual pueden esfrutase d'unes rutes estupendes.\nPueden estremase tr\u00e9s zones dientro del conceyu bien clares: una primer que ser\u00eda l'asitiada nes estribaciones de la sierra de Andara nos Picos d'Europa. Una segunda allegante a l'anterior qu'escurre pela zona central nel valle del Cares, y d'\u00faltimes tenemos la contorna nortiza que faldea la sierra del Cuera y que va dende Rozag\u00e1s a Llon\u00edn.\nRespectu al clima vamos dicir que ye distintu seg\u00fan la zona na qu'atopemos, siendo muncho m\u00e1s nidia y benignu nel norte que nel sur, teniendo iviernos fr\u00edos y duraderos y branos curtios y templaos.\nEn cuanto la so vexetaci\u00f3n tami\u00e9n hai una gran varied\u00e1 pudiendo contemplar zones de monte zarr\u00e1u, pinos, cipreses, hayas, abedurios, nozales, casta\u00f1ales, perales, pumares y cantid\u00e1 de floritos como \u00e1rnica, salvia, artemisa, manzanilla o tit\u00edmalo.\nLa so fauna yera de gran importancia con especies como l'osu, el fais\u00e1n o'l corzu que pr\u00e1uticamente s'escastaron, quedando otres como corzos, robecos, xabalinos y llobos nel mesmu peligru. Lo que podemos dicir que se calti\u00e9n son les estupendes truches que s'atopen nos sos r\u00edos.\nHistoria.\nSeparada del so vec\u00edn \"Ba\u1e25u\" en 1869, Pe\u00f1amellera Alta comparti\u00f3 dest\u00edn hist\u00f3ricu con esta y col conceyu de Ribedeva, siendo dichos territorios estremaos del territoriu asturianu en 1230, para ser devueltos a la so xurisdicci\u00f3n en 1833.\nLes primeres muestres humanes qu'apaecen en Pe\u00f1amellera pertenecen al arte parietal del paleol\u00edticu cimeru, siendo atopaes en diverses cueves como la cueva de Co\u00edmbre, Tra\u00fano, Subores y sobremanera la de Llon\u00edn, na cual podemos almirar grabaos y figures de distintos animales como caballos, venaos, bisontes. Tami\u00e9n hai signos y hasta una representaci\u00f3n humana femenina. De la d\u00f3mina neol\u00edtica son los afayos atopaos na Portiella cerca de Turbina, na que s'atoparon restos cer\u00e1micos y un t\u00famulu. De la ed\u00e1 del bronce ye una punta d'una llanza descubierta en Trescares seg\u00fan distintos materiales atopaos en Llon\u00edn y Co\u00edmbre. Nun s'atopen descubrimientos que nos amuesen daqu\u00e9 de la d\u00f3mina prerromana y romana. Les escavaciones nes cueves de Co\u00edmbre y Llon\u00edn apurrieron importante informaci\u00f3n sobro les ocupaciones humanes del Paelol\u00edtico cimeru'l norte de la Pen\u00ednsula Ib\u00e9rica.\nDel periodu de la monarqu\u00eda asturiana cr\u00e9ese que pertenecen los descubrimientos atopaos debaxo del templu de San Pedro de Plec\u00edn y que seg\u00fan paez correspond\u00eda a otra ilesia. La primer prueba documental de Pe\u00f1amellera data de 1032, fecha na cual se permutaron los condes de Piniolo y Aldonza y el rei Lleones Bermudo III territorios dexando los primeros la met\u00e1 de Pe\u00f1amellera. N'incorporando totalmente el territoriu al reinu, el monarca Fernandu II quit\u00f3 a Asturies d'estes zones pa incluyiles nel reinu de Lle\u00f3n anque eclesi\u00e1sticamente inda dependiera del obisp\u00e1u d'Uvi\u00e9u.\nEn 1340 el rei Alfonso XI da al pueblu de Pe\u00f1amellera'l fueru pol cual les xentes del conceyu pod\u00eden nomar a los sos representantes ensin tener qu'allegar a los allugamientos de Santillana. Apaecen nesti momentu varios poderes se\u00f1oriales como los d'Aguilar, qu'ostentaron el se\u00f1or\u00edu de Pe\u00f1amellera. Esta se\u00f1orializaci\u00f3n traxo consigo l'apaici\u00f3n de torres se\u00f1oriales y la patrimonializaci\u00f3n de los cargos p\u00fablicos. Nesti periodu de tiempu falar por primer vegada de la intenci\u00f3n d'estremar el valle en dos unidaes alministratives, l'altu valle y el baxu.\nNa ed\u00e1 moderna'l valle de Pe\u00f1amellera formaba parte de la mancomunid\u00e1 de los cinco valles de la contorna de Burgos. Ente 1514 y 1522 form\u00f3 parte xunta con San Vicente de la Barquera d'una xurisdicci\u00f3n independiente. En 1749 foi amest\u00e1u a la intendencia de Burgos y Cay\u00e1u de Laredo. Form\u00f3 parte, como El Valle Ba\u1e25u y Rivadeva, de la contorna hist\u00f3rica de les Asturies de Santillana o Merindad, hasta que s'integr\u00f3 la provincia de Cantabria de 1778.\nLes actividaes ganaderes y llabradores tuvieron presentes na vida del conceyu hist\u00f3ricamente, quedando eximidas les sos xentes de los impuestos derivaos de la venta del gan\u00e1u gracies a un privilexu que-yos foi conced\u00edu por Carlos II. A partir del sieglu XVIII celebrar en Ruenes la feria ganadera de Jana.\nLa capital del valle establecer nel so cueto baxu, en Ab\u00e1ndames. Cada cueto, l'altu y al baxu ten\u00eden un rexidor, un xuez noble pa cada unu y otru pal valle polo xeneral. Nel valle altu, el cargu de xuez noble yera ostent\u00e1u dende'l sieglu XIV polos miembros se\u00f1oriales de Escandon, Cossio, Mier, y Trespalacios, siendo estos quitaos de tal privilexu en 1603.\nEl valle sufri\u00f3 tami\u00e9n les consecuencies de la guerra de la independencia siendo ocup\u00e1u por tropes franceses en 1809 y 1810. L'acontecimientu hist\u00f3ricu m\u00e1s relevante d'esi sieglu foi la vuelta a territoriu asturianu de los territorios de Pe\u00f1amellera en 1833, por cuenta de la nueva distribuci\u00f3n territorial d'Espa\u00f1a. Un a\u00f1u m\u00e1s tarde'l valle de Pe\u00f1amellera solicita xunto con Rivadeva'l reingreso na Provincia de Santander pidimientu que va ser refugada deslig\u00e1ndose de Cantabria y pasando a formar parte de la provincia d'Uvi\u00e9u,\u200b denominaci\u00f3n alministrativa que se calti\u00e9n hasta 1983, en que se sustit\u00fai pol nome m\u00e1s enraigon\u00e1u de Provincia d'Asturies. Nel escudu del conceyu apaez represent\u00e1u l'escudu de Santander en clara referencia a la so antigua pertenencia provincial. Desque s'integra na provincia d'Uvi\u00e9u empiecen a apaecer los discutinios pa la capitalidad del mesmu entre Alles y Ab\u00e1ndames. En 1869 estr\u00e9mase'l valle en dos, quedando Alles como capital del valle altu. Esta etapa foi una d\u00f3mina d'emigraciones de moces a ultramar, lo que se traduci\u00f3 dempu\u00e9s n'inmenses riqueces traduc\u00edes n'enormes casones indianes, carreteres, caminos, etc.\nEl sieglu XX tuvo marc\u00e1u pola guerra civil espa\u00f1ola siendo'l valle escenariu de cruentos y doliosos combates, acabando equ\u00ed los enfrentamientos el 10 de setiembre de 1937, cola entrada na zona de les tropes Navarres en collaboraci\u00f3n de la lex\u00f3n C\u00f3ndor. Mientres la posguerra son vistos pol conceyu diversos guerrilleros abellugaos nos montes de los picos d'Europa.\nDemograf\u00eda.\nA pesar de la emigraci\u00f3n ultramarina d'empiezos del sieglu XX, nun foi hasta la d\u00e9cada de los 50 y 60 de dichu sieglu cuando apaecen los verdaderos problemes demogr\u00e1ficos cola emigraci\u00f3n de munches persones del conceyu al centru industrial de la rex\u00f3n y a Europa. Ye mientres dicha etapa cuando la poblaci\u00f3n baxa de 2.273 habitantes de 1940 a les 718 persones contabilizaes nel \u00faltimu padr\u00f3n. Angua\u00f1o son espor\u00e1diques les sal\u00edes que se faen, siendo'l sitiu escoy\u00edu la vecina contorna de Llanes gracies a les oportunidaes qu'ell\u00ed ufierta'l sector hosteleru. Tou ello pres\u00e9ntanos unes estructures demogr\u00e1fiques onde se empezar a notar un avieyamientu de la poblaci\u00f3n, anque la rellaci\u00f3n ente sexos at\u00f3pase abondo bien partida. Toles parroquies amuesen perdes na poblaci\u00f3n, siendo les de Oce\u00f1o y Caraves con m\u00e1s del 50%, les que m\u00e1s reculen, y la de Rozag\u00e1s la que menos con un 10%, dex\u00e1ndonos angua\u00f1o una densid\u00e1 de poblaci\u00f3n d'en redol a 9,4 habitantes/km\u00b2.\nEconom\u00eda.\nEn cuanto a la contribuci\u00f3n de los distintos sectores nel emplegu local podemos afirmar que la ganader\u00eda sigue centrando l'activid\u00e1 econ\u00f3mica de la contorna apurriendo un 55,5% del emplegu total. En total esisten alredor de 1.800 cabeces de gan\u00e1u de les que la mayor\u00eda correspuenden a la caba\u00f1a vacuna. Como activid\u00e1 derivada de la producci\u00f3n L\u00e1ctea, ye importante na zona, la ellaboraci\u00f3n artesanal de quesos.\nEl sector secundariu y el de la construcci\u00f3n anicien un total del 13,10% siendo esta \u00faltima activid\u00e1 la que mayor n\u00famberu d'emplegos xenera.\nA lo \u00faltimo, hai que dicir que'l sector terciariu ocupa a un 31,4% de la poblaci\u00f3n, siendo la ca\u00f1a del comerciu la qu'ufierta un mayor n\u00famberu de puestos de trabayu, crey\u00e9ndose qu'esti siga creciendo gracies a la implantaci\u00f3n d'un turismu rural y activo que potencie la contorna.\nArte.\nEl patrimoniu m\u00e1s destac\u00e1u son los sos paisaxes naturales de los que disp\u00f3n en tola so xeograf\u00eda, dende'l norte cola sierra del Cuera hasta los Picos d'Europa, o los impresionantes escobios del r\u00edu Cares.\nDientro de los monumentos non naturales de los que disp\u00f3n la zona, hai que destacar en primer llugar les cueves prehist\u00f3riques descubiertes y que fueron declaraes d'inter\u00e9s arqueol\u00f3xicu. Ente elles tenemos les de Coimbre, la de Subores, la de Trescares, la de Par\u00e9 y la m\u00e1s importante que ye la Llon\u00edn, afayada en 1971 y la qu'apaecieron numberosos grabaos y figures d'animales, signos y representaciones femenines.\nAl respective de l'arquiteutura relixosa cabo mentar la ilesia de San Pedro de Plec\u00edn, que ten\u00eda planta rectangular d'una sola nave cubierta de b\u00f3veda de ca\u00f1\u00f3n y cabecera semicircular, y de la que g\u00fcei nam\u00e1i queda reconocible la fachada sur.\nEn Alles tenemos la ilesia parroquial de San Pedro fundada en 1787 por Juan de Mier y Villar, natural del conceyu pero que pas\u00f3 la so vida en M\u00e9xicu. Tien una c\u00fapula intradosada nel centru del cruceru y crucer\u00eda nos nueve tramos, y presb\u00edteru rectu. La fachada principal ta al sur y el hastial ta ocup\u00e1u por una enorme torre campanariu. El retablu mayor foi remat\u00e1u a finales del sieglu XVIII y ye una imitaci\u00f3n del retablu de santu Domingu d'Uvi\u00e9u. Otros templos d'inter\u00e9s constituyir les ilesies de C\u00e1raves, Ocevo, Mier y Llon\u00edn, que cunta con una portada del sieglu XV y otra barroca.\nDientro de l'arquiteutura se\u00f1orial tenemos que falar de diverses casones y palacios como la casa de la familia Mier, una de les m\u00e1s importantes de la zona. Tami\u00e9n ye dignu de menci\u00f3n el palaciu de La Lanjera, realiz\u00e1u nel sieglu XVI, exenta de torres y fabricada en mamposter\u00eda con usu de canter\u00eda en portaes, ventanes y esquines.\nNa llocalid\u00e1 de Ruenes, am\u00e1s d'otra casa perteneciente a la familia Mier, tenemos la Casa Solariega de Mor\u00e1n, con capiya incluyida que calti\u00e9n nel so interior un importante retablu del sieglu XVIII. Am\u00e1s de toes estes edificaciones se\u00f1oriales, tami\u00e9n podemos contemplar en tol conceyu, construcciones bien del estilu monta\u00f1\u00e9s, con torre, galer\u00edes de madera y un ampliu voladizu.\nFiestes.\nEnte les sos munches fiestes vamos destacar:\n-Nel mes de xunu son les fiestes de San Antonio, que se celebren na llocalid\u00e1 de Alles, y San Juan en Oce\u00f1o.\n-Nel mes d'agostu t\u00e1n les fiestes de La Sacramental, na llocalid\u00e1 de Alles, les fiestes de La nuesa Se\u00f1ora del Monte, na llocalid\u00e1 de Ruenes, y la Fiesta del Cabritu, na llocalid\u00e1 de Oce\u00f1o y de San Xusto y Pastor en Mier.\n-Nel mes d'ochobre son les fiestes de San Fausto, en Trescares, y San Franciscu d'As\u00eds, en Rozag\u00e1s.\n-Nel mes de payares t\u00e1n les fiestes de San Mill\u00e1n, que se celebren na llocalid\u00e1 de Besnes.\nDende empiezos de branu hasta principios de seronda asoceder por tolos pueblos del valle les sos fiestes patronales coles sos tradicionales procesiones y puyes del ramu. Tami\u00e9n s'esfruta de deportes aut\u00f3ctonos como'l bolu-palma y t\u00e1stiense los meyores manxares de la cocina tradicional de Pe\u00f1amellera Alta."}
{"id": "531", "revid": "43102", "url": "https://ast.wikipedia.org/wiki?curid=531", "title": "El Valle Ba\u1e25u de Pe\u00f1amellera", "text": "El Valle Ba\u1e25u de Pe\u00f1amellera (llam\u00e1u tami\u00e9n \"Pe\u00f1amellera Baxa\") ye un conceyu d'Asturies. Llenda'l norte con Llanes y Ribadeva, al oeste con El Valle Altu de Pe\u00f1amellera y al este y al sur con Cantabria.\nHistoria.\nLa historia de Pe\u00f1amellera Baxa ye b\u00e1sicamente la mesma que la de la so vecina l'Alta hasta que se realiz\u00f3 la so dixebra en 1869. Sicas\u00ed, hai que comentar delles coses referentes nam\u00e1i al denomin\u00e1u enantes cueto baxu, seg\u00fan mentar les que pasaron conxuntamente.\nDe la d\u00f3mina prehist\u00f3rica son de destacar los descubrimientos atopaos en Panes y la so contorna. La cueva de La Loxa amu\u00e9sanos diversos preseos l\u00edticos depar\u00e1ndonos un importante conxuntu d'arte parietal correspondientes a la ed\u00e1 magdaleniense y na que podemos esfrutar de grabaos d'animales como los caballos y bisontes.\nLa primer prueba documental de Pe\u00f1amellera data de 1032, fecha na cual intercambi\u00e1ronse los condes de Piniolo y Aldonza y el rei lleon\u00e9s Bermudo III territorios, dexando los primeros la met\u00e1 de Pe\u00f1amellera. Tres incorporaci\u00f3n total al reinu del territoriu'l rei Fernandu II quit\u00f3 a Asturies d'estes zones pa incluyiles nel reinu de Lle\u00f3n anque eclesi\u00e1sticamente inda dependiera del obisp\u00e1u d'Uvi\u00e9u.\nEn 1340 el rei Alfonso XI da al pueblu de Pe\u00f1amellera'l fueru por aciu el cual les xentes del conceyu pod\u00eden nomar a los sos representantes ensin tener qu'allegar a los allugamientos de la Merindad d'Asturies de Santillana. Apaecen ent\u00f3s dellos poderes se\u00f1oriales como los d'Aguilar, qu'ostentaron tami\u00e9n el se\u00f1or\u00edu de Pe\u00f1amellera. Esta midida traxo consigo l'apaici\u00f3n de torres se\u00f1oriales y la patrimonializaci\u00f3n de los cargos p\u00fablicos. Como exemplu t\u00e1n les torres de Colosia y de Siejo. Ye mientres esta d\u00f3mina del baxu medievu cuando apaez per primer vegada la intenci\u00f3n d'estremar el valle en dos unidaes alministratives, l'altu valle y el baxu.\nNa ed\u00e1 moderna'l valle de Pe\u00f1amellera formaba parte de la mancomunid\u00e1 de los cinco valles de la contorna de Burgos. Ente 1514 y 1522 form\u00f3 parte xunto con San Vicente de la Barquera d'una xurisdicci\u00f3n independiente. En 1749 foi amest\u00e1u a la intendencia de Burgos y Cay\u00e1u de Laredo, y tuvo presente na formaci\u00f3n de la provincia de Cantabria de 1778.\nSiempres la ganader\u00eda y l'agricultura tuvieron presentes na vida del valle, quedando eximidas les sos xentes de los impuestos derivaos de la venta del gan\u00e1u gracies a un privilexu que-yos foi conced\u00edu pol rei Carlos II.\nLa capital del valle establecer nel so cueto baxu, en Ab\u00e1ndames. Cada cueto, l'altu y al baxu ten\u00eden un rexidor, un xuez noble pa cada unu y otru pal valle polo xeneral. La poblaci\u00f3n yera una amiestu de se\u00f1ores rurales y una m\u00ednima nobleza de pernomaes alcurnias.\nEl valle sufri\u00f3 tami\u00e9n les consecuencies de la guerra de la Independencia siendo ocup\u00e1u poles tropes franceses en 1809 cuando'l coronel Gauthier rompi\u00f3 la vixilancia del r\u00edu Deva ya invadi\u00f3 el conceyu tornando en 1810.\nL'acontecimientu hist\u00f3ricu m\u00e1s relevante d'esti sieglu ye la vuelta a terr\u00e9n \u00e1stur de los territorios de Pe\u00f1amellera Baxa en 1833, por cuenta de la nueva distribuci\u00f3n territorial d'Espa\u00f1a; un a\u00f1u m\u00e1s tarde el valle de Pe\u00f1amellera solicita xuntu Ribedeva'l reingreso na Provincia de Santander[4]\u200bpidimientu que va ser refugada deslig\u00e1ndose de Cantabria y pasando a formar parte de la provincia d'Uvi\u00e9u.[5]\u200b Nel escudu del conceyu apaez represent\u00e1u l'escudu de Santander en clara referencia a la so antigua pertenencia provincial. Nesi momentu empiecen a apaecer los discutinios pa la capitalidad del mesmu entre Alles y Ab\u00e1ndames. En 1869 dix\u00e9brense alministrativamente los dos cuetos quedando Ab\u00e1ndames como capital del valle baxu. Esta situaci\u00f3n perdur\u00f3 hasta 1890, momentu nel que ye treslladada la capitalidad a Panes, llocalid\u00e1 qu'esperimento un aumentu progresivu na poblaci\u00f3n.\nTami\u00e9n del valle baxu foi carauter\u00edstica la emigraci\u00f3n de moces a Am\u00e9rica, invirtiendo a\u00f1os m\u00e1s tarde les sos fortunes en forma de casones, palacios, escueles y diversos servicios que beneficien a tol pueblu, como fueron les meyores en carreteres y la trayida de l'agua. Mientres la guerra civil Espa\u00f1ola destacar que'l cueto baxu cunt\u00f3 cola resistencia del ex\u00e9rcitu republicanu so \u00f3rdenes de Manol\u00edn \u00c1lvarez, siendo conquistada la zona'l 9 de setiembre de 1937 poles tropes navarres con ayuda de la lex\u00f3n C\u00f3ndor.\nDemograf\u00eda.\nAl igual que la so vecina l'Alta y la mayor\u00eda de los conceyos de la contorna, Pe\u00f1amellera Baxa caracteriz\u00f3se por una perda progresiva de la poblaci\u00f3n nesti \u00faltimu sieglu pas\u00e1u. Primero fueron les migraciones a ultramar para dempu\u00e9s dirixise la poblaci\u00f3n a mediaos de la centuria, a Europa y los nucleos industriales de la rex\u00f3n. Asina desque en 1930 algam\u00e1rase la cota m\u00e1xima de poblaci\u00f3n con 4.910 habitantes, la situaci\u00f3n que m\u00e1s se da dende ent\u00f3s ye'l descensu de la poblaci\u00f3n, dexando una cifra actual de 1.579 habitantes.\nToa esta situaci\u00f3n fai que les estructures demogr\u00e1fiques de la zona at\u00f3pense bastante desequilibraes, en cuanto al avieyamientu, presentando una de les tases m\u00e1s elevaes de tola rex\u00f3n. Nun asocede lo mesmo cola rellaci\u00f3n de sexos, presentando'l conceyu una de les meyores rellaciones de tola contorna de los Picos d'Europa. Angua\u00f1o la mayor\u00eda de la poblaci\u00f3n conc\u00e9ntrase pela redolada del r\u00edu Deva nel norte, atop\u00e1ndose'l sur bastante despoblado sacante les Parroquies de Cu\u00f1aba y San Esteban, qu'ent\u00e1 con tou perdieron bastante poblaci\u00f3n nestos \u00faltimos tiempos.\nLa poblaci\u00f3n de fechu que seg\u00fan les tables que publica l'Institutu Nacional d'Estad\u00edstica de 10 en 10 a\u00f1os, hab\u00eda'l 1 de payares de 2011 xub\u00eda a 1322 habitantes, 653 varones y 669 muyeres.\nArte.\nA les puertes de Los Picos d'Europa, Pe\u00f1amellera Baxa ufierta espectaculares paraxes naturales que faen d'\u00e9stos el mayor patrimoniu del conceyu. D'impresionantes pueden calificase los paisaxes que pueden contemplase en Cu\u00f1aba y San Esteban de los Picos d'Europa, sobremanera al travi\u00e9s del Mirador de San Esteban, reconstruy\u00edu pol pueblu. Esta poblaci\u00f3n de San Esteban foi declarada Pueblu exemplar d'Asturies en 1990.\nEl conceyu tien una importante muestra de la d\u00f3mina prehist\u00f3rica na cueva de La Loxa. Tien dicha cueva una llarga galer\u00eda na que puede reparase un gran panel de grabaos y figures animales, caballos y toros. Estes figures t\u00e1n en parte superpuestes y empobinaes escontra'l fondu de la cueva.\nLa importancia de l'arquiteutura relixosa en rellaci\u00f3n con otros conceyos vecinos ye bastante escasa, consecuencia de les destrucciones y ruines nes que s'atopen munches d'estes obres. Tenemos la ilesia de San Vicente en Panes, edificiu rom\u00e1nicu que foi destruy\u00edu en 1936 y que los sos restos poder reparar na actual ilesia parroquial. Cam\u00edn de Potes atopamos la ilesia de San Juan de Ciliergo, angua\u00f1o en ruines, y que data de finales del sieglu XIII, d'estilu tardorrom\u00e1nica y que ta compuesta d'una nave solamente, cabecera cuadrada cubierta per b\u00f3veda de ca\u00f1\u00f3n. Nel interior calti\u00e9n un arcu de trunfu con capiteles de talla figurativa. A la salida de Panes tenemos la ilesia de San Juan de Alieva con restos rom\u00e1nicos na cabecera y capiyes llaterales g\u00f3tiques. Tami\u00e9n caltienen elementos g\u00f3ticos los templos de Ab\u00e1ndemes, Merodio y Tobes, seg\u00fan la Ermita de La nuesa Se\u00f1ora de Espio\u00f1a.\nDientro de les obres se\u00f1oriales atopamos nel conceyu diversid\u00e1 de palacios y casones. El Palaciu de La Cajiga en Abandames, ye una edificaci\u00f3n del sieglu XVII, y perteneciente a la familia Mier y nel que se ve un enfotu nel cuidu de les formes y proporciones.\nTami\u00e9n en Ab\u00e1ndames atopamos el palaciu del Palenque y que tien una estructura similar al anterior. En Panes tenemos el palaciu de San Rom\u00e1n, que data del sieglu XVII tami\u00e9n de la familia Mier, y el cual taba form\u00e1u pola casona de planta rectangular de dos pisos y altillo, y una capiya exenta de nave \u00fanica.\nAm\u00e1s d'estos tr\u00e9s, que son los m\u00e1s importantes, hai m\u00e1s casones part\u00edes polos pueblos como'l palaciu de Cer\u00e9banes, la casona Mier en Siejo, el palaciu de L\u00b4Abariega de la familia Noriega y Escandon en Cimiano y los palacios de la familia Hoyos en Bores y La Serna.\nM\u00e1s modernes son les cases indianes y la torre de la Ermita de San Antonio y dende la que s'acolumbra tol valle del Deva. Am\u00e1s de too esto, tami\u00e9n se tienen datos d'antig\u00fces torres bajomedievales. Una d'elles alcontrada en Siejo, y de la que nam\u00e1i se calti\u00e9n un llenzu, y la otra en Colos\u00eda, destruyida totalmente nel a\u00f1u 1927."}
{"id": "532", "revid": "37624", "url": "https://ast.wikipedia.org/wiki?curid=532", "title": "Pez\u00f3s", "text": "Pez\u00f3s ye un conceyu y una parroquia d'Asturies. Llenda al norte con Eilao, al sur con Grandas de Salime, al este con Allande y al oeste con Samart\u00edn d'Ozcos. Tien una poblaci\u00f3n de .\nArte.\nAparte de los castros esistentes nel conceyu, tami\u00e9n ye de destacar el Palaciu de Ron (toma'l nome de la familia Ron), en torno al que s'articula'l cascu urbanu de la capital. Tien cuatro ales repart\u00edes en torno a un patiu central que sirve de distribuidor espacial. Nel a\u00f1u 1909 sufre una remodelaci\u00f3n la fachada principal, que consta d'una puerta que s'enmarca n'arcu escarzanu, too ello coronao col escudu familiar. Dentro del mesmu podemos contemplar una torre dende la que se puede observar tol valle del Ag\u00fceira. El muru sur tien dos m\u00e9nsules, que se cree serv\u00eden pa sofitar una ponte llevadiza."}
{"id": "536", "revid": "43102", "url": "https://ast.wikipedia.org/wiki?curid=536", "title": "Pilo\u00f1a", "text": "Pilo\u00f1a ye un conceyu d'Asturies. Llenda norte con Villaviciosa y Colunga, al este con Parres, al oeste con Nava y Cabranes y al sur con Ponga, Casu y Sobrescobiu."}
{"id": "537", "revid": "5110", "url": "https://ast.wikipedia.org/wiki?curid=537", "title": "Yegua", "text": ""}
{"id": "538", "revid": "1", "url": "https://ast.wikipedia.org/wiki?curid=538", "title": "Gorr\u00edn", "text": ""}
{"id": "539", "revid": "1", "url": "https://ast.wikipedia.org/wiki?curid=539", "title": "Gurrafu", "text": ""}
{"id": "540", "revid": "1", "url": "https://ast.wikipedia.org/wiki?curid=540", "title": "Verr\u00f3n", "text": ""}
{"id": "541", "revid": "1", "url": "https://ast.wikipedia.org/wiki?curid=541", "title": "Xibl\u00f3n", "text": ""}
{"id": "547", "revid": "37624", "url": "https://ast.wikipedia.org/wiki?curid=547", "title": "Ponga", "text": "Ponga ye un conceyu d'Asturies. Llenda al norte con Pilo\u00f1a y Parres, al este con Amieva y Lli\u00f3n, al oeste con Casu y Pilo\u00f1a y al sur otra vez con Lli\u00f3n y tien una poblaci\u00f3n de .\nXeograf\u00eda f\u00edsica.\nEl territoriu de Ponga carauterizar por tener un relieve bien abrupto y complic\u00e1u nel que se combinen les medies y altos montes con grandes pindios, y los valles fluviales. El terr\u00e9n pertenez casi na so totalid\u00e1 al primariu, predominando na parte suroriental la caliar carbon\u00edfera y nel restu del conceyu l'alternanza de pizarrilla con faxes de cuarcita dura y aspra am\u00e1s de la caliar. La gran varied\u00e1 estratigr\u00e1fica amu\u00e9sanos una superficie primitiva que foi quebrada poles fuercies plut\u00f3niques aniciando altos montes y cordales mostr\u00e1ndo unos espectaculares paisaxes naturales.\nPara esaminar el relieve estrema'l terr\u00e9n en tr\u00e9s unidaes: La cordal Cant\u00e1bricu, los cordales (el de Ponga y el del Collau), y les depresiones pizarroses. Tocantes a el cordal Cant\u00e1bricu hai que dicir que sirve de llende cola comunid\u00e1 de Castiella y Lli\u00f3n y conti\u00e9n ente ella la m\u00e1xima altit\u00fa que s'atopa ente los picos d'Europa y el macizu de les Ubi\u00f1as (la Pe\u00f1a Ten con 2142 metros). Los cordales t\u00e1n empobinaos en direici\u00f3n sur-norte y marca la divisi\u00f3n de les ag\u00fces de los r\u00edos Sella y Ponga. El cordal de Ponga ye de naturaleza caliar y dixebra los territorios de Casu y Ponga al travi\u00e9s de los picos L'Abedurial, Maci\u00e9ndome, Tiatordos (el Sobanciu pa los vecinos de Bele\u00f1u), La pe\u00f1a Taranes y La Llambr\u00eda. Esti cordal puede acolumbrase dende'l valle de Bele\u00f1u, amos\u00e1ndonos unas vistas bien formoses. El cordal del Collau, empieza na pe\u00f1a Ten, sigue colos picos Pile\u00f1es, Coll\u00e1u Zorru, Lluengo, Bedules, la Collada Llomena, el Picu Pierzu y el Carri\u00e1. Les depresiones pizarroses y\u00e1 son unidaes orogr\u00e1fiques de relieves muncho m\u00e1s nidios, cortaes pelos r\u00edos y convirti\u00e9ndose nel nucleu principal de vida humana. Ye de destacar nestes depresiones los fuertes escobios formaos polos cortes verticales y estrechos de les roques. Ente estos escobios destacamos el de los Beyos de m\u00e1s de 10 km de llargu y altores d'hasta 1.000 metros. A les fasteres del escobiu formaron cantid\u00e1 de peque\u00f1os pueblos colgaos a lo cimero, nos que los sos habitantes vivieron en condiciones bien dif\u00edciles pa la sobrevivencia. Otros escobios importantes son los del r\u00edu Santagustia escontra Viegu, el del r\u00edu Ponga en Sobrefoz, los Corredores en Sella\u00f1o y l'esguilada en Tara\u00f1es.\nLos r\u00edos m\u00e1s importantes del conceyu son el Sella que traviesa la zona oriental del territoriu pa siguir el so cursu por Amieva, y el Ponga que percuerre'l conceyu de sur a norte y fl\u00fai nel Sella n'Amieva. Ente los afluentes locales del sella tenemos el r\u00edu Viego, el Viboli, el Roab\u00edn y la Canaleta'l cual camina escontra'l Sella metanes espectaculares garg\u00fcelos. El Ponga naz nel puertu de Ventaniella y escurre por Sobrefoz, Yano, Abriegos, Cadenaba y Sella\u00f1u. Los sos afluentes m\u00e1s importantes son el regatu de Tara\u00f1es, el Semeld\u00f3n y el Valle Moru.\nLa vexetaci\u00f3n ye tami\u00e9n variada predominando los montes de fayes, carbayos, abedurios, tilales, xardones y espinos nes zones mediu y altu, quedando les tierres de los valles pa cultivos y praos de siega.\nLa fauna sufri\u00f3 l'acci\u00f3n devastadora de la especie humana sumiendo o amenorg\u00e1ndose munches de les vides animales qu'ell\u00ed habitaben como'l corzu, venado, xabal\u00edn, robecu.\nClima.\nAcordies cola clasificaci\u00f3n clim\u00e1tica de K\u00f6ppen, el clima de la capital, San Juan de Bele\u00f1u, ye un clima oce\u00e1nicu Cfb, magar nes estenses zones montascoses del conceyu danse diversos climes de monte. La temperatura nel conceyu ye nidiu, con una media de les m\u00e1ximes pel branu d'ente 24 y 25\u00a0\u00b0C na capital y una media de les m\u00ednimes per debaxo de los 0\u00a0\u00b0C en xineru y febreru.\nHistoria.\nGracies a dellos restos arqueol\u00f3xicos sabemos que la zona taba habitada na ed\u00e1 del Bronce. \nAm\u00e1s fueron atopaes buelgues primitives nel castru d'El Castiellu, entre Tara\u00f1es y Abiegos. Fechos que lo demuestren son les llatinizaciones de t\u00e9rminos baltes como \"Belennus\" o'l sol en Bele\u00f1u, y \"Tarannus\" o truenu en Taranes.\nMientres la colonizaci\u00f3n romana, Ponga pertenec\u00eda al territoriu de los c\u00e1ntabros (tribu vadiniense), atop\u00e1ndose \u00fatiles de trabayos pa mines en Miesca, interpret\u00e1ndose qu'hubo avanzadures militares pa protexer los pasos por Ventaniella y Arcenorio y esplotar eses riqueces naturales. D'esta d\u00f3mina son famoses dos ll\u00e1banes funeraries atopaes en Sellano y la ilesia primitiva de San Juan de Bele\u00f1u y les cualos conten\u00eden tami\u00e9n representaciones art\u00edstiques de caballos. \nLa primer referencia documental que se tien de Ponga, ye la donaci\u00f3n efectuada por Alfonso IX a Pedro Garc\u00eda de Casu, del cotu de Cazo en 1188. Los primeros datos que nos falen de la vida alministrativa de la zona daten del sieglu XIV nel qu'esist\u00eden xueces nobles y plebeyos, alcaldes d'hermand\u00e1 y cinco rexidores perpetuos. Mientres les lluches ente Pedro I y Enrique de Trast\u00e1mara, el conceyu siempres foi lleal a Pedro. Enrique III dio al conceyu dos favores reales, la llibert\u00e1 de camperes y tr\u00e1nsitu por tol reinu, seg\u00fan la exenci\u00f3n del pagu de portalgos polos sos ganaos y mercanc\u00edes.\nMientres la ed\u00e1 moderna queda definida la integraci\u00f3n relixoso y civil de Ponga n'Asturies, perteneciendo al arcedian\u00e1u de Villaviciosa, ya integr\u00e1ndose nel part\u00edu de Llanes en rellaci\u00f3n cola so vida pol\u00edtica. El primer diput\u00e1u rexistr\u00e1u que representa a Ponga data de 1594 y rec\u00e1i sobro Juan Alonso Del R\u00edu.\nMientres el sieglu XIX dos fueron les circunstancies que marcaron la vida de Ponga y modificaron la so activid\u00e1 paisana. En primer llugar la emigraci\u00f3n que se produci\u00f3 cam\u00edn d'Am\u00e9rica y que repercuti\u00f3 nel conceyu na torna y usu de capitales. Y de segundes, la inauguraci\u00f3n de nueves y meyores comunicaciones terrestres, siendo de gran importancia d\u00e1u'l so dif\u00edcil trayeutu, la qu'escurr\u00eda pol escobiu de Beyos, y qu'apurri\u00f3 a los sos habitantes una salida pol Sella escontra Cangues d'On\u00eds.\nDemograf\u00eda.\nEsti conceyu al tener una orograf\u00eda y una situaci\u00f3n complicada nun tuvo nunca una gran poblaci\u00f3n. Tolo anterior produz que s\u00eda unu de los conceyos con menos densid\u00e1 de poblaci\u00f3n de tola rex\u00f3n.\nLa emigraci\u00f3n, sicas\u00ed, fizo que la tasa de poblaci\u00f3n baxe. Primero col \u00e9xodu a Europa a mediaos del sieglu XIX y finalmente escontra les poblaciones industriales d'Asturies, Avil\u00e9s, Uvi\u00e9u, Xix\u00f3n y cuenques mineres.\nLa estructura econ\u00f3mica del conceyu basar nel sector agropecuariu qu'arrexunta'l 75,6 % del emplegu total. dientro d'esti sector quepe destacar la caba\u00f1a ganadera con una esplotaci\u00f3n para carne importante. El sector secundariu arrexunta'l 6,5% del emplegu cola construcci\u00f3n como base d'esti tramu. El sector serviciu ocupa al 17,9% del emplegu total.[8]\u200b\nPol\u00edtica.\nNel conceyu de Ponga, dende 1979, el part\u00edu que m\u00e1s vegaes consigui\u00f3 l'alcald\u00eda foi'l PSOE, que gobern\u00f3 dende 1983 hasta 2007. Nesi a\u00f1u, C\u00e1ndido Vega f\u00edzose cola alcald\u00eda con Uni\u00f3n Asturianista, y de 2011 a 2012 con Foro Asturias. Tres la conderga recibida en 2012 como integrante del Grupu Mistu. Angua\u00f1o, dicha condena ta suspendida a la espera de que'l Conseyu de Ministros resuelva'l pidimientu d'indultu fecha pol exalcalde. En 2013, Mercedes Traviesa ye investida alcaldesa de Ponga, coles sigles Foro Asturies, convirti\u00e9ndose na primer muyer que lleva les riendes del conceyu. En 2015 foi sustituyida por otra muyer, Marta Alonso Guijarro, del PSOE.\nArte.\nDientro del arte lo m\u00e1s destacable son les ilesies rurales asina podemos indicar:\nLa meyor espresi\u00f3n art\u00edstica que nos ufierta'l conceyu nun son les sos obres arquiteut\u00f3niques, sin\u00f3n les sos manifestaciones naturales, que nos ufierta paraxes y vistes ensin igual. Dende les m\u00e1s altos montes, con intensu verdor nos sos montes y prader\u00edes, hasta'l relaxante correr de los sos r\u00edos formando espectaculares garg\u00fcelos y escobios, ensin escaecenos de los pueblos colgaos de los montes, que configuren tollo un id\u00edlicu para\u00edsu natural.\nL'arquiteutura relixosa del conceyu referir a peque\u00f1es ilesies rurales, construy\u00edes la mayor\u00eda a finales del XVIII, siendo acabaes nel XIX y el XX. Dientro d'\u00e9stes atopen les ilesies de Santa Mar\u00eda de Viego, con una bella puerta llateral adintelada de grandes sillares con moldures de Orejetas.\nTami\u00e9n tenemos la ilesia de Santa Mar\u00eda de Taranes construyida en 1779, con planta en forma de cruz Llatina, con ampliu cruceru y b\u00f3veda de mediu ca\u00f1\u00f3n na que t\u00e1n representaos frescos con im\u00e1xenes de los cuatro evanxelistes. De la mesma, son rese\u00f1ables la ilesia de San Juan de Bele\u00f1u, del sieglu XVII, la de San Llorienzo de Abiegos y los dos peque\u00f1es ermites de Ventaniella y Arcenorio, dambes de la d\u00f3mina medieval.\nEn cuanto al arte popular y civil, tenemos la torre de Cazo. Perteneciente a la familia Casu, gracies a una donaci\u00f3n efectuada por Alfonso IX. La torre ye de planta cuadrada, con amplios murios, calteniendo una ventana nel segundu pisu constituyida nam\u00e1i al travi\u00e9s de cuatro piedres.\nEn Sobrefoz atopamos una gran casa conocida como El Palaciu, de planta cuadrada, realiz\u00e1u en mamposter\u00eda y con bonos sillares tallaos nes esquines y formando los vanos. Tien tami\u00e9n una capiya. Otres casones importantes son la Su\u00e1rez-Monesteriu, conocida como \"Casa Rub\u00edn\",realizada en mamposter\u00eda y arrodi\u00e1u de dependencies destinaes pal usu agr\u00edcola, o la qu'atopamos en Taranes, la casa de la Plazuela del Sol, con un bonitu corredor de madera nel so frente.\nUn edificiu tami\u00e9n singular y d'usu popular ye l'antiguu balneariu de Les Mestes, apocay\u00e1 restaur\u00e1u pa usu tur\u00edsticu, top\u00e1ndose n\u00e9l un hotel y restor\u00e1n. Menci\u00f3n especial merez a lo \u00faltimo, la cantid\u00e1 d'edificaciones agraries que se caltienen a lo llargo del conceyu como los horros, paneres y tenadas que doten a los pueblos de gran singularid\u00e1."}
{"id": "552", "revid": "37624", "url": "https://ast.wikipedia.org/wiki?curid=552", "title": "Pravia", "text": "Pravia ye un conceyu d'Asturies. Llenda al norte con Cuideiru y Muros, al este con Candamu y Sotu'l Barcu, al oeste con Cuideiru y Salas y al sur con Candamu y Salas.\nEtimolox\u00eda.\nEsisten delles teor\u00edes sobro l'orixe etimol\u00f3xicu del nome de \"Pravia\". La m\u00e1s aceutada suel ser la d'Antonio de Juan Bances y Vald\u00e9s que sofita que'l nome'l conceyu vien del t\u00e9rminu rom\u00e1nicu \"Flavia Avia\", qu'atopar\u00eda'l so orixe nel nome del emperaor romanu \"Flavio Vespasiano\" del que tenemos noticies nel sieglu II a partir de los escritos de Ptolomeo. La pallabra \"Avia\" tien el so puntu de \u00f1acencia nun vocablu indoerop\u00e9u que fai referencia a l'agua los r\u00edos.\nOtra de les teor\u00edes ye que l'orixe del nome'l conceyu vien de \"Prah\u00faa\", que querr\u00eda dicir \"zona de vistes a veigues y praderes\" y qu'angua\u00f1o esiste una zona de la villa que se noma asina.\nTami\u00e9n surden teor\u00edes como la sofitada por Pascual Madoz (ente 1845-1850) pela que mos remonta l'orixe etimol\u00f3xicu nel t\u00e9rminu emplegau pelos xe\u00f3grafos romanos: \"Noega\".\nFinalmente, seg\u00fan historiadores locales, como Javier Fern\u00e1ndez Conde, caderalgu 'Historia Medieval y p\u00e1rrocu de Quinzanas, Pravia pudo ser la capital de los \"Passicin\" y los pravianos descendientes direutos de los P\u00e9sicos preromanos.\nParroquies.\n\u00c9sta ye la llista de parroquies del conceyu de Pravia:"}
{"id": "553", "revid": "43102", "url": "https://ast.wikipedia.org/wiki?curid=553", "title": "Proaza", "text": " \nProaza ye un conceyu d'Asturies. As\u00edtiase na fastera central d'Asturies, na cuenca'l r\u00edu Trubia, y llenda al norte colos conceyos de Santo Adriano y Grau; al sur colos de Teberga y Quir\u00f3s; al este col de Quir\u00f3s; y al oeste colos de Teberga, Tameza y Grau.\nHistoria.\nEn Proaza atop\u00e1ronse afayos sueltos que nos treslladen a la d\u00f3mina paleol\u00edtica. Dientro d'estos afayos tenemos los materiales rellacionaos cola construcci\u00f3n de preseos l\u00edticos y atopaos en Samart\u00edn, Los Teyeros y el Castrill\u00f3n. Tami\u00e9n s'atoparon lascas y nucleos en Bustiellu, Caranga d\u00b4Enriba y Valdearenas. Cerca de la capital, en La cueva apaecen restos de talles y ll\u00e1mines acomu\u00f1aes a restos \u00f3seos. D'\u00faltimes son de destacar los cinco conxuntos tumulares topaos nel conceyu, nel llagu de Barreda, nel puertu de Sograndio, en Ran\u00f3n, na Cruz y na collada de Canal Ensuga.\nDe la edificaci\u00f3n castrense fueron atopaos dellos asentamientos en L\u00b4Arbeal, Serande, El Picu\u00b4El Castiellu, El Picu\u00b4Castru y Bustiellu. Lo que nun podemos afirmar de toos ellos ye la etapa a la que se correspuenden, pudiendo ser de la d\u00f3mina prerromana o romana. De clara reminiscencia romana foi l'afayu d'un as de bronce atopao en Banduxu.\nNa d\u00f3mina medieval Proaza taba na ruta principal de comunicaci\u00f3n de la zona central asturiana col pandu, polo que los valles del Trubia taben jalonados dende la Ed\u00e1 Media de castiellos y torres defensives que dan fe de la so importancia estrat\u00e9xica. D'ellos calti\u00e9nense na actualid\u00e1 cuatro nel conceyu de Proaza:\nla Casa de los V\u00e1zquez de Prada, la Torre de los Gonz\u00e1lez-Tu\u00f1on, la Torre de los Tu\u00f1\u00f3n en Banduxu, la Torre de Tu\u00f1on. Los caminos escoy\u00edos para'l trayeutu yeren al travi\u00e9s del Cam\u00edn de la Mesa, de la qu'ent\u00e1 se caltienen tramos de l'antigua calzada, y al travi\u00e9s de Quir\u00f3s cruciando'l Puertu de Ventana. Am\u00e1s, inda perduren nel conceyu delles torres medievales que prueben el llugar estrat\u00e9xicu del territoriu.De d\u00f3mina medieval ye tami\u00e9n la ponte que xune los barrios de Villanueva asitiaos a entrambos llaos del r\u00edu.\nDe la etapa de la Monarqu\u00eda Asturiana cr\u00e9ese que Proaza foi la tierra onde morri\u00f3'l Gobernador musulm\u00e1n Munuza cuando taba realizando la so fuxida escontra'l pandu por La Mesa, sufriendo una emboscada en Olal\u00edes, onde se piensa que perdi\u00f3 la vida.\nLes primeres noticies documentaes refer\u00edes a terrenes del conceyu apaecen mientres la etapa medieval, onde se producen numberoses donaciones de tierres de la zona como la de 863 nes que se donen les tierres de \"Uandugio\", \"Pruazia\" y \"Charanga\".\nDe menci\u00f3n especial ye'l sucesu acaec\u00edu col llevantamientu del Conde Gonzalo Pel\u00e1ez contra Alfonso VII y qu'aguant\u00f3 dos a\u00f1os nel castiellu de Proaza, siendo derrot\u00e1u en 1135. Perteneci\u00f3 Proaza como munchos otros conceyos asturianos, al obisp\u00e1u asturianu, anque equ\u00ed desenvolvi\u00e9ronse movimientos en contra d'esti dominiu eclesi\u00e1sticu, siendo destacables los acontecimientos acaec\u00edos mientres tiempos d'Enrique II, onde'l pueblu protest\u00f3 de manera clara. Esta situaci\u00f3n dur\u00f3 hasta l'a\u00f1u 1581 nel que gracies a la desamortizaci\u00f3n llevada a cabu por Felipe II, Proaza independizar de la Ilesia, constituy\u00e9ndose en conceyu'l 16 de xunetu de dichu a\u00f1u, quedando fora de dicha xurisdicci\u00f3n los cotos se\u00f1oriales de Llendelafaya y Llinares que ser\u00eden incorporaos en 1827. Proaza ingresa d'esta miente na Xunta Xeneral del Princip\u00e1u.\nDe los sieglos XVII y XVIII son otros exemplos d'arquiteutura civil, como'l Palaciu de los Gonz\u00e1lez Tu\u00f1\u00f3n en Proaza, el Palaciu de Proacina y la Casa de los Garc\u00eda Arg\u00fcelles, la Casa del Alem\u00e1n y el Palaciu en Villamej\u00edn. En 1812 crear en Proaza un conceyu independiente, incorpor\u00e1ndose definitivamente y conxuntamente cola parroquia de Caranga, que depend\u00eden de Santo Adriano, a Proaza'l 16 de xunu de 1859.\nNel sieglu XX Proaza sigui\u00f3 siendo llugar de cam\u00edn del ferrocarril que xun\u00eda les mines de Quir\u00f3s cola f\u00e1brica de Trubia y del carb\u00f3n de Teberga. Importante para la vida del conceyu foi tami\u00e9n la construcci\u00f3n de la central ll\u00e9trica nos a\u00f1os sesenta que dinamiz\u00f3 la vida econ\u00f3mica de la zona.\nPol\u00edtica.\nNel conceyu de Proaza, dende 1979, el PSOE foi'l part\u00edu que m\u00e1s vegaes consigui\u00f3 l'alcald\u00eda, gobernando nes llexislatures 2\u00aa, 3\u00aa, 4\u00aa y 8\u00aa; siendo l'actual alcalde Ram\u00f3n Fern\u00e1ndez Garc\u00eda (Vease Llista d'Alcaldes de Proaza).\nArte.\nDientro de les obres arquiteut\u00f3niques del conceyu destacamos la torre medieval de Proaza, edificiu medieval de calter militar del que queden los restos d'una torre cil\u00edndrica, construyida a base de sillarejo, de cuatro pisos d'altor. Nelles ven los buecos covanosos nos sos gruesos murios. Al ingresu que taba asiti\u00e1u na segunda planta aportar por mediu d'una ponte levadizo, saeteras y ventanes un tanto apuntaes. La puerta d'ingresu asitiada nel pisu inferior paez ser abierta en d\u00f3mina posterior. Esta torre ye Monumentu Provincial dende 1965.\nTami\u00e9n ye digna de menci\u00f3n la torre de Banduxu, construyida bas\u00e1u en sillarejo pal muriu y sillares meyor trabayaos y de grandes proporciones pa los vanos; con una cubierta que presenta una cornisa llixeramente volada. Los vanos son bien escasos y \u00e1brense de forma asim\u00e9trica. Amenorgar a unes peque\u00f1es saeteras de derrame internu, por dem\u00e1s estreches, y una ventana asitiada na parte cimera tami\u00e9n de dimensiones bien amenorgaes. A lo cimero y protex\u00edu por un guardapolvo de grandes proporciones apaez un escudu coles armes de Tu\u00f1\u00f3n entemec\u00edes coles de la familia \u00c1lvarez de Banduxu y Miranda.\nOtra de les torres medievales caltener na casa de Prada, Asitiada a veres del Trubia, na llende con Santo Adriano, sufri\u00f3 un grave deterioru a lo llargo de los a\u00f1os. La estructura primitiva que podr\u00eda fechase escontra'l sieglu XVI taba formada por dos torres de base cuadrangular xun\u00edes por un cuerpu central con galer\u00eda; un corredor comunicaba'l nucleu principal cola capiya. G\u00fcei solo reparar una de les torres, de sillarejo, cubierta a cuatro aguaes con una peque\u00f1a cornisa, y na que podemos ver remodelaciones posteriores que falten enforma del so aspeutu inicial.\nDientro de les edificaciones relixoses tenemos la ilesia parroquial de Santa Mar\u00eda de Banduxu de fundaci\u00f3n rom\u00e1nica anque con m\u00faltiples reformes. La ilesia calti\u00e9n de la so primitiva construcci\u00f3n rom\u00e1nica nam\u00e1i parte de la nave \u00fanica y el presbiteriu, semicircular nel esterior, con canecillos, y cuadr\u00e1u nel interior, cubiertu con b\u00f3veda de ca\u00f1\u00f3n.\nTami\u00e9n vamos nomar la capiya de San Mam\u00e9s en Caranga que presenta un \u00fanicu cuerpu de planta rectangular con ventana dintelada abocinada de derrame internu nel muriu esquierdo y bald\u00edo circular abocinado de derrame internu y esternu nel opuestu. L'interior cubrir con tey\u00e1u de madera vista a dos aguaes. Delantre de la puerta, hai un p\u00f3rticu con tey\u00e1u a tr\u00e9s aguaes, sosten\u00edu por cuatro pilastres de madera que se sofiten nun altu basamento, realiz\u00e1u en mamposter\u00eda, acutar los sillares les cadenes esquineres, los vanos y l'espada\u00f1a d'arcu de mediu puntu y un solu buecu que remata la construcci\u00f3n.\nDe la construcci\u00f3n palaciega vamos destacar el palaciu de Proacina de clara adautaci\u00f3n a la topograf\u00eda y\u00e1 que presenta un solu pisu na fachada posterior, mientres na principal consta de tr\u00e9s plantes. Nesti frente abren vanos adintelados, ventanes nos dos pisos inferiores y balcones con balaustrada de fierro sobro repisa rectangular nel superior, asitiaos de forma sim\u00e9trica. Nuna de les fachaes llaterales, nel pisu cimeru \u00e1brese una galer\u00eda de madera zarrao y acristalada, mesma de l'arquiteutura popular.\nOtru palaciu importante ye'l de Bernardo Terrero en Villamejin, de planta cuadrangular qu'incl\u00fai nel so interior una torre del sieglu XVI tami\u00e9n de base cuadrada asitiada a pa\u00f1u cola fachada principal flanqueada por dos cuerpos de menor altor. La edificaci\u00f3n ye popular, utiliz\u00e1ndose solamente sillares pa vanos y esquines; sufri\u00f3 numberoses remodelaciones dende la so fundaci\u00f3n hasta'l momentu actual.\nA lo \u00faltimo, vamos falar d'una edificaci\u00f3n moderna que camudo la vida del conceyu como ye la central hidroel\u00e9ctrica obra de Joaqu\u00edn Vaquero Palacios, realizada nos a\u00f1os 60. Presenta un solu volume de planta rectangular y cubierta plana; construyida de formig\u00f3n y de llinies bien xeom\u00e9triques, supera la monoton\u00eda de la fachada principal al adosa-y m\u00f3dulos triangulares colos v\u00e9rtices agudos escontra riba que-y dan esbeltez y r\u00e9sten-y la sensaci\u00f3n d'horizontalid\u00e1 que podr\u00eda predominar na construcci\u00f3n por cuenta del so escasu altor en rellaci\u00f3n col llargor; la fachada llateral, m\u00e1s curtia, ufierta una decoraci\u00f3n a base de figures xeom\u00e9triques n'alto relieve. Ye un edificiu que conxuga la funcionalidad y el gustu est\u00e9ticu"}
{"id": "554", "revid": "37624", "url": "https://ast.wikipedia.org/wiki?curid=554", "title": "Quir\u00f3s", "text": "Quir\u00f3s ye un conceyu d'Asturies. Llenda al norte con Santo Adriano y Morc\u00edn, al sur con \u1e36\u1e37ena y Lli\u00f3n, al este con Riosa, Morc\u00edn y \u1e36\u1e37ena y al oeste con Proaza y Teberga."}
{"id": "555", "revid": "37624", "url": "https://ast.wikipedia.org/wiki?curid=555", "title": "Les Regueres", "text": "Les Regueres ye un conceyu d'Asturies. Llenda al norte con Illas y Llanera, pel sur con Grau, pel oeste con Candamu y pel este con Uvi\u00e9u y Llanera otra vegada.\nHistoria.\nPrehistoria y Ed\u00e1 Antigua.\nY\u00e1 dende tiempos prehist\u00f3ricos el conceyu de Les Regueres tuvo habit\u00e1u, como lo demuestren los restos l\u00edticos atopaos en Valdunu y Sotu, cronol\u00f3xicamente rellacionaos col Paleol\u00edticu inferior y el Musteriense. Tami\u00e9n s'atoparon restos paleol\u00edticos nes cueves d'El Palombu, La Escura, Sofox\u00f3, L'Ancenia y Les Mestes. De la d\u00f3mina neol\u00edtica tami\u00e9n se toparon muertes hist\u00f3riques, teni\u00e9ndose constancia de l'apaici\u00f3n de diversos campos tumulares en Tresmonte y Piedrafita.\nDientro de los asentamientos castre\u00f1os atop\u00e1ronse dellos poblaos fortificaos, como los de Los Vallaos, en Valdunu, el Castrill\u00f3n d'Areces y el picu Ruedes de L'Escampleru, correspondiendo la construcci\u00f3n de toos ellos a la etapa de la Ed\u00e1 del Fierro. La d\u00f3mina colonizadora romana dexa'l testimoniu de delles construcciones nel territoriu, arrexunt\u00e1ndose alredor de villes y esplotaciones agr\u00edcoles. A esti periodu correspuende, coles mesmes, unu cercu funerariu del sieglu II, atop\u00e1u na Ilesia de Valdunu y que taba dedic\u00e1u a Sestio Munig\u00e1lico, f\u00edu de Progeneo Quadrato. Tami\u00e9n dex\u00f3 nel conceyu'l pasu d'una antigua calzada romana que diba d'Estorga a Lugo de Llanera, y que tuvo una gran importancia nes comunicaciones col occidente \u00c1stur, hasta que nel sieglu XIX construy\u00f3se la carretera a Grau per Trubia.\nD\u00f3mina medieval.\nNa d\u00f3mina de la monarqu\u00eda asturiana delles son les referencies documentales qu'hai de los monesterios de Santa Mar\u00eda de Valsera, Samart\u00edn de L'Escampleru, San Xuan de Tresmonte y San Pedro de Nora, arrodi\u00e1ndolos caser\u00edos, villes y grandes plant\u00edos. Mientres esta d\u00f3mina l'obisp\u00e1u d'Uvi\u00e9u faise col poder de la mayor parte de la superficie municipal, gracies a les donaciones efectuaes por distintos reis, seg\u00fan xente particular, siendo una de les m\u00e1s importantes la fecha por Ramiro II na que se dexaben les ilesies de Nora, Valdunu, Valsera y Viau.\nPor mor de les disputes que ten\u00eden los poderes eclesi\u00e1sticos d'Uvi\u00e9u y Lugo, el rei Alfonso VII, por encamientu papal, tuvo que convocar a dambes prelad\u00edes p'acabar con discutiniu talu, concedi\u00e9ndo-y al obisp\u00e1u asturianu, ente otres, la xurisdicci\u00f3n total del territoriu que tomaba los r\u00edos Nora y Nal\u00f3n, na cual atop\u00e1base'l conceyu de Les Regueres. A\u00f1os m\u00e1s tarde'l monarca Fernandu II dexa tol territoriu que ten\u00eda la corona nel conceyu, pasando a quedar baxo xurisdicci\u00f3n total de la mitra uvie\u00edna. Dellos son los encomendadores que rixeron los destinos de Les Regueres mientres la dominaci\u00f3n eclesi\u00e1stica, siendo Rodrigo \u00c1lvarez de les Asturies y Pedro Men\u00e9ndez Vald\u00e9s dos de los m\u00e1s destacaos. Mientres esti periodu l'obispu Diego da al conceyu en 1421 la Carta Puebla, siendo la postrera de les conced\u00edes a Asturies.\nEsta situaci\u00f3n de dependencia acaba nel a\u00f1u 1587, baxo mandatu de Felipe II, y na que se produz la famosa desamortizaci\u00f3n de los bienes eclesi\u00e1sticos per parte de la corona col fin de pagar los ensundiosos gastos nos qu'incurri\u00f3 la corona espa\u00f1ola por causa de les diverses batalles nes que se metiera. D'esta manera, Les Regueres queda constituyida como conceyu independiente, estableci\u00e9ndose la capital na llocalid\u00e1 de Viau.\nComo y\u00e1 se coment\u00f3, la vieya calzada romana foi trescendental mientres un llargu periodu, adquiriendo gran importancia dientro del pelegrinaxe a Santiago de Compostela, encuadrada dientro de la llamada Ruta del Franc\u00e9s. Arriendes d'esto dos son los hospitales de pelegrinos qu'hubo en tola zona, unu en L'Escampleru, cit\u00e1u nun documentu de 1409, y otru en Premo\u00f1u llam\u00e1u de Santana.\nXeograf\u00eda.\nEl terr\u00e9n de Les Regueres correspuende principalmente al devonianu, presentando cuatro clases de roques distintes, l'arenisca, la cayuela, la margosa y la caliar. L'arenisca amu\u00e9sanos delles intercalaciones de cuarcites, d\u00e1ndose nel territoriu l'arenisca gris o pardo y colorao. L'arenisca colorao amu\u00e9sase cargao d'\u00f3xidu de fierro en munches ocasiones, lo que-y da ciertu calter de mineral de fierro, y la gris ye bien utilizada pal usu de piedra de construcci\u00f3n. Les cayueles nunca lleguen a constituyise en fueyes grandes como asocede nel occidente de la rex\u00f3n, alternando equ\u00ed con arenisques, grauwacka ya inclusive caliares. Estes tami\u00e9n se presenten bien variaes, present\u00e1ndose nes zones m\u00e1s accidentaes del conceyu como aspres puntes. En cuasi tola formaci\u00f3n devoniana, los r\u00edos, regatos y corrientes d'agua, cuerren paralelos al sent\u00edu xeneral del terr\u00e9n, que toma una direici\u00f3n noroeste-suroeste.\nEl relieve nun presenta unos accidentes destacaos, constituy\u00edu por montes, llombes y picos de poca altit\u00fa. Los mayores altores dar pol terciu occidental, cola presencia de dos alliniaciones paraleles, la sierra del Cogollu per una parte, y les de Buraf\u00e1n, Pedrosu y de La Peral pola otra. En toos estos montes los altores as\u00edtiense alredor de los 600 metros.\nHidrograf\u00eda.\nLa so rede hidrogr\u00e1fica ye variada y m\u00faltiple, siendo'l r\u00edu Nal\u00f3n, accidente xeogr\u00e1ficu que fai de llende pel sur, el so principal esponente y al que van parar la mayor\u00eda de les corrientes d'ag\u00fces qu'hai tremaes per tol suelu municipal. El r\u00edu Nora tami\u00e9n escurre pel conceyu, se\u00f1alando na mayor parte del so percorr\u00edu la llende ente Les Regueres y Uvi\u00e9u. Otros r\u00edos del conceyu son el Sotu y l'Anday\u00f3n, afluentes del Nal\u00f3n pela so parte derecha.\nClima.\nToes estes carauter\u00edstiques orogr\u00e1fiques, seg\u00fan la so situaci\u00f3n cercana al mar, determinen equ\u00ed un clima carauteriz\u00e1u por unes temperatures moderaes, bien de borrina, sobremanera nes proximidaes del r\u00edu Nal\u00f3n, y una mugor bien grande. Tami\u00e9n hai que destacar la presencia de fuertes raches de vientu, siendo los provenientes del noroeste y del nordeste los qu'amuesen una mayor roxura.\nEvoluci\u00f3n demogr\u00e1fica.\nLa situaci\u00f3n de la poblaci\u00f3n mientres tol sieglu pas\u00e1u y lo andao del XXI d\u00e9xanos unes situaciones distintes y unes conclusiones bastantes clares y concises. Con too, la evoluci\u00f3n del conceyu tocantes a la so poblaci\u00f3n, amu\u00e9sanos dos etapes bien estremaes. Una primera, que va dende empiezos de la centuria pasada y qu'algama hasta la met\u00e1 del sieglu, na que se produz una crecedera constante que nos dexa una cifra m\u00e1xima de 4.359 habitantes. La segunda etapa empieza nesta fecha y sigue tov\u00eda angua\u00f1o, y nella l'encl\u00edn anterior camuda produci\u00e9ndose un retrocesu na poblaci\u00f3n, que fai que g\u00fcei Les Regueres presente una poblaci\u00f3n de habitantes. Esta regresi\u00f3n d\u00e9bese sobremanera a la falta de perspeutives na econom\u00eda llocal, basada principalmente nel sector agropecuariu, y tami\u00e9n a la cercan\u00eda de los centros industriales de la rex\u00f3n.\nCon toes estes circunstancies, les estructures demogr\u00e1fiques del conceyu empiecen a presentar ciertu desequilibriu, con un avieyamientu de la poblaci\u00f3n cada vez m\u00e1s numberosu, y una falta de nacencies bastante considerable. Angua\u00f1o la llocalid\u00e1 de Escamplero ye la m\u00e1s poblada de tolos nucleos de poblaci\u00f3n, con m\u00e1s de 200 habitantes.\nPol\u00edtica.\nDende 1979, el part\u00edu que m\u00e1s tiempu gobern\u00f3 nel conceyu de Les Regueres foi'l PSOE, que gobern\u00f3 dende 1991 hasta 2015 (6 llexislatures) col alcalde Jos\u00e9 Miguel Su\u00e1rez Tamargo, consiguiendo mayor\u00eda absoluta nes llexislatures de 2003-2007 y 2007-2011; y qu'angua\u00f1o sigue cola alcaldesa, Mar\u00eda Isabel M\u00e9ndez Ramos, que gobierna dende 2011. (Ver Llista d'alcaldes de Les Regueres). \nPatrimoniu.\nLa obra art\u00edstica m\u00e1s destacada del conceyu de Les Regueres, correspuende a la Ilesia prerrom\u00e1nica de San Pedro de Nora, qu'anque se supunxo nun primer momentu que foi donada por Alfonso III, angua\u00f1o atrib\u00fayese a la d\u00f3mina d'Alfonso II, y\u00e1 que guarda gran paec\u00edu cola de Santuyano d'Uvi\u00e9u, fundada sol so mandatu. Ta estructurada en tr\u00e9s plantes, con cabecera triple de testeru rectu, p\u00f3rticu a los pies y c\u00e1mares llaterales adosaes, tando les tr\u00e9s naves separaes por pilastres y arcos de lladriyu que tienen unu altor considerable y una gran esbeltez.\nOtru edificiu que presentaba elementos art\u00edsticos importantes yera la Ilesia rom\u00e1nica de L'Escampleru, angua\u00f1o desapaecida, y la cual ten\u00eda un \u00e1bside de planta semicircular y una guapa decoraci\u00f3n en capiteles, rinconeres y ventanos.\nEl restu d'edificaciones relixoses del conceyu y\u00e1 presenten carauter\u00edstiques m\u00e1s modernes, pudiendo contemplar en Valdunu, la Ilesia de Santolaya, de nave \u00fanica con planta en cruz llatina. Al esterior amuesa un ampliu imafronte con \u00f3culos, espada\u00f1a de doble bald\u00edu y remates de pin\u00e1culos.\nLos templos de Santa Mar\u00eda de Sotu, San Xuan de Tresmonte, Samart\u00edn de Biedes y la Ermita de Santana en Premo\u00f1u, amu\u00e9sennos l'estilu t\u00edpicu rural asturianu, con realizaci\u00f3n de mamposter\u00eda y llixera decoraci\u00f3n.\nDientro de l'arquiteutura civil y popular tenemos el conxuntu se\u00f1orial de Bolgues, que cunta con un palaciu construy\u00edu dende'l sieglu XVI al XIX, y que tien un importante y guapu patiu interior cubiertu de madera, onde tami\u00e9n s'alluga la escalera principal. Tami\u00e9n tien una capiya fundada coles mesmes que'l palaciu y reconstruyida darr\u00e9u nel sieglu XVIII.\nEn Santuyanu atopamos el Palaciu de Viau, que presenta un escudu de grandes proporciones asiti\u00e1u na fachada principal. La Casona d'Ardaxe en Valdunu, con una guapa galer\u00eda con arcos de mediu puntu, y la Casona de la Caballera en Puerma, tami\u00e9n con una capiya adosada, atestig\u00fcen de la mesma una importante presencia solariega na zona.\nOtres edificaciones interesantes como los molinos que se\u00f1alen los r\u00edos Sotu y Anday\u00f3n, y los t\u00edpicos horros, dalgunos fuertemente decoraos, completen el patrimoniu arquiteut\u00f3nicu del conceyu, integr\u00e1u perfectamente nel so paisaxe.\nFiestes.\nEnte les sos fiestes, vamos destacar:\nNel mes de xunu, son les fiestes de San Juan na llocalid\u00e1 de Tresmonte el d\u00eda 24.\nEl \u00fcltimo fin de selmana del mes de \"xunu\", cel\u00e9brase la Fiesta del Bollu na llocalid\u00e1 de Bolgues, parroquia de Valdunu.\nNel mes de xunetu, son les fiestes d'El Carmen en Escamplero el d\u00eda 16.\nNel mes d'agostu, hai distintes fiestes: La Sacramental na llocalid\u00e1 de Valdunu primer domingu, la Sacramental en Santuyanu, segundu domingu y les fiestes de La Sacramental en Sotu, tercer domingu.\nNel primer domingu de setiembre celebra la fiesta de los santos M\u00e1rtires en MARI\u00d1ES\nde la parroquia de BIEDES\nNel mes de setiembre, son les fiestes d'El Cristu en Biedes.\nEl primer domingu d'ochobre celebra la romer\u00eda radicional d'El Esp\u00edritu Santu, en Parades.\nNel mes de payares tien llugar el Certame de La Casta\u00f1a Valduna, productu t\u00edpicu d'esti conceyu.\nEse mesmu mes, celebrar en Biedes la festivid\u00e1 del so patr\u00f3n: San Mart\u00edn de Tours.\nNumberoses son les fiestes que se conmemoren nel conceyu de Les Regueres, teniendo toes elles la so importancia, entemeci\u00e9ndose mientres les sos celebraciones les tradiciones m\u00e1s antig\u00fces con otres m\u00e1s contempor\u00e1nees. Asina en toes elles podemos esfrutar tantu del sentir relixosu, como'l folcl\u00f3ricu, xuniendo a tollo una importante tradici\u00f3n gastron\u00f3mica, elementu fundamental na mayor\u00eda de les celebraciones festives del Princip\u00e1u d'Asturies."}
{"id": "556", "revid": "43102", "url": "https://ast.wikipedia.org/wiki?curid=556", "title": "Ribadeva", "text": "Ribadeva ye un conceyu d'Asturies. Llenda al norte cola mar Cant\u00e1brica, al sur con Pe\u00f1amellera Baxa, al oeste con Llanes y al este con Cantabria pel r\u00edu Deva.\nHistoria.\nPrehistoria.\nLa presencia de vida humana na zona rem\u00f3ntase a la \u00e9poca paleol\u00edtica. D'esta d\u00f3mina son los xacimientos descubiertos nes cueves de \"Mazaculos\" y la de \"L'Espinosu\" asitiaes en La Franca, cerca del r\u00edu Cabra. Na cueva de Tinamayor afay\u00f3se una conchera y na arredolada de Pimiango s'alcuentra la famosa cueva del Pindal onde apaecen grabaos y pintures d'animales como bisontes, caballos, venaos, pexes y mamuts.\nDe la etapa epipaleol\u00edtica son dellos los asentamientos y xacimientos alcontrados como los de \"Las Covariellas\", \"Tina\" y \"Tron\u00eda\". Am\u00e1s, a esti periodu correspuende'l desapaec\u00edu enterramientu del \"Mol\u00edn de Gaspar\u00edn\", afayu con connotaciones de ritual funerariu, y nel que tami\u00e9n s'atoparon tr\u00e9s picos asturienses, lo que rellaciona los descubrimientos cola etapa asturiense.\nDel periodu neol\u00edticu son una bruesa de piedra pulimentada alcontrada n\"'El Cazarru\" y los t\u00fabmulos funerarios de \"La \u1e24ayuquera\" (Villanueva), de \"El Trabe\" y de \"Boxes\". De la ed\u00e1 del bronce y de hierro poco o nada se pue afirmar, nam\u00e1s la presencia na zona d'orgenomescos, que yera un pueblu c\u00e1ntabru.\nEd\u00e1 media.\nNa alta ed\u00e1 media'l conceyu, xunto con Llanes, forma parte de la rex\u00f3n Premoriense. D'esta d\u00f3mina, concretamente del sieglu X apaez ment\u00e1u'l templu de \"Santa Mar\u00eda de Tina\" en Pimango, na que s'alcontr\u00f3 una necr\u00f3polis y restos d'otra edificaci\u00f3n que se creye pertenec\u00eden a los primeros tiempos del Reinu d'Asturies. La primer menci\u00f3n de Ribadeva como entid\u00e1 propia dientro d'Asturies, ye un documentu de 1157, del archivu de San Salvador de Celoriu y otru de 1169 de la mesma procedencia, que fala de don G\u00f3mez, teniente d'Aguilar (actual Llanes) y Ribadeva.\nTres la uni\u00f3n de los reinos de Lle\u00f3n y Castiella en 1230 baxo mandatu de Fernandu III de Castiella'l territoriu de Ribadeva, xunto con Pe\u00f1amellera, ye escind\u00edu del reinu y amest\u00e1u al reinu de Castiella, concretamente a la merind\u00e1 denomada Asturies de Santiyana, anque eclesi\u00e1sticamente ent\u00e1 depend\u00eda d'Uvi\u00e9u. Esta situaci\u00f3n calti\u00e9nse hasta 1833. En 1376 el rei Alfonsu XI concede al pueblu ciertos privilexos, otorg\u00e1ndo-y el poder d'escoyer a los sos cargos conceyeros y a los sos propios xueces.\nHaza los sieglos XIII y XIV all\u00fagase la construcci\u00f3n de la torre de Noriega, esponente m\u00e1ximu del poder se\u00f1orial qu'exerc\u00eda la familia Noriega nel conceyu. En 1517 tiense constancia del pasu del emperador Carlos I d'Espa\u00f1a pela capital Colombres, y de la que recoy\u00f3'l cronista Laurent Vital como \"mala aldea o caba\u00f1al\".\nEd\u00e1 moderna.\nNa ed\u00e1 moderna Ribadeva forma parte del correximientu de les \"cuatro villas de la Costa de la Mar\", y a partir de 1749 del part\u00edu del Bast\u00f3n de Laredo, teniendo representaci\u00f3n nes xuntes c\u00e1ntabres de 1778 a 1815. Nel sieglu XVIII recibe'l conceyu'l nome de \"Real Valle de Ribadeva\" siendo los sos habitantes \"fidalgos\" non somet\u00edos a se\u00f1or\u00edu dalu. El gobiernu exerc\u00edase en cada pueblu que llamaba al so propiu conceyu y nomaba un rexidor dependiente de la Xusticia ordinaria. D'esti mou organiz\u00e1base'l valle alministrativamente, am\u00e1s hai que destacar el privilexe que tien el conceyu cola exenci\u00f3n del pagu d'alcabales.\nLa guerra peninsula tevo una gran repercusi\u00f3n en tola zona, estableciendo l'ex\u00e9rcitu asturianu la so llinia de defensa nos r\u00edos Deva y Pesu\u00e9s baxo mandu del xeneral Ballesteros. Esta defensa foi atacada pol xeneral franc\u00e9s Bonet, franqui\u00e1ndola y invadiendo la zona r\u00e1pidamente. Les guerres Carlistes tami\u00e9n tuvieron la so parte d'historia nel conceyu asiti\u00e1ndose na zona les part\u00edes del coronel Arroyo y de Fl\u00f3rez.\nSieglu XIX endelantre.\nL'acontecimientu hist\u00f3ricu m\u00e1s relevante d'esti sieglu ye la integraci\u00f3n a terr\u00e9n asturianu, segreg\u00e1ndo-y de Cantabria, de los territorios de Ribadeva en 1833, por mor de la nueva distribuci\u00f3n territorial d'Espa\u00f1a; un a\u00f1u m\u00e1s tarde soliciten xunto al valle de Pe\u00f1amellera el reingresu na Provincia de Sananderpetici\u00f3n que ser\u00e1 denegada constituy\u00e9ndose esi mesmu a\u00f1u'l primer ayuntamientu baxo dependencia de la provincia d'Uvi\u00e9u. A partir de mediaos d'esti sieglu escomiencen a efectuase les emigraciones ultramarines a Am\u00e9rica, consiguiendo grandes fortunes que reinvertir\u00eden en meyores urban\u00edstiques y de servicios b\u00e1sicos de los pueblos.\nA entamos del sieglu XX \u00fanense les llinies ferroviaries que comuniquen Asturies con Cantabria y se meyoren les carreteres. Na rep\u00fablica'l conceyu queda en manes del frente popular, hasta que se produz el llevantu militar qu'anicia la Guerra Civil Espa\u00f1ola y que tien la so repercusi\u00f3n nel conceyu cola entrada de les tropes nacionalistes na zona en setiembre de 1937. En 1948 la playa de La Franca foi escenariu del ataque y posterior asesinatu de los guerrilleros Corsino y Eduardo Castiello.\nXeograf\u00eda.\nNel \u00e1mbitu xeol\u00f3xicu Ribadeva presenta terrenos areniscos pela zona de Pimiango correspondiente a la era mesozoica, tami\u00e9n presenta na sierra de Tina conglomeraos cuarzosos, arenisca roxo y calices. Los materiales m\u00e1s abondosos de la zona son manganesu, fierro, plomu y cinc.\nOrograf\u00eda.\nDende el puntu de vista orogr\u00e1ficu'l conceyu dix\u00e9brase en tr\u00e9s sistemes. La sierra de Cuera col Picu Xana nel postreru oriental y el Tabladiellu na occidental, m\u00e1s al norte alcontr\u00e1monos cola sierra de Garc\u00eda onde na so parte oriental s'afaya la capital, Colombres. Y llendando cola mar tenemos la sierra de Tina onde destaca el Picu del Ca\u00f1\u00f3n perriba de la r\u00eda de Tinamayor pela so parte oriental. Dende esti puntu y hasta la r\u00eda de Santiuste nel so ll\u00edmite con Llanes, esti\u00e9ndese 9,5 km de costa y cantiles.\nHidrograf\u00eda.\nDientro de la so rede hidrogr\u00e1fica destaquen en Ribadeva dos r\u00edos. El r\u00edu Cabra, que naz na sierra del Cuera y sirve de ll\u00edmite col conceyu vec\u00edn de Llanes, morriendo na Cant\u00e1brica pela r\u00eda de Santiuste. Y el r\u00edu Deva, que mos se\u00f1ala'l ll\u00edmite oriental del conceyu con Cantabria y acaba na mar pela r\u00eda de Tinamayor. Otros accidentes fluviales del conceyu son el r\u00edu A\u00ed\u1e25o que da les sos ag\u00fces al Cabra, y la \u00f1ora de Salcea que fl\u00fai nel Deva.\nClimatolox\u00eda.\nEl clima ye oce\u00e1nicu, templ\u00e1u y lluviosu, amos\u00e1ndonos una gran suavid\u00e1 nes temperatures, nunca nun sobrepasando la media braniega los 20\u00a0\u00b0C, nin descendiendo de los 10\u00a0\u00b0C de temperatura media n'iviernu, siendo la cainada persistente en bien de veces a lo llargo l'a\u00f1u.\nFlora y fauna.\nEn cuantes a la so vexetaci\u00f3n hai que dicir que predomina'l monte d'ocalitu sobre les dem\u00e1s especies, anque tami\u00e9n se puen contemplar viesques de ribes, alceos, madro\u00f1es y nu\u00e9gades. De la so fauna destacaremos la fluvial, siendo'l Deva uno de los r\u00edos salmoneros del pa\u00eds, pudi\u00e9ndose ver igualmente truches en toos ellos.\nEvoluci\u00f3n demogr\u00e1fica.\nRibadeva nun foi una esceici\u00f3n, demogr\u00e1ficamente falando, dientro de los conceyos orientales asturianos, polo que tami\u00e9n sofrir\u00eda los avatares de la emigraci\u00f3n, primero a tierres americanes y m\u00e1s tarde a centroeuropa y les zones centrales m\u00e1s industriales d'Asturies. Asina desque na d\u00e9cada de los 30 se produxo la cota m\u00e1xima de la poblaci\u00f3n con 3.424 habitantes, la perda de la poblaci\u00f3n foi constante y progresiva, dexando'l conceyu g\u00fcei con una baxa densid\u00e1 de poblaci\u00f3n y un tipu de poblamientu marcadamente concentr\u00e1u, siendo Colombres el nucleu m\u00e1s habit\u00e1u.\nEconom\u00eda.\nEl sector primariu ye'l que predomina en tol conceyu, emplegando a un total del 45,5% de la poblaci\u00f3n activa. La ganader\u00eda ye l'activid\u00e1 principal del sector, siendo la estabulaci\u00f3n vacuna orientada a la producci\u00f3n de lleche la principal ocupaci\u00f3n. La pesca ta representada na r\u00eda de Tinamayor onde reside un peque\u00f1u puertu pesqueru con una decena d'embarcaciones, agrupaes colos soos vecinos de \u1e24unquera na cooperativa de Tinamayor, que cuenta con una moderna rula.\nEl sector secundariu y el de la construcci\u00f3n representen al 17,08% de los emplegos llocales, mayoritariamente agrupaos en tornu a la edificaci\u00f3n y obres p\u00fabliques, siendo importante pal conceyu tami\u00e9n la f\u00e1brica de productos l\u00e1cteos qu'hai nel conceyu asitiada en El Peral.\nEl sector terciariu de los servicios ye l'\u00fanicu que sigue una tendencia en puxu con un 37,42% de los emplegos, gracies sobre too al puxu actual del turismu, cuntando'l conceyu con unes bones infraestructures, tanto d'hoteles, como de restaurantes y de c\u00e1mpings. Un destacamentu importante del conceyu ye la fundaci\u00f3n \"Archivu d'Indianos\" allugada en Colombres.\nPol\u00edtica.\nNel conceyu de Ribadeva, dende 1979, el part\u00edu que m\u00e1s tiempu gobern\u00f3 foi'l PSOE, que lo fai dende l'a\u00f1u 1991 ininterrumpidamente (ver llista d'alcaldes de Ribadeva). L'alcalde actual ye'l socialista Jes\u00fas Bord\u00e1s Vargas, quien gobierna con mayor\u00eda absoluta dende 2011.\nArte.\nDientro de los monumentos prehist\u00f3ricos de la zona hai que destacar los xacimientos descubiertos nes cuevas del Pindal y Mazaculos y que fueron declaraos bienes d'inter\u00e9s cultural. La del Pindal all\u00fagase na contorna de Pimiango, foi descubierta en 1908 y nella s'alcontraron pintures y grabaos d'animales como caballos, bisontes, mamuts..., formando una de les mayores muestres del arte rupestre asturianu. Les de Mazaculos son dos que t\u00e1n asitiaes na arredolada de La Franca. Tami\u00e9n contienen pintures rupestres, anque sofrieren diversos actos vand\u00e1licos.\nDe la so arquiteutura relixosa falaremos de la ilesia de Santa Mar\u00eda de Tina, templu del sieglu XIII y que g\u00fcei s'atopa n'est\u00e1u ruinosu. Yera d'estilu cisterciense y la so cabecera posey\u00eda tr\u00e9s \u00e1bsides semicirculares, de los que'l central yera de mayor tama\u00f1u y altura. D'esta ilesia yera la imaxe g\u00fcei conservada na ilesia parroquial de San Roque en Pimiango, de Nuesa Se\u00f1ora de Tina.\nOtra ilesia destacable ye la de Santa Mar\u00eda en Colombres construyida pol arquiteutu Dar\u00edo de Regoyos a finales del sieglu XIX. La so fachada ye historicista y neobarroca y poseye dos torres cuadraes flanquiando'l cuerpu central.\nTami\u00e9n mentaremos la Ermida de San Emeterio en Pimiango, asitiada al llau de la Cueva del Pindal. Cuenta con una \u00fanica nave y un p\u00f3rticu anexu que percuerre tol llateral que ta so la er\u00eda y s'apoya en columnes de piedra sobre una muria.\nEn cuantes a la so arquiteutura popular y se\u00f1orial tenemos en primer llugar la torre de Noriega, edificaci\u00f3n medieval del sieglu XIII que recibi\u00f3 posteriores construcciones. Ye de planta cuadrada, poseye cuatro pisos, tando nel segundu la entrada. Cr\u00e9yese que ten\u00eda fuexu y una ponte llevadiza. Amestada al palaciu alcontramos una capiella del sieglu XVIII asina como una casona.\nEn Pimiango llocalizamos el Palaciu del Pedrosu, d'orixe medieval y reform\u00e1u nos sieglos posteriores. Destaquen nelli un balc\u00f3n barrocu y un arcu de mediu puntu na entrada principal.\nN'El Peral, destacar l'arquiteutura del so Cementeriu Municipal asina como la \"Capiella del Bau\" incluyida dientro del percorr\u00edu del \"Cam\u00edn de Santiago\".\nEn Colombres podemos esfrutar de la \"Quinta Guadalupe\", edificiu d'estilu ecl\u00e9cticu construy\u00edu en 1905. Angua\u00f1o ye la sede del Archivu d'Indianos. Tami\u00e9n en Colombres tenemos la casa de Piedra, de principios del sieglu XX y d'estilu monta\u00f1\u00e9s. G\u00fcei ta adquir\u00edu pol ayuntamientu p'asitiar ell\u00ed la casa de cultura.\nIgual d'importante son otros edificios de la capital como l'ayuntamientu, La Casa Encarnada, o la Plaza d'Ib\u00e1\u00f1ez Posada.\nComo se pue observar importante foi l'aportaci\u00f3n de la poblaci\u00f3n indiana na zona, lo que llev\u00f3 a la creaci\u00f3n del archivu hist\u00f3rico nel conceyu. Non solo n'edificios privaos invirtieron el so dineru, sin\u00f3n que collaboraron econ\u00f3micamente na meyora y modernizaci\u00f3n de los pueblos del conceyu.\nFiestes.\nEnte les sos principales fiestes, destacaremos:\n- El d\u00eda 9, 10 y 11 d'agostu San Llorienzu en Noriega\nNun puen faltar nes fiestes de los pueblos del conceyu elementos festivos tradicionales como la puya popular de los Ramos, les foqueres, les cortes de tueros, asines como los bailles y paxellos de la zona."}
{"id": "559", "revid": "43102", "url": "https://ast.wikipedia.org/wiki?curid=559", "title": "Ribeseya", "text": "Ribeseya ye un conceyu d'Asturies. Tien una poblaci\u00f3n de \nHistoria.\nPrehistoria.\nY\u00e1 dende los tiempos prehest\u00f3ricos del paleol\u00edticu, el territoriu de Ribeseya tuvo coloniz\u00e1u pola raza humana, como asina lo amuesen los importantes descubrimientos topaos en diverses cueves y abellugos naturales localizaos n'estremaos puntos del conceyu, destacando sobre too la Cueva d'El Pozu'l Ramu\u200e, que dexonos granibles representaciones del arte rupestre, tando cubiertes les sos paredes por dellos grabaos que nos amuesen figures d'animales y signos que mos asitien na ed\u00e1 magdaleniense.\nLes primeres referencies que tenemos escrites daten del sieglu I enantes de Cristu y son del griegu Estrab\u00f3n, que fala de la r\u00eda de \"Noega\" que xebraba \u201ca los \u00c1stures de los C\u00e1ntabros\u201d. Les xentes de Ribeseya de la d\u00f3mina llevaben el nome de Salaenos y dominaben Colunga, Les Arriondes y Llanes.\nRomanizaci\u00f3n.\nTres la victoria Romana, estos deciden estremar a la poblaci\u00f3n pel r\u00edu Sella, incluyendo a la xente \u00e1stur en Lusitania y a la c\u00e1ntabra na Tarraconense.\nLa fundaci\u00f3n formal de la villa facer nel sieglu XIII so mandatu del rei Alfonsu X el Sabiu, cola uni\u00f3n de los territorios de Leces y Meluerda, unu a cada llau del r\u00edu, y f\u00f3rmase l'ente municipal que perdura hasta los nuesos d\u00edes. La nueva poblaci\u00f3n ye dotada d'una carta puebla de derechos civiles y de un gobiernu tutel\u00e1u pola corona.\nD\u00f3mina medieval y moderna.\nMientres la Ed\u00e1 Media la villa viv\u00eda un momentu de rellumanza gracies a los estelleros que se nutr\u00eden de la madera que se fa\u00eda baxar pol Sella, y al comerciu mar\u00edtimu, especialmente del sal (indispensable para la salaz\u00f3n de los pexes). Sicas\u00ed, l'activid\u00e1 m\u00e1s rentable yera la captura de los salmones nel Sella, controlada polos \u201cAmoriantes\u201d, y les caces de les ballenes qu'envernaben neses ag\u00fces. Por cuenta de esto der\u00edvase la Casa de les ballenes que perdura na villa hasta'l sieglu XIX.\nNel planu pol\u00edticu, Ribeseya pas\u00f3 a ser una plaza bien apostada gracies a les sos innumberables fontes de riqueza y pola so estrat\u00e9xica situaci\u00f3n xeogr\u00e1fica. Ye equ\u00ed cuando la casa Qui\u00f1ones apoderar de la villa en tiempos de Juan II, volvi\u00e9ndose a incorporar a la corona en tiempos de los Reis Cat\u00f3licos que desalluguen a la familia Qui\u00f1ones de les sos posesiones.\nNel sieglu XVI tien llugar un acontecimientu hist\u00f3ricu para la villa como ye la llegada del emperador Carlos I d'Espa\u00f1a, arriendes de la cual fest\u00e9xase l'acontecimientu mientres dos d\u00edes sigu\u00edos. Ye nesta etapa cuando se fortifica la cortil de la ermita de la Gu\u00eda para defender el puertu de pueblos enemigos. Ye una d\u00f3mina de relativa tranquilid\u00e1 no referente a la segurid\u00e1.\nMientres el sieglu XVII intent\u00f3se crear en Ribeseya'l puertu principal d'Asturies, am\u00e1s d'enllaz col pandu, presentando un proyeutu de carretera per Ponga, pero por influencia de Xovellanos, finalmente recay\u00f3 nel puertu de Xix\u00f3n que proyeutaba la carretera de Payares para l'accesu al pandu per Lli\u00f3n. Non por esto enllanc\u00f3se la villa, pos Carlos III don\u00f3 100.000 reales para les obres d'enanche y meyora del puertu que ser\u00eden remataes un sieglu dempu\u00e9s.\nXeograf\u00eda.\nDende'l puntu de vista xeogr\u00e1ficu, Ribeseya enm\u00e1rcase dientro d'una faza estratigr\u00e1fica que se desendolca, cuasi dafechu, dientro del terr\u00e9n carbon\u00edferu, cola s\u00f3la esceici\u00f3n d'una zona meridional que presenta un alliniamientu de capes caliares y margues cret\u00e1cees. Nos m\u00e1rxenes del estuariu del r\u00edu Seya, el subsuelu m\u00e1rcase colos sos aluviones, prolong\u00e1ndose en direici\u00f3n oeste una vez desemboca na mar. Siguiendo en esta direici\u00f3n, alcontramos arenisca, espatu, pudingues y margues irisaes del Xur\u00e1sicu y Tri\u00e1sicu.\nEl relieve del conceyu presenta dos partes bien estremaes. La faza interior del conceyu presenta allineaciones monta\u00f1oses de cal\u00edz y cuarcita, ente les que destaca la sierra d'Escapa, col m\u00e1ximu altor del picu Mofrechu, de 897 metros, y dend\u00fa pu\u00e9dense ver estupendes panor\u00e1miques de la boca de la r\u00eda y de los Picos d'Europa; la sierra de les Pandes, col picu de \u1e24orao de 749 metros; la sierra d'El Fitu y la sierra de Les Corones, col techu nel picu \u1e24abarico (465 m.)\nCosta.\nLa franxa costera ye estrecha y d'\u00fan relieve muncho m\u00e1s nidiu, form\u00e1u sobro caliares carbon\u00edferes sacante la parroquia de Berbes. La so llinia costera ye abrupta sacante les sableres del conceyu (Vega, Santa Marina y La Atalaya).\nSicas\u00ed l'accidente m\u00e1s destac\u00e1u de la xeograf\u00eda rioseyana ye'l r\u00edu Seya qu'estrema al conceyu en dos mitaes formando un estupendu estuariu na so desaguada. Otros r\u00edos perimportantes son los del Acebo (que desagua na samblera de Vega), el San Miguel, el San Pedro (un afluente del Seya) y el r\u00edu Guadam\u00eda, que fai de llende col conceyu de Llanes.\nClima.\nLa so climatolox\u00eda presenta les mesmes traces que tolos conceyos mar\u00edtimos de la rex\u00f3n, caracteriz\u00e1ndose por tener unes condiciones benignes en tol territoriu, con unes temperatures nidies y templaes, y un porcentaxe de mugor bastante altu. Asina, la temperatura medio a\u00f1al ye d'en redol a los 16\u00b0C, siendo predominantes los vientos de direici\u00f3n norte, present\u00e1ndose con una mayor frecuencia los del nordeste.\nDeb\u00edu al clima nidio y h\u00famedo del conceyu, y gracies, sobre manera, a les repoblaciones postreres, abonden les con\u00edferes y los ocalitos, siendo escasa la superficie ocupada en rellaci\u00f3n col total.\nPolitica.\nNel conceyu de Ribeseya, dende 1979, el part\u00edu que m\u00e1s tiempu gobern\u00f3 foi'l PSOE (v\u00e9ase llista d'alcaldes de Ribeseya). L'actual alcalde ye'l socialista Ram\u00f3n Manuel Canal Tirador, quien gobierna dende 2007 en coalici\u00f3n con Izquierda Xunida."}
{"id": "561", "revid": "37624", "url": "https://ast.wikipedia.org/wiki?curid=561", "title": "La Ribera", "text": "La Ribera ye un conceyu d'Asturies. Ta asiti\u00e1u na zona central d'Asturies, y llenda al norte y al este col conceyu d'Uvi\u00e9u, al sur colos de Mieres y Morc\u00edn y al oeste col de Santo Adriano.\nHistoria.\nPor mor de la fertilid\u00e1 y les condiciones d'habitabilid\u00e1 que presentaben les tierres del conceyu, dende tiempos prehist\u00f3ricos, el conceyu tuvo permanentemente pobl\u00e1u. D'esta miente foron afayaos varios esquicios hist\u00f3ricos del paleol\u00edticu como los atopaos a la vera de Sard\u00edn, o los xacimientos de les cueves del Requexu en Ferreros onde s'afayaron materiales de la d\u00f3mina magdaleniense, o los de la cueva d'Entrecueves, onde apaecieron signos de pintures asemeyaes a otros como los de la cueva'l Buxu.\nAfay\u00e1ronse tami\u00e9n esquicios d'allugamientos castrenses, anque nun se pudo precisar a qu\u00e9 d\u00f3mina correspuenden al nun ser escavaos hasta'l momentu. Estos castros foron llocalizaos en La Corona, cerca de Picu Llanza, n'El Picu Castiello, n'El Picu Les Pedreres, y n'El Cueto cerca de Sard\u00edn.\nLes primeres noticies documentaes del conceyu apaecen nel a\u00f1u 857, cuando Ordo\u00f1u I cede al obisp\u00e1u d'Uvi\u00e9u'l templu de San Pedro de Ferreros asina como terrenos de Palombar, Perera y Vegalencia. Donaciones feches darr\u00e9u ot\u00f3rguen-y c\u00e1sique tol territoriu al poder eclesi\u00e1sticu. Dientro de les donaciones feches rescampla la de la reina Urraca en 1112 como estima pola aida emprestada pol Obispu Pelayo na so llucha escontra'l so home Alfonso'l Batallador. La dote algamaba un estensu territoriu qu'aportaba hasta un lugar llam\u00e1u Sope\u00f1a cerca de Caces. Esta dote foi la base que tom\u00f3 la ilesia pa la so potest\u00e1 sobre'l conceyu fasta'l sieglu XVI, en que perdi\u00f3 esos derechos. Los terrenos de La Ribera siempre foron pervaloraos poles instituciones y la nobleza d'Uvi\u00e9u.\nEl poder de la mitra foi abusivu demientres tiempu abondu, faciendo cobrar en 1214, baxo orde del obispu Xuan un impuestu pol abuse y esfrute de la tierra de Teyego. Demientres la dependencia del Obisp\u00e1u, \u00e9sti treslladaba'l poder de la zona a varios nobles y tenentes que ten\u00eden el poder alministrativu del conceyu. \u00dan de los m\u00e1s destacaos foi Gutierre Gonz\u00e1lez de Quir\u00f3s.\nY\u00e1 en 1537, Uvi\u00e9u unvi\u00f3 un riestru de diputaos pa la reconocencia del territoriu de La Ribera col env\u00eds de m\u00e9rca-ylo a la mitra p'anexonalu al so territoriu. Esta operaci\u00f3n nun cuay\u00f3 nunca, siendo y\u00e1 en 1579, gracies a la desamortizaci\u00f3n fecha pol rei Felipe II cuando la xente de La Ribera merc\u00f3 tolos terrenos del conceyu, formando \u00fan independiente.\nEl conceyu qued\u00f3 encadarm\u00e1u en cuatro parroquies de gran importancia a la hora d'elixir los cargos municipales. Estes parroquies yeren les que vienen darr\u00e9u: la de Palombar, la de G\u00fce\u00f1u y Ferreros, y la de Soto, primero; y a lo cabero, la de Teyego y la de Fresn\u00e9u y Sard\u00edn. Cada 1 de marzu, aconceyaben en La Barquera a orielles del Nal\u00f3n y proced\u00eden a la eleici\u00f3n de los cargos. Los xueces yeren escoy\u00edos por una sola divisi\u00f3n que correspond\u00eda por turnu, direutamente y cola mayor\u00eda de votos.\nEl sieglu XIX traxo con \u00e9l la construcci\u00f3n de la primer ponte de piedra sobre'l r\u00edu Caudal, ameyorando les comunicaciones ente les orielles del r\u00edu, percorr\u00edes hasta esi momentu en barca. La guerra d'Independencia escontra la invasi\u00f3n francesa tien como fechu m\u00e1s destac\u00e1u'l llevantamientu popular escontra les tropes invasores, provocando una marcha en manifestaci\u00f3n hasta Uvi\u00e9u pa pidir a l'audiencia l'apoyu de la insurrecci\u00f3n. Nes guerres Carlistes, el conceyu foi testigu en 1836 de la derrota de les part\u00edes gubernamentales comandaes pol xeneral Pardi\u00f1es, a manes del batay\u00f3n de G\u00f3mez, baxo \u00f3rdenes del Brigadier B\u00f3veda.\nY\u00e1 nel sieglu XX, el primer asoced\u00edu importante foi la Guerra Civil, lluchando La Ribera nel bandu republicanu, hasta la derrota d'esti en 1937. Pasada la dif\u00edcil posguerra, el conceyu foi adulces igu\u00e1ndose de tanta contienda y adaut\u00e1ndose a la modernid\u00e1."}
{"id": "564", "revid": "37624", "url": "https://ast.wikipedia.org/wiki?curid=564", "title": "Riosa", "text": "Riosa ye un conceyu d'Asturies y la \u00fanica parroquia del mesmu. El conceyu all\u00fagase nel monte central asturianu, y llenda al norte con Morc\u00edn, al este con Mieres, al sur con \u1e36\u1e37ena y Quir\u00f3s y al oeste de nuevo con Quir\u00f3s. La cabeza'l conceyu ye La Vega.\nXeograf\u00eda.\nEl conceyu de Riosa ta form\u00e1u pola \u00fanica parroquia de Riosa, tien un relieve peraccident\u00e1u, rescamplando nel oeste la Sierra del Aramu colos picos del Barriscal (1.734 metros), el Xistras (1.773 metros) y sobre manera'l Gamonal, asiti\u00e1u en L'Angliru.\nEl so r\u00edu principal ye'l Llamu, llam\u00e1u tami\u00e9n Riosa, que naz nes pendientes del Aramu d'onde remanez una bayura de regatos que baxen de los sos montes. Sigue una orientaci\u00f3n sur-norte y confl\u00fai colos r\u00edos Xuncar y Grandiella cerca de La Vega. Sigue'l so cursu en Morc\u00edn y desemboca nel r\u00edu Caudal.\nMediu f\u00edsicu.\nLa unid\u00e1 de Riosa y Morc\u00edn comp\u00f3nenla una riestra de valles arrodiaos de montes; la Sierra del Aramu (oeste), el cordal del Monte Llisoriu (este) y ente dambos conceyos el Monsacru. Mientres zarren La Cardosa-La Utra y el r\u00edu Caudal (norte) y el cordal de Les Segaes (sur).\nPerteneciente a la Conca Central d'Asturies, la so formaci\u00f3n xeol\u00f3xica data del Carbon\u00edferu (360-286 m.a.) periodu que correspuende al gran espardimientu de plantes terrestres (equisetos, felechos y ximnospermes primitives).\nNel hulleru aprovech\u00e1u en La Foz de Morc\u00edn surden potentes conglomeraos que t\u00e1n basaos na presencia de pudingues, roques formaes por cantos rodaos de cuarcita embeb\u00edes nuna matriz arenosa. Estas pudingues son caracterizaes pola interestratificaci\u00f3n de niveles de pizarra, arenisques y dellos carbones esplotables.\nFlora y fauna.\nNesti conceyu pue alcontrase la bayura de la fauna mont\u00e9s asturiana:\nLa bayura d'ecosistemes va dende les vegues y riberes del r\u00edu, hasta montes calizos penriba de los 1.700m, lo qu'apuerta una gran varied\u00e1 d'especies, bien conservaes pola ausencia d'impautos medioambientales y la vixencia de moos de vida tradicionales. Ello convirti\u00f3 a esti territoriu en llugar frecuent\u00e1u por bot\u00e1nicos y\u00e1 nel sieglu XIX, a la gueta de plantes pa usu medicinal.\nSon perfrecuentes los top\u00f3nimos de pueblos venceyaos cola foresta: La Figar, Figares, Les Texeres, Texeo, Ablaneo, Fresneo, La Carbayosa, La Pumar, La Mostayal, Prunadiella\u2026\nNesti conceyu alcu\u00e9ntrense especies asociaes a:\nPol\u00edtica.\nNel conceyu de Riosa, dende 1979, l'\u00fanicu part\u00edu qu'algam\u00f3 l'alcald\u00eda ye FSA-PSOE. L'alcalde actual ye Jos\u00e9 Antonio Mu\u00f1iz \u00c1lvarez, que gobierna dende 1991 (Ver Llista d'alcaldes de Riosa).\nHistoria.\nEl so allugamientu nel monte central asturianu na conca del r\u00edu Caudal determin\u00f3 les carauter\u00edstiques d'esti conceyu a lo llargo de tola so historia dende'l Neol\u00edticu (6000 - 3000 e. C.)."}
{"id": "565", "revid": "116", "url": "https://ast.wikipedia.org/wiki?curid=565", "title": "Current events", "text": ""}
{"id": "568", "revid": "43102", "url": "https://ast.wikipedia.org/wiki?curid=568", "title": "Salas", "text": "Salas ye un conceyu del Princip\u00e1u d'Asturies, asiti\u00e1u nel centro-occidente del pa\u00eds; tal y como recen les gu\u00edes tur\u00edstiques, Salas ye \"la Puerta del Occidente\" d'Asturies. Llenda al norte con Vald\u00e9s, Cuideiru y Pravia, al sur con Miranda, al este con Pravia, Candamu y Grau y al oeste con Tin\u00e9u y de nuevo con Vald\u00e9s. \nLa capital del conceyu ye la villa hom\u00f3nima de Salas, y xunto a \u00e9sta, destaquen les llocalidaes de Corniana, allugada al Este na vega del Narcea, na so confluyencia col Nonaya, y La Espina, pueblu asent\u00e1u nuna encruceyada estrat\u00e9xica, no alto del Puertu de La Espina, dende onde'l cam\u00edn se bifuerca en direici\u00f3n a Tin\u00e9u, y d'ell\u00ed a La Puela o Cangas del Narcea; o bien contra tierres de Vald\u00e9s, descendiendo la carretera pel valle del r\u00edu Esva contra Brieves, Trev\u00edas o \u1e36\u1e37uarca, y\u00e1 na costa.\nHistoria.\nPrehistoria y d\u00f3mina romana.\nLos primeros indicios que demuestren la esistencia d'ocupaci\u00f3n humana nel conceyu provienen d'estremaos afayos, espardios per tol conceyu, de materiales ll\u00edticos de momentos paleol\u00edticos. \nLes primeres evidencies m\u00e1s s\u00f3lides correspu\u00e9ndense col periodu megal\u00edticu, siendo manifestada la so esistencia en dellos llugares con formaciones de necr\u00f3polis tumulares. Son de destacar los t\u00famulos de la Sierra de las Traviesas en \"\u1e36\u1e37eiguazu\", el t\u00famulu de \"Tierra Riba\" en Cermo\u00f1u, la necr\u00f3polis de La Campa de San Xuan en Maecina y la necr\u00f3polis de \"Penaus\u00e9n\" nel Altu de Carrales (La Bouga). De la Ed\u00e1 del Bronce desc\u00fabrense distintos materiales met\u00e1licos como una bruesa plana de bronce atopada nel \"Regueiru Secu\" (Figares), y les brueses de calca\u00f1u y anielles d'Alava y Maeza.\nCon\u00f3cense dagunos castros en Casazorrina, Alava, Llaniu, Llinares, Prieiru, God\u00e1n, Santiagu la Barca, San Esteban, San Antol\u00edn de las Dorigas, Figares y Soutu de los Infantes. N\u00e9ng\u00fan d'ellos recibi\u00f3 l'atenci\u00f3n arqueol\u00f3xica que mos confirme la so correspondencia cronol\u00f3xica o cultural, anque ser\u00eda d'esperar que partan de la Ed\u00e1 del Fierro hasta llegar a los primeros momentos de la d\u00f3mina romana.\nLa ocupaci\u00f3n romana dexa varies muestres nel conceyu, siendo importantes les numberoses esplotaciones aur\u00edferes que se manifiesten con bien de queraos mineros (como les de God\u00e1n-Ablaneda, Carll\u00e9s, El Cour\u00edu); canales hidr\u00e1uliques (como les que van dende La Pereda hasta Ablaneda y God\u00e1n); y banzaos de captaci\u00f3n d'agua (como los de \"Las Mue\u1e37\u1e37es\" o'l \"Pozu Fu\u1e37\u1e37eiricu\"). En rellaci\u00f3n de proximid\u00e1 al llabor estractivu d'Ablaneda apaeci\u00f3 una ll\u00e1bana que conten\u00eda la inscripci\u00f3n romana de: \"equ\u00ed reposa Flaviu Cabarcu, f\u00edu d'Auledio y de Caya, de la tribu o la familia de Beriso fallec\u00edu a los 15 a\u00f1os d'ed\u00e1\". Otres evidencias arreyaes cola presencia romana son los restos de un \"vicus\" romanu nel paraxe de Las Murias, Doriga, y bien de top\u00f3nimos que podr\u00eden facenos albidrar la so procedencia romana.\nEd\u00e1 Media.\nLa primer noticia documentada de Salas, correspuende a la d\u00f3mina medieval ye nella f\u00e1ese referencia a una donaci\u00f3n efectuada pol infante Gonzalu, f\u00edu d'Alfonsu III, nel a\u00f1u 896 al obisp\u00e1u Uvie\u00edn, cedi\u00e9ndo-y dellos bienes ente los que s'atopaba la ilesia de Samart\u00edn. Fruela II cede el 912 la Villa Azeliana en Salas y Anonaya y en el 1006 la reina Velasquita cede'l monesteriu de Samart\u00edn de Salas.\nDel a\u00f1u 1024 data la fundaci\u00f3n d'un monesteriu que tar\u00eda vencey\u00e1u enforma al conceyu. Tr\u00e1tase del monesteriu de San Salvador de Corniana, construy\u00edu por orde de la infanta Cristina Berm\u00fadez y que ser\u00eda ced\u00edu nel a\u00f1u 1122 pol conde Suero Berm\u00fadez y la so esposa Enderquina a la orde de Cluny. El 21 de xunetu de dicuchu a\u00f1u Alfonsu VII concede y llenda'l cuetu del monesteriu, con una xurisdicci\u00f3n de la que depender\u00eda la poblaci\u00f3n, hasta que pase al conceyu independiente de Salas en 1827, entrado y\u00e1'l sieglu XIX. En 1138 Alfonsu VII de Lle\u00f3n, dio les llocalidaes de Salas, Llamu\u00f1u, y los cuetos de San Salvador y Llinares a la familia Llamu\u00f1u, pasando estes llocalidaes a ser el Se\u00f1or\u00edu de Salas, la familia Llamu\u00f1u caltendr\u00eda'l t\u00edtulu de Se\u00f1ores de Salas hasta l'abolici\u00f3n de los Se\u00f1or\u00edos en 1837.\nLa villa de Salas apaez en fontes documentales asociaes al r\u00edu que fl\u00fai peles sos tierres, conoci\u00e9ndose como Salas de Nonaya. Salas foi pobl\u00e1ndose pali que pali llegando a consiguir en 1277 la carta puebla por obra y gracia d'Alfonsu X, instituy\u00e9ndose la villa y el conceyu de Salas. El nucleu xenerador de la puebla constituy\u00edalu un castiellu don\u00e1u pola reina Urraca en 1120 al Conde Suero. Esta concesi\u00f3n de puebla acarrear\u00e1 varios conflictos col cuetu monacal de San Salvador de Corniana al que desplaz\u00f3 la influyencia sobre la zona.\nEn 1277 Salas y\u00e1 exerce vida conceyera roblando la carta de xermand\u00eda colos conceyos d'Avil\u00e9s, Pravia, Grau, Somiedo, Vald\u00e9s, Tin\u00e9u, Cangas del Narcea y Allande, teniendo esti fechu llugar en La Espina. A principios del sieglu XIV, en 1301, hebo un conflictu ente l'arzobispu d'Uvi\u00e9u y el conceyu de Vald\u00e9s porque los habitantes del Cuetu de \u1e36\u1e37aviu son recib\u00edos como vecinos en \u1e36\u1e37uarca. Asina mesmo, en 1316, mentes la minor\u00eda d'ed\u00e1 d'Alfonsu XI, Salas forma parte, xunto con otros munchos conceyos asturianos d'una xermand\u00eda que ten\u00eda como oxetivu principal caltener l'orde n'aquellos momentos dif\u00edciles. Y\u00e1 na segunda met\u00e1 del sieglu XIV, ente 1373 y 1382, Salas cai baxo'l se\u00f1or\u00edu del conde don Alfonsu, f\u00edu bastardu d'Enrique II de Trast\u00e1mara. Sicas\u00ed, la activid\u00e1 subersiva inacadigable del conde nun entard\u00f3 en provocar el final d'esti curtiu par\u00e9ntesis na historia conceyera de Salas.\nA finales del sieglu XV, en 1490, naz una xermand\u00eda nueva formada polos conceyos de Grau, Pravia, Salas, Vald\u00e9s y Miranda, que solicitan a los monarques el reconocimientu d'una personalid\u00e1 xur\u00eddica unitaria. Estos conceyos tar\u00eden m\u00e1s tarde axuntaos nel mesmu part\u00edu dientro de la Xunta Xeneral del Princip\u00e1u. Nes xuntes anteriores a la formaci\u00f3n del Princip\u00e1u d'Asturies, Salas tuvo representada nelles pente medies de Pedro D\u00edaz de Salas y Garc\u00eda Fern\u00e1ndez de Doriga. A partir de 1594 la representaci\u00f3n del conceyu vien dada poles families Doriga y Maeza qu'acabar\u00eden fusion\u00e1ndose nun mesmu fonduxe.\nEl conceyu foi siempre un llugar de pasu oblig\u00e1u nes pelegrinaciones a Santiago pel so percorr\u00edu interior, lo que fizo que nel territoriu esistieren hospitales p'atender a estes persones, resultando de cierta importancia los de Corniana, Salas y La Espina. Esi \u00faltimu, curiosamente, depend\u00eda de la Mitra Compostelana.\nEd\u00e1 Moderna.\nA finales del sieglu XVI, en 1594 (los a\u00f1os finiseculares), el conceyu de Salas apaez formando parte de la Xunta Xeneral del Princip\u00e1u d'Asturies. \u00danicamente escapen del gobiernu municipal los siguientes cuetos: el d'abadengu de Corniana, que cuntaba daquella con unos 100 vasallos (ensin cuntar les vilbes), que com\u00eden dos veces al a\u00f1u col ab\u00e1 y ca\u00fan d'\u00e9stos estim\u00e1base que pod\u00eda valir 5.000 maravedinos; el cuetu de Soutu los Infantes; el cuetu de Llinares, de curtia duraci\u00f3n y; el cuetu de \u1e36\u1e37aviu, xurisdicci\u00f3n de la obispal\u00eda, pasa, cola desamortizaci\u00f3n de bienes eclesi\u00e1sticos promovida en tiempos de Felipe II, a ser rem\u00edu polos sos vecinos el 3 de marzu de 1583 (por un valor de 706.557 maravedinos), y convi\u00e9rtese ent\u00f3s n'ayuntamientu aut\u00f3nomu.\nLos tr\u00e9s cuetos m\u00e1s importantes caltienen la so xurisdicci\u00f3n al marxe del conceyu a mediaos del sieglu XVIII. El de Corniana presentaba una estensi\u00f3n de 8.790 d\u00edes de g\u00fces, sumaba 116 vecinos (ensin les vilbes) y el so mayor facenderu yera'l monesteriu, que cuntaba ente los sos bienes un mol\u00edn y la botica. El de Soutu los Infantes comprend\u00eda unos 11.280 d\u00edes de g\u00fces y 60 vecinos (tami\u00e9n ensin les vilbes) y pertenec\u00eda al marqu\u00e9s de Valdecarzana que, am\u00e1s, yera'l so mayor facenderu. Finalmente'l cuetu de \u1e36\u1e37aviu con 2,5 lleg\u00fces de per\u00edmetru (unos 7,5 km), sigu\u00eda en manes de los sos vecinos; la so facienda m\u00e1s rica pertenec\u00eda a Fernando de Prado, correxidor de Calatrava.\nEd\u00e1 Contempor\u00e1nea.\nEl sieglu XIX pondr\u00e1 fin a esta situaci\u00f3n. En 1804 int\u00e9grense les parroquies de San Antol\u00edn de las Dorigas, San Esteban, San Xustu las Dorigas y Doriga provenientes de Grau. En 1809 el mariscal Ney anicia la invasi\u00f3n francesa d'Asturies pel occidente y pasa per Salas. Hasta'l 17 de mayu, en llegando y\u00e1 les tropes de Napole\u00f3n a Corniana, el marqu\u00e9s de la Romana, xeneral del ex\u00e9rcitu de defensa, nun alvierte la situaci\u00f3n, perdida y\u00e1 toa capacid\u00e1 de rempuesta. Cola segunda invasi\u00f3n de 1810, dirixida pol mariscal Bonet dende l'oriente d'Asturies, l'ex\u00e9rcitu asturianu instal\u00f3'l so cuartel xeneral na villa, pero les sos llinies fueron rotes y la llocalid\u00e1 volvi\u00f3 a ser ocupada. Asina mesmo, en 1836, pela Primer Guerra Carlista, la partida mandada pol xeneral Pablo Sanz sufri\u00f3 una derrota contundente'l 24 d'ochobre tres fracasar nel so intentu de tomar Uvi\u00e9u.\nEn 1820 Salas covi\u00e9rtese en cabeza de part\u00edu xudicial y pel trieniu lliberal cr\u00e9ase un ayuntamientu independiente en La Espina con xurisdicci\u00f3n tami\u00e9n sobre otros llugares. Pero l'a\u00f1u m\u00e1s importante ser\u00e1 1827, fecha nel que s'integren nel conceyu los cuetos hist\u00f3ricos de Corniana, Soutu los Infantes y \u1e36\u1e37aviu (el fugaz conceyu de La Espina fix\u00e9ralo y\u00e1 en 1823). Poco dempu\u00e9s, en 1835, supr\u00edmese'l monesteriu de San Salvador de Corniana, y el so templu pasa a ser ilesia parroquial baxo l'advocaci\u00f3n de San Xuan Bautista.\nLa segunda met\u00e1 del sieglu XIX y primeros a\u00f1os del sieglu XX aportaron al conceyu dellos procesos d'importancia, sobre manera nel \u00e1mbitu socioecon\u00f3micu. Introd\u00facense nuevos cultivos como la remolacha azucrera, destinada a la f\u00e1brica de Pravia y el tabacu, fundamentalmente na vega del Narcea (especialmente en \u1e36\u1e37aniu). Nes primeres d\u00e9cadaes del sieglu XX as\u00edstese a lenta sustituci\u00f3n del policultivu cerealista por un monopoliu especializ\u00e1u nel gan\u00e1u vacunu, con dest\u00edn a los mercaos de carne primero y a la producci\u00f3n ll\u00e1ctea dempu\u00e9s. El retornu de los indianos con riqueza faise particularmente evidente en Maeza, llamada inclusive la peque\u00f1a Cuba. En 1900 construy\u00f3se l'ayuntamientu.\nPer otra parte, nel Real Decretu de 5 d'agostu de 1929, dix\u00e9brense les parroquies de Folgueras y Cordoveiru amest\u00e1ndose al conceyu de Pravia, adquiriendo Salas la fisonom\u00eda actual.\nA prop\u00f3situ de la revoluci\u00f3n de 1934, el xeneral L\u00f3pez Ochoa pasa per Salas nel so avance a la zona central d'Asturies, onde reprimir\u00e1 la revuelta. Tami\u00e9n afeuta a Salas la penetraci\u00f3n de columnes gallegues na guerra civil: la de Tejeiro, que ven\u00eda pela costa y la de G\u00f3mez Iglesias, que ven\u00eda pel interior. Dambes converxeron en La Espina'l 27 d'agostu de 1936. Les fuercies conxuntes progresen despacio, a cuenta de los intensos combates. Ye la primer vez que les tropes de la defensa republicana cuenten con apoyu aereu, circustancia que se fai notar. El frenazu \u00e9nte Salas cost\u00f3-y a Tejeiro'l mando de les dos columnes, que Mola dio ent\u00f3ncenes al teniente coronel De Miguel. El 3 de setiembre cay\u00eda la villa de Salas. D\u00edes dempu\u00e9s, les columnes rebeldes tenten de continuar el so avance, anque en Cabru\u00f1ana alcu\u00e9ntrense con una nueva oposici\u00f3n que-yos fai aparar la marcha. Asina y too, les tierres de Salas quedaren ya na zona nacionalista aunque non dafechu. En payares los republicanos llogren curtiar les comunicaciones ente Grau y Salas, anque los nacionalistes restablecen la posici\u00f3n al poco, esta vuelta de xeitu definitivu. Peracabada la guerra, Salas incl\u00faise nel campu d'operaciones de la partida guerrillera de Jos\u00e9 Fern\u00e1ndez, m\u00e1s conoc\u00edu como \"Pin de Dimas\", tres del so resurdimientu en 1947, abondos a\u00f1os dempu\u00e9s d'evadir la c\u00e1lcele.\nEn 1959, de la que se diba a escomenzar la so restauraci\u00f3n, argay\u00f3 unabona parte de la torre de Salas. La intervenci\u00f3n na torre tuvo de ser m\u00e1s agresiva de lo previsto, dando como result\u00e1u una estra\u00f1a forma historicista, de corte franc\u00e9s, que s'allo\u00f1a enforma de la vieya. El palaciu empobin\u00f3se en feches recientes a l'activid\u00e1 cultural y hostelera. En 1989 rehabilit\u00e1ronse'l claustru y les dependencies mon\u00e1stiques de Corniana y realiz\u00e1ronse al son d'unos trabayos arqueol\u00f3xicos d'alcance llimit\u00e1u.\nEn 1991 entra en serviciu la variante de Salas, tendente a iguar los problemes de tr\u00e1ficu derivaos de la funci\u00f3n secular de centru de comunicaciones de la capital conceyera.\nNos caberos a\u00f1os varios procesos hist\u00f3ricos afeuten al conceyu, como al restu de aries rurales asturianes: la emigraci\u00f3n a Am\u00e9rica (primero) y Europa (dempu\u00e9s), coles t\u00edpiques figures de los indianos; el despoblamientu de los pueblos; la desarticulaci\u00f3n de los esquemes identitarios-culturales-productivos tradicionales, cola irrupci\u00f3n del esquema productivu de merc\u00e1u, modernizaci\u00f3n de les eeplotaciones agropecuaries, la converxencia europea...\nXeograf\u00eda.\nLa so superficie total ye de 227,10 km\u00b2, y la so poblaci\u00f3n actual abarca a 6.195 persones, siendo la villa capital, La Espina y Corniana los principales nucleos de poblaci\u00f3n. La carretera N-634, que treviesa'l conceyu d'este a oeste, ye la so v\u00eda de comunicaci\u00f3n m\u00e1s importante, anque ta previstoque ceda'l so a la nueva atutov\u00eda A-63 (Uvi\u00e9u-La Espina) -g\u00fcei en construcci\u00f3n- teniendo prevista la so inauguraci\u00f3n hasta Salas en 2011. Completen la so rede viaria delles carreteres auton\u00f3miques y comarcales como l'AS-15 (Corniana-Puertu de Zarr\u00e9u), l'AS-16 (Sotu'l Barcu-Corniana), l'AS-216 (La Espina-Tin\u00e9u) y l'AS-225 (Pravia-Salas).\nEl terr\u00e9n del conceyu ye silurianu, como la de la mayor parte del occidente asturianu, predominando les pizarres, con presencia tami\u00e9n de grauwacka y cuarcita. Hai tami\u00e9n grupos de granitu y dalgunos manchones de terr\u00e9n carb\u00f3n\u00edferu. Ente los minerales que s'obtienen del terr\u00e9n alcontramos magnesita, baritina, caol\u00edn, m\u00e1rmol, alabastru y xacimientos ensin esplotar de fierro y cobre.\nEn cuantes a laso orograf\u00eda hai que destacar que Salas presenta una orograf\u00eda de monte medu y abondo homox\u00e9nea, comprendiendo m\u00e1s del 80% del terr\u00e9n a una altit\u00fa d'ente 200 y 800 metros. La villa de Salas alcu\u00e9ntrase a una altit\u00fa de 239 msnm. Los montes principales son al norte, les sierres del Fa\u00e9u y la Zreizal, al sur las de Cour\u00edu y Cermo\u00f1u, na zona oriental tenemos les sierras de \u1e36\u1e37our\u00eds y Las Nisales, La Sollera y parte de la de Sandami\u00e1s, al oeste tenemos les de \u1e36\u1e37aviu, Agui\u00f3n, Cuerva, Las Ga\u1e37\u1e37inas, Boudenaya y El Pebidal. Na zona central del conceyu alcontramos Los Prios\u00edos y El Visu, atop\u00e1dose capital a los sos pies.\nHidrograf\u00eda.\nDientro de los r\u00edos que ba\u00f1En el territoriu'l m\u00e1s importante ye'l r\u00edu Narcea, direutamente o pol so afluente principal el r\u00edu Nonaya. Ye un r\u00edu salmoneru y treviesa'l conceyu de sur a norte, anque cambia de direici\u00f3n de contino pela so zona oriental. Recibe en Corniana les ag\u00fces del Nonaya. Otru cursu destac\u00e1u ye'l r\u00edu Arangu\u00edn que percuerre'l norte na llende de Pravia y qu'entrega les sos ag\u00fces al Nal\u00f3n. El r\u00edu \u1e36\u1e37aviu anicia'l so cursu na arredolada de Buscabreiru, pasando llueu a territoriu valdesanu formando parte de la cuenca del r\u00edu Esva.\nClima.\nEl clima que se presenta na zona ye b\u00e1sicamente'l que se da nel pa\u00eds en zones asemeyaes, anque danse equ\u00ed ciertes traces diferenciales. El grau d'humed\u00e1 oscila ente un m\u00ednimu del 71% y un m\u00e1ximu de 84%, teniendo una temperatura media a\u00f1al de 13,5\u00a0\u00b0C.\nVexetaci\u00f3n.\nLa so vexetaci\u00f3n ta compuesta principalmente por casta\u00f1ales, que se dan nes lladeres visiegues y de los que'l so frutu yera parte fundamental na alimentaci\u00f3n de la xente llariego. Tami\u00e9n alcontramos carbayos y dellos bedulios. Les con\u00edferes en forma de pinos y los ocaliptos son especies cada vez con m\u00e1s presencia na zona, destacando la estensi\u00f3n masiva de la \u00faltima especie, algamando cuasi cotes destructives pa la riqueza natural y paisax\u00edstica del conceyu, como de toa Asturies. Nes viesques ribere\u00f1es ye f\u00e1cil alcontrarnos con fresnos, umeros, chopos, salces y pl\u00e1ganos.\nFalaremos tami\u00e9n de los texos, asociaos a edificios relixosos y allug\u00e1ndose \u00fan en Samart\u00edn de m\u00e1s de 15 metros d'altura y 6 de di\u00e1metru que consider\u00f3se como monumentu natural. Tami\u00e9n la zona noroeste presenta una zona declarada como Paisaxe protex\u00edu y que correspuende a la cuenca del r\u00edu Esva.\nParroquies.\nEl conceyu de Salas dividese en 28 parroquies:\nEvoluci\u00f3n demogr\u00e1fica.\nSalas ye \u00fan de los mayores referentes dientro del pa\u00eds no que se refier a la perda paulatina de la poblaci\u00f3n pel sieglu XX, pasando de tener una poblaci\u00f3n entamos del mesmu de 17.296 habitantes a 6.195 angua\u00f1o. La emigraci\u00f3n ye ensin dulda dala la mayor culpable d'esti fen\u00f3menu, siendo primero les sal\u00edes ultramarines a Am\u00e9rica y dempu\u00e9s, a mediaos de la centuria, un movimientu dirix\u00edu a centroeuropa, a Madrid y sobre too al centru industrial del pa\u00eds, los principales puntos de dest\u00edn. Los asentamientos prod\u00facense en dos zones claramente marcaes; les vegues, que tienen les meyores tierres y que son les m\u00e1s poblaes. Y les lladeres de los montes, que son les m\u00e1s afeutaes pol despoblamientu.\nPol\u00edtica.\nEl part\u00edu pol\u00edticu que m\u00e1s tiempu gobern\u00f3'l conceyu, con Jos\u00e9 Manuel Men\u00e9ndez Fern\u00e1ndez a la cabeza, ye la FSA-PSOE (ver Llista d'alcaldes de Salas). Sicas\u00ed, l'actual alcalde ye Sergio Hidalgo Alonso por mor d'un pautu ente Foru Asturies y Part\u00edu Popular.\nEconom\u00eda.\nToc\u00e1ntenes a l'activid\u00e1 econ\u00f3mica del conceyu, el sector primariu ye tov\u00eda'l que xenera un mayor n\u00famberu d'emplegos, representando a un total del 50,85% del total. La ganader\u00eda ye la ocupaci\u00f3n mayoritaria, siendo la caba\u00f1a vacuna la que tien mayor presencia nel conceyu. La so orientaci\u00f3n productiva ta cuasi na so totalid\u00e1, empobinada al sector llacteu. L'agricultura, principalmente, ta orientada haza al autoconsumu, siendo arbeyos, verdures y fabes los sos productos m\u00e1s cultivaos.\nNel sector secundariu industrial y de la construcci\u00f3n, destaquen les industries dedicaes a la fabricaci\u00f3n d'alimentos, siendo la factor\u00eda ll\u00e1ctea radicada nel conceyu, la qu'axunta a un mayor n\u00famberu d'emplegos na f\u00e1brica de Danone. Otres rames d'esti sector con cierta importancia son, les madereres, les cer\u00e1miques y les tresformadores de metales. G\u00fcei representa al 19,68% de la poblaci\u00f3n activa del conceyu.\nPor \u00faltimo y en rellaci\u00f3n col sector terciariu, hai que comentar que xenera'l 29,45% de los emplegos llocales, destacando'l comerciu y la hosteler\u00eda. Ye na capital onde se concentra la mayor parte d'estos servicios, teniendo tami\u00e9n Corniana y La Espina, anque en menor cantid\u00e1.\nArte.\nDientro de les sos obres art\u00edstiques destacaremos en primer llugar el monaesteriu de San Salvador de Corniana. La parte m\u00e1s antigua d'elli ye la ilesia d'estilu rom\u00e1nicu llevantada nel sieglu XII. Poseye tr\u00e9s naves con triple cabecera de planta semicircular y un torrux\u00f3n. Los retablos absidiales son de gran inter\u00e9s, pos nelli danse los primeros exemplos de clasicismu arquiteut\u00f3nicu y naturalismu escult\u00f3ricu barrocu d'Asturies. Les dependencies propies del monesteru son fechaes a finales del XVII principios del XVIII. Lo m\u00e1s destacao d'elli constit\u00failo la so portada, onde s'encuadra tol raiga\u00f1u decorativu.\nLa ilesia de Samart\u00edn en Salas ye tami\u00e9n d'importancia. Fundada nel sieglu X, anque reformada ente los sieglos XV y XVIII, presenta elementos prerrom\u00e1nicos (varies inscripciones) que g\u00fcei s'alcuentren agospiaes nel mus\u00e9u asiti\u00fa na torre del palaciu de Vald\u00e9s Salas.\nNel centru de la Villa atopamos la Colexata de Santa Mar\u00eda la Mayor construyida na primer met\u00e1 del sieglu XVI, anque en sieglos posteriores ami\u00e9stense-y les capielles, ye de planta cuadrada con una portada llateral onde s'alluguen varios escudos d'armes. El monumentu m\u00e1s importante que conti\u00e9n la colexata ye'l mausol\u00e9u de D. Fernando Vald\u00e9s Salas (Inquisidor xeneral y fundador de la Universid\u00e1 d'Uvi\u00e9u ente otres coses), realizado ente 1576 y 1582 n'alabastru pol escultor italianu Pompeyo Leoni.\nEn Doriga tenemos el templu parroquial de Santa Olaya, consagr\u00e1u pol obispu don Pelayu en 1121, conserva muestres rom\u00e1niques como la portada sur y la planta. D'id\u00e9nticu orixe rom\u00e1nicu af\u00e1yase na ilesia de San Xuan Bautista en God\u00e1n. Por \u00faltimo hai que sorrayar la Capiella de San Roque (Salas), del sieglu XVII, ye lo que queda del vieyu hospital.\nToc\u00e1ntenes a la so arquiteutura popular, mencionaremos primeramente'l conxuntu form\u00e1u pola torre y el palaciu Vald\u00e9s Salas, asitiaos dambos monumentos nel centru de la villa de Salas y un\u00edos por una ponte orniada con escudos. La torre construy\u00f3se nel sieglu XIV y reconstruyida en 1960, y el palaciu na primer met\u00e1 del sieglu XVI, y poseye dos torres, patiu central y capiella.\nEn Doriga alcontramos el Palaciu de Doriga, construy\u00edu en distinyes \u00e9poques, la torre ye del sieglu XIV y el restu del edificiu del sieglu XVI y arrodi\u00e1u per un formosu parque. Poseye grandes columnes toscanes.\nOtro palaciu importante ye'l Palaciu de Toreno (La Granxa), del sieglu XVII cuenta con una capiella, y ye una gran construcci\u00f3n dotada d'un parque ampliu con xardinos. Tami\u00e9n son destacables: la Casa de Llongoria (Llaniu), del sieglu XVIII. Ye un magn\u00edficu exemplu d'arquiteutura rural d'estilu cuid\u00e1u. La Casa del Xanzu (Salas), del sieglu XVII, con un escudu d'armes na so fachada, yera antigua parada de dilixencies. La Casa de Mar\u00eda Veiga o Miranda (Salas), de la primer met\u00e1 del sieglu XVII, poseye un corredor na so parte central convert\u00edu en galer\u00eda y ostenta un escudu d'armes na fachada principal.\nLa importancia art\u00edstica del conceyu culmina cola declaraci\u00f3n del Conxuntu Hist\u00f3ricu de la Villa de Salas como Bien d'Inter\u00e9s Cultural el 18 de marzu de 1994.\nFiestes.\nEnte les sos fiestes principales, destacaremos:\nYe'l conceyu de Salas en temes de festexos y de folklore, \u00fan de los m\u00e1s ricos d'Asturies, celebr\u00e1ndose nel so suelu infinid\u00e1 de celebraciones onde la tradici\u00f3n, la fiesta, la gastronom\u00eda y el deporte, entem\u00e9cense pa ofrecernos lo meyor de la so xente."}
{"id": "569", "revid": "43102", "url": "https://ast.wikipedia.org/wiki?curid=569", "title": "Samart\u00edn del Rei Aurelio", "text": "Samart\u00edn del Rei Aurelio ye un conceyu d'Asturies y, dende 2007, una ciud\u00e1 capital del mesmu tres l'aprobaci\u00f3n de la xuntura alministrativa de les tr\u00e9s principales llocalidaes (L'Entregu, Sotrondio y Blimea) nuna sola: Samart\u00edn del Rei Aurelio (capital). \nLlenda al norte con Siero, al este con Llaviana y Bimenes, al oeste con Llangr\u00e9u y al sur con Mieres y Llaviana.\nXeograf\u00eda.\nEl conceyu alcu\u00e9ntrese al rodiu d'una serie de valles y cordales con ag\u00fces que vierten al r\u00edu Nal\u00f3n, que traviesa'l conceyu pela so parte central con una orientaci\u00f3n Sureste-Noroeste. L'altor mediu qu'algama'l conceyu nes zones m\u00e1s llanes ye de 340 metros, en contraposici\u00f3n de los 1.000 metros de les sierres que sirven de llendes. Esti conxuntu partiendo de La Camperona y nel sen de les aguyes del rel\u00f3, ye'l que vien darr\u00e9u: el Cordal de Bimenes que s'estiende dende'l picu La Coro\u00f1a, allug\u00e1u en La Camperona, hasta'l Picu El Rasu, al llau de La Casilla. Les ag\u00fces que se vierten nesti cordal, separten el conceyu del de Bimenes. Llueu tenemos La Cuesta La Faya que comprende dende'l Picu El Rasu hasta Pe\u00f1a Corvera, enriba del Nal\u00f3n. La llinia d'esti cordal llenda con Llaviana al norte del r\u00edu Nal\u00f3n. Siguimos depu\u00e9s cola Sierra de San Mam\u00e9s que va dende la redolada de Sienra hasta'l Picu Tres Conceyos, llam\u00e1u asina porque separta los conceyos de Llaviana, Mieres y Samart\u00edn del Rei Aurelio, y ye la continuaci\u00f3n pa contra'l Sur de La Cuesta la Faya, siendo tami\u00e9n llende con Llaviana. El pr\u00f3ximu cordal ye'l d'Urbi\u00e9s qu'empieza nel Picu Tres Conceyos, y finaliza nel Picu Les Cruces, onde coinciden los t\u00e9rminos de Mieres, Llangr\u00e9u y Samart\u00edn. La llende con Llangr\u00e9u f\u00f3rmala'l r\u00edu Villar. Per \u00faltimo alcontramos el Cordal de Bimenes qu'enllaza nel Picu La Coro\u00f1a. Estos cordales formen estrechos valles nos que s'asienten los principales nucleos de poblaci\u00f3n. Los m\u00e1s importantes son los siguientes: Valle de San Mam\u00e9s, Valle de La Cerezal, Valle de La Invernal y el Valle de B\u00e9davo, al sur del r\u00edu Nal\u00f3n. Y los valles de San Vicente, Lantero, La Magdalena, La Encarnada, La G\u00fceria de Blimea, La G\u00fceria de Carrocera pel norte.\nXeolox\u00eda.\nDende'l puntu de vista xeol\u00f3gicu, el conceyu ta comprend\u00edu na so mayor\u00eda dientro del terrenu carbon\u00edferu del centru d'Asturies, tando representaos los sos tres tramos y siendo'l correspondiente al inferior el de mayor presencia. El carb\u00f3n alterna con arenisca gris y daqu\u00e9 de pizarres, siendo pr\u00e1uticamente dala la presencia de bancos de pudinga caliar. Los m\u00e1rxenes del r\u00edu Nal\u00f3n son de terrenu alluvial, form\u00e1u por sedimentaci\u00f3n d'arenes, barru, turba, tierra vexetal, etc, que dan llugar a vegues, anque poques d'\u00e9stes seyan granibles.\nClima.\nNo tocante al clima, hai que comentar que pertenez al clima oce\u00e1nicu, como'l restu d'Asturies, pero presenta delles peculiaridaes como un llixeru descensu del \u00edndiz mediu de precipitaciones a\u00f1ales y dalgunos calteres peratenuaos del clima continental.\nVexetaci\u00f3n.\nLa so vexetaci\u00f3n tien sufr\u00edo grandes manques, sobremanera por mor de les tales indiscriminaes d'\u00e1rboles, anque tov\u00eda ye posible observar delles manches viesquiegues de casta\u00f1os y praderes.\nHistoria.\nPrehistoria.\nLos primeros restos del conceyu tienen el so orixe nel Neol\u00edticu asturianu. Na Campa L'Espa\u00f1al, nel cordal que separa'l valle del Nal\u00f3n de La G\u00fceria Carrocera, pervive un sepulcru neol\u00edticu del III mileniu e.C., ente La Casilla y La Campeta. Nesta mesma zona, concretamente en Los Cuetos, esisten unos grabaos rupestres esquem\u00e1ticos, dellos t\u00famulos funerarios, asina como una piedra grabada y tr\u00e9s esteles discoidees. Estos restos, xunto col hachu de piedra tallao procedente de La Oscura (L'Entregu) y que se conserva nel Mus\u00e9u Arqueol\u00f3xicu Nacional d'Espa\u00f1a, confirmen la presencia de tribus nel conceyu y\u00e1 na prehistoria. De finales de la ed\u00e1 del bronce o entamos de la ed\u00e1 del fierro, afay\u00f3se na redolada de Sotrondio un hachu del tipu de tal\u00f3n con dos ases.\nLos restos de castros descubiertos nel conceyu y en zones llendantes, am\u00e1s de la existencia d'una calzada romana que, proveniente del puertu de Tarna, travesaba'l conceyu, espeyen la presencia humana nes etapes visigodes y romanes.\nEd\u00e1 media y moderna.\nHa d'esperase a l'Alta Ed\u00e1 Media, concretamente a la d\u00f3mina del Reinu d'Asturies, p'alcontrar testimonios escritos del asentamientu de persones nel conceyu, nos que'l Rei Aurelio, quintu monarca del reci\u00e9n reinu \u00e1stur, tresllad\u00f3 la corte ente los a\u00f1os 768 y 774 al actual llugar de Samart\u00edn. Mientres esta etapa esisten nel conceyu nobles denominaos infanzones amestaos a esti territoriu y que naquellos tiempos formaba parte de Llangr\u00e9u.\nNel a\u00f1u 1075 el Rei Alfonsu VI dona a la Ilesia de San Salvador d'Uvi\u00e9u la so xurisdicci\u00f3n de Llangr\u00e9u, ente la que s'incl\u00fai l'actual t\u00e9rminu de Samart\u00edn. Los infanzones opusi\u00e9ronse a esta donaci\u00f3n y pleit\u00eden col Rei, pierde la nobleza y pasa'l conceyu a depender de la mitra Uv\u00edeina. Sicas\u00ed, aqu\u00e9lla sigui\u00f3 esfrutando de los terrenos emparentando m\u00e1s tarde con otros llinaxes como Bernaldo de Quir\u00f3s, Xove o Miranda, quedando diverses casones y escudos qu'acoten estos fechos.\nNel documentu que recueye la \"confederaci\u00f3n en xura\", fecha nel Monesteriu de la Vega (Uvi\u00e9u), en 1367, por dellos conceyos asturianos pa defender la causa de Pedru I escontra'l so hermanu bastardu Enrique de Trest\u00e1mara, apaez la firma d'un descendiente de los infanzones, Don Pedro Pel\u00e1ez de Sanfrechoso. Nel a\u00f1u 1388, gracies a un conveniu efeutu\u00e1u ente l'Obispu d'Uvi\u00e9u coles xentes de l'Alfoz de Llangr\u00e9u, da un permisu pa fundar una puebla rexida pol Fueru de Benavente, apaeciendo nom\u00e1u como \"San Mart\u00edn del Rei Orell\u00e1n\". Sicas\u00ed, les persones del valle siguen perteneciendo a la obispal\u00eda hasta que nel a\u00f1u 1581 merquen la so redenci\u00f3n al Rei Felipe II, pasando a convertise en conceyu de realengu con derechu a unviar representantes a la Xunta Xeneral del Princip\u00e1u, na qu'ocuparon l'asientu n\u00famberu 42.\nSieglu XIX n'adelantre.\nMientres la guerra de la Independencia espa\u00f1ola d'entamos del sieglu XIX, les tropes franceses quemen y destruyen la casa de la familia Garc\u00eda Bernaldo, como represalia a la muerte d'unu de los sos soldaos. Poco depu\u00e9s tres el pronunciamientu de Riego en 1820, l'amparu de les disposiciones relatives a conceyos conten\u00edes na Constituci\u00f3n de C\u00e1diz de 1812, los pueblos de Samart\u00edn piden y obtienen del gobiernu de la Naci\u00f3n la so independencia del conceyu de Llangr\u00e9u, pasando a constituyise n'Ayuntamientu. D'otra miente, la reaici\u00f3n absolutista de 1823 reint\u00e9gralu de vuelta al conceyu al que secularmente tuviera xun\u00edu hasta que, gracies al apoyu de les tropes lliberales a la reina Sabela II, af\u00edtase como conceyu independiente, con capital na llocalid\u00e1 de Sotrondio. Anque la zona de Mieres y Llangr\u00e9u foi centru de part\u00edes carlistes, la zona de Samart\u00edn calt\u00favose rellativamente llibre de les mesmes.\nEl sieglu XX tuvo marc\u00e1u pola proclamaci\u00f3n de la Segunda Rep\u00fablica Espa\u00f1ola y la Guerra Civil Espa\u00f1ola, qu'afar\u00f3'l territoriu y que fizo que'l conceyu pasara per momentos dif\u00edciles, qu'adulces se dir\u00eden pasando gracies a la producci\u00f3n minera que convirti\u00f3 al conceyu n'unu de los m\u00e1s poblaos d'Asturies. Mientres la revoluci\u00f3n d'Asturies, fueron asaltaes cases cuartel de la Guardia Civil na so demarcaci\u00f3n, pero nun hubo llucha posterior, una y bones la rindici\u00f3n de los revolucionarios prod\u00faxose enantes de la llegada de les tropes del gobiernu de Madrid. Mientres la guerra civil, al cesar la resistencia entamada nel puertu de Tarna, tampoco hubo nenguna aici\u00f3n b\u00e9lica nel so territoriu.\nEn 2007 aprob\u00f3se'l Decretu Llei qu'unifica les poblaciones de Sotrondio, L'Entregu y Blimea nuna \u00fanica ciud\u00e1, Samart\u00edn del Rei Aurelio (capital). Y en febreru de 2008 apru\u00e9base la oficialid\u00e1 de la so toponimia tradicional.\nPol\u00edtica.\nL'\u00fanicu part\u00edu que gobern\u00f3'l conceyu dende 1979 ye FSA-PSOE (ver Llista d'alcaldes de Samart\u00edn del Rei Aurelio). L'actual alcalde ye'l socialista Enrique Fern\u00e1ndez Rodr\u00edguez.\nEconom\u00eda.\nNo que cinca a l'activid\u00e1 econ\u00f3mica del conceyu hai de dicir qu'adulces el sector terciariu de los servicios foi ganando terrenu sobre los otros dos, especialmente del secundariu, que fuera'l que mayor n\u00famberu d'emplegos xener\u00f3 a lo llargo de bona parte del sieglu XX. \nEl sector primariu representa nam\u00e1i un 3,1% de los emplegos, siendo l'activid\u00e1 ganadera la que lleva la mayor parte. Les m\u00e1s de les esplotaciones trabayen col gan\u00e1u vacunu teniendo una orientaci\u00f3n mesta c\u00e1rnico-ll\u00e1ctea.\nEl sector secundariu de la industria sufri\u00f3 un grave retrocesu nos \u00faltimos a\u00f1os, por culpa sobre manera de la baxada de la producci\u00f3n nos pozos mineros que fizo aumentar el n\u00famberu de prexubilaciones y la p\u00e9rdida progresiva de puestos de trabayu. Angua\u00f1o xenera un 37,89% del emplegu del conceyu. Sicas\u00ed la industria estrautiva sigue siendo la que mayor n\u00famberu de xente emplega, siguida a gran distancia de la construcci\u00f3n.\nPer \u00faltimo y como nota m\u00e1s positiva, el sector terciario ye l'\u00fanicu sector que ta medrando nestos a\u00f1os \u00faltimos, por mor del menor emplegu de mano d'obra na miner\u00eda qu'atrae a mayor n\u00famberu de persones a esti sector llaboral. Na actualid\u00e1 los servicios ocupen a un total del 59,01% del emplegu, distribuy\u00e9ndose mayoritariamente nel comerciu, siendo los tr\u00e9s grandes nucleos de poblaci\u00f3n onde se da la mayor concentraci\u00f3n.\nDemograf\u00eda.\nLa poblaci\u00f3n de Samart\u00edn del Rei Aurelio miedra a finales del sieglu XIX y entamos del XX gracies a que l'activid\u00e1 econ\u00f3mica xub\u00eda y la econom\u00eda agraria tresformaba en minera. Esta tendencia invi\u00e9rte nestos a\u00f1os \u00faltimos, sobre too pola crisis de la miner\u00eda.\nD'esta miente observamos c\u00f3mo en 1837 la poblaci\u00f3n del conceyu ye de 2.155 personas que se calti\u00e9n constante hasta 1850, a\u00f1u nel que se produz una xuba significativa, al duplicar la poblaci\u00f3n gracies a l'activid\u00e1 minera. A midida qu'avanza'l sieglu, la poblaci\u00f3n calti\u00e9n la so crecedera, siendo \u00e9sta m\u00e1s rescamplada nel \u00faltimu deceniu, pol aumentu de la producci\u00f3n de carb\u00f3n d'esta d\u00e9cada, y na primera del sieglu XX. Esta tendencia tuvo un par\u00f3n na d\u00f3mina de Primo de Rivera y la Segunda Rep\u00fablica Espa\u00f1ola, volviendo a tener una disposici\u00f3n al alza al rematar la Guerra Civil Espa\u00f1ola, na que se produz la mayor concentraci\u00f3n de persones nel conceyu con 28.000 na d\u00e9cada de los a\u00f1os 1960. A partires d'equ\u00ed entama a amenorgar la poblaci\u00f3n pol descensu de l'activid\u00e1 minera, les socesives crisis econ\u00f3miques y tami\u00e9n pol camb\u00e9u de conceici\u00f3n familia, con una mayor planificaci\u00f3n a la hora de tener f\u00edos. \nAngua\u00f1o, la mayor\u00eda de la poblaci\u00f3n conc\u00e9ntrase nel fondu de los valles, teniendo L'Entregu, Sotrondio y Blimea (poblaciones que conformen la capital samartiniega) el mayor n\u00famberu d'habitantes.\nLlingua asturiana.\nToponimia.\nPol Decretu 3/2008, espubliz\u00e1u nel BOPA el 23 de xineru de 2008, aprob\u00e1ronse les formes oficiales de los top\u00f3nimos del conceyu, pasando a ser oficiales les denomaciones tradicionales n'asturianu, sacantes el nome del propiu conceyu, que calti\u00e9n la so forma castellana: \"San Mart\u00edn del Rei Aurelio\". \nSamart\u00edn ye unu de los pocos conceyos d'Asturies que tien estudiao dafechu tola toponimia menor. Los estudios fueron public\u00e1ndose pola Academia de la Llingua Asturiana na revista \"Toponimia\", principalmente pol autor Xulio Llaneza Fern\u00e1ndez, entamando en 1991 y rematando los estudios en 1996:\nEtnograf\u00eda.\nLos allugamientos, les posesiones, les xebres llocales de los terrenos, los habit\u00e1culos y hasta delles de les formes de vida de los habitantes de Samart\u00edn del Rei Aurelio de g\u00fcei son deldores de los de los sos antepasaos y queden nicios abondo d'ellos, am\u00e1s de dalgunos vezos y costumes.\nLes cases tradicionales, los horros, les paneres, los molinos y los llagares son muestres d'una teunolox\u00eda popular importante desendolcada polos habitantes del conceyu pa facer m\u00e1s c\u00f3moda la so vida diaria.\nHorros y paneres son construcciones perestend\u00edes per tol conceyu. La bayura d'estos elementos arquiteut\u00f3nicos tradicionales ye tala que, en cuantes que se sal del centru de cualquiera de les tres zones urbanes, pue topase dalg\u00fan exemplar que lleva ell\u00ed cientos d'a\u00f1os."}
{"id": "570", "revid": "43102", "url": "https://ast.wikipedia.org/wiki?curid=570", "title": "Samart\u00edn d'Ozcos", "text": "Samart\u00edn d'Ozcos ye un conceyu d'Asturies. Tien una poblaci\u00f3n de ."}
{"id": "571", "revid": "35", "url": "https://ast.wikipedia.org/wiki?curid=571", "title": "Santalla d'Ozcos", "text": "Santalla d'Ozcos ye un conceyu d'Asturies. Llenda'l norte con Vilanova d'Ozcos, al sur y al oeste con Lugo y al este con Vilanova d'Ozcos, Samart\u00edn d'Ozcos y Grandas de Salime."}
{"id": "572", "revid": "37624", "url": "https://ast.wikipedia.org/wiki?curid=572", "title": "San Tiso d'Abres", "text": "San Tiso d'Abres ye un conceyu asiti\u00e1u nel cuadrante noroccidental d'Asturies. Llenda al norte col conceyu llugu\u00e9s d'A Pontenova; al sur col de Trabada, tami\u00e9n llugu\u00e9s; al este colos asturianos de Taramundi y A Veiga, y al oeste col de Trabada otra vez.\nLlocalidaes.\nS\u00f3lo tien una parroquia: San Tiso. Los nucleos de poblaci\u00f3n del conceyu son: \nLlugares.\nLa Comunid\u00e1 Vecinal de San Tiso d'Abres recibi\u00f3'l Premiu al Pueblu Exemplar que concede la Fundaci\u00f3n Pr\u00edncipe d'Asturies, nel a\u00f1u 2011.\nHistoria.\nLes primeres muertes hist\u00f3riques topaos nel conceyu, pertenecen al Paleol\u00edticu, atop\u00e1ndose una necr\u00f3polis tumular d'O Couzogordo na Xunqueira na llende col vec\u00edn conceyu de Taramundi. Ye la \u00fanica zona de tola contorna onde s'atoparon restos tan antiguos.\nLa presencia romana na zona d\u00e9xase sentir por aciu de les esplotaciones mineres de fierro y les aur\u00edferas. Nel primer aspeutu, pr\u00e1uticamente nun esiste fastera ensin esplorar, siendo les m\u00e1s aprovechaes les alcontraes enriba de San Andr\u00e9s, con una mina (Salgueiro) de delles galer\u00edes xun\u00edes ente s\u00ed. No referente al oru, n'As C\u00e1rcovas, nes proximidaes de Salcido, atop\u00e1ronse muertes importantes. Sicas\u00ed, l'afayu m\u00e1s importante de la d\u00f3mina romana ye la presencia de tr\u00e9s asentamientos castre\u00f1os nel conceyu y que son: El Croas de Castro, empobin\u00e1u a llabores agr\u00edcoles. El Croas d'Eilale, rellacion\u00e1u coles esplotaciones mineres de Salgueiro, y el Castru de Salcido, dedic\u00e1u a llabores extractivas y de tresformamientu, que cunta con una peque\u00f1a escalera de cayuela que da accesu a una acr\u00f3polis y una cortil cercada de m\u00e1s de tr\u00e9s metros de grosez.\nSan Tiso forma parte de la donaci\u00f3n efectuada por Alfonso VII de Lle\u00f3n a la ilesia d'Uvi\u00e9u, pero en 1172 el Monesteriu de Meira, asiti\u00e1u en Galicia, consigue la met\u00e1 del territoriu. Aprovechando les bones condiciones de les vegues del conceyu, el monesteriu instal\u00f3 tr\u00e9s granxas o unidaes integrales d'esplotaci\u00f3n agr\u00edcola n'O Chao, A Pumarega y A Brea. En 1537 el conde d'Altamira, Don Lope Moscoso, merca'l cotu por 672.000 maravedinos, anque nun s'incluy\u00f3 la parte del monesteriu de Meira.\nEn 1579 Felipe II precis\u00e1u d'ingresos pa desaniciar los gastos causaos poles guerres, llogra, cola bendici\u00f3n del Papa Benedicto, el privilexu de vender o incorporar a la Corona los se\u00f1or\u00edos eclesi\u00e1sticos, y ente ellos esti territoriu, lo qu'aprovechar\u00eden les xentes de San Tiso d'Abres p'adquirilo, expedir t\u00edtulu de villa y c\u00e9dula de xurisdicci\u00f3n. El pueblu exerc\u00eda la so xurisdicci\u00f3n nomando xueces y rexidores, sicas\u00ed, esta xurisdicci\u00f3n qued\u00f3 compartida col monesteriu de Meira y col conde d'Altamira, daqu\u00e9 que s'aprecia nes perceiciones diezmales. San Tiso llogra representaci\u00f3n na Xunta Xeneral del Princip\u00e1u al travi\u00e9s del part\u00edu de la obispal\u00eda, venciendo tol protagonismu a Castropol, qu'exerc\u00eda de cabeza del mesmu.\nEl sieglu XIX ve c\u00f3mo s'enllanta la industria nel conceyu cola puesta en marcha d'un telar que crea trabayu de venta ambulante. De la guerra de la Independencia nun se tienen referencies clares nel conceyu, seg\u00fan tampoco les hai de les batalles Carlistes. Nos tramos finales del sieglu la emigraci\u00f3n a ultramar fai apeligrar la estructura demogr\u00e1fica nel territoriu, siendo la construcci\u00f3n del ferrocarril de Ponte Nueva a Ribadeo en 1903 l'efectu amortiguador de la mesma.\nA principios del sieglu XX proyeutar na capital la instalaci\u00f3n d'una industria \u00f3ptico, finalmente refugada por culpa de la guerra Civil Espa\u00f1ola. Mientres los \u00faltimos tiempos nuevamente empiecen a apaecer movimientos migratorios, anque esta vegada escontra'l centru de la rex\u00f3n y Europa, que faen baxar peligrosamente la poblaci\u00f3n, modificando la estructura social del conceyu.\nEvoluci\u00f3n demogr\u00e1fica.\nAl igual que munchos de los conceyos asitiaos nos estremos de la rex\u00f3n San Tiso d'Abres carauterizar pola perda paulatina de la poblaci\u00f3n dende finales del sieglu XIX, primero pola emigraci\u00f3n a ultramar y y\u00e1 a partir de met\u00e1 de sieglu, pero sobremanera del 70 d'equ\u00ed p'arriba, por culpa de la emigraci\u00f3n a los centros industriales de la rex\u00f3n. Tou esto acent\u00faose con una incapacid\u00e1 de recuperaci\u00f3n vexetativa que fizo que s'enllancara la poblaci\u00f3n. La resultancia que nos ufierta esto, ye una pir\u00e1mide de poblaci\u00f3n totalmente descompuesta con una mayor\u00eda de persones mayores de 50 a\u00f1os que fai tarrecer seriamente pola vida en determinaos pueblos del conceyu onde g\u00fcei y\u00e1 nun lleguen a 10 habitantes como Prau, Vali\u00f1aseca, Loureal, Matela y Sobrelavega.\nL'activid\u00e1 econ\u00f3mica al igual que tola contorna, xira en redol al sector primariu, principalmente de la ganader\u00eda, que xenera'l 72,25% de los emplegos, anque angua\u00f1o y deb\u00edu al prematuru avieyamientu y la crisis del sector, tea intent\u00e1ndose reorientar les estructures. Con tollo la caba\u00f1a vacuna ye la que mayormente trabayar, presentando les esplotaciones una orientaci\u00f3n l\u00e1ctea. Tami\u00e9n tien presencia les cabeces porcines, anque xeneralmente va destin\u00e1u al autoconsumo.\nEl sector secundariu y de la construcci\u00f3n representa al 9,57% de la poblaci\u00f3n ocupable, siendo esta \u00faltima activid\u00e1, la que se lleva la mayor parte. M\u00e1s angua\u00f1o ta en puxanza'l sector madereru. Tami\u00e9n hai una piscifactor\u00eda que da emplegu a ocho persones.\nLos servicios representen al 18,18% del emplegu local, concentr\u00e1ndose la mayor\u00eda d'ellos na capital, O Chao, onde la ca\u00f1a del comerciu lleva la palma tocantes a emplegos. G\u00fcei hai que dicir que les meyores de les comunicaciones, siendo llugar estrat\u00e9xicu na carretera que va a Lugo, seg\u00fan les reformes de delles Cases de L'Aldea, dexen ver con ciertu optimismu les perspectives en cuanto al aumentu del turismu rural na zona.\nPol\u00edtica.\nNel conceyu de San Tiso d'Abres, los \u00fanicos part\u00edos que gobernaron fueron el PSOE (1979 - 2003) y el PP (2003 - angua\u00f1o). L'alcaldesa ye Mar\u00eda Goretti Quintana Rey."}
{"id": "573", "revid": "43102", "url": "https://ast.wikipedia.org/wiki?curid=573", "title": "Santo Adriano", "text": "Santo Adriano ye un conceyu d'Asturies. Llenda al norte con Uvi\u00e9u, al este con La Ribera y Morc\u00edn, al sur con Quir\u00f3s y Proaza y al oeste con Proaza y con Grau. Tien una superficie de 22,60 km\u00b2, lo que sup\u00f3n el 0,21% del total del Princip\u00e1u y una poblaci\u00f3n de .\nLa so capital ye Villanueva, a unos 24 quil\u00f3metros d'Uvi\u00e9u.\nNel conceyu entamen la Sienda del osu y la Ruta de Las Xanas. \nPol\u00edtica.\nNes eleiciones municipales de 2011 el conceyu pas\u00f3 a tener un sistema de llistes abiertes y na m\u00e1s que 5 conceyales, ya que'l n\u00famberu d'habitantes descendi\u00f3 per debaxo de 250. Nes de 2015 volvi\u00f3 al sistema de part\u00edos, al volver a superar los 250 habitantes. \nArte.\nLa obra m\u00e1s destacada monumentalmente del conceyu ye la ilesia de Santo Adriano en Tu\u00f1\u00f3n, declarada como bien d'inter\u00e9s cultural y monumentu hist\u00f3ricu nacional dende 1931. Ye una edificaci\u00f3n prerrom\u00e1nica fundada pol monarca Alfonso III el Magno. La so estructura ye la b\u00e1sica del arte asturiano, con planta basilical de tr\u00e9s naves con tr\u00e9s tramos, dixebraos por arcos de mediu puntu que fuelguen sobro pilastres llises ensin impostas y cubiertos con cubrici\u00f3n de madera. La nave central ta m\u00e1s elevada amos\u00e1ndose a cada llau d'ella tr\u00e9s bald\u00edos rectangulares que se correspuenden con cada arcu. La cabecera ye tripartita y t\u00e1n cubiertes los sos c\u00e1mares con b\u00f3veda de ca\u00f1\u00f3n. Adosaos nos llaos de les naves abr\u00eden dos capiyes llaterales de les que g\u00fcei solamente se calti\u00e9n una d'elles. L'\u00e1bside central conserva interesantes pintures al frescu contempor\u00e1nees de la ilesia, y nelles pu\u00e9dese reparar un frisu de torres cercaes y una representaci\u00f3n del sol y la lluna.\nNa capital del conceyu tenemos la ilesia parroquial de San Rom\u00e1n, d'orixe rom\u00e1nicu que los sos restos reparar na estructura d'una sola nave, l'\u00e1bside semicircular y la cubierta con b\u00f3veda de ca\u00f1\u00f3n. El restu del edificiu pertenez al sieglu XVIII, nel que se reconstruy\u00f3 la ilesia. Nel interior de la mesma podemos contemplar diverses pintures murales d'est\u00e9tica g\u00f3tica. Otros templos relixosos d'importancia nel conceyu son los del Arc\u00e1nxel San Gabriel en Casta\u00f1\u00e9u del Monte y el de Santa Catalina en Llavares.\nDel arte non relixosu t\u00f3pense esvalixaes por delles aldegues numberoses casones nobles con escudu se\u00f1orial. Am\u00e1s la capital calti\u00e9n una ponte medieval d'un solu g\u00fceyu que xune los dos barrios de la villa. Les viviendes t\u00edpiques t\u00e1n perbi\u00e9n encuadraes nel paisaxe del conceyu, tando bien calten\u00edes la mayor\u00eda d'elles y amos\u00e1ndonos la edificaci\u00f3n representativa de les cases de pueblu asturianes.\nD'\u00faltimes hai que faer una rese\u00f1a a la cueva del Fornu o del Conde, onde se toparon restos antiguos correspondientes a la etapa paleol\u00edtica y que foi declar\u00e1u bien d'inter\u00e9s cultural."}
{"id": "580", "revid": "43102", "url": "https://ast.wikipedia.org/wiki?curid=580", "title": "11 de xineru", "text": "Abreviatures\n\u00b0 : fecha de nacencia\n\u2020 : fecha de la muerte"}
{"id": "581", "revid": "28171", "url": "https://ast.wikipedia.org/wiki?curid=581", "title": "Llista de comunidaes aut\u00f3nomes espa\u00f1oles por poblaci\u00f3n", "text": "Llista de comunidaes aut\u00f3nomes espa\u00f1oles encaxetaes por poblaci\u00f3n."}
{"id": "584", "revid": "28171", "url": "https://ast.wikipedia.org/wiki?curid=584", "title": "Osu", "text": ""}
{"id": "585", "revid": "43102", "url": "https://ast.wikipedia.org/wiki?curid=585", "title": "Ursidae", "text": "Los son una familia de mam\u00edferos del orde Carnivora conoc\u00edos com\u00fanmente como osos. Son animales de grande tama\u00f1u, xeneralmente omn\u00edvoros ya que, pese a la so respetuosa dentadura, comen frutos, ra\u00edces y inseutos, am\u00e1s de carne. Sicas\u00ed, l'osu polar, deb\u00edo a la carura d'otres fontes d'alimentu, tien una dieta causi esclusiva carn\u00edvora. Colos sos pesaos cuerpos y les so poderoses call\u00e1xines, los osos cu\u00e9ntense ente los mayores carn\u00edvoros que viven na Tierra. Un machu d'osu polar pesa en permediu 500 kg y algama una talla d'hasta 130 cm a l'altura de la cruz. Mu\u00e9vense con un caminar pesao, apoyando tola planta de los pies (son, poro, animales plant\u00edgrados). Tienen oreyes curties y cola rudimentaria.\nClasificaci\u00f3n.\nX\u00e9neros basales\nSubfamilia Ursinae"}
{"id": "592", "revid": "43102", "url": "https://ast.wikipedia.org/wiki?curid=592", "title": "Mammalia", "text": "Los Mammalia (nome cient\u00edficu) o mam\u00edferos son una clas d'amniotes que s'estremen del restu pola so homeotermia, la caxada inferior formada por un solu g\u00fcesu, el dentariu, con dientes perespecializaos, un paladar secundariu, el pelaxe, un olfatu perdesendolc\u00e1u, y sobre too, porque les femes producen lleche p'alimentar a les cr\u00edes.\nApaecieron a finales del Tri\u00e1sicu, hai 210 millones de a\u00f1os.\nCladogrames resum\u00edos.\nFiloxenia ente grupos esistentes.\nLos estudios xen\u00e9ticos revelen les siguientes rellaciones filoxen\u00e9ticas pa los mam\u00edferos con respeutu a otros tetr\u00e1podos vivos (incluy\u00edo les secuencies proteiques obten\u00edes de \"Tyrannosaurus rex\" y \"Brachylophosaurus canadensis\"). Los mam\u00edferos constituyen el grupu d'amniotes basales, ya que separt\u00e1ronse de los reptiles y les aves a mediaos del Carbon\u00edferu.\nLa filoxenia ente \u00f3rdenes esistentes ye la siguiente seg\u00fan estudios xen\u00e9ticos recientes (incluyendo les secuencies proteiques obten\u00edes de los meridiungulados \"Toxodon\" y \"Macrauchenia\"):\nFiloxenia con f\u00f3siles.\nEl siguiente cladograma amuesa les rellaciones filoxen\u00e9tiques de los mam\u00edferos con dalgunos de los sos ancestros:\nLes rellaciones filoxen\u00e9tiques ente los principales grupos de mam\u00edferos son, seg\u00fan \"Tree of Life Web Proyect\", les siguientes:"}
{"id": "593", "revid": "778", "url": "https://ast.wikipedia.org/wiki?curid=593", "title": "Mam\u00edferos", "text": ""}
{"id": "596", "revid": "37624", "url": "https://ast.wikipedia.org/wiki?curid=596", "title": "Helianthus annuus", "text": "El ye una flor con una tiesta grande que xira pa mirar pal sol. Delles variedaes desendolcaes va poco tienen tiestes cay\u00edes. Estes castres son menos prestoses pa los xardineros que cr\u00eden les flores como arellos, pero apetecibles polos granxeros, y\u00e1 qu'aguanten meyor los da\u00f1os de los p\u00e1xaros y les malures.\nLes tiestes, qu'ang\u00fca\u00f1o son compuestes, xorrecen nun tallu que pue algamar varios metros y tien poques fueyes. Los p\u00e9talos pueden ser mariellos, marrones, naranxes y d'otros colores.\nEl mirasol vien d'Am\u00e9rica, y foi domesticada hacia'l 1000 e.C.. Dende eh\u00ed, los espa\u00f1oles trax\u00e9ronlu a Europa al entamu del sieglu XVI.\nEl mirasol tien un 58% d'aceite nel frutu. Util\u00edzase pa cocinar, anque nun tien les carauter\u00edstiques cardiosaludables del aceite d'oliva. Tami\u00e9n val pa facer biodi\u00e9sel. Los restos que sobren tres procesar la grana, \u00fasense como alimentu pa la ganader\u00eda.\nLes granes (pipes) \u00fasense como aperitivu y alimentu pa los p\u00e1xaros.\nCultivu.\nLa d\u00f3mina de semar en secanu ye ente'l 15 de xunu y el 20 de xunetu. La sema tien que se facer n'estayes separtaes 0,70 m, con una densid\u00e1 de sema de cuatro plantes per metru llinial.\nEl meyor tarr\u00e9n ye l'arciello-arenosu, a poca distancia de la capa fre\u00e1tica.\nEl biltar de les granes asocede cuando la temperatura ye de 5\u00a0\u00b0C demientres 24 hores."}
{"id": "598", "revid": "37624", "url": "https://ast.wikipedia.org/wiki?curid=598", "title": "Plantae", "text": "En\u00a0biolox\u00eda, denominar\u00a0plantes\u00a0a los seres vivos\u00a0fotosint\u00e9ticos\u00a0ensin capacid\u00e1 llocomotora que que les sos\u00a0par\u00e9s celulares\u00a0comp\u00f3nense principalmente de\u00a0celulosa.\u00a0Tason\u00f3micamente\u00a0t\u00e1n arrexuntaes nun reinu Plantae\u00a0y, como tal, constit\u00fain un grupu\u00a0monofil\u00e9ticu\u00a0eucariota\u00a0conform\u00e1u poles plantes terrestres\u00a0y les algues\u00a0que se rellacionen con elles; sicas\u00ed, nun hai un alcuerdu ente los autores na delimitaci\u00f3n exacta d'esti reinu.\nNa so circunscripci\u00f3n m\u00e1s acutada, el reinu\u00a0Plantae\u00a0(del llat\u00edn:\u00a0plantae, \"plantes\") referir al grupu de les plantes terrestres, que son los organismos eucariotes\u00a0multicelulares\u00a0fotosint\u00e9ticos, descendientes de les primeres\u00a0algues verdes\u00a0que llograron colonizar la superficie terrestre y son lo que m\u00e1s com\u00fanmente llamamos \"planta\". Na so circunscripci\u00f3n m\u00e1s amplia, referir a los descendientes de\u00a0Primoplantae, lo qu'arreya l'apaici\u00f3n del primer organismu eucariota fotosint\u00e9ticu por alquisici\u00f3n de los primeros\u00a0cloroplastos.\nLlogren la enerx\u00eda de la lluz del Sol que capten al travi\u00e9s de la clorofila presente nos cloroplastos, y colla realicen la fotos\u00edntesis, por aciu la cual converten simples sustances inorg\u00e1niques en materia org\u00e1nico complexa. Como result\u00e1u de la fotos\u00edntesis refuguen os\u00edxenu (anque, al igual que los animales, tami\u00e9n lo precisen p'alendar). Tami\u00e9n esquicen el mediu ambiente que les arrodia (de normal al travi\u00e9s de raiga\u00f1os) p'absorber otros\u00a0nutrientes esenciales\u00a0utilizaos pa construyir, a partir de los productos de la fotos\u00edntesis, otres mol\u00e9cules que precisen pa subsistir.\nLes plantes tienen\u00a0alternanza de xeneraciones determinada por un ciclu de vida haplodiplonte\u00a0(l'\u00f3vulu\u00a0y el\u00a0anterozoide\u00a0desenvu\u00e9lvense asexualmente fasta ser multicelulares, anque en munches plantes son peque\u00f1os y t\u00e1n amazcaraos por estructures del estadiu diplonte). Polo xeneral les plantes terrestres tal como de normal reconocer, son solu l'estadiu diplonte del so ciclu de vida. Nel so estadiu diplonte, les plantes presenten c\u00e9lules de tipo\u00a0c\u00e9lula vexetal\u00a0(principalmente con una par\u00e9 celular\u00a0r\u00edxida y cloroplastos onde asocede la fotos\u00edntesis), tando les sos c\u00e9lules arrexuntaes en tex\u00edos y \u00f3rganos con especializaci\u00f3n del trabayu. Los \u00f3rganos que puen tener son, por casu, el raiga\u00f1u, el tarmu y les fueyes, y en dellos grupos, flores y frutos.3\nLa importancia que tienen les plantes pal humanu ye indiscutible. Ensin elles nun podr\u00edamos vivir, una y bones les plantes participaron na composici\u00f3n de los gases presentes na atm\u00f3sfera terrestre y nos ecosistemes, y son la fonte primaria d'alimentu pa los organismos\u00a0heter\u00f3trofos. Am\u00e1s, les plantes tienen importancia pal home de forma directa: como fonte d'alimentu; como materiales pa construcci\u00f3n, lle\u00f1a y papel; como ornamentales; como sustances qu'empioren o ameyoren la sal\u00fa y que polo tanto tienen importancia m\u00e9dica; y de resultes de lo \u00faltimo, como materia primo de la industria farmacol\u00f3xico.\nFiloxenia.\nLos an\u00e1lisis moleculares dan aproximadamente la siguiente filoxenia ente los grupos de plantes:\nLes rellaciones hasta'l momentu son materia de discusi\u00f3n na monofilia o parafilia de les briofites, magar que la mayor\u00eda de los an\u00e1lisis moleculares sofitaron a les briofites como un grupu monofil\u00e9ticu, y na diversificaci\u00f3n de les algues verdes, algues bermeyes, glaucofites y el x\u00e9neru de protoalgues Rhodelphis."}
{"id": "603", "revid": "3959489", "url": "https://ast.wikipedia.org/wiki?curid=603", "title": "Apis mellifera", "text": "L' ye un inseutu volador, hymenopteru, cercanu a l'aviespa y la formiga. \nTa adautada p'alimentase de n\u00e9ctar y tienen una funci\u00f3n perimportante na polinizaci\u00f3n de plantes con flores, polo que ye polinizador. \nTien una llingua llarga qu'usa pa sacar el n\u00e9ctar de les flores, antenes de 13 segmentos nos machos y 12 nes femes. Dos pares d'ales, les traseres m\u00e1s peque\u00f1es. Les pates t\u00e1n adautaes p'acollechar polen y l' ap\u00e9ndiz del est\u00f3magu ye un obleru us\u00e1u pa defendese.\nHai unes 16.000 especies conoc\u00edes, magar que cami\u00e9ntase qu' hai alredor de 30.000 especies en total. Les abeyes pueden ser solitaries o vivir en grandes comunidaes de munches clases.\nLes m\u00e1s avanzaes son les colonies eusociales, alcontraes ente les abeyes de miel y les abeyes ensin obleru.\nCami\u00e9ntase que la socialid\u00e1 evolucion\u00f3 en forma separtada en distintos grupos d'abeyes.\nSinonimia.\n\"Apiformes\"\nAbeyes eusociales.\nViven en tru\u00e9banos o caxellos, ca\u00fan cola so reina xunto coles obreres y b\u00e1zcaros.\nAbeyes solitaries, comunales y cuasisociales.\nAlgunes otres abeyes formen peque\u00f1es colonies, como gran parte de los b\u00e1zcaros (\"Bombus terrestris, B. pratorum\", etc.) viven en colonies d'unes 30 a 400 abeyes, mentantes los tru\u00e9banos d'abeyes de miel pueden tener de 40.000 a 80.000 abeyes en veranu. L'abeya reina ye quien a sobrevivir pola so cuenta un tiempu curtiu (non como les reines eusociales que necesiten que curien d'elles tol tiempu).\nMiscel\u00e1nea.\nToles abeyes comen n\u00e9ctar y polen. Les abeyes son perbones polinizadores y tienen gran importancia na agricultura."}
{"id": "604", "revid": "5179", "url": "https://ast.wikipedia.org/wiki?curid=604", "title": "Apoidea", "text": ""}
{"id": "605", "revid": "5179", "url": "https://ast.wikipedia.org/wiki?curid=605", "title": "Aveyes", "text": ""}
{"id": "606", "revid": "5179", "url": "https://ast.wikipedia.org/wiki?curid=606", "title": "Abeyes", "text": ""}
{"id": "607", "revid": "37624", "url": "https://ast.wikipedia.org/wiki?curid=607", "title": "Sariegu", "text": "Sariegu ye un conceyu d'Asturies. Llenda'l norte con Xix\u00f3n y Villaviciosa, al este con Villaviciosa, Nava y Cabranes, al sur conSiero y Nava y al oeste con Siero de nuevu.\nYe llugar de nacencia del R\u00edu Nora. Les sos fiestes principales son les de Santiago (el fin de selmana anterior al 25 de xunetu) y San Pedr\u00edn de la Cueva (el tercer domingu d'agostu). Tami\u00e9n se t\u00e1n recuperando delles festividaes rellacionaes con delles actividaes tradicionales como por casu la esfoyaza.\nMorfol\u00f3xicamente Sariegu ye un gran valle arrodi\u00e1u de montes non bien altes, inscritu na depresi\u00f3n mesoterciaria asturiana, na parte de la nacencia del r\u00edu Nora y col llende norte nel cordal de la Llomba. La composici\u00f3n del suelu y del sosuelu entiende principalmente al periodu secundariu, mayoritariamente tri\u00e1sicu, xur\u00e1sicu, conglomeraos y arenisques, amos\u00e1ndose rastros paleozoicos como les caliares de monte en Careses.\nLes elevaciones m\u00e1s destacaes son: El picu Fariu con 731 metros na zona occidental y que sirve de llende con Siero, la llomba del Arbazal con 563 metros y que ye'l puntu estremeru de Sariegu, Nava, Cabranes y Villaviciosa, y tami\u00e9n destaca la pe\u00f1a de Los Cuatro Xueces, que dixebra los t\u00e9rminos de Sariegu, Siero, Xix\u00f3n y Villaviciosa.\nEl principal r\u00edu del conceyu ye'l r\u00edu Nora, que'l so nacencia asitiar nel nordeste de Sariegu, concretamente na fonte de \u00d1ora en Valvidares. Traviesa'l conceyu mientres 6 km, para pasar a Siero y acabar dando les sos ag\u00fces al r\u00edu Nal\u00f3n, del que ye'l so afluente m\u00e1s importante dientro de la so aguada derecha. Da al valle un calter asim\u00e9tricu, dada la mayor superficie de la so aguada nortiza de la que recibe cinco corrientes d'agua. Na aguada meridional fl\u00fain regueros curtios y de bien escasu caudal. Les ag\u00fces soterra\u00f1es del suelu anicien numberoses fontes, pozos, sumidorios, etc, que doten al conceyu de gran bayura del l\u00edquidu elementu, y a que la so causa puede debese'l nome del mesmu. Ye de destacar la fonte d'ag\u00fces salaes atopada nel POZU SALAU.\nL'historiador carbayo afirmaba qu'en sieglu XVll hai una fonte salfuginosa\u00a0 que crez y mengua ,Como'l mar tando distante a m\u00e1s de cuatro lleg\u00fces, y que ye de gran virt\u00fa para tou mal,de la cual aprov\u00e9chense los naturales de la zona'l llugar de sal.\nAf\u00edrmase que'l nome de Sariegu Vien d'esta fonte de la que sale un regueru \"sal riegu\" pero la etimolox\u00eda esclaria que sariegu a de venir del raiga\u00f1u Sar y del sufixu aecus llugar onde abonden les ag\u00fces. S\u00eda como fuera los analises demuestren que tien una composici\u00f3n de sal d'un 90% muncho m\u00e1s salada que la del mar.\nAl respective del so clima podemos encuadrar a Sariegu dientro de la zona asturiana de los valles, qu'entiende les tierres asitiaes ente los 200 y los 800 metros. Podemos afirmar que les precipitaciones medies bazcuyen en redol a los 1000 mm3, teniendo unes temperatures medies m\u00ednima y m\u00e1xima d'ente 3 y 4\u00ba pa la m\u00ednima y 20-25\u00ba pa les m\u00e1ximes.\nTocantes a la so vexetaci\u00f3n, en Sariegu abonden les prader\u00edes naturales y los pacionales, y\u00e1 que ocupen m\u00e1s de la met\u00e1 de la superficie total del conceyu.\nLa capital del conceyu de Sariegu ye la llocalid\u00e1 de Vega, que s'enmarca dientro de la parroquia de Santiago. Atopar a una altit\u00fa de 260 metros y ta alcontrada nun ampliu valle delimitado al norte pola sierra de la Llomba. El so territoriu foi dependiente del monesteriu de les pelayas Uvi\u00e9u enantes de valdedios Villaviciosa mientres sieglos onde antes de tar la capital en vega atopar en moral hasta a d\u00e9cada del sieglu XIX.\nToponimia.\nvirt\u00fa del decretu 116/2005 de 17 de payares de 2005, public\u00e1u nel BOPA del 2 d'avientu, fueron aprobaes les formes oficiales de los top\u00f3nimos del conceyu de Sariegu, pasando a ser oficiales en tolos casos les denominaciones n'asturianu, salvu nel casu de Lamasanti/Llamasanti, nel que s'opt\u00f3 por caltener una denominaci\u00f3n billing\u00fce. Les denominaciones agora oficializaes son les \u00faniques que van poder apaecer na se\u00f1alizaci\u00f3n viaria y nos mapes oficiales.\nHistoria.\nNun se toparon muertes hist\u00f3riques que prueben la esistencia de vida humana nel conceyu mientres tiempos prehist\u00f3ricos nin rom\u00e1nicos, nin visig\u00f3ticos, anque se tienen nicios d'un asentamientu romanu nel territoriu, fechu esti ensin demostrar por falta de pruebes arquiteut\u00f3niques, epigr\u00e1ficas o numism\u00e1tiques.\nLa primer noticia documental que se tien del conceyu viennos del a\u00f1u 996 d. C., nel que'l monarca Bermudo II y la so esposa Elvira dexen delles posesiones de Sariegu al monesteriu de San Pelayo n'Uvi\u00e9u. Esti fechu queda conmemor\u00e1u'l d\u00eda 14 de marzu de 1996 con una placa sita na Fonte Pozu Salau, que diz: \u00abconmemoraci\u00f3n milenariu donaci\u00f3n del valle de Sariegu pol rei Bermudo II al Real Monesteriu de San Pelayo d'Uvi\u00e9u\u00bb.\nNa Alta Ed\u00e1 Media, hai profesionales qu'asitien a Sariegu dientro del territoriu del Maliayo (Villaviciosa), y otres persones incluyir nel de Siero. Nel 1076 Bronildi Garc\u00eda fai una donaci\u00f3n qu'incl\u00fai la ilesia de Santa Mar\u00eda, anque nun se sabe esautamente si tratar de la de Sariegu o d'una bien pr\u00f3xima que ten\u00eda'l mesmu nome. Nel a\u00f1u 1200 el rei Alfonso IX dexa tierres y posesiones del conceyu al apocay\u00e1 fund\u00e1u monesteriu de Valdedi\u00f3s.\nMientres el sieglu XIII les lluches ente les xentes de les aldegues de Sariegu y los poderes monacales convertir en frecuentes, llegando a tal puntu que'l rei Alfonsu X concediera al pueblu'l privilexu de poder entamase en conceyu, \u00e9nte lo que los monesterios de San Pelayo n'Uvi\u00e9u y Valdedi\u00f3s en Villaviciosa remont\u00e1ronse y consiguieron faer que'l rei camudara d'actit\u00fa nun otorg\u00e1ndo-yos tal privilexu.\nYera Sariegu llugar de cam\u00edn dientro del cam\u00edn de pelegrinaci\u00f3n de Santiago, cruciando'l territoriu l'itinerariu llam\u00e1u \u00abcam\u00edn franc\u00e9s\u00bb. Al conceyu llegaben caminantes que, dempu\u00e9s de dexar Valdedi\u00f3s, sigu\u00eden cam\u00edn darr\u00e9u per Siero y Uvi\u00e9u. Cr\u00e9ese que tuvo qu'haber un hospital p'atender y agospiar a estes persones que fa\u00eden la pelegrinaci\u00f3n. Suelse se\u00f1alar como primer capital del conceyu a Moral, tal como sosti\u00e9n Xovellanos na so coleici\u00f3n d'Asturies.\nAl constituyise la Xunta Xeneral del Princip\u00e1u, Sariegu participa nella como conceyu de realengu con procurador propiu y votu na mesma. Mientres la Ed\u00e1 Media'l conceyu cunta con un alf\u00e9rez mayor, rexidores y dos xueces. Mientres esta d\u00f3mina'l control del valle foi exerc\u00edu pola familia Vigil-Qui\u00f1ones que'l so escudu d'armes puede reparase nel Palaciu de Moral.\nNos principios del sieglu XIX, concretamente na guerra de la Independencia, Sariegu foi llugar de cam\u00edn de les tropes franceses, tando les guerrilles asturianes escond\u00edes peles sos fasteres y los rincones montascosos dende onde atacaben a diches tropes invasores. Acabada la guerra empezar a producir un movimientu migratoriu a tierres d'ultramar que durar\u00eda dellos a\u00f1os. Y\u00e1 nel sieglu XX rese\u00f1ar hist\u00f3rica m\u00e1s destacada ye la guerra Civil espa\u00f1ola, qu'ablay\u00f3 a les xentes como nel restu del pa\u00eds. En dicha guerra nel conceyu qued\u00f3 habilit\u00e1u un peque\u00f1u campu d'aviaci\u00f3n republicanu.\nDemograf\u00eda.\nLa evoluci\u00f3n de la poblaci\u00f3n nel conceyu siempres se caltuvo m\u00e1s o menos constante, teniendo una media hist\u00f3rica de 1.400 habitantes, cifra que se supera anque en bien poca cantid\u00e1 angua\u00f1o, pero que s'atopa daqu\u00e9 allo\u00f1ada de la so cota m\u00e1s alta que foi de casi 1.750 habitantes na met\u00e1 del sieglu XX. D'esta miente la poblaci\u00f3n de principios de sieglu ye bien asemeyada, numb\u00e9ricamente falando a l'actual. La llocalizaci\u00f3n del conceyu asiti\u00e1u ente Xix\u00f3n, Siero, Villaviciosa y Nava apurri\u00f3-y una situaci\u00f3n ventaxosa nel centru de la rex\u00f3n, y\u00e1 que-y dex\u00f3 desempe\u00f1ar ciertu papel de llocalizaci\u00f3n residencial que sirvi\u00f3 p'amenorgar la perda d'efectivos nel mesmu. La pir\u00e1mide de poblaci\u00f3n at\u00f3pase abondo apurrida en comparanza con otros conceyos asturianos, siendo altamente permediada la rellaci\u00f3n home-muyer. La poblaci\u00f3n concentrar en tr\u00e9s parroquies que son les de Santa Mar\u00eda de la Concepci\u00f3n en B\u00e1rzana, la parroquia de Santiago de Sariegu y la de San Rom\u00e1n. De toes elles la de Santiago ye la que mayor n\u00famberu d'habitantes tien con un total de 706 y nella at\u00f3pase alcontrada la capital del conceyu que ye Vega.\nAl respective de l'activid\u00e1 econ\u00f3mica del conceyu hai que destacar dos factores ayenos a ella puramente como son les rentes llograes poles persones de Sariegu que trabayen n'otros conceyos, y les prestaciones percib\u00edes per una parte de la poblaci\u00f3n (pensiones, subsidios, etc).\nCon tou esto'l sector primariu ye'l que xenera mayor n\u00famberu d'emplegos nel conceyu representando a un 41,23% del total. La ganader\u00eda ye l'activid\u00e1 principal, contabiliz\u00e1ndose una mayor\u00eda de cabeces vacunes, teniendo nun 70% una orientaci\u00f3n l\u00e1ctea. La ed\u00e1 media de les persones titulares de les esplotaciones ye de 50 a\u00f1os, anque equ\u00ed les perspectives de que se produza un relevu xeneracional son muncho m\u00e1s grandes que n'otros llugares.\nEl sector secundariu y la construcci\u00f3n nun se caractericen por tener una gran presencia nel conceyu nin enantes nin agora onde xenera angua\u00f1o un 24,3% de los emplegos totales, siendo la ca\u00f1a de la construcci\u00f3n la ca\u00f1a que se lleva la mayor parte d'ellos. Tami\u00e9n tien representaci\u00f3n l'activid\u00e1 maderera y la industria extractiva.\nL'\u00fanicu sector que ta teniendo una evoluci\u00f3n realmente positiva ye'l terciariu de los servicios, que foi gan\u00e1u importancia nel conceyu mientres estos \u00faltimos a\u00f1os, llegando a tener angua\u00f1o al 34,47% del total. L'activid\u00e1 del comerciu ye la que mayor n\u00famberu d'emplegos da al conceyu.\nPol\u00edtica.\nNel conceyu de Sariegu, dende 1979, el part\u00edu que m\u00e1s vegaes gobern\u00f3 foi l'Independiente pol Progresu Municipal de Sariegu (PROMUSA). L'actual alcalde ye Sa\u00fal Basti\u00e1n Montequ\u00edn que gobierna dende 2015. Les dos primeres llexislatures (1991-1995 y 1995-1999), facer Paraj\u00f3n con PROMUSA; les dos siguientes (1999-2003 y 2003-2007), con URAS; y nuevamente volvi\u00f3 a PROMUSA para les eleiciones de 2007.\nArte.\nEl conceyu resulta de gran inter\u00e9s arquiteut\u00f3nicu, destacando les tr\u00e9s ilesies parroquiales que de sigu\u00edo vamos detallar.\nLa ilesia de Santa Mar\u00eda de Narzana ta alcontrada nel altu de la llomba qu'apodera tol valle del Nora. Ye un monumentu rom\u00e1nicu que data del sieglu XII, y presenta una sola nave, \u00e1bside semicircular preced\u00edu de tramu rectu y cubierta con b\u00f3veda de fornu. Tien un importante conxuntu decorativu destacando los capiteles historiaos con temes juglarescos, seg\u00fan la puerta d'accesu nel so llau occidental formada por tr\u00e9s arquivoltas enmarcaes nun guardapolvo.\nLa ilesia parroquial de Santiago de Sariegu ye d'orixe prerrom\u00e1nicu, calteniendo de dicha d\u00f3mina tr\u00e9s ventanales del sieglu X. El restu de la ilesia ye d'una reconstrucci\u00f3n posterior, concretamente del sieglu XVI destacando d'ella la cabecera de b\u00f3veda estrellada.\nD'\u00faltimes la ilesia parroquial de San Rom\u00e1n data del sieglu XIII y presenta la t\u00edpica estructura del rom\u00e1nicu rural asturianu, esto ye, cabecera plana y ventana absidal, que recuerda a la ilesia de Santa Mar\u00eda en Narzana anque con una decoraci\u00f3n muncho m\u00e1s simple qu'\u00e9sta.\nDientro de l'arquiteutura civil y popular vamos destacar el palaciu Vigil-Qui\u00f1ones, alcontr\u00e1u en Moral, y que yera d'una familia noble qu'ostent\u00f3 ciertu poder nel conceyu. Foi construy\u00edu nel sieglu XVI cuntando con una capiya so la advocaci\u00f3n de San Roque. El palaciu presenta un cuerpu central flanqueado por dos torres que tienen un pisu m\u00e1s d'altor. El cuerpu central, nel pisu inferior ta form\u00e1u por arcos carpaneles y rematar por un pisu form\u00e1u por galer\u00edes de madera. Nes torres puede reparase l'escudu d'armes de la familia.\nNes llocalidaes de Vega y San Rom\u00e1n tami\u00e9n pueden reparase casones que lleguen a tener un tama\u00f1u considerable, seg\u00fan les t\u00edpiques viviendes rurales asturianes, perbi\u00e9n encaxaes dientro del paisaxe del conceyu."}
{"id": "608", "revid": "43102", "url": "https://ast.wikipedia.org/wiki?curid=608", "title": "Siero", "text": "Siero ye un conceyu asiti\u00e1u na zona centru d'Asturies. Llenda al norte con Xix\u00f3n, al este con Villaviciosa, Sariegu, Nava, y Bimenes, al sur colos conceyos de Llangr\u00e9u y Samart\u00edn del Rei Aurelio, y pel oeste con Uvi\u00e9u y Llanera. Nel centru del conceyu alcu\u00e9ntrase'l de Nore\u00f1a. La so estensi\u00f3n total ye de 211,23 km\u00b2, y la so poblaci\u00f3n actual ye de 51.667\u00a0 habitantes (seg\u00fan los datos del padr\u00f3n municipal de 2019), siendo La Pola Siero (capital), Llugones, la urbanizaci\u00f3n de La Fresneda y El Berr\u00f3n lo sos nucleos de mayor poblaci\u00f3n.\nHistoria.\nEl territoriu qu'angua\u00f1o ocupa Siero, tuvo habit\u00e1u dende \u00e9poca paleol\u00edtica, como lo atestig\u00fcen distintos xacimientos prehist\u00f3ricos alcontrados nelli. Apaez un grupu de cuatro t\u00fambalos nel \"Altu la May\u00e1\" (Espinera) y otru grupu de tr\u00e9s nel \"Cantu Negru\" (Bobes). Otros xacimientos alcontraos son: el conxuntu ll\u00edticu de Meres en Ti\u00f1ana, el xacimientu del \"Regueru del Camp\u00f3n\" n'Arg\u00fceyes, el xacimientu de \"Paredes\" en Llugones, y el conxunto ll\u00edticu de \"Vall\u00edn\" en Llimanes.\nDe la \u00e9poca comprendida ente la ed\u00e1 del bronce y la ed\u00e1 del fierro son los castros descubiertos nel conceyu destacando l'afay\u00e1u nel \"Picu Castiellu\" de La Coll\u00e1 que pertenez g\u00fcei al mus\u00e9u arqueol\u00f3xicu d'Asturies. Otros castros del conceyu son los de \"La Canterona\" en Ti\u00f1ana, \"el Cuito\" en Valdesoto, y la Torre y Monte Les Muries en Llugones.\nLa colonizaci\u00f3n romana dexa distintes muestres nel conceyu, como les pontes de Cualloto, Bergueres, Llugones, y La Pola, que pasaba pel r\u00edu Secu y que qued\u00f3 destruy\u00edu nel sieglu XIX.\nEd\u00e1 media.\nLa primer referencia documental de Siero apaez na ed\u00e1 media, alredor del a\u00f1u 905, nel que'l monarca Alfonsu III el Magnu, dona a la bas\u00edlica uvie\u00edna la Ilesia de Santa Mar\u00eda, asina como la de Samart\u00edn de Siero. Nel a\u00f1u 967 d\u00f3nase la ilesia de San F\u00e9lix d'Hevia.\nNa ed\u00e1 media ,y al ta treves\u00e1u'l conceyu pola ruta conocida como Cam\u00edn de la Costa, apaecen nel conceyu dellos hospitales y agospios pa les persones que fac\u00eden la pelegrinaci\u00f3n, fund\u00e1ndose nel a\u00f1u 1141 un hospital nel llugar conoc\u00edu como R\u00edu Secu. Otros centros hospitalarios del conceyu son \"La Malater\u00eda de Marcen\u00e1u\" en 1274 y la de \"La Paranza\".\nEn 1146, Alfonsu VII permut\u00f3 con Mar\u00eda G\u00f3mez y sos f\u00edos, la villa de Siero a cambiu de la hered\u00e1 en Vega de Do\u00f1a Olimpa.\nPrincipales poblaciones.\nLa poblaci\u00f3n m\u00e1s grande ye Llugones, asitiada na llende col conceyu d'Uvi\u00e9u y nun habiendo m\u00e1s qu'un parque y el r\u00edu Nora ente ella y La Corredoria, primera poblaci\u00f3n d'Uvi\u00e9u. Esta poblaci\u00f3n tien unos 13.000 habitantes y una previsi\u00f3n de crecimientu de hasta 30.000 nos pr\u00f3ximos a\u00f1os cola construcci\u00f3n del denom\u00e1u \"Nuevu Llugones\", en proyeutu. Por mor de ser la poblaci\u00f3n m\u00e1s grande hebo un movimientu nel pas\u00e1u mui desarg\u00e1u pero agora en llixera decayencia que quier promover la dixebra de Llugones del conceyu de Siero, xunto con La Fresneda y El Carbayu, dos poblaciones angua\u00f1o consideraes independientes, magar que tradicionalmete consider\u00e1ronse barrios de Llugones. Llugones foi una villa industrial hasta mediaos de los 90, pero agora nun queda casi nada d'aquellos tiempos, toles f\u00e1briques t\u00e1n pesllaes magar que se conserva un pol\u00edgunu industrial al par de la poblaci\u00f3n.\nLa siguiente poblaci\u00f3n por habitantes ye la capital del conceyu, La Pola Siero, con unos 12.700 habitantes nos \u00faltimos censos.\nLlueu hai abondes llocalidaes peque\u00f1es repart\u00edes, siendo la m\u00e1s grande d'elles Urbanizaci\u00f3n La Fresneda, una urbanizaci\u00f3n antiguamente considerada barriu de Llugones siguida de cerca por El Berr\u00f3n.\nComunicaciones.\nD\u00e1u'l so calter centraliz\u00e1u cuenta con una importante y estensa rede comunicativa, tantu per v\u00eda ferroviaria como per carretera. Asina, son de destacar les autopistes A-66, que xune Uvi\u00e9u, Xix\u00f3n y Avil\u00e9s, y la A-8, la nacional N-634, la famosa carretera carbonera, y l'autov\u00eda minera, qu'enllaza les cuenques mineres con Xix\u00f3n al travi\u00e9s del conceyu sierense. Al respective de la so rede ferroviaria hai que dicir que pel territoriu de Siero escurren llinies de les dos empreses qu'operen n'Asturies: RENFE FEVE y RENFE.\nCapital.\nLa Pola Siero ye la capital del conceyu que surdi\u00f3 de la otorgaci\u00f3n per parte del monarca Alfonsu X d'una \u00abCarta Puebla\u00bb al territoriu de Siero, siendo'l nucleu onde formaron les viviendes alredor de l'antigua alberguer\u00eda de San Pedro.\u200b Angua\u00f1o ye la segunda llocalid\u00e1 del conceyu con m\u00e1s habitantes detr\u00e1s de Llugones, siendo centru alministrativu y comercial y amontando los servicios.\nXeograf\u00eda.\nDende'l puntu de vista xeol\u00f3xicu la mayor parte del suelu de Siero ye cret\u00e1ceo con arenisques, pudingas y margas, anque tami\u00e9n hai terrenal aluvial nes proximidaes de los r\u00edos Nora y Nore\u00f1a y terrenal carbon\u00edferu na zona suroriental.\nTopogr\u00e1ficamente falando, el conceyu de Siero ta enmarc\u00e1u na nidia depresi\u00f3n prelitoral asturiana, flanqueado per nidios montes con mayor elevaci\u00f3n na so parte m\u00e1s oriental, quedando encuadrada la parte centroccidental nuna enorme llanura que va dende les proximidaes de la capital hasta Uvi\u00e9u y Llanera. Esta llanura recibe'l nome de llanera de Siero. Les elevaciones septentrionales empiecen na llende de Pe\u00f1aferruz, siguen poles sierres de Ruedes, Cruces, el picu de San Mart\u00edn y acaba na pe\u00f1a de Huergo. Nel cantu oriental at\u00f3pase'l Picu Fariu, m\u00e1xima altit\u00fa del conceyu con 734 metros, y tami\u00e9n los cordales de Nava y Bimenes. Un pocu m\u00e1s al interior atopa la Pe\u00f1a Careses de 520 metros. Na parte estremera meridional as\u00edtiase la sierra de Paranza, y les llombes de San Xusto, Molledo y Arenas. El Picu de los Cuatro Xueces ta alcontr\u00e1u al nordeste, sirve de llende de los conceyos de Villaviciosa, Xix\u00f3n, Sariegu y Siero, y recibe el so nome y\u00e1 que ell\u00ed axunt\u00e1bense dos talos xueces de los cuatro conceyos para aldericar problemes comunes.\nLos sos accidentes fluviales m\u00e1s importantes son el r\u00edu Nora y el r\u00edu Nore\u00f1a. El Nora vien de la fonte de Valvidares nel conceyu de Sariegu, traviesa'l conceyu pela zona central en direici\u00f3n este oeste, saliendo del conceyu en busca del Nal\u00f3n. El Nore\u00f1a naz nes estribaciones de les llombes de La Collada, traviesa'l conceyu y fl\u00fain les sos ag\u00fces al Nora en Llugones.\nEn cuanto al clima, el del conceyu de Siero ye de los m\u00e1s templaos d'Asturies y at\u00f3pase englobado dientro del clima templ\u00e1u-oce\u00e1nicu, sicas\u00ed presenta unes traces diferenciadores que-y conceden ciertu calter de continentalidad, por cuenta de la distancia al mar y de la esistencia de barreres orogr\u00e1fiques.\nDe la so vexetaci\u00f3n hai que comentar que nel conceyu de Siero los praos naturales ocupen la mayor parte del suelu municipal, tando la superficie forestal poblada de pinos, ocalitos de repoblaci\u00f3n, casta\u00f1ales y hayas.\nGobiernu y alministraci\u00f3n.\nEleiciones de 1987.\n(1) Comparanza fecha col result\u00e1u de 1983 de Coalici\u00f3n Popular, a la que pertenec\u00eda AP.&lt;/br&gt;\n(2) Comparanza fecha col result\u00e1u de 1983 del Part\u00edu Comunista d'Asturies, que pa 1987 present\u00f3se integr\u00e1u n'IX.\nEleiciones de 1991.\n(1) Comparanza fecha col result\u00e1u de 1987 d'Alianza Popular, part\u00edu del que ye socesor el PP.\nEleiciones de 1995.\n(1) Comparanza fecha col result\u00e1u de 1991 del Centru Democr\u00e1ticu y Social, del que naz n'Asturies CAS."}
{"id": "609", "revid": "35", "url": "https://ast.wikipedia.org/wiki?curid=609", "title": "Sobrescobiu", "text": "Sobrescobiu ye un conceyu d'Asturies. Llenda al norte con Pilo\u00f1a, al este con Casu, al sur con Ayer y al oeste con Llaviana. Tien una poblaci\u00f3n de ."}
{"id": "610", "revid": "379", "url": "https://ast.wikipedia.org/wiki?curid=610", "title": "Somiedo", "text": "Somiedo ye un conceyu d'Asturies. Llenda al norte con Miranda, al este con Teberga, al oeste con Tin\u00e9u y Cangas del Narcea y al sur con Lli\u00f3n. \nTol conceyu forma parte del Parque Natural de Somiedo y ta declar\u00e1u Reserva de la Biosfera.\nHistoria.\nLes primeres muertes hist\u00f3riques topaos en suelu de Somiedo corresponder cola etapa de la Ed\u00e1 del Bronce, anque se cree que y\u00e1 en tiempos neol\u00edticos el territoriu foi coloniz\u00e1u. Fueron topaos dellos asentamientos castre\u00f1os nes proximidaes de Trascastro y de la Pola, que se piensa fueron edificaos por comunidaes prerromanes. Atop\u00f3se en G\u00faa y Coto de Buenamadre dellos denarios ib\u00e9ricos que daten del sieglu I antes de Cristu.\nDel pasu de la romanizaci\u00f3n pol conceyu queden diversos top\u00f3nimos, seg\u00fan restos de calzaes y fortaleces estrat\u00e9xicamente asitiaes pa la so posici\u00f3n defensiva. Dientro d'\u00e9stes tenemos el castru de Remonguila nes proximidaes de La Riera, el castiellu d'Alba cerca de la Pola, o la fortaleza de Saliencia. Gracies al pueblu romanu ameyor\u00f3se y defini\u00f3 l'antiguu traz\u00e1u del pasu al pandu pol Cam\u00edn Real de la Mesa, de gran importancia posterior, tanto cola invasi\u00f3n musulmana como pola espansi\u00f3n del reinu asturianu.\nMientres la Baxa Ed\u00e1 Media cobra importancia'l monesteriu de G\u00faa, perteneciente a la orde Cisterciense. Foi fund\u00e1u pol rei Fernandu II y la so muyer Do\u00f1a Urraca, que dieron m\u00e1s tarde a dichu monesteriu'l cotu de G\u00faa. Otres donaciones efectuaes a la ilesia Uvie\u00edna fueron el monesteriu de Santa Mar\u00eda de Lapedo, la ilesia de San Miguel de La Llera, el monesteriu de Villanueva de Carzana o'l de San Andr\u00e9s de Cogega en Veigas.\nNa media y Alta Ed\u00e1 Media'l conceyu tuvo marc\u00e1u pola gran influencia que'l monesteriu de Balmonte exerci\u00f3 sobre \u00e9l nel valle de Pig\u00fce\u00f1a. Nesti valle atopa una de les meyores bra\u00f1es del conceyu. Pertenec\u00eden al monesteriu les aldegues de Vi\u1e37\u1e37a\u00fas, Vi\u1e37\u1e37ar de Vildas, Pig\u00fceces, Santuchanu, Pig\u00fce\u00f1a, Orderias, Las Morteras, La Riera y delles m\u00e1s.\nEsta situaci\u00f3n dur\u00f3 hasta que'l monarca Alfonsu X, nel so enfotu de repoblaci\u00f3n, concedi\u00f3 la carta puebla al conceyu, estableci\u00e9ndose primeramente na Aug\u00fcera de Balmonte, onde permanecer\u00eda mientres un tiempu hasta que se tresllad\u00f3 al actual allugamientu de la Pola. En 1277, delles puebles del occidente \u00c1stur, ente les que s'atopa Somiedo, axuntar en La Espina y roblaron la carta d'Hermand\u00e1 que va garantizar l'orde na zona. Mientres el sieglu XV, el llinaxe de Qui\u00f1\u00f3nes exerci\u00f3'l poder sobre tou les tierres hasta que los Reis Cat\u00f3licos en 1496 esaniciaron tolos sos privilexos pa incorporar el conceyu al realengu. A pesar d'esto, nel sieglu XVI, los llinaxes Miranda, Fl\u00f3rez y Oma\u00f1a, ostentaron ciertu poder nel conceyu. La familia de los Miranda dio llugar al camb\u00e9u del top\u00f3nimu de Belmonte a Balmonte.\nA lo llargo de tola Ed\u00e1 Media y la Moderna, Somiedo sufri\u00f3 les disputes ente monesterios, families, campesinado y poblaci\u00f3n vaqueira pol control de la tierra, surdiendo una minor\u00eda de llabradores llibres y propietarios; esta situaci\u00f3n qu'acaba cola supresi\u00f3n en 1827 del r\u00e9xime se\u00f1orial, integr\u00e1ndose los cotos de Clavichas y Valc\u00e1rcel, G\u00faa y Caun\u00e9u y Aguinu y Per\u1e37\u1e37unes al territoriu de Somiedo. Nel censu de 1797 dizse que \u00abhai 3139 llabradores propietarios frente a 54.141 renteros.\u00bb\nDientro d'esti contestu van apaeciendo como grupu de fuercia los vaqueiros, esa poblaci\u00f3n trashumante que los sos \u00fanicos y comunes intereses son el cuidu y proteici\u00f3n del gan\u00e1u vacuno. Esti grupu foi formando la so propia caba\u00f1a y desenvolviendo el procedimientu del zarramientu de camperes, construyendo los barganales de piedra y creando los praos de gada\u00f1a o de corte, lo que nun se consigui\u00f3 f\u00e1cilmente pos tuvieron siempres la oposici\u00f3n y presi\u00f3n de los nobles que trataben d'imponer unes lleis favorables pa los sos propios intereses ganaderos.\nNa guerra de la Independencia espa\u00f1ola Somiedo acoy\u00f3 en 1810, la retirada de les tropes defensores asturianes que fux\u00eden por culpa de la meyora de l'armada francesa empobinada pol xeneral Bonet. Nes guerres Carlistes tami\u00e9n se producen incursiones de tropes nel conceyu. Y\u00e1 en 1934 y en tiempos de la revoluci\u00f3n l'ex\u00e9rcitu remontar mientres un a\u00f1u en Somiedo, llugar estrat\u00e9xicu ente los focos de \u1e36\u1e37aciana y Grau. Al empezar la Guerra Civil espa\u00f1ola, el frente estabilizar en Santa Mar\u00eda del Puertu, hasta'l d\u00eda 25 d'ochobre de 1937, en que les tropes republicanes empecipien la so retirada escontra Uvi\u00e9u.\nEn Somiedo naci\u00f3 \u00c1lvaro Fl\u00f3rez Estrada, destac\u00e1u economista y pol\u00edticu, que foi una de les grandes figures del movimientu d'Ilustraci\u00f3n que surdieron n'Asturies.\nXeograf\u00eda.\nDende'l puntu de vista xeogr\u00e1ficu'l territoriu all\u00fagase nuna unid\u00e1 conocida como'l Mantu de Somiedo, na que ta representada tola serie estratigr\u00e1fica paleozoica asturiana, dende pizarres, arenisques, cuarcites hasta les calices. La desiguald\u00e1 litol\u00f3xica orixina una competencia distinta que determina un relieve diferencial que modific\u00f3 l'actual rede hidrogr\u00e1fica que s'abre cam\u00edn ente los niveles duros cavando dellos escobios a lo llargo del so cursu. \nDemograf\u00eda.\nLa evoluci\u00f3n siguida en Somiedo a lo llargo del sieglu XX, sigue'l mesmu camino que'l restu de conceyos montascosos del princip\u00e1u, esto ye, perda progresiva de la poblaci\u00f3n, sobremanera a partir de los a\u00f1os 40, anque equ\u00ed los tr\u00e9s primeres d\u00e9cades asocedi\u00f3 tolo contrario, amont\u00f3se la poblaci\u00f3n, magar la emigraci\u00f3n a ultramar, y pas\u00f3se de 5.006 habitantes del principiu de sieglu hasta 5.558 en 1940. A partir d'esta fecha'l descensu foi imparable, produci\u00e9ndose unu amenorgamientu de la cifra d'hasta un 70% hasta dexala en 1.544 na actualid\u00e1, con una densid\u00e1 de 5,55 hab/km\u00b2, que la convierte na segunda m\u00e1s baxa d'Asturies. La causa principal d'esti amenorgamientu d\u00e9bese sobremanera a la fuerte emigraci\u00f3n escontra les zones m\u00e1s industrializaes de la rex\u00f3n. \u00daltimamente y a partir de la declaraci\u00f3n del conceyu como Parque Natural, foise frenando esta s\u00f3pita cayida al apaecer nuevos elementos dinamizadores de la econom\u00eda municipal.\nToes estes causes dannos unes estructures demogr\u00e1fiques s\u00f3pito alteriaes, present\u00e1ndose una pir\u00e1mide onde la poblaci\u00f3n mayor de 50 a\u00f1os ye la m\u00e1s abondosa dientro del conceyu, teniendo una de les tases d'avieyamientu m\u00e1s fuerte de tol Princip\u00e1u. La concentraci\u00f3n humana real\u00edzase no fondero de los valles mayoritariamente, especialmente en Vi\u1e37\u1e37ar de Vildas, La Riera y La Pola, teniendo dalgunes de les aldegues de monte unu presencia casi nula.\nArquiteutura.\nMonumentos y llugares d'inter\u00e9s.\nEnforma de la riqueza art\u00edstica tremada pol conceyu, foi perdida mientres el pasu de los tiempos, por cuenta de robos, abandonos, quemes y destrucciones. Dientro de l'arquiteutura relixosa qu'inda se calti\u00e9n en Somiedo tenemos la ilesia de San Pedro de La Riera, edificada nel sieglu XVIII, con nave estructurada en forma de cruz llatina, con b\u00f3veda de ca\u00f1\u00f3n rematada por una torre campanariu a los pies d'ella.\nTami\u00e9n se calti\u00e9n en La Pola la ilesia parroquial de San Pedro, tami\u00e9n del sieglu XVIII y qu'emplega sillar a la fachada y espada\u00f1a lo que-y da un toque de mayor calid\u00e1. Puede reparase tami\u00e9n como calti\u00e9n un escudu d'armes de los Fl\u00f3rez-Estrada.\nNa llocalid\u00e1 de Endiga atopamos la ilesia de San Salvador, fundada nel sieglu XVII y qu'alluga nel so interior unos retablos barrocos de gran importancia. Una de les construcciones m\u00e1s interesante ye la ilesia de Santa Mar\u00eda de G\u00faa, por tar alzada sobro restos del monesteriu medieval d'igual nome, ocup\u00e1u por monxes bernardas.\nDientro de la so arquiteutura civil y popular ye frecuente ver a lo llargo del conceyu diversos palacios y casones como'l palaciu de Fl\u00f3rez d'Estrada, alcontr\u00e1u nes proximidaes de la Pola que foi construy\u00edu a partir d'una torre c\u00fabica de fines del XVI o principios del XVII. Na capiya, amestada nel sieglu XIX, p\u00f3rticu y arcu de mediu puntu sobro la puerta d'accesu. Parte d'esti abargan\u00e1u edificiu ta destin\u00e1u a Casa de L'Aldea.\nEn Caun\u00e9u at\u00f3pase'l palaciu de la familia del mesmu nome. Construy\u00edu sobro un edificiu del sieglu XV, y que sufri\u00f3 cambeos posteriores. Tami\u00e9n hai que destacar en Vi\u1e37\u1e37ar\u00edn el palaciu del conde de Torata de finales del XIX, que cunta con un mapa de vanos pa buscar lluminosid\u00e1, llixereza y elevaci\u00f3n. Otru palaciu ta en Las Morteras, onde s'atopa'l g\u00fcei abandon\u00e1u palaciu renacentista del matrimoniu form\u00e1u por Mar\u00eda Mel\u00e9ndez y Diego Fl\u00f3rez Vald\u00e9s, qu'amuesa una gran calid\u00e1 de la so construcci\u00f3n en piedra. Otres construcciones importantes am\u00e1s de los palacios o casones son les ruines del castiellu d'Alba cerca de La Pola, del qu'ent\u00e1 se caltienen unos restos d'un torrex\u00f3n circular y de murios, y tami\u00e9n la esistencia d'una ponte medieval asiti\u00e1u en La Riera.\nAm\u00e1s de toes estes construcciones, Somiedo destaca tami\u00e9n poles construcciones de teito d'escoba y poles sos bra\u00f1es, atop\u00e1ndose nel so territoriu les de mayor fama de toa Asturies destacando les caba\u00f1es de teito de La Pornacal (bra\u00f1a asitiada na parroquia de Vi\u1e37\u1e37ar de Vildas) y Mumi\u00e1n, y los corros de falsa b\u00f3veda en Sousas y La Mesa. Finalmente hai que comentar que na capital, at\u00f3pase'l centru de receici\u00f3n ya interpretaci\u00f3n del Parque Natural, seg\u00fan el mus\u00e9u etnogr\u00e1ficu.\nCasa somedana tradicional de teito.\nLa casa somedana tradicional ye casar-establu, esto ye, l'espaciu compart\u00edu ente la familia y el gan\u00e1u en propied\u00e1. Ta edificada con gruesos murios de piedra de planta rectangular y rematada con cubierta vexetal d'escoba. L'interior ta estrem\u00e1u en dos espacios, unu de mayor superficie destin\u00e1u a corte o establu y l'otru menor, a vivienda, con cuartu y cocina. Enriba hai una zona so la cubierta que sirve p'almacenar el seg\u00e1u y dacuando si ye necesariu, como cuartu.\nNa parte del establu t\u00e1n los preselbes que d'antiguo se fabricaben con entretejido o encestado llam\u00e1u sebe o xebe o sardu. Esti espaciu ta dixebr\u00e1u de la vivienda pol bul\u00e1u de tables o sebes con una puerta d'accesu. Esta separaci\u00f3n foi evolucionando col emplegu de tabiques de mamposter\u00eda sobro la base de les tables o sebes orixinales. Na vivienda atopa la lareira que ye'l llugar pal fueu; xusto nesi recuadru cuelguen les cadenes o pregancias que suxeten el pote de la comida. Nel so orixe esti tipu de casa nun ten\u00eda ventanes nin chimenea, perteneciendo al grupu de \u00abcases de fumu\u00bb, polo que les par\u00e9s del interior t\u00e1n bien anegrazaes. Ten\u00eda una sola puerta d'accesu anque m\u00e1s tarde evolucion\u00f3 la construcci\u00f3n con otra puerta d'entrada direuta al establu. Tami\u00e9n s'incorpor\u00f3'l ventanuco del payar llam\u00e1u boqueir\u00f3n.\nEl moblame antiguu componer d'una cama o camastro, un bancu de madera llam\u00e1u escano, la masera o bacica p'amasar el pan, candiles p'allumar, un arc\u00f3n pa guardar la ropa y dalg\u00fan oxetu m\u00e1s.\nLa cubierta de la casa somedana foi siempres vexetal. N'Asturies conoz esti tipu de cubierta como teito y por estensi\u00f3n ll\u00e1mase teito a toa construcci\u00f3n que tien un techu vexetal. Los materiales emplegaos na casa somedana son la piedra pa los murios, la madera pa formar la estructura del techu y l'escoba depositada sobro ella. La cubierta ye a cuatro ag\u00fces, con bastante encl\u00edn por que pueda esnidiar l'agua y la nieve. Dacuando'l teitado con escoba ayudar con carba d'uz llam\u00e1u gorbizo cuando ye uz baxu y uz cuando ye uz altu, d'un verde m\u00e1s caltriante. Los uzes arrincar col so raiga\u00f1u pa mayor consistencia, ente que la escoba cortar col focete casi a flor del suelu y siguiendo unos ritos ancestrales en que se dan unes ciertes condiciones climatol\u00f3xiques. Son costumes bien antig\u00fces que siempres dieron bones resultancies, les mesmes que se vinieron dando nel Macizu Central y nos Alpes.9\u200b El tayu peri\u00f3dicu de carbes d'escoba sup\u00f3n un beneficiu ecol\u00f3xicu favorable a les bra\u00f1es o prader\u00edos pos de lo contrario esta planta invadir de manera end\u00e9mica.\nCasa con techu de paya y sistema de zancas en Gotland, (Suecia).\nEl teito constr\u00fayese fabricando en primer llugar l'armaz\u00f3n de madera, cubrir de sigu\u00edo y na mayor\u00eda de los casos con una capa d'uz. Sobro esta capa va asiti\u00e1ndose la escoba de ca\u00f1es bien trupes, de baxo enriba, siguiendo una t\u00e9unica tradicional, la mesma que siguieron mientres sieglos n'otros teitos europeos. El fechu d'asitiar les ca\u00f1es ll\u00e1mase espetar. Nestos teitos la ca\u00f1a de la escoba esp\u00e9tase escontra baxo, quedando'l tarmu escontra riba; la espesura final puede llegar hasta mediu metro, siendo inda mayor na parte cimera delantera, lo que se llama zarzaneira d'adelantre, que ye la zona m\u00e1s espuesta a les inclemencies del tiempu. La parte m\u00e1s alta llamada cume forma una llinia tresversal y de superficie plana sobro la que se depositen delles ca\u00f1es d'escoba que se suxetar a lo llargo formando una cama trupa. Tou esto suxetar con unes vares de faya o de fresnu llamaes llatas del cume que de la mesma soporten delles t\u00e9uniques de suxeci\u00f3n: por aciu zancas \u2014unos maderos\u2014 que cuelguen a la rebalguina dende'l cume a lo llargo del teito, que se suxetar con xugos. Por aciu gabitos o palos en forma de forqueta, de metro y mediu de llargu, que se llanquen na escoba pa suxetar les llatas creando l'aspeutu d'una gran cresta sobro'l cume. Por aciu tapinos de yerba o tapinos que son unos recuadros bien tupios de yerba de les prader\u00edes altes. Pueden algamar los 60 por 50 cm y los 10 cm d'espesura. L'usu de los tapinos ye abondo avez\u00e1u na arquiteutura vern\u00e1cula europea. En Somiedo atopar na arquiteutura de corros y chozos, sobremanera nel valle del Llagu y valle de Pig\u00fce\u00f1a.10"}
{"id": "611", "revid": "37624", "url": "https://ast.wikipedia.org/wiki?curid=611", "title": "Sotu'l Barcu", "text": "Sotu'l Barcu ye un conceyu costeru de la zona centruoccidental d'Asturies. Llenda al norte col mar Cant\u00e1bricu, al sur col conceyu de Candamu, al este col de Castrill\u00f3n y al oeste colos de Pravia y Muros, de los que ta separt\u00e1u pel r\u00edu Nal\u00f3n, que desemboca na r\u00eda de San Esteban."}
{"id": "612", "revid": "43102", "url": "https://ast.wikipedia.org/wiki?curid=612", "title": "Tapia", "text": "Tapia ye un conceyu d'Asturies. Llenda al norte col mar Cant\u00e1bricu, al este con El Franco y al sur y al oeste con Castropol.\nHistoria.\nEl conceyu de Tapia como tal naz a met\u00e1 del sieglu XIX(1863), por aciu la segregaci\u00f3n de delles parroquies enantes pertenecientes a los conceyos de Castropol y d'El Franco. El principal impulsor de la creaci\u00f3n del nuevu conceyu foi Fernando Fern\u00e1ndez de Casariego, marqu\u00e9s de Casariego. En reconocencia y agradecimientu, el conceyu de Tapia complet\u00f3'l so nome como 'Tapia de Casariego'.\nEn tiempos prehist\u00f3ricos tuvo de tar colonizada esta tierra, como evidencia la esistencia de dellos asentamientos castre\u00f1os a lo llargo de tol conceyu, principalmente nos cantiles costeros. Dat\u00e1ronse diversos \u00fatiles como hachos de piedra y que pueden pertenecer al Achelense antiguu. Dalgunos d'estos castros tienen que ver cola esistencia d'esplotaciones mineres en tiempos romanos, qu'utilizaben estes edificaciones para la defensa y organizaci\u00f3n del espaciu. Estes esplotaciones mineres tuvieron en funcionamientu hasta principios del sieglu III, nel qu'apaez un camb\u00e9u nes rellaciones de producci\u00f3n reemplazando los castros por nuevu organizaciones del espaciu.\nEl territoriu actual de Tapia pertenez al Reinu d'Asturies pr\u00e1uticamente dende la so fundaci\u00f3n y primer afitamientu en tiempos d'Alfonso I (sieglu VIII). Mui amest\u00e1u al territoriu asturiense del castiellu de Suar\u00f3n pertenez dende la so fundaci\u00f3n escontra'l 802 al Obisp\u00e1u d'Uvi\u00e9u y en concretu al so Arcedian\u00e1u de Ribadeo (la Ripa de Ove). Enantes pudo ser cristianizado polos v\u00e1ndalos hasdingos mientres los sieglos V y VI.\nNel sieglu X el monarca Ramiro II, reconoz y confirma los derechos del obispu d'Uvi\u00e9u sobro'l territoriu entend\u00edu ente los r\u00edos Eo y Navia y nel que ta incluy\u00edu l'actual conceyu de Tapia. Esta donaci\u00f3n ye ratificada pol rei Alfonso VII nel sieglu XII, que confirma que dichu territoriu ye de la obispal\u00eda uvie\u00edna, en duru brac\u00e9u col de Llugo que calten\u00eda posesiones en Salave y Villamil. En 1282 l'obisp\u00e1u d'Uvi\u00e9u crea poblar de Roboredo pa conducir los designios de la contorna, anque m\u00e1s tarde \u00e9sta estableci\u00f3se en Castropol. Nel a\u00f1u 1300 les xentes del conceyu faen una reclamaci\u00f3n al obisp\u00e1u d'Uvi\u00e9u con cuenta de que-yos anidie los tributos, consiguiendo que nam\u00e1i'l puertu de Tapia finque.\nEn 1579, el territoriu de Tapia foi merc\u00e1u polos sos pobladores gracies a la venta efectuada pol rei Felipe II pa poder pagar los incipientes gastos acumulaos de resultes de les distintes guerres n'Europa. Nel sieglu XVIII y parte del XIX les parroquies de San Mart\u00edn y San Esteban inda se redim\u00eden al monesteriu lucense de Courias. Del sieglu XVIII data la fundaci\u00f3n d'un hospital pa l'atenci\u00f3n de les persones m\u00e1s precisaes y de les que pasaben faciendo la pelegrinaci\u00f3n. De 1750 ye la construcci\u00f3n sobro la pe\u00f1a de la talaya d'una torre de dos pisos en forma de fortaleza medieval.\nTapia caltuvo representaci\u00f3n na xunta formando parte del part\u00edu de Castropol, teniendo una menor representaci\u00f3n por ser antiguu conceyu d'Obispal\u00eda, lo que se traduci\u00f3 nuna serie de tensiones y conflictos al querer estos oldease en participaci\u00f3n a los conceyos de realengu. En 1863, gracies a la influencia de Fernando Fern\u00e1ndez de Casariego, el conceyu consigue la independencia total de Castropol segreg\u00e1ndose d'\u00e9l cuatro parroquies de Castropol y una d'El Franco. Tiempu m\u00e1s tarde Fern\u00e1ndez de Casariego ser\u00eda nom\u00e1u marqu\u00e9s de Casariego. Fern\u00e1ndez de Casariego sufrag\u00f3 am\u00e1s la construcci\u00f3n de los diques del puertu, de suma importancia pal desenvolvimientu socioecon\u00f3mico del nuevu conceyu.\nDe la Guerra de la Independencia'l conceyu llibrar de cualquier continxencia. A finales del XIX, naz un sindicatu de signu cat\u00f3licu y conservador que ser\u00eda'l C\u00edrculu Cat\u00f3licu. Visiten el conceyu diverses personalidaes de sonad\u00eda como'l reformista Melqu\u00edades \u00c1lvarez y el dictador Primo de Rivera. De los acontecimientos revolucionarios del 34 hai que dicir que Tapia se punxo dende un primer momentu del llau del gobiernu y en contra de la insurrecci\u00f3n. Na Guerra Civil tampoco se llibren nel conceyu grandes batalles, anque como en toa Espa\u00f1a tendr\u00edase que superar un llargu cam\u00edn escontra'l desenvolvimientu, llogrando empecipiase esti procesu equ\u00ed nes d\u00e9cades de los cincuenta y sesentacon la llegada del boom tur\u00edsticu.\nEn Xineru de 2018 la Conseyer\u00eda d'Educaci\u00f3n y Cultura del Princip\u00e1u d'Asturies aprueba retornar a la toponimia orixinal, suprimiendo la menci\u00f3n al Marqu\u00e9s de Casariego.\nEconom\u00eda.\nHist\u00f3ricamente, les principales actividaes econ\u00f3miques yeren l'agricultura, la ganader\u00eda y la pesca. Angua\u00f1o'l sector primariu sigue siendo'l que mayor n\u00famberu d'emplegos xenera, con un 42,32% del total.\nL'activid\u00e1 ganadera tien nel conceyu una gran importancia, trabay\u00e1ndose sobremanera cola caba\u00f1a vacuna empobinada b\u00e1sicamente escontra'l sector l\u00e1cteo, llegando a producir antes de les normatives europees relatives al sector, m\u00e1s de 20 millones de llitros de lleche. Ye unu de los conceyos con una mayor especializaci\u00f3n l\u00e1ctea de toa Asturies con un total del 95% de toles cabeces.\nNestos \u00faltimos a\u00f1os, y de resultes de felicidaes normatives europees, produci\u00f3se un amenorgamientu nel n\u00famberu d'esplotaciones y una consiguiente meyor racionalizaci\u00f3n de les esistentes. L'activid\u00e1 pesquera tami\u00e9n sufre les consecuencies de los retayos de cupos y de cales, quedando nel puertu de Tapia un total de 13 barcos que se dediquen a la pesca de baxura (pulpu, perceba, merluza y rape) y a la d'altor (pix\u00edn y merluza). De la pesca d'altor nam\u00e1i queden tr\u00e9s embarcaciones, teniendo'l so llugar de venta n'Avil\u00e9s.\nEl sector secundariu y de la construcci\u00f3n tien una d\u00e9bil influencia nel conceyu, representando al 18,09% de los emplegos locales. La ca\u00f1a de la construcci\u00f3n ye la que xenera un mayor n\u00famberu d'emplegos, teniendo cierta representaci\u00f3n tami\u00e9n la industria alimentaria, y el tresformadores de metales.\nDientro del sector terciariu de los servicios hai que dicir qu'\u00e9sti ta algamando un mayor protagonismu col pasu del tiempu gracies sobremanera a l'activid\u00e1 tur\u00edstica que se da en tola zona. Angua\u00f1o xenera un 39,59% de los emplegos, siendo les ca\u00f1es del comerciu y de la hosteler\u00eda les que se lleven el mayor n\u00famberu d'emplegos. Xeneralmente, estes actividaes concentrar na capital municipal.\nArte.\nDientro de l'arquiteutura relixosa nel conceyu tenemos la ilesia parroquial de Tapia fundada en 1898 ye d'estilu neog\u00f3ticu y remplaz\u00f3 a unu del sieglu XVIII. Ta asiti\u00e1u detr\u00e1s del institutu. Tien planta en forma de cruz llatina y tr\u00e9s naves cubiertes con b\u00f3vedes de crucer\u00eda, destacando pol so altor la central. Na fachada llamen l'atenci\u00f3n el p\u00f3rticu zarr\u00e1u, la torre-campanariu y l'imaxe del Sagr\u00e1u Coraz\u00f3n.\nAm\u00e1s d'esta edificaci\u00f3n tenemos otres ilesies como les de Serantes y Campos-Salave, dambes estructuradas nuna sola nave, con campanarios a los pies y guapos retablos barrocos. Tami\u00e9n son dignes de menci\u00f3n les capiyes de San Blas, San Sebasti\u00e1n, y el Santuariu de Santa Mar\u00eda del Monte en La Roda.\nDe la so arquiteutura civil y popular vamos destacar diversos \"palacios\" (casones) como'l Palaciu de Campos con patiu central, planta baxa y noble y una capiya asitiada nel so frente.\nOtru palaciu importante ye'l de Cancio, en Casariego, amiestu d'elementos de d\u00f3mines y estilos distintos, pero la so estructura primitiva ye del sieglu XIV. Arrodiar un altu muriu nel que figura una portada con arcu de mediu puntu acompa\u00f1\u00e1u por torres a los sos llaos. La capiya ye la parte m\u00e1s actual, reconstruy\u00e9ndose en 1836. Equ\u00ed naci\u00f3 Gonzalo M\u00e9ndez de Cancio, capit\u00e1n xeneral de la provincia de La Florida y precursor del cultivu del ma\u00edz n'Europa nel sieglu XVII, semando les primeres granes nes estenses tierres que ten\u00eda frente al palaciu.\nEl m\u00e1s se\u00f1orial de tolos palacios\" yera'l de Villaamil, asiti\u00e1u nel hom\u00f3nimu llugar de la parroquia de Serantes. Esta yera la casa de los se\u00f1ores de Villaamil, qu'apoderaron feudalmente tola contorna na Ed\u00e1 Media. L'asilu de Villaamil ocupa g\u00fcei la cortil.\nTami\u00e9n en Serantes at\u00f3pase'l Palaciu de Les Noguieras, antiguu caser\u00f3n blasonado anterior al sieglu XV, magar la so estructura actual ye probablemente del XVIII. L'edificiu consta de capiya y artic\u00falase en redol a un patiu central cerr\u00e1u por un pimpanu muriu na so parte sur onde s'asitia la entrada principal. El conxuntu consta am\u00e1s de cabazu, palombar, payar y g\u00fcerta zarrada.\nLa plaza de la Constituci\u00f3n forma un bonitu conxuntu arquiteut\u00f3nicu col Conceyu, l'Institutu y les Escueles, construy\u00edos ente 1860 y 1864. Les tr\u00e9s edificaciones tienen planta rectangular y fachada de dos pisos. Otres edificaciones importantes son les de la familia Y\u00e1nez de Villamil o la casona de la Madalena en Campos.\nA lo \u00faltimo, nun queremos acabar esta seici\u00f3n ensin mentar la declaraci\u00f3n de monumentu de la sablera de Pe\u00f1arronda na llende con Castropol pol PORNA (Plan d'Ordenaci\u00f3n de los Recursos Naturales d'Asturies), contempl\u00e1ndose nella un conxuntu de dunes qu'al pie de la vexetaci\u00f3n del llugar forma un paisaxe bell\u00edsimo.\nXeolox\u00eda y edafolox\u00eda.\nDende'l puntu de vista xeol\u00f3xicu'l suelu de Tapia ye de formaci\u00f3n sil\u00farica compuestu principalmente de cuarcites y cayueles c\u00e1mbriques. Hai tami\u00e9n una importante presencia de granitu na zona oriental del t\u00e9rminu municipal, cerca y\u00e1 de la mari\u00f1a. Na zona pr\u00f3xima a la llocalid\u00e1 de Porc\u00eda y na antigua parroquia de Santa Mar\u00eda del Monte apaecieron muestres de mineral ferromagn\u00e9tico.\nTr\u00e1tase s\u00eda que non de materiales xeol\u00f3xicos de naturaleza xiliza, sobre los que desenvuelven suelos acedos probes en sales minerales (suelos oligotr\u00f3ficos y mesotr\u00f3ficos). Nos fondos de valle, los materiales aluviales pueden apurrir una mayor fertilid\u00e1 a los suelos y facilitar la esistencia de perfiles ed\u00e1ficos m\u00e1s fondos y desenvueltos.El relieve tien altit\u00faes bastantes nidies y con poques rimaes, repar\u00e1ndose dos zones bastantes estremaes dixebraes pela carretera que va de Figueres a Llagar. En partir sur d'esta v\u00eda atopamos el cordal de Acevedo y los montes de Candaosa, con altores de poca importancia ente les que destaca la llomba de Les Cruces con 396 metros. Pel so llau norte acol\u00fambrase una estensa y granible planicie mari\u00f1a. Otros altores rese\u00f1ables son les del Picu de Les Nieves (251 m), el Grandela (348 m), y y\u00e1 na llende con Castropol la llomba del Posadoiro (600 m) y el de la Bobia que s'atopa y\u00e1 fora de les llendes municipales con 1.201 metros. La mari\u00f1a at\u00f3pase bien bat\u00edu pol aguaxe mar\u00edn, cuntando con dellos cantiles y castros de peque\u00f1a altit\u00fa. Les sos sableres tami\u00e9n presenten diferencies, atop\u00e1ndose sableres de sable bien fina a partir de la parte occidental de la capital. Na parte oriental de la villa lo que predominen son les riberes de piedra que cunten con accesos complicaos.\nHidrograf\u00eda.\nEl so cursu fluvial m\u00e1s importante ye'l r\u00edu Porcia que naz nes estribaciones de La Bobia y que desagua na sablera del so mesmu nome. Presenta bastante irregularid\u00e1 nel so cursu, faciendo de llende col vec\u00edn conceyu d'El Franco mientres dellos quil\u00f3metros. Otros r\u00edos del conceyu son el Anguileiro, con desaguada na sablera de Tapia y el Tol que desagua na de Serantes. Les sos ag\u00fces en d\u00f3mines branices suelen ser bien baxes.\nPol\u00edtica.\nNel conceyu de Tapia de Casariego, gobern\u00f3 UCD la primer llexislatura de la democracia, dende 1979 a 1983. Dende 1983 hasta 2011 el PP ye quien obstenta el poder con mayor\u00eda absoluta. En 2011 el PP pierde la mayor\u00eda absoluta y un alcuerdu ente Alternativa per Tapia y PSOE convierte a Manuel Jes\u00fas Gonz\u00e1lez D\u00edaz \"Cucu\" n'Alcalde. En febreru de 2013 tres un a\u00f1u de gobiernu en minor\u00eda, Manuel Jes\u00fas Gonz\u00e1lez dimite y conv\u00f3case plenu pa la eleici\u00f3n de nuevu alcalde. El 12 d'abril de 2013 Enrique Fern\u00e1ndez Castelao \"Revilla\" (PP) convertir nel nuevu rexidor municipal. En 2015 vuelve ganar les eleiciones y l'alianza con Foro Asturies d\u00e9xa-y revalidar el cargu. (vease la llista del Alcaldes de Tapia de Casariego). En 2018 foi sustituy\u00edu por Ana Vig\u00f3n, convirti\u00e9ndose na primer alcaldesa socialista de Tapia.\nFiestes.\nEnte les sos principales fiestes t\u00e1n:\nNel mes de febreru, les fiestes de San Blas en Tapia. Nel mes de xunu, son les fiestes de San Pedro en Tapia y les fiestes d'El Corpus en Serantes. En xunetu tenemos les fiestes de La nuesa Se\u00f1ora del Carmen en Tapia. Nel mes de setiembre, t\u00e1n La nuesa Se\u00f1ora de la Porteira en Salave y la Romer\u00eda de los Remedios en Porcia.\nLes fiestes m\u00e1s populares son les de la Virxe del Carmen de Tapia, habiendo mientres eses feches una selmana entera llena d'actos festivos y culturales onde destaca la procesi\u00f3n Marinera na que la imaxe de la Virxe llega hasta'l puertu sobre unes magn\u00edfiques alfombres florales, onde se produz un impresionante conciertu de les serenes de los barcos. Per otra parte el conceyu tami\u00e9n se destacar por acontecimientos deportivos como los de la quincena deportiva na Feria de Campomar, y el campeonatu internacional de surf celebr\u00e1u en Selmana Santa y qu'axunta lo m\u00e1s selectu del circuitu europ\u00e9u.\nMientres el mes d'agostu tami\u00e9n tien llugar el FID'O, Festival Interc\u00e9lticu d'Occidente, d'algame internacional y dedic\u00e1u a la divulgaci\u00f3n de la gaita y la m\u00fasica celta."}
{"id": "613", "revid": "735", "url": "https://ast.wikipedia.org/wiki?curid=613", "title": "Taramundi", "text": "Taramundi ye un conceyu d'Asturies. Llenda al norte con San Tiso d'Abres y A Veiga, al este con Vilanova d'Ozcos y A Veiga, al sur con Santalla d'Ozcos y Lugo, y al oeste con Lugo. La llingua propia del conceyu ye'l gallegoasturianu."}
{"id": "616", "revid": "43102", "url": "https://ast.wikipedia.org/wiki?curid=616", "title": "Teberga", "text": "Teberga ye un conceyu d'Asturies. Llenda al norte con Miranda, Grau, Tameza y Proaza; al sur cola provincia de Lli\u00f3n, al oeste con Somiedo y al este con Quir\u00f3s y Proaza. Tien una poblaci\u00f3n de .\nTeberga foi un gran conceyu mineru nel pas\u00e1u,agora basa la so econom\u00eda nel turismu,na ganader\u00eda y na agricultura\nDestaca pol so formosu paisaxe y pola so accidentada xeograf\u00eda, destacando la Pena Sobia y la Pena de Gradura o tambi\u00e9n pol Cam\u00edn Real de la Mesa\nHistoria.\nPrehistoria y d\u00f3mina romana.\nLes primeres muertes d'ocupaci\u00f3n humana topaos en Teberga, pertenecen a la etapa neol\u00edtica. Atop\u00e1ronse diverses muestres tumulares en Cueiro, Santa Cristina, Sobia y el Cordal de La Mesa. D'una mayor magnit\u00fa son les pintures topaes nos Abrigos del Fresn\u00e9u, onde se representen m\u00e1s de 50 im\u00e1xenes de mala interpretaci\u00f3n. Cr\u00e9ese que dichos grabaos correspuenden a una etapa transitoria ente la Ed\u00e1 del Bronce y la Ed\u00e1 del Fierro. De los asentamientos castre\u00f1os tiense noticia de dellos castros part\u00edos por tol territoriu como los topaos nel Picu de La Pe\u00f1a, la Cogonilla, la Cogolla y el Castiellu de Trescuro.\nDe la d\u00f3mina de la dominaci\u00f3n romana, calti\u00e9nense dellos tramos d'una antigua calzada, el Cam\u00edn de la Mesa, que cruciaba'l conceyu pa pasar al pandu. Tami\u00e9n fueron atopaes delles monedes romanes que ten\u00eden acu\u00f1aes la imaxe del emperador Augusto.\nD\u00f3mina medieval.\nLes primeres noticies documentaes de Teberga, as\u00edtiense en redol a los sieglos X y XIII, y faen referencia a la donaci\u00f3n a la ilesia d'Uvi\u00e9u de delles tierres y edificaciones de Teberga. Como exemplos puede nomase la efectuada pola Condesa de Aldanza que dex\u00f3'l monesteriu de San Pedro de Teberga, o la donaci\u00f3n de la villa d'Entrialgo per parte de Fl\u00e1mula Jim\u00e9nez. Dende'l sieglu XI Pandorial (Teberga), xunto con La Focella y Villa de Sub formaron parte del territoriu de \"El Privilexu\". Tratar d'una de les condiciones de fidalgu\u00eda comu\u00f1al dada pol rei Bermudo III (1033) refrendada polos socesivos monarques que tien una singularid\u00e1 escepcional que permaneci\u00f3 mientres sieglos, siendo una de les corporaciones nobiliaries m\u00e1s antig\u00fces d'Espa\u00f1a. Mientres el sieglu XII, Teberga empecipia una gran espansi\u00f3n econ\u00f3mica y demogr\u00e1fica, siendo un referente d'esti fen\u00f3menu n'Asturies.\nTeberga convirti\u00f3se d'esta miente en conceyu d'Obispal\u00eda, tando sometida al poder eclesi\u00e1sticu, que nomaba un xuez pol est\u00e1u noble y designaba a cinco escribanos. Esta situaci\u00f3n perdur\u00f3 hasta 1579, fecha na cual el rei Felipe II punxo en pr\u00e1utica la so famosa desamortizaci\u00f3n por una necesid\u00e1 imperiosa d'ingresos para la corona, y vendi\u00f3 tolos antiguos conceyos d'obispal\u00eda a quien los poblaben. Equ\u00ed, sicas\u00ed una familia poderosa como yera la de Miranda, qu'ostentaben el marques\u00e1u y apoderaben el valle de Valdec\u00e1rzana, siguieron gociando de cierta autonom\u00eda, queriendo tener el control sobremanera'l territoriu. Esti llinaxe sumi\u00f3 en 1834 por falta de descendencia socesoria, incorpor\u00e1ndose al cond\u00e1u de Santa Coloma.\nD\u00f3mina contempor\u00e1nea.\nEl sieglu XIX foi de gran importancia para'l conceyu. Primero pola llucha y defensa que fixeron les xentes de Teberga del so territoriu na guerra de la Independencia Espa\u00f1ola contra les tropes franceses, na qu'amosaron una garra y un calter ponderatible. Y segundu pola incorporaci\u00f3n al conceyu en 1827 del antiguu cotu se\u00f1orial de Pandorial de Focella, que gociaba de privilexos importantes gracies a una dispensa dada pol rei Bermudo III.\nD'\u00faltimes en tiempos m\u00e1s reci\u00e9n Teberga empez\u00f3 a vivir una cierta prosperid\u00e1 gracies al funcionamientu y puesta en marcha de delles industries extractoras nel conceyu, llegando a convertise nun gran territoriu, hasta qu'a partir de la d\u00e9cada de los setenta del sieglu XX empez\u00f3 la so decadencia y provoc\u00f3 un \u00e9xodu de moced\u00e1 escontra otres partes d'Asturies. El turismu vieno sustituyir la econom\u00eda d'estes empreses.\nXeograf\u00eda.\nDende'l puntu de vista xeol\u00f3xicu Teberga ye un compendiu de tolos periodos y terrenes, pudiendo atopar caliares de monte na so parte oriental y nel noroeste (Cueiro). Al sur, nel puertu de Ventana atopen los dos periodos carbon\u00edferos. Al oeste tol terr\u00e9n pertenez al siluriano, con predominiu de les cayueles y daqu\u00e9 de cuarcites. D'\u00faltimes en Garrafa, Trobaniello y Collada t\u00e1n los distintos periodos, el siluriano, el dev\u00f3nicu y carbon\u00edferu cimeru.\nTopograf\u00eda.\nTeberga ye un conceyu eminentemente montascosu y con fuertes pindios, sobro les que se abrir tr\u00e9s valles bien fondos (Valdesampedro, Valdesantibanes y Valdec\u00e1rzana) nos cualos as\u00edtiase la mayor parte de la poblaci\u00f3n. Arrodiando estos valles, t\u00e1n les elevaciones m\u00e1s importantes, destacando na so parte oriental la sierra de Sobia,na parte occidental la Pena Gradura, al sur los montes de Carroceda, al oeste'l cordal de La Mesa y al norte'l monte de Pe\u00f1a Cruzada, Santa Cristina y el puertu de Marabio. Les sos elevaciones m\u00e1s elevaes atopar na so parte meridional con altit\u00faes que bordien los 2.000 metros como los picos de La Ferreirua, Piedres o Les Navariegas.\nHidrograf\u00eda.\nSon tr\u00e9s r\u00edos que dan nome a los valles. El Valdesampedro, naz en Ventana, d'onde baxa y recueye al so pasu les ag\u00fces del regueru de la Madalena, El Valdec\u00e1rzana cueye al so pasu les ag\u00fces del regueru de Vigidel y al de Valdesantibanes van parar los regueros de Taya, Riomayor y Estopo. Estos tr\u00e9s accidentes fluviales van xunise na llocalid\u00e1 de Entrago constituyendo'l r\u00edu Teberga.\nFlora y fauna.\nLa vexetaci\u00f3n tami\u00e9n ye variada, amos\u00e1ndose llurdios montiegos diverses seg\u00fan l'altor. Hai montes de fayes n'altores entend\u00edos ente los 800 y los 1.500 metros. A menor altor vense llurdios conxuntos de casta\u00f1ales y carbayos, seg\u00fan ablanares y fresnos. Y nes riberes de los r\u00edos tami\u00e9n apaecen especies como omeros, salgueros y sauces.\nLa so fauna destaca pola presencia de corzos,osos,xabalinos,venados,llobos,llebres o perdices\nArquiteutura y lugares de inter\u00e9s.\nDientro de toles obres arquiteut\u00f3niques del conceyu, la de mayor repercusi\u00f3n ye l'antigua Colexata de San Pedro de Teberga. Foi construyida antes del a\u00f1u 1096, y el so estilu pertenez a una etapa de transici\u00f3n ente'l ramirense y el rom\u00e1nicu de Castiella. Tien un gran patiu central, a que los sos llaos podemos acolumbrar la casa abacial, la ilesia parroquial, la sacrist\u00eda y sobre \u00e9sta la sala capitular. La fachada presenta una torre campanariu con un rel\u00f3. La so construcci\u00f3n ta realizada en siller\u00eda, y nel so interior guardar embalsamaos los cuerpos de Pedro Analso de Miranda, Ab\u00e1 de la Colexata y del so padre'l Primer Marqu\u00e9s de Valdecarzana. Tami\u00e9n sobresal la so escultura con un importante conxuntu de canecillos y una formosa decoraci\u00f3n de capiteles.\nOtra importante construcci\u00f3n relixosa ye la Ilesia de Santa Mar\u00eda de Villanueva, fundada nel sieglu XI. Ta estructurada en tr\u00e9s naves, dixebraes por columnes y por pilastres cruciformes con semicolumnas adosaes. La cabecera ye poligonal y ta cubierta con cuartu d'esfera. Tami\u00e9n tien elementos decorativos importantes como les llinies de taqueteado de les b\u00f3vedes y los capiteles de les columnes. La pila bautismal, con grabaos de temes animal\u00edsticos, tami\u00e9n constit\u00fai un elementu importante dientro de la edificaci\u00f3n.\nEn Rie\u1e37\u1e37u at\u00f3pase una ilesia de moderna construcci\u00f3n, onde hab\u00eda una antigua abad\u00eda. Nam\u00e1i queda'l presb\u00edteru y un arcu rom\u00e1nicu que da accesu a \u00e9l. En el so interior v\u00eda un cuadru importante de Pantoja.\nDientro de la so arquiteutura civil y popular destacar en primer llugar el castiellu de Alesga, g\u00fcei en ruines y que foi unu de los m\u00e1s importantes de toa Asturies. En Entrago ta'l Palaciu de los Condes de Ag\u00fcera, que la so fundaci\u00f3n remontar al sieglu XV. Ye d'estilu barrocu y presenta una planta cuadrangular. Perteneci\u00f3 a la familia Miranda y en el so interior calten\u00eden coleici\u00f3n de cer\u00e1miques, d'escultures y llibros bien importantes.\nNa llocalid\u00e1 de Campiello reparamos La Casa Solariega de la familia Valc\u00e1rcel del sieglu XVI y nel que se ve l'escudu na fachada. Tirando escontra Marabio atopamos la casona de Miranda-Fl\u00f3rez, del sieglu XVII y que tien una capiya-pante\u00f3n. A lo \u00faltimo, en San Mart\u00edn tenemos el palaciu del Marqu\u00e9s de Valdecarzana, tando g\u00fcei en ruines.\nEvoluci\u00f3n demogr\u00e1fica.\nTeberga, de la mesma que los dem\u00e1s conceyos que conformen el valle del Trubia, caracteriz\u00f3se por una perda paulatina y progresiva d'habitantes mientres les \u00faltimes d\u00e9cades del sieglu XIX y principios del XX. Asina, desque a mediaos del sieglu XIX algamara la cota m\u00e1s alta con una cifra que s'averaba a 6.000 habitantes, l'amenorgamientu d'efectivos f\u00edxose notar cada vez en mayor midida.\nLes causes d'esti continuu despoblamientu atopar na crisis qu'afar\u00f3 tol sector mineru y que conduci\u00f3 a la poblaci\u00f3n m\u00e1s nueva a buscase un futuru muncho m\u00e1s alentador n'otres zones de la rex\u00f3n. Magar tou y en contra de lo que ta asocediendo n'otros conceyos montascosos asturianos, Teberga non amuesa unes estructures demogr\u00e1fiques bien alteriaes, present\u00e1ndose una poblaci\u00f3n non bien avieyada y teniendo un equilibriu tocantes a los sexos. Tou esto tien la so esplicaci\u00f3n nes altes tases de natalid\u00e1 que se xeneraron mientres los bonos tiempos de la estracci\u00f3n minera.\nA empiezos del sieglu XXI la poblaci\u00f3n conc\u00e9ntrase no fondero de los valles, onde se dan unes meyores condiciones para la vida humana, siendo les llocalidaes de La Plaza, San Mart\u00edn y Entrago les que suman el mayor n\u00famberos d'efectivos. Inda pueden vese nos montes del conceyu antiguos asentamientos que s'utilizaben nes d\u00f3mines veraniegues y que sirv\u00eden para vivienda mientres los animales pastiaben peles fasteres. Estos asentamientos son les famoses \"Bra\u00f1es\".\nFiestes.\nNel mes de xunu, son les fiestes de Los Apostolaos en Villanueva y les fiestes de San Pedro en La Plaza'l d\u00eda 29 d'esti mes.\nNel mes de xunetu, son les fiestes de Santiago en San Mart\u00edn el d\u00eda 25 del mes.\nNel mes d'agostu, son les fiestes de La Madalena en Entrago.\nOtres a destacar son: San Juan nel puertu de San Llorienzo, Santa Ana en Maravio y la Romer\u00eda de la nuesa Se\u00f1ora del C\u00e9brano, patrona de Teberga. Nella ven\u00e9rase la imaxe de la Virxe na ilesia de Carrea, procedi\u00e9ndose m\u00e1s tarde a la ufrienda del Ramu, acompa\u00f1\u00e1ndose tou con romances y m\u00fasica antigua.\nTami\u00e9n son importantes en Teberga les feries ganaderes, destacando les de Cueiro, El Rosariu y La Feriona. De la mesma esiste un festival gastron\u00f3micu en payares nel que puede tastiase platos tradicionales como pote de berces, picadiellu, dureces, arroz con lleche, borrachinos y pan d'escanda.\nTeberganos pernomaos.\nAdri\u00e1n L\u00f3pez \u00c1lvarez, futbolista profesional (n. 1988)\nEmilio \u00c1lvarez-Prida Arias, abog\u00e1u y pol\u00edticu del sieglu XIX (n. 1855)8\nJuana \u00c1lvarez-Prida Vega, qu\u00edmica y profesora (n. 1900)\nCelso Peyroux (Alcu\u00f1u\u00a0\u00a0lliterariu de Celso Garc\u00eda D\u00edaz) \u00a0Naci\u00f3 en 1944 en Samart\u00edn de Teverga, conceyu del que ye'l cronista oficial."}
{"id": "620", "revid": "43102", "url": "https://ast.wikipedia.org/wiki?curid=620", "title": "Tin\u00e9u", "text": "Tin\u00e9u ye un conceyu, una parroquia y una villa d'Asturies. El conceyu as\u00edtiase nel occidente d'Asturies, div\u00eddese en 44 parroquies que comprenden un total de 340 nucleos de poblaci\u00f3n, anque la gran mayor\u00eda nun supera los 80 habitantes, la poblaci\u00f3n total del conceyu ye de 10.829 habitantes.\nLa villa de Tin\u00e9u, a 652 m d'altit\u00fa y con 3.682habitantes, ye la alministrativa del conceyu.\nEl territoriu de Tin\u00e9u tien una superficie de 540,83 km\u00b2 y una densid\u00e1 de poblaci\u00f3n de 25,1 hab/km\u00b2, siendo'l segundu conceyu m\u00e1s grande d'Asturies y \u00fan de los de m\u00e1s baxa densid\u00e1 de poblaci\u00f3n, llenda colos conceyos de Vald\u00e9s al norte, Cangas del Narcea al sur, al oeste con Villay\u00f3n y Allande, y al este con Salas, Miranda y Somiedo, les principales v\u00edes de comunicaci\u00f3n son: Les comarcales AS-215, AS-216, AS-217, AS-218, la rexonal AS-15, la nacional N-634 y l'autov\u00eda A-63 que llega hasta l'aniciu del conceyu.\nEL conceyu de Tin\u00e9u ye \u00fan de los mayores productores de lleche d'Asturies con un ampliu sector agrariu, tami\u00e9n tien delles celebraciones destacaes como les fiestes de San Roque, Les fiestes de Santiago, La fiesta del Choscu y la Feria Muestres de Tin\u00e9u.\nHistoria.\nTin\u00e9u tuvo presencia humana y\u00e1 dende tiempos prehist\u00f3ricos entre los a\u00f1os 100.000 - 80.000 e. de C., seg\u00fan vestixos alcontrados nel dolmen de Baradal, un \u00eddolu y bruesa achelense. La etapa neol\u00edtica ye la que m\u00e1s restos arqueol\u00f3xicos d'importancia mos dexa, como asina lo demuestren diversos campos tumbulares afayaos en la sierra de Cabra, la Coriscada, l'Altu Buste\u1e37\u1e37\u00e1n, Fastias, Tamayanes, Bones, Campie\u1e37\u1e37u, El Baradal o Meri\u00e1s.\nHaza'l 900 e. de C., an\u00edciase cola arribada de tribus indoeuropees y la meza \u00e9tnica la cultura castre\u00f1a, que dex\u00f3 abondosos restos en top\u00f3nimos y poblamientos, tiense constancia de l'apaici\u00f3n d'a lo menos una quincena d'asentamientos fortificaos espard\u00edos per tol territoriu, crey\u00e9ndose qu'escomenzaton a edificase nel neol\u00edticu, siguieron pela ed\u00e1 del Bronce, llegando a algamar la so m\u00e1xima plenit\u00fa na ed\u00e1 del Fierro. Dalgunos d'estos asentamientos son los de Ricastie\u1e37\u1e37u, Freisn\u00e9u o La Barca, la tribu dominante ye la de los P\u00e9sicos, \u00e1stures asitiaos ente'l Nal\u00f3n y Navia.\nDende'l sieglu 29 ec al 409 dc foi'l periodu de dominiu romanu, una vegada venc\u00edos los P\u00e9sicos la colonizaci\u00f3n romana truxo consigo les primeres esplotaciones de minerales, especialmente esplotaciones aur\u00edferes, siendo de gran importancia les de Navelgas y Santi\u00e1u Zarr\u00e9u. Tami\u00e9n procede d'esta \u00e9poca la primer calzada que trevesaba'l conceyu, asina como diversos top\u00f3nimos llocales y distintes monedes, ares, cag\u00fcercos, esteles y hasta la construcci\u00f3n de dalg\u00fan qu'otru acueductu. La toponimia parez indicar la presencia de villes romanes como la de Semproniana que ser\u00eda villa de Sempronio, en Tamayanes t\u00e1n los restos d'una antigua mansi\u00f3n romana.\nEd\u00e1 media y moderna.\nPelos sieglos XI y XII conoc\u00edase'l territoriu como \"les Asturies de Tin\u00e9u\" (\"cum tota Tinegia Asturiis\"); (\"in tota illa terra de Tineio, uidelicet de Cabruniana usque in Lectaregos &amp; usque in illa aqua de Nauia\"). Fundaci\u00f3n del monesteriu de San Migu\u00e9l de B\u00e1rcena, al qu'Alfonsu V condece'l drechu de montalgu (a\u00f1u 937); A esti sieglu pertenecen delles donaciones efeutuaes a poderes eclesi\u00e1sticos, como les realizaes por Alfonsu III y qu'incluy\u00eda al monesterio de Santa Mar\u00eda y el d'Arganda, o les realizaes pol rei Fruela y qu'incluy\u00eden delless illesies, asina como los monesterios de San Esteban de Sobr\u00e1u, San Facundu y San F\u00e9lix con tolos sos territorios, al final d'esti sieglu an\u00edciase la ruta Xacobea que treviesa Tin\u00e9u.\nEn 1010 cr\u00e9ase'l primer se\u00f1or\u00edu eclesi\u00e1sticu d'Asturies por delegaci\u00f3n rexa al monesteriu de San Miguel de B\u00e1rcena. Alfonsu VI conoz a Ximena \u00d1\u00fa\u00f1ez, condesa de Tin\u00e9u (a\u00f1u 1065), teniendo dos f\u00edes, Elvira y Teresa, llegando \u00e9sta \u00faltima a ser madre del primer rei de Portugal, Alfonsu I. El conde Pedro Xemen\u00ed funda'l monesteriu de Courias, que baxo la regla de San Benito algamar\u00e1 cierta sonad\u00eda. El Cid Campeador c\u00e1sase con Ximena D\u00edaz, f\u00eda del noble cuartanu y conde d'Uvi\u00e9u Diego Rodr\u00edguez (a\u00f1u 1075). Config\u00farase claramente'l \"Comisso de Tineggio\", al frente d'esti hab\u00eda condes, tenientes y gobernadores, apaeciendo nel testamentu de Petrus Alvariz y la so esposa, la confirmaci\u00f3n del padre y la madre del monarca portugu\u00e9s como \"Imperantes Tineggio\".\nEn 1115, representantes cuartanos acuden a la Xunta d'Uvi\u00e9u convocada pol obispu Pelayu, al env\u00eds de que se neutralizaren les aiciones malfechores que se taben dando per tol territoriu. Nel a\u00f1u 1125 el conde Suario gobernaba tol territoriu dende la Cabru\u00f1ana hasta'l r\u00edu Eo. Nel a\u00f1u 1144 Do\u00f1a Urraca, llamada \"L'Asturiana\", llega a reina de Navarra por matrimoniu con Don Garc\u00eda. Nel a\u00f1u 1178 el rexente Fernandu II dona al monesterio de San Vicente n'Uvi\u00e9u, el so realengu de Tin\u00e9u denom\u00e1u Vallongu y Veiga del Rei.\nYe nel sieglu XIII cuando tien llugar la concesi\u00f3n de la carta Pola a Tin\u00e9u, que concede al monesterio d'Oubona'l privilexu y l'encargu d'agospiu esclusivu de los pelegrinos xacobeos, pentemedies del rei Alfonsu IX, un namor\u00e1u de les tierres del conceyu; Tami\u00e9n de dichu a\u00f1u pertenez la orde dictada pol rei pola que s'obligaba a quien peregrinaba a Santiago de Compostela, el pasu per Tin\u00e9u, y m\u00e1s concretamente per delantre del monesteriu d'Oubona (a\u00f1u 1222). A partir de la segunda met\u00e1 del sieglu XIII, ta la figura del Mer\u00edn Real del que la so sede nesti territoriu paez tar en Tin\u00e9u; constituy\u00eda'l mu\u00e9rganu d'apelaci\u00f3n del occidente d'Asturies (hasta \"l'honor de Suar\u00f3n\", lo que g\u00fcei son Los Ozcos, Castropol...); \u00e9sti depend\u00eda al empar del Mer\u00edn o Adelantado d'Asturi\u00e9s. En 1267 apaez como titular d'esti cargu Alvar P\u00e9rez de Corn\u00e1s. En 1277, tien llugar na llocalid\u00e1 de \"La Espina\", la robla de varies poles del centro-occidente, ente les que s'alcontraba Tin\u00e9u, d'una carta de xermand\u00eda na que se compromet\u00eden na defensa de los intereses comunes. En 1295 el rei Fernandu IV de Lle\u00f3n y Castiella, gracies al apoyu recib\u00edu nes revueltes, confirma los privilexos a dellos conceyos que lu apoyaron.\nSieglu XIX endelantre.\nEn 1823 muerre'l xeneral Riego aforc\u00e1u, el 7 d'agostu de 1823, tropes franceses invadieron Tin\u00e9u y acabaron col Trieniu Lliberal anici\u00e1u por Riego. Y\u00e1 nel sieglu XIX, tien llugar la integraci\u00f3n de los \u00faltimos cotos se\u00f1oriales, cola incorporaci\u00f3n en 1827 de los cotos d'Oubona, Sangu\u00f1\u00e9u y Mirayu de Riba. En 1851 el cuartanu Santiago Fern\u00e1ndez Negrete ye nom\u00e1u ministru de Comerciu y socesivamente de Gracia y Xusticia. Otros fechos importantes asoced\u00edos nesta centuria son les guerres peninsulares, con presencia de tropes cuartanes nel frente escontra la invasi\u00f3n francesa, y les distintes batalles Carlistes, tami\u00e9n con diversos disturbios que tuvieron llugar nel conceyu.\nNel a\u00f1u 1912 v\u00e1ltase'l castiellu de Tin\u00e9u por alcuerdu municipal. Y\u00e1 nel sieglu XX, hemos destacar la figura del primer alcalde de la Segunda Rep\u00fablica, Jos\u00e9 Francisco Maldonado Gonz\u00e1lez, de la que la so interesante trayeutoria pol\u00edtica-y llevar\u00eda a ser l'\u00faltimu Presidente de la Rep\u00fablica nel exiliu; na Guerra Civil, Tin\u00e9u foi ocup\u00e1u poles columnes gallegues el 25 d'agostu de 1936. Tami\u00e9n sufri\u00f3 les consecuencies de la Civil espa\u00f1ola, anque afortunadamente'l conceyu recuper\u00f3se de manera satisfactoria convirti\u00e9ndose Tin\u00e9u n\u00fan referente de tol occidente asturianu, anque tami\u00e9n sufri\u00f3 un fuerte \u00e9xodu rural.\nXeograf\u00eda.\nEl conceyu de Tin\u00e9u as\u00edtiase nel postreru septemtrional de la pen\u00ednsula ib\u00e9rica nel Occidente d'Asturies, en\u00e1ntase per una superficie de 540,83 km\u00b2 siendo'l segundu conceyu con m\u00e1s sxtensi\u00f3n d'Asturies dempu\u00e9s de Cangas del Narcea, una gran parte d'esti territoriu (85%) all\u00fagase perriba de los 400 m.\nLa mayor parte del conceyu s'atopa nel tramu ente 400 y 800m, representa un 68% de la met\u00e1 de la estensi\u00f3n total. Esti tipu de territoriu, con una altit\u00fa media elevada y unes pendidures tan fuertes, sup\u00f3n un fuerte condicionante de l'activid\u00e1 agr\u00edcola y ganadera. Estos desniveles configuren un territoriu t\u00edpicamente alp\u00edn, coles llimitaciones y fraxilid\u00e1 d'esti tipu de territorios pero tami\u00e9n cola riqueza paisax\u00edstica, ecol\u00f3xica y cultural propies de les zones de monte. Con estes condiciones les er\u00edes, les paciones naturales, les viesuqes y bardiales ocupen la mayor parte de la superficie del conceyu, representando les tierres de cultivu nam\u00e1s un 5,09% del total.\nEl conceyu de Tin\u00e9u af\u00e1yase n\u00fan enclave prelitoral, los valles y sierres prellitorales d'Asturies acueyen la mayor parte de la poblaci\u00f3n y de l'activid\u00e1 econ\u00f3mica, polo que constit\u00fain la parte del territoriu que manifiesta una mayor humanizaci\u00f3n del paisaxe. Sicas\u00ed, la presencia de fuertes relieves fai qu'esistan numberoses aries qu'ent\u00e1 caltienen en gran midida les sos carauter\u00edstiques naturales orixinales; La zona prellitoral occidental, na que s'asitia Tin\u00e9u, pecu\u00f1ar\u00edzase pola fondura de los valles, con viesques que constit\u00fain n'ocasiones pernotables exemplos de lo que debi\u00f3 ser la cubierta vexetal de la mayor parte del pa\u00eds. Onde'l paisaxe sofriera un grau m\u00e1s intensu de modificaci\u00f3n persisten sebes, peque\u00f1es viesques y ribes.\nXeol\u00f3xicamente falando Tin\u00e9u enm\u00e1rcase dientro del periodu silurianu, con abundancia de pizarres y cuarcites. Tami\u00e9n se pue observar una presencia importante de calices, siendo \u00e9stes utilizaes pa la construcci\u00f3n y pa rectificar les tierres de llabor. Pela zona del Embalse de La Barca, alcontr\u00e1ronse restos volc\u00e1nicos (Caldera de La Ponte Castru).\nLes formes del so relieve, son el result\u00e1u de la erosi\u00f3n efeutuada polos cursos fluviales sobre la morfolox\u00eda heredada del ne\u00f3xenu. D'esti xeitu, la erosi\u00f3n fluvial ye la responsable del relieve, quedando enxetaos los r\u00edos enes partes m\u00e1s baxes. \nEl conceyu cuartanu, ye accident\u00e1u predominando el monte altu y mediu. Los sos accidentes xeogr\u00e1ficos m\u00e1s destacaos son los siguientes:\nEn cuantes a la so hidrograf\u00eda, dix\u00e9brase en dos cuenques: la del Esva, pel norte, y la del Narcea, pel sur.\nLa del Narcea treviesa'l conceyu, entrando per Argancinas y saliendo por Calabazos recibiendo les ag\u00fces de los r\u00edos Arganza, Xera, Rodical, Farand\u00f3n y Tu\u00f1a. Les ag\u00fces son aprovechaes pa la producci\u00f3n ll\u00e9trica, teniendo'l conceyu dos centrales hidroel\u00e9ctriques: la de La Barca y la de La Florida.\nLa del Esva recueye les ag\u00fces del Navelgas y el B\u00e1rcena, abandonando'l conceyu dempu\u00e9s d'un percorr\u00edu de 40 km por Ese de Caeras.\nMediu ambiente.\nClima.\nEn cuantes al so clima, ta consider\u00e1u oce\u00e1nicu templ\u00e1u. Deb\u00edo a la so proximid\u00e1 al mar cant\u00e1bricu, la mayor parte del conceyu suel tener unes temperatures seles y templaes, raramente superando los 28\u00a0\u00b0C de m\u00e1xima o que desciendan a muncho menos de 0\u00a0\u00b0C n'iviernu. Son comunes les nevaes pel iviernu y r\u00e1pides tormentes de branu. Tami\u00e9n abunden les precipitaciones per tol a\u00f1u na mayor parte del conceyu. Nes partes m\u00e1s elevaes del sur el clima ye llieramente m\u00e1s caldiu y secu. Na sierra de Tin\u00e9u y nel cantu accident\u00e1u del occidente, produzse una transici\u00f3n haza un clima m\u00e1s frescu, con un descensu t\u00e9rmicu m\u00e1s acus\u00e1u y present\u00e1ndose un aumentu de les precipitaciones.\nFlora.\nNa cubierta vexetal del occidente debieron predominar les distintes viesques olig\u00f3trofes comunes nel pa\u00eds, principalmente carbayeres, rebollales y umerales nes ribes. Toos ellos se conserven en mayor o menor grau, por\nembargu, l'usu del territoriu propici\u00f3 la so sustituci\u00f3n en munchws aries. Cons\u00e9rvense amplies superficies de viesques pela Cuenca del Esva anque en munchos casos se trate de fases tempranes de la viesca nes que la especie dominante ye'l beduliu.\nNel restu del territoriu les viesquen suelen acutase a los valles m\u00e1s encaxaos poco afayadizos pal cultivu, y gran parte de les sierres apaecen ocupaes por bardiales d'arga\u00f1a y piornu, cultivos agrarios y plantaciones forestales de pinu y ocalitu.\nLa cubierta vexetal del Paisaxe Protex\u00edu de la Cuenca del Esva sufri\u00f3 por dem\u00e1s les numberoses repoblaciones de pinu realizaes nes d\u00e9cades de los a\u00f1os cincuenta y sesenta. Frutu de les quemes, l'antigua superficie repoblada apaez g\u00fcei ocupada por estensos morgazos d'arga\u00f1a collorada, comunid\u00e1 carauter\u00edstica de los suelos sil\u00edceos m\u00e1s degradaos del occidentes asturianu. Magar, son tov\u00eda numberosos los valles con mases bien conservaes de carbayera olig\u00f3trofa, que nos llugares m\u00e1s aves\u00edos de cutiu s'amiesten con fayes. Nel aria septentrional del Paisaxe Protex\u00edu, dientro y\u00e1 del conceyu de Vald\u00e9s, abunden casta\u00f1eos mui avieyaos y escasamente esplotaos, polo que nel so interior puen reconocese les especies y comunidaes carauter\u00edstiques de les carbayeres, haza les que pali que pali evolucionen.\nLes mases de viesca m\u00e1s representatives son ensin dubia los umerales. Sacantes nes ribes m\u00e1s alteraes de les vegues de Paredes y Brieves, l'Esva conserva a lo llargo del so cursu delles de les ribes menos alteraes del pa\u00eds. Nelles apaecen felechos d'\u00e1mbitu tropical como'l felech\u00f3n, especie catalogada como d'inter\u00e9s especial.\nLlama l'atenci\u00f3n el centenariu Carbay\u00f3n de Valent\u00edn, al que les \u00faltimes dataciones alluguen el so nacimientu al rodiu'l 1160 y que foi declar\u00e1u monumentu natural en 1995, o la Fayona d'Eiros, tami\u00e9n declarada monumentu natural pero y\u00e1 desapaecida.\nFauna.\nLa degradaci\u00f3n de los h\u00e1bitats naturales nos valles y sierres asturianes supunxo la reducci\u00f3n de la so capacid\u00e1 d'acoyida pa la fauna, provocando la desapaici\u00f3n de dalgunes especies que se vieron forciaes a treslladar el so \u00e1rea de distribuci\u00f3n a les zonas m\u00e1s elevaes de la Cordelera Cant\u00e1brica. Sicas\u00ed, perviven abondoses poblaciones d'especies como'l corciu o'l xabaril. Tampoco nun son rares delles aves diurnes llegalmente protex\u00ede, especialmente l'azor o'l palomberu.\nEnte les especies calificaes nel Plan d'Ordenaci\u00f3n de los Recursos Naturales d'Asturies como singulares debe citae al llobu, al corux\u00f3n o la piquetina.\nLos principales valores ambientales del Paisaxe Protex\u00edu de la Cuenca del Esva ax\u00fastase a les ribes y calces fluviales y d'igual mou asocede cola fauna. Les ribes del Esva mantienen lo que probablemente constituya la m\u00e1s nutrida poblaci\u00f3n de ll\u00f3ndriga de los calces asturianos. Esti fechu da prueba de la gran bayura pisc\u00edcola qu'acueyen les sos ag\u00fces, principalmente de trucha y salmu, pero tami\u00e9n d'anguila. El calce del Esva presenta pa toes elles la ventaya de nun disponer de preses significatives, factor fundamental nel casu de l'anguila, especie pa la que tov\u00eda nun se desenrollaron sistemes d'escala equivalentes a los utilizaos pol salm\u00f3n.\nL'osu, una especie en peligru d'estinci\u00f3n, ta presente nel conceyu.\nParroquies.\nEl conceyu de Tin\u00e9u ta constituy\u00edu por 44 parroquies:\nDemograf\u00eda.\nEl conceyu de Tin\u00e9u cuenta con una poblaci\u00f3n de 11\u00a0146 habitantes (INE 2009) y una densid\u00e1 de 20,61 hab/km\u00b2. La poblaci\u00f3n distrub\u00faise pel conceyu de forma irregular, concentr\u00e1ndose la so mayor parte na villa de Tin\u00e9u, capital del conceyu y en menor grau nos nucleos parroquiales.\nLa evoluci\u00f3n de la poblaci\u00f3n nel conceyu dende principios del sieglu XX tien dos etapes bien diferenciaes. El Conceyu a entamos del sieglu XX presentaba una cota de 23.354 habitantes, \u00e9sta se caltuvo pr\u00e1uticamente estable y invariable hasta la met\u00e1 del sieglu, onde la cifra yera de 21.694. Hasta esta data llegar\u00eda la primer etapa.\nA partir de'equ\u00ed tien llugar la segunda, muncho m\u00e1s negativa pa la vida conceyera, con una continua perda de poblaci\u00f3n, \u00fanicamente paliada na d\u00e9cada de los 70 gracies a la reactivaci\u00f3n y ampliaci\u00f3n de la central ll\u00e9trica de Soutu la Barca.\nNesta \u00faltima etapa prod\u00faxose un reagrupamientu de la poblaci\u00f3n en tornu a les llocalidaes de Tin\u00e9u, Navelgas y Soutu la Barca, produci\u00e9ndose el consecuente despoblamientu de les zones del campu. En cuantes a les sos estructures demogr\u00e1fiques hai que dicir qu'anque se produxo un avieyamientu de la poblaci\u00f3n, \u00e9sti nun foi tan acus\u00e1u como se cabr\u00eda esperar, present\u00e1ndose un equilibriu bastante bonu tanto n'edaes, como en sexos.\nAsina, atop\u00e1monos coles 11.801 persones en tornu al a\u00f1u 2006 (INE 2006), como indica la gr\u00e1fica y un aumentu bultable na poblaci\u00f3n a 13.578 habitantes en 2010 anque, pesia a esta sele recuperaci\u00f3n, sup\u00f3n una perda de cuasi'l 50% dende principios del sieglu XX.\nEconom\u00eda.\nNel conceyu de Tin\u00e9u, el sector primariu ye'l que mayor n\u00famberu d'emplegos xenera, con un 54% del total. La ganader\u00eda ye la principal activid\u00e1 desendolcada dientro del sector, contabiliz\u00e1ndose una mayor\u00eda d'esplotaciones que se dediquen al gan\u00e1u bov\u00edn, tando la so producci\u00f3n claramente orientada al sector lacteu, obteni\u00e9ndose una cifra de lleche que xira alredor del 10% de la producci\u00f3n total d'Asturies, tami\u00e9n ye com\u00fan, anque en menor grau, la ganader\u00eda porcina y ovina orientada al autoconsumu.\nEl sector secundariu foi perdiendo importancia col pasu los a\u00f1os, representando g\u00fcei al 19,71% de la poblaci\u00f3n. La mayor parte de los trabayos del sector real\u00edcense nes industries estrautives y nes xeneradores de lletricid\u00e1, cuntando'l conceyu con una importante miner\u00eda d'antracita y tr\u00e9s centrales ll\u00e9triques, dos hidr\u00e1uliques en Posada y Calabazos, y una t\u00e9rmica, en Soutu la Barca. La construcci\u00f3n, magar, foi l'activid\u00e1 que m\u00e1s aument\u00f3 nos caberos a\u00f1os, siguiendo'l paradigma xeneral de tol pa\u00eds, cabe destacar el compleyu industrial de La Coriscada n'El Cruceru.\nPor \u00faltimo tenemos un sector terciariu qu'ocupa al 26,29% de la poblaci\u00f3n activa, y que s'alcuentra n\u00fan continuu procesu espansivu, conc\u00e9ntrase sobre too na capital del conceyu, la Villa de Tin\u00e9u, y en menor midida en Navelgas. El comerciu y los tresportes son les rames d'activid\u00e1 m\u00e1s representatives dientro d'elli.\nPol\u00edtica.\nEl conceyu de Tin\u00e9u se diferencia claramente del restu de conceyos asturianos en que, a diferencia de los dem\u00e1s conceyos, en Tin\u00e9u'l part\u00edu que m\u00e1s tiempu gobern\u00f3 foi un part\u00edu llocal, Unid\u00e1 Campesina de Tin\u00e9u (antes Uni\u00f3n de Campesinos Asturianos), que gobern\u00f3 dende 1979 a 2001, interrump\u00edu na llexislatura 1987-1991 per 3 a\u00f1os pola llegada al poder del PSOE. Y\u00e1 en 2001, gobern\u00f3 el PP, y dende l'a\u00f1u 2003, quien lo fai ye'l PSOE. (Ver llista d'alcaldes de Tin\u00e9u). L'alcalde actual ye'l socialista Marcelino Marcos L\u00edndez.\nArte.\nTin\u00e9u carauter\u00edzase por tener multit\u00fa d'elementos arquiteut\u00f3nicos d'inter\u00e9s, amos\u00e1ndonos una gran diversid\u00e1 d'estilos y de construcciones. D'esti mou y dientro de l'arquiteutura relixosa, tenemos na capital la ilesia parroquial de San Pedru, antiguu templu conventual de San Franciscu del que la construcci\u00f3n data de finales del sieglu XIII. Conserva daquella antiguos sepulcros, la portada d'accesu, l'arcu de trunfu y restos d'una torre rom\u00e1nica.\nN'Oubona podemos alcontrar los antiguos restos del monesterio y la ilesia de Santa Mar\u00eda la Real, construy\u00edu supuestamente por orde d'Adelgaster, f\u00edu del rei Silo nel 780. Los \u00fanicos restos qu'ent\u00e1 se conserven del monesteriu, pertenecen a una reforma efeutuada nel sieglu XVIII y correspuenden na so mayor parte a l'arquer\u00eda del claustru y a una parte de la planta alta. La ilesia ta estructurada en tr\u00e9s naves con \u00e1bsides semicirculares y portada de los pies con arcu acampan\u00e1u. Na muria del Evanxeliu hai una inscripci\u00f3n qu'indica qu'ell\u00ed reposen los restos de los fundadores del monesteriu.\nOtra construcci\u00f3n de gran relieve contit\u00faila La Ilesia parroquial de San Miguel de B\u00e1rzana. Fund\u00e1u nel 973 pol bisg\u00fcelu del conde Piniolo, fundador del monesterio de Courias. De la so construcci\u00f3n orixinal nam\u00e1s conserva una ventana n'arcu con columna en mediu na so parte oriental y dos portaes d'ingresu, una a los pies y otra na zona sur, frutu d'una posterior reforma. Interiormente ta estructurada nuna \u00fanica nave. L'arcu trunfal ta sosten\u00edu sobre cuatro columnes coronaes por estraordinarios capiteles.\nDe los dem\u00e1s templos espard\u00edos per Tin\u00e9u nomaremos tami\u00e9n los de San Esteban en Ralamiego, d'estilu rom\u00e1nicu, y que tien gran importancia pola so antigua construcci\u00f3n y los componentes arquiteut\u00f3nicos qu'axunta. En Tu\u00f1a tenemos la ilesia parroquial que cuenta con un retablu del sieglu XVII. Asinamesmo alcontramos la capiella de la Madalena en Busturniegu, la Ilesia de los Santos Xustu y Pastor n'El Pedregal y la de Santu Tom\u00e1s en La Preda.\nDe les edificaciones palaciegues y civiles falaremos del palaciu de la familia Garc\u00eda de Tin\u00e9u y Maldonado, d'\u00e9poca medieval y que presenta una torre cil\u00edndrica, actual casa de la cultura. Otru palaciu qu'atopamos na capital ye'l de Meras, fund\u00e1u en 1525, y que presenta dos torres y un guapu patiu interior. Na cai mayor tov\u00eda se conservrn dellos restos del antiguu hospital del Corpus Christi.\nYa sali\u00e9ndonos de la capital vemos en Santianes el palaciu Queipo de Llano, construy\u00edu ente los sieglos XVI y XVIII y que presentaba dos torreones, un patio interior y una capilla con un retablo barroco de importancia.\nEn Rozadiella nos encontramos col palacio de Oma\u00f1a erigido por la familia Oma\u00f1a en 1649, partiendo de una torre ya destruida. Presenta una fachada barroca con escudu y dos escalinates monumentales. Tami\u00e9n conserva una ilesia con tr\u00e9s escelentes retablos y un sepulcru con estatua dedicada al fundador del edificiu.\nLa llocalid\u00e1 de Tu\u00f1a conserva delles construcciones destacaes como'l Palaciu de Cabulr\u00edu del sieglu XVII-XVIII, el de Ferrer\u00eda, del XVIII, construy\u00edu partir d'una torre medieval, la Casa de la Torre y la casa natal del general Riego del sieglu XVIII, y que ye Monumentu Hist\u00f3rico-Art\u00edsticu. Por \u00faltimo, nomaremos otres casones y palacios como los de Coutu Maldonado en La mortera, el de Francos\u2013Fl\u00f3rez n'Arganza y la casona de Fern\u00e1ndez Capalleja en Navelgas.\nFiestes y celebraciones.\nEn Tin\u00e9u toles parroquies y dellos pueblos celebren xeneralmente la so propia fiesta en branu dedicada a dalg\u00fan santu normalmente, comp\u00f3nense de distintos actos folcl\u00f3ricos, ll\u00fadicos, deportivos y gastron\u00f3micos, que faen qu'\u00e9stes tenganun allegre baturiciu.\nLes fiestes patronales cel\u00e9brense'l 29 de xunu, coincidiendo cola festivid\u00e1 de San Pedru que ye'l patr\u00f3n de la Villa.\nEn xunetu son les fiestes del Ap\u00f3stol Santiagu en Fastias, y en dellos pueblos secundarios, El Carme en Santianes y Xinestaza y el Festival de la Llana en Tu\u00f1a. Y ya n'agostu las de la Virxe de la Carid\u00e1 en Navelgas y las Fiesta de los pueblos d'Asturies en Navelgas. \nLes fiestes grandes de Tin\u00e9u son les fiestes de San Roque (del 12 al 18 d'agostu),que foron declaraes d'inter\u00e9s tur\u00edsticu rexonal en 1990, y xiren en gran midida en tornu al Campu de San Roque (onde'l d\u00eda 15 se celebra'l d\u00eda del bollu).\nEl d\u00eda 12 real\u00edzase la presentaci\u00f3n de les pe\u00f1es na plaza del ayuntamientu, realizando dempu\u00e9s de dicha presentaci\u00f3n una peque\u00f1a pelegrinaci\u00f3n a pie per parte de les mesmes, y acompa\u00f1aos d'un carru pux\u00e1u por una pareya de bues que tresporta una pipa de sidra y una charanga qu'ameniza'l trayeutu hasta'l Campu de San Roque, onde se celebra una cena multitudinaria que suel durar hasta altes hores de la madrugada.\nEl d\u00eda 15, en tornu al meud\u00eda, real\u00edzase nel Campu de San Roque'l tradicional repartu del bollu pre\u00f1\u00e1u y vinu, continuando la fiesta per tol d\u00eda y tola nueche amenizada con grandes orquestes.\nEl d\u00eda 16 sobre'l meud\u00eda, cel\u00e9brase una misa n'honor a San Roque na capiella que da nome a dichu campu. Darr\u00e9u, los romeros disp\u00f3nense a prebar les sos meriendes feches coles meyores viandes, al son de les gaites y tambores. Tami\u00e9n se celebra'l concursu de baille tradicional, el campeonatu de bolos de Tin\u00e9u, el campeonatu de Tiru de pistola, asina como estremaos torneos de F\u00fatbol sala y de campu. A las dolce de la nueche, proc\u00e9dese a la rifa la xata.\nEl d\u00eda 18 tien llugar el desfile de carroces, y al rodiu les 12 de la nueche la descarga de voladores, que marquen la reuta final de les fiestes, acabando coles tradicionales sopes d'ayu que se puen prebar en bares y restaurantes a partir de les 4 de la madrugada.\nTurismu.\nEl turismu nel conceyu conc\u00e9ntrense principalmente na villa de Tin\u00e9u y en Navelgas.\nPor supuestu diversos pueblos como Tu\u00f1a tami\u00e9n hai daqu\u00e9 de turismu deb\u00edo al Festival de la llana y a les sos fiestes del Carme."}
{"id": "626", "revid": "37624", "url": "https://ast.wikipedia.org/wiki?curid=626", "title": "Uvi\u00e9u", "text": "Uvi\u00e9u o Uvieo (\"Oviedo\" en castellanu) ye una ciud\u00e1 espa\u00f1ola capital del Princip\u00e1u d'Asturies. Tien el so orixe na Alta Ed\u00e1 Media (sieglu VIII), o enantes. Asinamesmo, ye un conceyu asturianu, siendo la so capital la ciud\u00e1 del mesmu nome, Uvi\u00e9u; y una parroquia de dichu conceyu, que comprende a Uvi\u00e9u capital.\nYe'l noyu comercial, relixosu, alministrativu y universitariu d'Asturies y la sede de l'Archidi\u00f3cesis d'Uvi\u00e9u. Ostenta los t\u00edtulos de \"\u00abmui noble, mui lleal, benem\u00e9rita, invicta, heroica y bona\u00bb\" que figuren nel escudu del conceyu y asina lo recueye una placa allugada na fachada del edificiu de la casa de conceyu. Uvi\u00e9u ye'l segundu conceyu m\u00e1s pobl\u00e1u del Princip\u00e1u con 225.391 (INE 2011) habitantes y ta incluy\u00edu nel \u00e1rea metropolitana central d'Asturies, qu'engloba a m\u00e1s de 860.000 persones, y nel denom\u00e1u \"ocho asturianu\".\nEsisten otres ciudaes col mesmu nome, toes elles nel continente americanu: en Baxa California, en Veracruz (M\u00e9xicu), en Paragu\u00e1i, na Rep\u00fablica Dominicana y en Florida (EE. XX.).\nEtimolox\u00eda.\n\"Uvi\u00e9u\" o \"Uvieo\" ye'l top\u00f3nimu tradicional del conceyu. Nes cr\u00f3niques medievales del Reinu d'Asturies denoma alternativamente a la ciud\u00e1 \"Ovetao\" u \"Oveto\". Asina nel Testamentu d'Alfonsu II ll\u00e1masela \"Ovetdao\", \"Ovetao\" na Cr\u00f3nica Albeldense y \"Oveto\" nel Pautu mon\u00e1sticu de San Vicente y nes Cr\u00f3niques d'Alfonsu III, tanto nes sos versiones rotense, como sebastianense.\nEtimol\u00f3xicamente nun ta claro l'orixe del nome de la ciud\u00e1. Ram\u00f3n Men\u00e9ndez-Pidal atribuy\u00f3-y al top\u00f3nimu un orixe celta. Tami\u00e9n se-y atribuyeron significados estremaos n'euskera. Delles teor\u00edes apunten a que remanez del llat\u00edn medieval \"Urbs Vetus\", que significa \u00abciud\u00e1 vieya\u00bb. Propuesto por Luis Alfonso de Carvallo (Padre Carvallo). Dalgunes fontes, como Xos\u00e9 Lluis Garc\u00eda Arias, dulden d'esta propuesta pos \"urbs\" yera femen\u00edn y \"vetus\" neutru y, polo tanto, nun se podr\u00eda falar d'una \"ciud\u00e1 vieyo\", nun siendo qu\"'urbs\" seya consider\u00e1u como dalgo non contable. Propuesto por Floriano Cumbre\u00f1o y Recio Garc\u00eda, l'orixe tratar\u00edase de la uni\u00f3n de \"Ovis\" col sufixu \"-etum\", que significa \u00abllugar abondosu n'oveyes\u00bb, anque esto nun parez mui fundament\u00e1u. Otres esplicaciones consideren que \"iovetano\" ye xetivu de \"Iove\" (que significa X\u00fapiter, polo que'l llugar pudiera ser un llugar de veneraci\u00f3n a X\u00fapiter), o que remanez del idioma celta. Joaqu\u00edn Manzanares propunxo la esplicaci\u00f3n de que'l nome de la ciud\u00e1 provi\u00e9n del llat\u00edn \"Albetum\" (blanqu\u00edn), deb\u00edo a la color de l'atalaya onde s'asitiaba'l nucleu orixinal de la ciud\u00e1; esto coincide cola descripci\u00f3n que fizo del llugar el Padre Carvallo. Asina, surde otra posible interpretaci\u00f3n del orixe del nome de la ciud\u00e1, qu'indica qu'Uvi\u00e9u vien de \"Alvietum\" (de la uni\u00f3n de \"Alveum\" y la terminaci\u00f3n \"-etum\"), que significa \u00abllugar abondosu en \u00f1ores\u00bb y que tami\u00e9n coincidir\u00eda cola descripci\u00f3n dada por Padre Carvallo.\nXentiliciu.\nEl xentiliciu de los habitantes d'Uvi\u00e9u ye uvie\u00edn, anque popularmente tami\u00e9n se los conoz como carbayones, n'alcordanza d'un \u00e1rbol que foi per munchos sieglos s\u00edmbolu de la ciud\u00e1. Un carbayu, un \u00e1rbol que yera sagr\u00e1u pa los antiguos \u00e1stures. \u00dan d'ellos, delles veces centenariu, yera conoc\u00edu col nome d\"'El Carbay\u00f3n\", y crec\u00eda no que, hasta mediaos del sieglu XIX, yeren les afueres de la ciud\u00e1. La necesid\u00e1 de coneutar el cascu vieyu de la ciud\u00e1 cola nueva Estaci\u00f3n del Norte (a la que llegaben los trenes provenientes de la Meseta Central) llev\u00f3 a la corporaci\u00f3n conceyera a afalar a un ensanche qu'oblig\u00f3 a tronzalu, y\u00e1 que la so presencia torgaba que la qu'angua\u00f1o ye cai d'Ur\u00eda tuviere'l traz\u00e1u rectilliniu que pretend\u00eden los impulsores d'esti ordenamientu de l'arredolada de la ciud\u00e1. Pese a la oposici\u00f3n de gran parte de los ciudadanos, el carbayu foi tronz\u00e1u finalmente en 1879.\nEn 1950 el conceyu llant\u00f3 otru carbayu a la vera del Teatru Campoamor, al que se-y dio'l nomatu d\"'El Carbay\u00edn\", pero sec\u00f3 pocos a\u00f1os dempu\u00e9s. En 1970 sustituy\u00f3se por otro tray\u00edu de San Ll\u00e1zaru de Paniceres (conceyu d'Uvi\u00e9u), que g\u00fcei ent\u00e1 se llevanta na parte trasera del teatru, dando nome a la plaza que lu acueye. Am\u00e1s, nel llugar onde taba \"El Carbay\u00f3n\" orixinal coloc\u00f3se, sobre l'acera, una placa conmemorativa en marzu de 1959.\nS\u00edmbolos.\nLos s\u00edmbolos del conceyu d'Uvi\u00e9u son l'escudu, nel que figuren los t\u00edtulos qu'ostenta la ciud\u00e1 alredor de la Cruz de los \u00c1nxeles y timbr\u00e1u por una corona real, y la bandera, de color azul col escudu nel centru.\nHistoria.\nEd\u00e1 Media.\nLa ciud\u00e1 d'Uvi\u00e9u fund\u00f3se en 761, seg\u00fan el rellatu que se fai de la mesma nel Pautu mon\u00e1sticu de San Vicente, dat\u00e1u en 781 y conserv\u00e1u en copia del sieglu XII nel Archivu del Monesteriu de San Pelayu, sobre una llomba asitiada na encruceyada qu'un\u00eda, de norte a sur, Lli\u00f3n con \"Lucus Asturum\", l'actual Lugo, pasando pel puertu de Payares, y el que s'empobinaba al oeste en direici\u00f3n a Galicia. La llomba, nesi momentu desierta, llamada \"Ovetao\" o \"Oveto\", foi ocupada polos monxos M\u00e1ximu y Fromestanu onde construyeron un monesterio que dedicaron a San Vicente. Posteriormente, nuna data imprecisa y probablemente pa confirmar la posesi\u00f3n de la llomba polos monxos de San Vicente, el rei Fruela I visit\u00f3'l llugar y decidi\u00f3 llevantar una bas\u00edlica dedicada a San Salvador y otres dependencies, nes que nacer\u00eda so f\u00edu, el futuru Alfonsu II el Castu.\nAnque hist\u00f3ricamente consider\u00f3se que la fundaci\u00f3n de la ciud\u00e1 se remonta al sieglu VIII, vieno especul\u00e1ndose dende mediaos del sieglu XX cola posibilid\u00e1 de la esistencia de dalg\u00fan poblamientu del llugar nel periodu romanu, deduci\u00e9ndolo fundamentalmente a partir d'una llectura cr\u00edtica del ment\u00e1u Pautu mon\u00e1sticu de San Vicente. Esta suposici\u00f3n foi cobrando cada vuelta m\u00e1s fuercia con recientes descubrimientos arqueol\u00f3xicos obten\u00edos nes obres d'ampliaci\u00f3n del Mus\u00e9u de Belles Artes d'Asturies en 2008, dataos nel sieglu IV.\nAlfonsu II el Castu tresllad\u00f3 la capital del reinu d'Asturies a Uvi\u00e9u n\u00fan momentu indetermin\u00e1u, pero enantes de 812, data del Testamentu d'Alfonsu II, que se guarda nel Archivu de la Catedral d'Uvi\u00e9u, y onde y\u00e1 cita a la ciud\u00e1 como llugar onde reside. Convirti\u00f3la en sede episcopal, fortific\u00f3la y dot\u00f3la de palacios, ilesies y otres estructures. La muralla que protex\u00eda la ciud\u00e1, de la que g\u00fcei malapenes queden partes visibles en dellos emplazamientos, llindiaba una figura circular afayada a la llomba, ocupando un \u00e1rea de 11\u00a0ha qu'acoy\u00eda a unes 6.000 persones distribuy\u00edes en tr\u00e9s barrios bien diferenciados: \"La Villa\", qu'axuntaba los edificios m\u00e1s antiguos relixosos y civiles; \"Cimavilla\", mercantil y venceyada a les pelegrinaciones; y \"Socastiellu\".\nAl tiempu del so rein\u00e1u descubri\u00f3se en Compostela un cabuercu que se supunxo del ap\u00f3stol Santiago (nel 812). Esti rei foi'l primeru en visitalu partiendo dende Uvi\u00e9u, colo qu'Alfonsu II se convirti\u00f3 nel primer pelegr\u00edn a Santiago, inaugurando'l primer cam\u00edn de pelegrinos, como se pue lleer n\u00fan documentu d'Alfonsu II dat\u00e1u nel 4 de setiembre del a\u00f1u 829, onde se concede a la ilesia de Santiago de Compostela l'espaciu comprend\u00edu n\u00fan radiu de tr\u00e9s milles alredor d'\u00e9sta, construyida pa venerar a les sagraes reliquies, y onde d'esta manera se cuenta c\u00f3mo'l rei s'enter\u00f3 del descubrimientu y c\u00f3mo acudi\u00f3 colos \"maiores\" del so palaciu; anque angua\u00f1o se sabe que ye falsu, sup\u00f3nse que se debe basar n'otru verdaderu d'Alfonsu II que y\u00e1 nun se conserva.\nDarr\u00e9u el so contautu cola corte de Carlomagno, entam\u00f3 a fluyir dende'l reinu d'\u00e9sti un r\u00edu de pelegrinos qu'entraben pelos Pirineos y pel norte diben hasta Uvi\u00e9u y dende eh\u00ed pa Santiago, colo que'l cam\u00edn norte ye la ruta m\u00e1s antigua de los pelegrinos a Santiago de Compostela. Si los primeros pelegrinos usaben esta v\u00eda d\u00e9bese a que m\u00e1s al sur el cam\u00edn nun yera seguru nesa d\u00f3mina, ya que se trataba d'un territoriu en que, anque y\u00e1 conquist\u00e1u a Al-Andalus, yeren frecuentes les incursiones musulmanes. De fechu, el cam\u00edn del sur ye posterior, y\u00e1 que nam\u00e1i reis posteriores fueron a allo\u00f1ar los musulmanes hasta m\u00e1s all\u00e1 del Dueru.\nNel a\u00f1u 1075 visit\u00f3 Uvi\u00e9u en calid\u00e1 de pelegr\u00edn el rei de Lli\u00f3n y de Castiella, Alfonsu VI. Abri\u00f3 solemnemente l'Arca Santa na ilesia de San Salvador, que conten\u00eda munches y mui bones reliquies que tuvieren escond\u00edes nel monte Monsacru, por mor de la conquista musulmana. A partir d'esti fechu, Uvi\u00e9u y les sos reliquies fueron famoses internacionalmente, hasta'l puntu que los pelegrinos que ven\u00eden a Santiago de Compostela s'esviaben en Lli\u00f3n y s'empobinaben al norte pa facer un altu nesta ciud\u00e1 asturiana y venerar les reliquies. De fechu hai un refr\u00e1n antiguu que diz \"Quien va a Santiago y nun a San Salvador, visita al siervu y dexa al Se\u00f1or\", indicando poro qu'Uvi\u00e9u yera ruta obligada pa los pelegrinos del cam\u00edn.\nEl rei Xuan I, en 1388, funda'l Princip\u00e1u d'Asturies, t\u00edtulu inaugur\u00e1u pol infante don Enrique, f\u00edu d'aquelli, y que dende ent\u00f3s corresponder\u00e1 a los socesores a la Corona; Uvi\u00e9u t\u00f3rnase, ent\u00f3s, na capital del Princip\u00e1u. Al empar surd\u00eda la Xunta Xeneral del Princip\u00e1u d'Asturies, instituci\u00f3n de drechu p\u00fablicu que como Xunta de Conceyos funcion\u00f3 con calter permanente n'Asturies dende mediaos del sieglu XV hasta 1834, a\u00f1u nel que dio pasu a les Diputaciones Provinciales.\nEd\u00e1 Moderna.\nNestos sieglos la ciud\u00e1 vivi\u00f3 una \u00e9poca d'inmovilizaci\u00f3n econ\u00f3mica por mor d'un ciertu aisllamientu y pola mengua del n\u00famberu de pelegrinos qu'aportaben a la ciud\u00e1 cam\u00edn de Santiago de Compostela. Destaca nesti tiempu el fueu que, na Nuechebona de 1521, arras\u00f3 la capital. P'axudar a la reconstrucci\u00f3n, el rei Carlos I-y concede, en 1525, el drechu a celebrar un merc\u00e1u llibre d'impuestos los xueves. Reconstr\u00faise la ciud\u00e1, aprovechando tami\u00e9n pa facer delles obres non direutamente rellacionaes colo destruy\u00edo pol fueu: f\u00edzose l'acueductu de les Pilastres, acab\u00f3se la torre la catedral y construy\u00e9ronse los conventos de los dominicos y los xesuites. La reconstrucci\u00f3n aprovechose, tami\u00e9n pa reordenar el traz\u00e1u urbanu, camudando'l planu radial anterior por otru ortogonal.\nEl fechu m\u00e1s destac\u00e1u nel sieglu XVII foi la fundaci\u00f3n de la universid\u00e1 en 1608. La donaci\u00f3n p\u00f3stuma de Fernando de Vald\u00e9s Salas pa que se creara tard\u00f3 bien de tiempu n'usase (l'inquisidor y arzobispu y\u00e1 morriera en 1568), pero camud\u00f3 pa siempres la vida cultural de la ciud\u00e1. Esta conoci\u00f3, nesti sieglu, ciertu crecimientu demogr\u00e1ficu. Pese a ello, y a que va convirti\u00e9ndose nel llugar de residencia de la nobleza y l'altu cleru, nun pasaba de los 7.000 habitantes al finar el sieglu. \nNa Guerra de Socesi\u00f3n espa\u00f1ola la ciud\u00e1 calt\u00favose fiel a Felipe V. Esti, a\u00f1os dempu\u00e9s (1717), fund\u00f3 la Real Audiencia d'Asturies como tribunal d'apelaci\u00f3n escontra les decisiones, munches veces arbitraries, de la Xunta Xeneral, controlada pola nobleza. Esti sieglu, d'otra banda, foi de gran activid\u00e1 cultural; nella rescampl\u00f3 la figura de fray Benito Jer\u00f3nimo Feijoo, una de les figures cimeres de la cultura espa\u00f1ola d'esti sieglu que provoc\u00f3 colos sos ensayos, qu'elli nomaba \"discursos\" (axuntaos nes obres \"Teatro cr\u00edtico universal\" y \"Cartas eruditas y curiosas\", ente m\u00e1s otres) y escrib\u00eda na so celda del conventu de San Vicente (angua\u00f1o sede del Mus\u00e9u Arqueol\u00f3xicu d'Asturies), grandes pol\u00e9miques na so \u00e9poca. Cre\u00f3se tami\u00e9n nesta d\u00f3mina la Socied\u00e1 Econ\u00f3mica d'Amigos del Pa\u00eds que lleg\u00f3 a ser un grupu con un ciertu prestixu cultural y influyencia pol\u00edtica.\nSieglu XIX endelantre.\nN'ochobre de 1807 tuvo llugar la invasi\u00f3n francesa comandada por Napole\u00f3n. Al llegar a Asturies les noticies de los socesos del 2 de mayu de 1808 en Madrid, y tres el llevantamientu de la poblaci\u00f3n, la Xunta Xeneral del Princip\u00e1u d'Asturies aconcey\u00f3'l 9 de mayu pa tomar les primeres mid\u00edes qu'asegurasen la defensa del pa\u00eds, en rebeld\u00eda \u00e9nte les \u00f3rdenes del Gobiernu Central en manes y\u00e1 de los franceses. Les noticies fueron asocediendo, sobre too les abdicaciones de Bayona, polo que finalmente'l 24 de mayu, y con gran presi\u00f3n popular, y tres la espulsi\u00f3n de los miembros contrarios a la guerra, la Xunta declar\u00f3se soberana, convirti\u00e9ndose na Xunta Suprema de Gobiernu del Princip\u00e1u d'Asturies, y declarando la guerra a Francia.\nEcon\u00f3micamente nesti sieglu hebo un surdimientu econ\u00f3micu n'Asturies, que se reflex\u00f3 na capital a partir de 1850, cuando se maquiniz\u00f3 la F\u00e1brica d'Armes (qu'ocupaba a mil obreros), lo qu'ayud\u00f3 a que s'instalaren fundiciones metal\u00farxiques como \"La Amistad\" y \"Bertrand\", la F\u00e1brica de gas y una tabacalera. Sicas\u00ed, la xera d'Uvi\u00e9u nel desenrollu capitalista d'Asturies foi la de centru organizador. La so privilexada llocalizaci\u00f3n ente les cuenques hulleres y los puertos foi apoyada pola so fuerte capacid\u00e1 d'inversi\u00f3n (enantes de 1897 abri\u00e9rense cuatro bancos), capacid\u00e1 que foi incrementada col retornu de capitales cubanos tres la Guerra de Cuba en 1898.\nEl sector terciariu de la ciud\u00e1 empez\u00f3 a ser significativu a principios del sieglu XX, cuando se fren\u00f3'l puxu industrializador, y creci\u00f3 r\u00e1pidamente; en 1930 hab\u00eda operatives 874 llicencies comerciales, de les qu'una de cada tr\u00e9s taba na cai Ur\u00eda. En parte debi\u00f3se a la meyora de les comunicaciones, que permiti\u00f3 ampliar l'\u00e1rea econ\u00f3mica de la burgues\u00eda uvie\u00edna. El tr\u00e1ficu del sistema ferroviariu increment\u00f3se sobremanera: hasta 42 trenes llegaben diariamente en 1924 a les tr\u00e9s estaciones coles que la ciud\u00e1 cuntaba ent\u00f3ncenes. Al empar, la rede de carreteres tami\u00e9n enant\u00f3, cre\u00e1ndose llinies regulares de viaxeros y mercanc\u00edes; en 1926 operaben na ciud\u00e1 dolce compa\u00f1\u00edes d'autobuses, anque hasta 1956 nun esistieron autobuses urbanos.\nNa revoluci\u00f3n d'ochobre 1934 llibr\u00e1ronse diez d\u00edes d'intensos combates dientro de la ciud\u00e1 que l'afararon en bona parte: resultaron da\u00f1aos en mayor o menor midida, ente otros edificios, el de la Universid\u00e1, nel que la so biblioteca guardaba fondos bibliogr\u00e1ficos d'estraordinariu valir que nun se pudieron recuperar, el Teatru Campoamor y munches cases particulares, especialmente de la zona de la cai Ur\u00eda. La C\u00e1mara Santa na Catedral, pola so parte, foi dinamitada. Tov\u00eda ensin tener concluy\u00edo dafechu la reconstrucci\u00f3n de les zones afeutaes, la ciud\u00e1 alcontr\u00f3se cola sulevaci\u00f3n del Ex\u00e9rcitu en 1936 que dio llugar a la Guerra Civil. El coronel Aranda llevant\u00f3se, y foi la \u00fanica ciud\u00e1 de tol cant\u00e1bricu que qued\u00f3 en manes de los sulevaos, arrodiada dafechu por tropes y milicianos lleales a la Rep\u00fablica. Pronto la ciud\u00e1 qued\u00f3 asitiada, y asina permaneci\u00f3 per noventa d\u00edes hasta que l'ex\u00e9rcitu franquista que ven\u00eda de Galicia rompi\u00f3'l cercu, creando un \"pasiellu\" que permaneci\u00f3 abiertu hasta la fin de la guerra nel norte, un a\u00f1u dempu\u00e9s. Esto foi la fin de la guerra n'Uvi\u00e9u, que nun volvi\u00f3 a sofrir m\u00e1s operaciones militares. Nestos tr\u00e9s meses d'asediu, l'efeutu de l'artiller\u00eda y de les lluches dientro de la ciud\u00e1 foi la destrucci\u00f3n del 75% de la so capacid\u00e1 d'agospiu. Dellos barrios, como \"El Campill\u00edn\", quedaron arrasaos y gran parte del patrimoniu cultural foi da\u00f1\u00e1u, quem\u00e1u o destruy\u00edu. A partir de 1941 la ciud\u00e1 s'acueye al Plan d'Urbanizaci\u00f3n o de Reconstrucci\u00f3n Nacional de Valent\u00edn Gamazo, siendo'l cascu vieyu declar\u00e1u zona monumental en 1955. Tres una prollongada etapa franquista, celebr\u00e1ronse les primeres eleiciones democr\u00e1tiques el 3 d'abril de 1979. El 24 de setiembre de 1980 cr\u00e9ase la Fundaci\u00f3n Pr\u00edncipe d'Asturies, qu'ente otres coses celebra los Premios Pr\u00edncipe d'Asturies dende 1981.\nXeograf\u00eda.\nEl conceyu all\u00fagase nel centru d'Asturies, ocupando 186,65\u00a0km\u00b2 ente los r\u00edos Nal\u00f3n y Nora (los r\u00edos m\u00e1s importantes del conceyu, xunto al r\u00edu Trubia), anque neng\u00fan d'ellos crucia'l cascu urbanu. Llenda al norte colos conceyos de Les Regueres y Llanera, al sur con Mieres y La Ribera, al este con Siero y Llangr\u00e9u y al oeste con Grau y Santo Adriano.\nL'altura del conceyu var\u00eda ente los 80\u00a0msnm que marca'l r\u00edu Nal\u00f3n y los 709\u00a0msnm qu'algama L'Escob\u00edn, nel macizu de La Grandota, asiti\u00e1u na llende con Llangr\u00e9u. La ciud\u00e1 ta protexida de los vientos del norte pol Monte Naranco; al sur ta la sierra L'Aramo, Na que s'alcuentra'l puertu de L'Angliru, famosu pola so dureza pa los ciclistes y populariz\u00e1u por ser final d'etapa de la vuelta ciclista a Espa\u00f1a en delles ocasiones. El cascu urbanu ocupa una topograf\u00eda accidentada, que se traduz en bruscos desniveles de m\u00e1s de 100 metros ente'l barriu d\"'El Cristu\" (315\u00a0m) y \"La Tenderina\" (190\u00a0m); normalmente s'utiliza como referencia pal cascu urbanu l'altura a la que s'alcuentra'l Teatru Campoamor (227\u00a0m). Pese a esta topograf\u00eda, el conceyu representa'l primer \u00e1mbitu de cierta horizontalid\u00e1 al norte de la Cordelera Cant\u00e1brica, que ye continuada polos conceyos de Llanera y Siero.\nClima.\nClimatol\u00f3xicamente, como na mayor parte d'Asturies, domina un clima oce\u00e1nicu con branos seles y iviernos frescos y una pluviosid\u00e1 bien repartida a lo llargo del a\u00f1u, predominando n'iviernu y primavera. El clima ta daqu\u00e9 continentaliz\u00e1u deb\u00edo a qu'Uvi\u00e9u nun te una ciud\u00e1 llitoral, sin\u00f3n interior, polo que les temperatures fluct\u00faen m\u00e1s que nes zones costeres.\nNel periodu de 1972 a 2000 la temperatura media a\u00f1al foi de 12,9\u00a0\u00b0C, con agostu como'l mes m\u00e1s calurosu, con una media de 18,7\u00a0\u00b0C, y xineru como'l m\u00e1s fr\u00edu, con 8,0\u00a0\u00b0C de permediu. Hist\u00f3ricamente, la menor temperatura rexistrada na ciud\u00e1 desque esisten mediciones ocurri\u00f3'l 3 de febreru de 1902, cuando s'algamaron -10,4\u00a0\u00b0C; la m\u00e1xima s'algam\u00f3'l 11 d'agostu de 1870, cuando'l term\u00f3metru xubi\u00f3 hasta los 38\u00a0\u00b0C. Nel periodu 1972 a 2000, el mes m\u00e1s lluviosu foi abril, con 109\u00a0mm, mentes que los menos lluviosos fueron xunu, xunetu y agostu, con unes precipitaciones medies de 52, 53 y 55\u00a0mm respeutivamente; a\u00f1almente'l permediu s'asiti\u00f3 en 973\u00a0mm. Tanta pluviosid\u00e1 fai que la media d'humed\u00e1 relativa s'asitie sobre'l 78% per tol a\u00f1u, pr\u00e1uticamente ensin variaci\u00f3n ente los meses. Nun son frecuentes los fen\u00f3menos meteorol\u00f3xicos estremos, nel periodu anterior la media a\u00f1al de d\u00edes de \u00f1eve foi de 5, concentr\u00e1ndose esclusivamente nos meses d'iviernu.\nPoblaci\u00f3n.\nEl conceyu d'Uvi\u00e9u tien 225.391 habitantes, de los que 119.904 son muyeres y 105.251 son varones, y una densid\u00e1 de poblaci\u00f3n de 1.206,30\u00a0hab/km\u00b2 (INE. Si mos referimos a la parroquia d'Uvi\u00e9u, la so poblaci\u00f3n ye de 208.313\u00a0habitantes (INE 2009).\nEvoluci\u00f3n de la poblaci\u00f3n.\nLa poblaci\u00f3n nel conceyu d'Uvi\u00e9u viniera medrando imparable a lo llargo de tol sieglu XX hasta xustamente la segunda met\u00e1 de la d\u00e9cada de los 90 cuando la poblaci\u00f3n a nivel nacional s'estanc\u00f3. Esta situaci\u00f3n camud\u00f3 cola entrada del nuevu sieglu y angua\u00f1o la poblaci\u00f3n del Conceyu vuelve a medrar, si bien lo fai cola aportaci\u00f3n principal d'habitantes que lleguen d'otros conceyos asturianos, ya que la diferencia ente la tasa de defunciones (11,77\u2030) y la de nacimientos (6,91\u2030) ye negativa nel 2004.\nDixebra alministrativa.\nEl conceyu d'Uvi\u00e9u dix\u00e9brase en 30 parroquies qu'arr\u00e9yense a continuaci\u00f3n xunto cola so poblaci\u00f3n a 1 de xunu de 2005.\nPol\u00edtica.\nLlista d'alcaldes.\nDende 1979, el part\u00edu que m\u00e1s tiempu gobern\u00f3 nel conceyu d'Uvi\u00e9u foi'l Partido Popular, que lo fai dende 1991 (6 llexislatures). Consigui\u00f3 mayor\u00eda absoluta siempres, sacante na primer llexislatura 1991-1995 y na actual 2011-2015.\nEleiciones conceyeres.\nResultaos de les eleiciones conceyeres dende 1979:\nEconom\u00eda.\nLa econom\u00eda del conceyu d'Uvi\u00e9u b\u00e1sase fuertemente nel sector terciariu, siendo una ciud\u00e1 con un centru perocup\u00e1u con edificios d'oficines. La capitalid\u00e1 del Princip\u00e1u ot\u00f3rga-y un gran n\u00famberu de funcionarios p\u00fablicos. La industria ye reducida nel conceyu, y la m\u00e1s cercana a la ciud\u00e1 s'asienta sobre too nos conceyos vecinos de Siero y Llanera. L'Ayuntamientu d'Uvi\u00e9u ten\u00eda en 2009 una d\u00e9bida p\u00fablica de 135.185.000,00\u00a0\u20ac.\nPatrimoniu.\nArquiteutura.\nPrerrom\u00e1nicu asturianu.\nUvi\u00e9u, como capital del antiguu Reinu d'Asturies, acueye la mayor cantid\u00e1 d'edificios representativos del llam\u00e1u Arte prerrom\u00e1nicu asturianu, que se desenroll\u00f3 al tiempu de la esistencia d'esi reinu pelos sieglos IX y X. Fueron declaraos Patrimoniu mundial pola Unesco, en 1985 y 1988, cola denomaci\u00f3n \u00abMonumentos d'Uvi\u00e9u y del Reinu d'Asturies\u00bb. N'Uvi\u00e9u s'alcuentren:\nLa otra llocalizaci\u00f3n del Patrimoniu mundial, fuera y\u00e1 del conceyu d'Uvi\u00e9u, ye Santa Cristina de \u1e36\u1e37ena (en La Pola)\nEscultura urbana.\nEl paisaxe urbanu vese complet\u00e1u con obres escult\u00f3riques, xeneralmente monumentos conmemorativos dedicaos a personaxes d'especial relevancia n\u00fan primer momentu, y m\u00e1s puramente art\u00edstiques dende finales del sieglu XX. Menci\u00f3n aparte merez l'homenaxe que la Xunta Xeneral del Princip\u00e1u d'Asturies-y fizo en 1798, tov\u00eda en vida, al ilustr\u00e1u Gaspar Melchor de Xovellanos, llevantando'l primer monumentu a una persona privada n'Asturies. El Monumentu a Xovellanos pue vese na Cai Xovellanos n\u00fan cost\u00e1u del Monesteriu de San Pelayu.\nNel Campu de San Francisco puen vese bien d'homenaxes colocaos a principios del sieglu XX. El m\u00e1s destac\u00e1u ye'l monumentu a Jos\u00e9 Tartiere Lenegre, aniciador de la industrializaci\u00f3n d'Asturies, obra de los escultores uvie\u00ednos V\u00edctor Hevia Granda y Manuel \u00c1lvarez Laviada en 1933. Otru homenaxe importante ye'l dedic\u00e1u a Leopoldo Alas \u00abClar\u00edn\u00bb, obra de los mesmos autores en 1931. El Campu acueye tami\u00e9n un gran bustu de Sabino Fern\u00e1ndez Campo, obra de V\u00edctor Ochoa Sierra. \u00dan de los homenaxes m\u00e1s visitaos dende la so instalaci\u00f3n en 2005 ye la estatua a tama\u00f1u natural de Woody Allen que se-y dedic\u00f3 tres la entrega del Premiu Pr\u00edncipe d'Asturies de les Artes que recibi\u00f3 en 2002.\nOtres obres, m\u00e1s puramente art\u00edstiques, d'estremaes autores t\u00e1n distribuy\u00edes per tola ciud\u00e1. Puen destacase: \"El regresu de William B. Arrensberg\", \"Culis Monumentalibus\" y \"Los llibros que mos axunten\", esta \u00faltima como homenaxe al fil\u00f3logu Emilio Alarcos Llorach, obres d'Eduardo \u00darculo, \"Monumentu a la Concordia\" y \"Afrodita II\" d'Esperanza D'Ors, \"El diestru\" y \"Torsu de Fruela I\" de Miguel Ortiz Berrocal, \"Amigos\" de Santiago de Santiago y \"La Maternid\u00e1\" de Fernando Botero.\nCultura.\nM\u00fasica.\nM\u00fasica Cl\u00e1sica.\nA mediaos del sieglu XIX la naciente burgues\u00eda industrial asturiana residente n'Uvi\u00e9u tom\u00f3 la m\u00fasica como forma d'ociu y exerci\u00f3 un llabor de mecenalgu mui activu que se traduxo nel apoyu financieru a la educaci\u00f3n musical y a m\u00fasicos llocales como Baldomero Fern\u00e1ndez, Eduardo Mart\u00ednez Torner, Saturnino del Fresno, Manuel del Fresno o V\u00edctor S\u00e1enz. La Socied\u00e1 Filarm\u00f3nica d'Uvi\u00e9u fund\u00f3se en 1907 y organiza dende ent\u00f3n, col \u00fanico par\u00e9ntesis de los a\u00f1os de la Guerra Civil, una temporada a\u00f1al de conciertos, gracies \u00e9sta, pudo vese n'Uvi\u00e9u a m\u00fasicos y int\u00e9rpretes como Emil von Sauer, Manuel de Falla, Pau Casals, Jos\u00e9 Iturbi, Arthur Rubinstein, Jascha Heifetz, Andr\u00e9s Segovia, Sergei Rachmaninoff, Maurice Ravel, B\u00e9la Bart\u00f3k o Ata\u00falfo Argenta. Dende 1944 la Socied\u00e1 cuenta con un teatru propiu, el Teatru Filarm\u00f3nica.\nEn 1892 inaugur\u00f3se'l Teatru Campoamor, sustituyendo al antiguu Teatru del Font\u00e1n que describiera Leopoldo Alas Clar\u00edn. Llev\u00e1ronse a cabu nelli tou tipu d'espeut\u00e1culos desde teatru y conciertos hasta zarzuela y \u00f3pera. El teatru tami\u00e9n acueye temporaes de zarzuela, de danza, un concursu de m\u00fasica asturiana y tami\u00e9n de la ceremonia d'entrega de los Premios Pr\u00edncipe d'Asturies.\nNel Auditoriu Palaciu de Congresos Pr\u00edncipe Felipe, arriendes d'una gran activid\u00e1 congresual, tami\u00e9n se deserollen un Ciclu de conciertos y les Xornaes de Pianu \u00abLuis G. Iberni\u00bb.\nOrquestes.\nN'Uvi\u00e9u tienen la so sede dos orquestes sinf\u00f3niques. La Orquesta Sinf\u00f3nica del Princip\u00e1u d'Asturies ocupa l'Auditoriu Pr\u00edncipe Felipe. Los sos or\u00edxenes rem\u00f3ntense a 1939 anque la formaci\u00f3n actual data de 1991. A principios de la segunda d\u00e9cada del sieglu XX los direutores titulares son Jesse Levine y Maximiano Vald\u00e9s y anteriormente tuvo a cargu del direutor V\u00edctor Pablo P\u00e9rez. Despliega una gran activid\u00e1, non solo n'Asturies, sin\u00f3n tami\u00e9n nel restu d'Espa\u00f1a y nel estranxeru.\nUvi\u00e9u Filarmon\u00eda foi una iniciativa del Ayuntamientu d'Uvi\u00e9u puesta en marcha en 1999 al env\u00eds de cubrir les necesidaes musicales de los eventos d'esti organismu. El so direutor titular ye Friedrich Haider y la so sede alcu\u00e9ntrase nel Teatru de la Filarm\u00f3nica.\nDambes orquestes cubren la \u00abTemporada d'\u00d3pera\u00bb, el Festival de Danza y el Festival de Teatru Ll\u00edricu del Teatru Campoamor, la temporada de conciertos y les Xornaes de Pianu \u00abLuis G. Iberni\u00bb del Auditorio Pr\u00edncipe Felipe, y collaboren de contino otres instituciones, como la Socied\u00e1 Filarm\u00f3nica d'Uvi\u00e9u, y t\u00e1n presentes n'otros eventos como la entrega de los Premios Pr\u00edncipe d'Asturies\nAm\u00e1s d'estes orquestes sinf\u00f3niques, Uvi\u00e9u cuenta con otres formaciones musicales: la Banda de Gaites \"Ciud\u00e1 d'Uvi\u00e9u\", de la que depende otra infantil llamada \u00abVetusta\u00bb, formada en 1992 y con presencia nes Fiestes de San Mateo, el desfile del D\u00eda d'Am\u00e9rica n'Asturies y la ceremonia d'entrega de los Premios Pr\u00edncipe d'Asturies. La Banda de M\u00fasica \"Ciud\u00e1 d'Uvi\u00e9u\", creada tami\u00e9n en 1992, tien gran presencia nos eventos culturales de la ciud\u00e1 y ufre conciertos selmanales nel quioscu del Pas\u00e9u del Bomb\u00e9 nel Campu de San Francisco.\nM\u00fasica moderna.\nEn cuantes a m\u00fasica moderna, ente otros munchos m\u00fasicos nac\u00edos nel conceyu d'Uvi\u00e9u, destaquen: Melendi, Tino Casal o Cristina del Valle. Am\u00e1s, a lo llargo de los caberos a\u00f1os, munches bandes y cantantes importantes pasaron pelos escenarios uvie\u00ednos: U2, Elton John, Deep Purple, Ramones, The Offspring, Blink-182, Michael Jackson &amp; Slash, Beach Boys, Status Quo, The Prodigy, Iggy Pop, WarCry, M\u00e4go de Oz, Paco de Luc\u00eda, Bar\u00f3n Rojo, Green Day, El Canto del Loco, Mike Oldfield, Dizzy Gillespie, La Oreja de Van Gogh, Lou Reed, M\u00f3nica Naranjo, Hevia, Les Choristes, Miles Davis y otros m\u00fasicos nacionales y internacionales.\nTurismu.\nZones comerciales.\nLa m\u00e1s importante zona comercial d'Uvi\u00e9u ye, ensin dubia, la cai Ur\u00eda, exe nel qu'istalen les sedes de bancos, compa\u00f1\u00edes de seguros, asina como grandes almacenes (El Corte Ingl\u00e9s, Zara, etc.) y milenta tiendes.\nTres los planes de choque de peatonalizaci\u00f3n del centru, otres cais circundantes torn\u00e1rense tami\u00e9n n'exes comerciales importantes, ente les que coye citar la cai de Gil de Jaz, d'Independencia, de Doutor Casal, Cuadonga, Melquiades \u00c1lvarez o la cai del Nueve de Mayu, onde as\u00edtiase'l Centru Comercial Salesas.\nEsisten am\u00e1s diverses grandes soperficies: \nToes elles conviven col peque\u00f1o comerciu. Como iniciativa pa atrayer a los clientes hacia'l peque\u00f1u comerciu, surdiera l'asociaci\u00f3n \"Oviedo Tiendas\".\nGastronom\u00eda.\nEl platu t\u00edpicu por escelencia ye, al igual que nel restu d'Asturies, la fabada cola sidra como b\u00e9bora reina. Menci\u00f3n especial amerita la reposter\u00eda: los \"carbayones\" que lleven el nome de los habitantes de la ciud\u00e1. Tami\u00e9n son de reconoc\u00edu renome les \"moscovites\", tortes de carambelu con frutos suchos esfarrapaos y con una capa de chicolate.\nYe tradici\u00f3n n'Uvi\u00e9u la fiesta del Martes de campu, na que se xinta un men\u00fa compuestu de bollu pre\u00f1\u00e1u y sidra. \nRescamplen otres exitoses festividaes gastron\u00f3miques como son: \nNos a\u00f1os \u00faltimos, al env\u00eds d'encontar la hosteler\u00eda llocal, desendolc\u00e1ronse delles xornaes y campeonatos ente los que destaquen: Campeonatu de Pinchos d'Uvi\u00e9u o Bocaos del Cofrade.\nN'Uvi\u00e9u tienen el so llar delles Cofrad\u00edes y Sociedaes Gastron\u00f3miques: Cofrad\u00eda de los Amigos de los Quesos del Princip\u00e1u d'Asturies , Cofrad\u00eda Do\u00f1a Gontrodo y Sociedad Gastron\u00f3mica El Rincon\u00edn , fundada \u00e9sta \u00faltima en 1965.\nDeportes.\nEl f\u00fatbol ye'l deporte por excelencia y l'equipu m\u00e1s representativu ye'l Real Uvi\u00e9u, que milit\u00f3 durante 38 temporaes na Primer Divisi\u00f3n d'Espa\u00f1a, siendo en tres ocasiones el tercer clasificau. Tami\u00e9n ye de destacar el so primer presidente y fundador, Carlos Tartiere, cuyo nome tami\u00e9n posee l'estadiu del equipu. Nel Real Uvi\u00e9u tami\u00e9n xugaron munchos uvie\u00ednos destacaos ente los que se encuentren por exemplu Oliverio Jes\u00fas \u00c1lvarez Gonz\u00e1lez (\"Oli\"). Am\u00e1s n'Uvi\u00e9u \u00f1acieron dalgunos de los meyores xugadores asturianos de los \u00faltimos tiempos como Enrique Castro Gonz\u00e1lez (\"Quini\"), Javier Paredes o Luis Garc\u00eda Fern\u00e1ndez. Otros clubes de f\u00fatbol importantes de la ciud\u00e1 son l'Astur Club de F\u00fatbol, l'Universid\u00e1 d'Uvi\u00e9u, el Centru Asturianu d'Uvi\u00e9u, el Masaveu C.F., el Cuadonga, el Pumar\u00edn Club de F\u00fatbol, el APA Santa Teresa CD, el Vallob\u00edn, el Juventud Estadiu o el CD Pe\u00f1a Oviedo Berto.\nEl club m\u00e1s representativu de la ciud\u00e1 en baloncestu ye el Oviedo Club Baloncesto, que participa na Lliga LEB Oru, la segunda divisi\u00f3n del baloncestu d'Espa\u00f1a.\nIndividualmente destaquen Fernando Alonso, bicampe\u00f3n del mundu de F\u00f3rmula 1, y tami\u00e9n Samuel S\u00e1nchez, medayista d'oru nos Pekin 2008 na prueba de ciclismu en ruta.\nCiudaes hermaniaes.\nLes ciudaes hermaniaes con Uvi\u00e9u son les siguientes:"}
{"id": "630", "revid": "43102", "url": "https://ast.wikipedia.org/wiki?curid=630", "title": "Vald\u00e9s", "text": "Vald\u00e9s ye \u00fan de los conceyos m\u00e1s grandes del Occidente asturianu. Tien una poblaci\u00f3n de 12,421 habitantes y una densid\u00e1 de poblaci\u00f3n de 37,82 hab. per km\u00b2. La so capital ye \u1e36\u1e37uarca y llenda colos conceyos de Navia, Villay\u00f3n, Tin\u00e9u, Cuideiru y Salas.\nXeograf\u00eda.\nLlenda al norte col mar Cant\u00e1bricu, al este con Cuideiru y Salas, al oeste con Navia y Villay\u00f3n y al sur con Tin\u00e9u y Salas. Ye un conceyu costeru con un gran n\u00famberu de sableres y cantiles, y xunto a ellos un paisaxe monta\u00f1osu pal interior con grandes como'l de Paredes o Mu\u00f1as y sierres monta\u00f1oses como Las Palancas, Estoupo o Bel\u00e9n de la Monta\u00f1a. El so puntu de mayor altor ye la Pe\u00f1a Cezures con 1.010 ms.n.m.\nHidrograf\u00eda.\nDientro la so rede hidrogr\u00e1fica, dos son los r\u00edos m\u00e1s importantes, l'Esva y el r\u00edu Negru, que desemboca na capital del conceyu. L'Esva entra nel conceyu pela parroquia de Paredes, traviesa'l conceyu de sur a norte percorriendo un total de 29 km, recibiendo'l nome de r\u00edu Canero al entrar na vega del so mesmu nome. El r\u00edu Negru porvien de la monta\u00f1a na llende col conceyu de Villay\u00f3n, percuerre un total de 19 km. hasta llegar a la capital, parti\u00e9ndola en dos. Dambos r\u00edos tuvieron siempre abondes truches, siendo l'Esva am\u00e1s \u00fan de los salmoneros d'Asturies.\nHistoria.\nLos primeros restos materiales nel conceyu Vald\u00e9s at\u00f3pense nel cabu de Busto y pertenec\u00eden a cazadores-recolectores, fechaos va m\u00e1s de 300.000 a\u00f1os. Xunto a ellos at\u00f3pense necr\u00f3polis tumulares en La Granda, San Pelayo, La Ronda, Piedrafita y Vil.luir y restos de la cultura castre\u00f1a nel Cercu de los Mouros, Paredes y El Castiel.lu d'Otur.\nTami\u00e9n hai restos d'industria romana d'estracci\u00f3n d'oru na cuenca del r\u00edu Esva.\nEl Conceyu de Vald\u00e9s af\u00edtase'n 1270 al travi\u00e9s la carta fundacional de la Pola de Vald\u00e9s por fueru d'Alfonsu X el Sabiu. De magar ent\u00f3s \u1e36\u1e37uarca convertir\u00edase nel nucleu econ\u00f3micu, pol\u00edticu y alministrativu del conceyu.\nEl desendolcu del conceu b\u00e1sase nel drechu a la esplotaci\u00f3n maderera, la pesca o la circulaci\u00f3n de bienes o la importaci\u00f3n y comercializaci\u00f3n de la sal (de magar 1338), que result\u00f3 nuna activid\u00e1 artesana y mercantil intensa. El sector socio-econ\u00f3micu tien como fitu principal la ordenaci\u00f3n de toles actividaes relacionaes col sector pesqueru cola constituci\u00f3n en 1486 de la Ordenanza del Nobil\u00edsimu Gremiu de Mareantes.\nAsina, na Ed\u00e1 Media, l'activid\u00e1 econ\u00f3mica principal del conceyu ye la esplotaci\u00f3n de bienes mar\u00edtimos, que non solo aliment\u00f3 a la so poblaci\u00f3n sin\u00f3n que dio llugar a una producci\u00f3n excedentaria que crear\u00eda un merc\u00e1u llocal y llevar\u00eda a la esportaci\u00f3n a mercaos asturianos y estranxeros, sobremanera a tierres castellano-lleoneses.\nLlingua.\nLa fala del conceyu de Vald\u00e9s encuadrase dientru del Asturianu occidental, concretamente dientru de la subvaried\u00e1 nomada comu Asturianu occidental C, conoc\u00edu popularmente en Vald\u00e9s comu \"La falie\u1e37\u1e37a\".\nEvoluci\u00f3n demogr\u00e1fica.\nDelles son les etapes nes que podemos estremar la evoluci\u00f3n de la poblaci\u00f3n nel conceyu de Vald\u00e9s nel sieglu XX y principios del sieglu XXI. Desque a principios del sieglu XX, Vald\u00e9s presenta una cifra de unos 26.000 habitantes, \u00e9sta mant\u00favose ensin cambeos hasta la d\u00e9cada de los sesenta, fecha na cual esta tendencia rompi\u00f3se de manera s\u00f3pita, produci\u00e9ndose nel siguiente censu un descensu de casi 6.000 persones, deriv\u00e1u sobremanera d'una fuerte emigraci\u00f3n. La d\u00e9cada de los 70 y 80 d\u00e9xanos una leve variaci\u00f3n positiva nel fluxu poblacional, recuper\u00e1ndose un pocu la cifra, situaci\u00f3n esta pasaxera, pos a partir d'esti momentu, la evoluci\u00f3n vuelve tornase negativa, durando esta etapa hasta los nuesos d\u00edes na que tenemos una cifra de \nEl fen\u00f3menu migratoriu siempres tuvo bien presente na vida de Vald\u00e9s, siendo los destinos ultramarinos los escoy\u00edos pola poblaci\u00f3n nueva de Vald\u00e9s nos empiezos del sieglu XX, dest\u00edn que cambi\u00f3 a mediaos de sieglu, onde les \u00e1rees centrales asturianes, espa\u00f1oles y europees llevaron munchos d'estos movimientos. Del mesmu xeitu, la poblaci\u00f3n medra enforma en branu.\nLa demograf\u00eda amu\u00e9sanos un avieyamientu de la poblaci\u00f3n, sobremanera nes zones del interior, que cunten con una poblaci\u00f3n m\u00e1s reducida que nes zones costeres. Los llugares costeros con m\u00e1s poblaci\u00f3n son \u1e36\u1e37uarca, Trev\u00edas, Almu\u00f1a, Cadav\u00e9u y Barcia.\nFiestes llocales.\nEn branu cel\u00e9brase'l Festival Vaqueiru y de la Vaqueirada na Bra\u00f1a d'Aristebano, y l'\u00faltimu domingu de xunetu una boda vaqueira. Les fiestes m\u00e1s populares son la del Rosariu (15 d'agostu) y San Timoteo (22 d'agostu) en \u1e36\u1e37uarca o el de La Regalina en Cadav\u00e9u l'\u00faltimu domingu d'agostu."}
{"id": "631", "revid": "43102", "url": "https://ast.wikipedia.org/wiki?curid=631", "title": "A Veiga", "text": "A Veiga ye un conceyu d'Asturies, una parroquia y una villa de dicha parroquia. La villa d'A Veiga ye la capital del conceyu.\nEl conceyu llenda al norte y al este con Castropol, al sur con Vilanova d'Ozcos, Taramundi y San Tiso d'Abres, y al oeste col r\u00edu Eo y de nuevu con San Tiso. Tien una poblaci\u00f3n de .\nEtimolox\u00eda.\nEl so nome orixinal, mesmo del conceyu que de la capital, yera Veiga de Ribadeo (abrevi\u00e1u com\u00fanmente a A Veiga), que foi oficialmente castellaniz\u00e1u en Vegadeo a entamos del sieglu XX. Como'l restu del antiguu conceyu de Castropol, A Veiga perteneci\u00f3 al llam\u00e1u arcedianatu de Ribadeo.\nXeograf\u00eda.\nA Veiga abarca una estensi\u00f3n de 82 km\u00b2, repart\u00edos ente la R\u00eda del Eo y el dominiu montes\u00edn del \u00e1rea meridional del conceyu. La so llende occidental ye'l conceyu lucense de Trabada, mientres qu'al norte y a naciente, llenda con Castropol; pel sur son Vilanova d'Ozcos y Taramundi, ocupando San Tiso d'Abres una peque\u00f1a llinia de les sos llendes suroccidentales.\nYe A Veiga'l primer conceyu que s'asoma al ventanal de la R\u00eda del Eo, y\u00e1 que per tierres vegadenses encara l'Eo'l so \u00faltimu trechu enantes de vertir les sos ag\u00fces al Cant\u00e1bricu. \nDos seutores bien estremaos son los qu'alcontramos nel relieve y nel paisaxe del conceyu, onde dominen materiales como la pizarra y la cuarcita. El primeru ye'l que s'estiende pela franxa norte del conceyu, onde dominen les semillanures aluviales y onde les altit\u00faes van ascendiendo dende la costa hasta algamar l\u00edmites de 300 metros. \nEl sector sur sup\u00f3n un allo\u00f1amientu de les llanures llitorales hasta llegar a la sierra de La Bobia; en tol \u00e1rea l'ascensu y les pendientes van faci\u00e9ndose m\u00e1s frecuentes y nun trechu de 15 km pasamos de los 300 metros d'altit\u00fa a los 681 que se rexistren en Penatormil, nel estremu meridional. \nComo norma xeneral, el relieve ye sele y de formes redondaes, gracies a la erosi\u00f3n del vientu y l'agua sobre materiales febles como la pizarra, escavando valles amplios que faciliten los llabores agr\u00edcoles.\nLes mayores altit\u00faes d'A Veiga afayamosles l\u00f3xicamente nel sur, como ye'l casu del Pozo da Neve (1.130), y\u00e1 na sierra de la Bobia, o'l Chao das Grallas (1.090), ensin eludir mentar al Pico Ouroso (1.015). El contrapuntu ponlu la franxa norte del conceyu con una altit\u00fa pr\u00e1uticamente dala sobre'l nivel del mar nes orielles de los tramos finales de los r\u00edos Suar\u00f3n y Eo.\nLa cercan\u00eda del mar determina qu'esti conceyu cunte con una importante rede hidrogr\u00e1fica, los aportes enerx\u00e9ticos por mor d'ello t\u00e1n venceyaos al desendolque hist\u00f3ricu de la comarca. Asina, esti r\u00edo, el Suar\u00f3n, recibe, tres nacer nel Puertu de La Garganta (877 m), los aportes d'arroyos como A Mina, Bra\u00f1ais, A\u00f1ides, Lormes y Montouto. Esti emblem\u00e1ticu r\u00edu altraviesa'l conceyu de sur a norte, sirviendo nel nordeste de llende natural con Castropol. El Monxard\u00edn sigue un cauce S-N y convi\u00e9rtese en protagonista al so pasu pel centru urbanu, rexistrando y\u00e1 la influyencia de les marees.\nLa consecuencia d'esti relieve ye un clima sele, oce\u00e1nicu, al que contrib\u00fai la cercan\u00eda del mar qu'aporta efeutos benignos que se tornen nel escasu rigor t\u00e9rmicu a lo llargo del a\u00f1u, lluvies demientres l'iviernu y agradables temperatures demientres el branu qu'en poques ocasiones rebasen los 25\u00ba. \nLa Sierra de la Bobia act\u00faa a mou de par\u00e9, abellugando al conceyu de los vientos del Sur.\nHistoria.\nEl territoriu d'A Veiga y\u00e1 ta pobl\u00e1u dende tiempos prehist\u00f3ricos, como amuesa'l dolmen y los dos t\u00famulos afayaos na Bobia. Varios son los pueblos que rondaron y allug\u00e1ronse pela zona, como son los Egobarros, los P\u00e9sicos, los Cibarcos y los Albiones, pueblu al que pertenez la estela funeraria dedicada al pr\u00edncipe y alcontrada en 1932, conservada angua\u00f1o nel Mus\u00e9u arqueol\u00f3xicu d'Uvi\u00e9u.\nDe la cultura castre\u00f1a tiense constanza de la esistencia nel conceyu d'a lo menos ocho castros en Penzol, Meredo, Molex\u00f3n, Montouto, Castromour\u00e1n, Viladelle y dos m\u00e1s n'Abres non escavaos, perteneciendo la construcci\u00f3n d'esos asentamientos a tiempos perrom\u00e1nicos. La d\u00f3mina colonizadora romana tami\u00e9n dexa la so influyencia nel conceyu como acrediten delles cavicates aur\u00edferes y l'afayu de varies diademes d'oru. Demientres esta etapa tol territoriu pertenec\u00eda al conventu xur\u00eddicu de Lugo, que ten\u00eda posesiones qu'aportaben hasta la r\u00eda de Navia.\nNa d\u00f3mina de la reconquista, A Veiga asitiase dientro de les llendes asturianes como conceyu de realengu, faciendose nesi periodu de tiempu varies donaciones a la ilesia Uvie\u00edna pola Corona asturiana y por xente particular, siendo una de les m\u00e1s destacaes la que donaba'l monesteriu de San Esteban de Piant\u00f3n, que yera daquella'l llugar m\u00e1s pobl\u00e1u y el centru de la comarca. Nel a\u00f1u 1154, demientres la celebraci\u00f3n de les cortes en Salamanca, el rei Alfonsu VII cede al obisp\u00e1u de Lugo tierres gallegues sobre les que ten\u00eda xurisdicci\u00f3n Uvi\u00e9u, lo qu'orixina conflictos ente los prelaos, acabando la engarradiella cola concesi\u00f3n a la mitra Uvienina de los terrenos comprend\u00edos ente'l r\u00edu Eo y la r\u00eda de Navia, a lo que se-y dio'l nome de \"Honor del Suar\u00f3n\". F\u00fandase ent\u00f3s nel a\u00f1u 1280 la Puebla de Rovoredo, anque \u00e9sta nun acata nunca de bona mena les \u00f3rdenes de la ilesia, lo qu'orixina qu'en 1298 l'obispu Fernando Alonso cree la Puebla y el gran conceyu de Castropol como capital de la tierra de Ribadeo concediendo a los sos habitantes un fueru asemey\u00e1u al de Benavente.\nPertenez d'esta miente'l conceyu d'A Veiga y arriendes d'ello tol de Castropol, a la mitra Uvienina hasta tiempos de Felipe II, na que se produz la famosa desamortizaci\u00f3n, per aciu de la que s'enayenen bienes de la ilesia a favor de la corona, col env\u00eds de pagar los gastos orixinaos n'agarradielles esteriores, situaci\u00f3n que provoc\u00f3 l'enfadu de los obispos, que nun algamen aparala, execut\u00e1ndose equ\u00ed la venta nel a\u00f1u 1579. De magar esti momentu tol gran conceyu de Castropol vive un periodu de gran bayura, siendo'l sieglu XVIII, el m\u00e1ximu exponente d'esta situaci\u00f3n, onde gracies al bon allugamientu del puertu, afalase la industria y el comerciu.\nEl sieglu XIX ser\u00eda \u00fan de los m\u00e1s importantes dientro de la historia d'A Veiga por varios asoced\u00edos. El primeru d'ellos ser\u00eda la guerra d'Independencia escontra Francia, organiz\u00e1ndose varies marches pa lluchar escontra la invasi\u00f3n, convirti\u00e9ndose la Vega de Ribadeo nuna improvisada f\u00e1brica d'armes u aconceyaben persones que trabayaben nes f\u00e1briques d'Uvi\u00e9u, Trubia ya inclusive Toledo. L'otru asoced\u00edu del sieglu, y quici\u00e1is \u00fan de los m\u00e1s importantes de la historia, ser\u00eda la constituci\u00f3n n'ayuntamientu Propiu de tola comarca de la Vega de Ribadeo, independiz\u00e1ndose de Castropol, nel a\u00f1u 1836, poniendo la capital en Piant\u00f3n hasta l'a\u00f1u 1851 nel que ye treslladada haza A Veiga, onde ta angua\u00f1o.\nLos tiempos caberos dexen un despoblamientu progresivu del conceyu, anque seique gracies a les carauter\u00edstiques xeogr\u00e1fiques, demogr\u00e1fiques y sociales del conceyu la situaci\u00f3n camude.\nCadarma pol\u00edtico-alministrativa.\nParroquies.\nEl conceyu x\u00e9brase en 6 parroquies:\nPol\u00edtica.\nNel conceyu d'A Veiga, dende 1979, el part\u00edu que m\u00e1s tiempu gobern\u00f3 foi'l PSOE. L'actual alcalde ye C\u00e9sar \u00c1lvarez Fern\u00e1ndez, del PSOE, ganador de les eleiciones de 2015 con mayor\u00eda absoluta (vease la llista del Alcaldes d'A Veiga).\nCultura.\nArte.\nLa muestra m\u00e1s antigua afayada nel conceyu y que presenta un gran valir art\u00edsticu, correspuende cola estela funeraria alcontrada na Corredoria en 1932, que taba dedicada a un Pr\u00edncipe Albi\u00f3n, tribu que s'allug\u00f3 pela zona. Angua\u00f1o conservase nel Mus\u00e9u Arqueol\u00f3xicu d'Uvi\u00e9u.\nDientro de la so arquiteutura relixosa A Veiga ufre varies construcciones como la ilesia parroquial d'A Veiga d'estilu historicista y edificada a fines del sieglu XIX. Ta encadarmada en tr\u00e9s naves cubiertes con b\u00f3veda d'arista. La fachada presenta un front\u00f3n triangular trunc\u00e1u por una torre-campanario con c\u00fapula y llinterna d'azulexos bermeyos. Los g\u00fcecos apaecen decoraos con frontones triangulares y curvos.\nTami\u00e9n tenemos la ilesia parroquial de Meredo, construida nel a\u00f1u 1903 y que presenta planta de Cruz Llatina. En Piant\u00f3n alcontramos la ilesia de San Esteban, orixinaria del sieglu XII, anque mui reformada demientres los sieglos XVI, XVII y XVIII.\nNa llocalid\u00e1 de Paramios ta la ilesia Parroquial, con una cadarma primitiva del sieglu XII, anque la so construcci\u00f3n actual ye de los sieglos XVI al XVIII. Per \u00faltimu nomaremos del mesmu mou, la ilesia parroquial d'Abres reconstruida en 1774, y que presenta adriu con arcos, espada\u00f1a barroca y rel\u00f3 de sol, guardando nel so interior retablos con bona imaxiner\u00eda popular.\nLa so arquiteutura civil y popular presentase abondamente n'A Veiga. Asina, na capital podemos acolumbrar l'ayuntamientu, de la segunda met\u00e1 del sieglu XIX. El pisu d'abaxo presenta un p\u00f3rticu con arquer\u00edes de mediu puntu. La rematan una balaustrada ciega y un rel\u00f3-campanariu. Na plaza consistorial alcontramos una fonte de 1881 con escultura de la diosa Ceres. Tov\u00eda na villa tenemos la casa Villamil, asitiada nel Paseu de l'Alameda. Presenta una fachada perguapa con presencia de balcones que guarden simetr\u00eda y tami\u00e9n de balaustres. Angua\u00f1o ocupa les sos dependencies la casa de Cultura.\nOtra obra importante ye l'antigua F\u00e1brica de Cueros d'A Veiga, orixinaria de 1823, y asitiada na oriella del r\u00edu Suar\u00f3n. Ye un importante conxuntu d'edificios compuestu por una vivienda de dos pisos, a la que s'accede per aciu d'una escalera asitiada baxo'l p\u00f3rticu y galer\u00eda. La nave de la f\u00e1brica ta encadarmada en tr\u00e9s pisos con torre octogonal y otres instalaciones complementaries anexes que tov\u00eda guarden maquinaria, llares y fornos de la d\u00f3mina na que taba funcionando.\nNa plaza del Medal vemos la estatua de Venus Alg\u00e1lica y el quioscu de la m\u00fasica, construy\u00edu en 1903 gracies a los ingresos remanec\u00edos de la poblaci\u00f3n indiana. Fuera de la capital tenemos en Ferreira la casona de Parga, con Blas\u00f3n y capiella. En Piant\u00f3n vemos la ponte de piedra, que sustituy\u00f3 al antiguu de construcci\u00f3n Romana, y la casona de Rego. Tami\u00e9n Abres presenta obres importantes como'l castiellu de \"El Pividal\", amurall\u00e1u, con torre almen\u00e1u y fachada barroca. Asinamesmu tenemos la casona medieval de La Rua con escalera y pat\u00edn con balaustrada de piedra llabrao. En bayura de llugares del conceyu, podemos atopanos con casones, palacios, y edificaciones de gran inter\u00e9s.\nFiestes.\nEnte les sos fiestes rescampla:\nLes fiestas nel conceyu d'A Veiga son estremaes y bayuroses, manifestandose un gran valir cultural. Am\u00e1s de les celebraciones festexeres, el conceyu cunta con una importante Feria de Muestres, que se desendolca na capital la segunda selmana de xunu y onde s'esponen dellos elementos y materiales agroindustriales y artesanos. Tami\u00e9n ye de gran valir, anque nesti casu relixosu, la celebraci\u00f3n de la Selmana Santa de Piant\u00f3n u s'amuesen unos importantes raiga\u00f1os hist\u00f3ricos y tradiciones populares, pudiendo tener el so orixe na ed\u00e1 media. Per \u00faltimu el segundu domingu de setiembre cel\u00e9brase La Nuesa Se\u00f1ora de los Dolores."}
{"id": "632", "revid": "43102", "url": "https://ast.wikipedia.org/wiki?curid=632", "title": "Vilanova d'Ozcos", "text": "Vilanova d'Ozcos ye un conceyu d'Asturies. Llenda'l norte con A Veiga, Castropol y Bual, al sur con Samart\u00edn y Santalla d'Ozcos, al este con Eilao y Samart\u00edn y por el oeste con Taramundi. . \nAsiti\u00e1u na zona suroccidental de la rex\u00f3n, la so superficie abarca una estensi\u00f3n de 72,70\u00a0km\u00b2 y ten\u00eda una poblaci\u00f3n de 404\u00a0habitantes nel a\u00f1u 2008. La distancia de la so capital a Uvi\u00e9u ye de 185 km, aproximao, y la so principal carretera ye la comarcal AS-13, que treviesa'l conceyu dende'l puertu de la Garganta, sigue'l calce del r\u00edu y va dar a Samart\u00edn.\nLa capital correspuende a la villa que da nome, al empar, a tol conceyu. Asitiada a unos 658\u00a0metros d'altit\u00fa, la so vida permanez direutamente lligada a la del antiguu monesteriu de Santa Mar\u00eda, antiguu centru de poder de tola zona, y que perdi\u00f3 tal condici\u00f3n nel a\u00f1u 1827, nel que la xurisdicci\u00f3n pas\u00f3 a ser conceyera. Cunta un guapu padremu\u00f1u etnogr\u00e1ficu con viviendes perfectamente integraes nel paisaxe, onde predomina l'us' de los materiales afayaos nel so mediu f\u00edsicu.\nXeograf\u00eda.\nDende'l puntu de vista xeol\u00f3xicu, y de la mesma manera que'l restu de la rex\u00f3n, el suelu del conceyu pertenez cuasi na so totalid\u00e1 al sil\u00faricu y al cambrianu, con una abondanza de les pizarres, xeneralmente arcilloses con variedaees y tr\u00e1nsitos a sil\u00edcea y cloritosa. La presencia de piedra caliares ye mui insignificante, present\u00e1ndose una peque\u00f1a porci\u00f3n d'\u00e9stes na zona de Salgueiras.\nLa so xeolox\u00eda y la erosi\u00f3n exercida sobre'l terr\u00e9n polos agentes atmosf\u00e9ricos y la rede fluvial conformen un relieve con una orientaci\u00f3n dominante norte-sur, de mayor\u00eda de formes seles, interrump\u00edes polos crestones cuarc\u00edticos. El conceyu de Vilanova tien en m\u00e1s de la met\u00e1 de la so superficie elevaciones superiores a los 800\u00a0metros. Les altures m\u00e1s pronunciaes danse na so parte septentrional, siendo'l picu O Filso na sierra de las Bobias, na llende con Castropol, el que presenta una mayor altit\u00fa con 1.202\u00a0metros. Otros picos importantes son la Pe\u00f1a Pumar\u00edn y la Pe\u00f1a Grallas, llocalizaes tami\u00e9n nel norte anque dalgo m\u00e1s centr\u00e1u, y el Cordal de Murias que percuerre interiormente'l conceyu de norte a sur. Ya pel so postreru noroccidental la sierra del Ouroso ye la que dixebra los territorios de Vilanova y Taramundi.\nLa rede hidrogr\u00e1fica ta compuesta por numberoses \u00f1ores que ba\u00f1en tol conceyu y que vierten les sos ag\u00fcrs a lrs cuenques del Navia y del Eo. Dientro de toos estos accidentes vamos destacar a dos: el Vilanova que recibe les ag\u00fces del Acebeiral, desembocando nel Pasar\u00f3n. Y tami\u00e9n la \u00f1ora de la Bobia, que fl\u00fai les sos ag\u00fces nel Soutelo.\nEl so clima presenta los rasgos xenerales del oce\u00e1nicu, con unes precipitaciones medies abundantes, presencia dala d'aridez na \u00e9poca estival y una escasa amplit\u00fa t\u00e9rmica. Na zona nortiza, concretamente na sierra de la Bobia, apaecen fen\u00f3menos atmosf\u00e9ricos destacables, como les borrines y les \u00f1evaes.\nEn cuantes a la so vexetaci\u00f3n la mayor parte de la superficie del conceyu presenta un dominiu del terr\u00e9n forestal, onde'l matuyal va ganando fuercia col pasu del tiempu, deb\u00edo sobretoo a la erosi\u00f3n, los fueos y les cortes de les \u00e1rboles. Sicas\u00ed ent\u00e1 podemos adicar dalgunes manches aut\u00f3ctones de carbayos, casta\u00f1ales y bedulares, mec\u00edes coles verdes er\u00edes qu'alcuentren diseminaes per tol territoriu.\nYe \u00fan de los conceyos nos que se fala gallegoasturianu.\nEvoluci\u00f3n demogr\u00e1fica.\nLa evoluci\u00f3n de Vilanova en cuantes a poblaci\u00f3n sigui\u00f3 los mesmos calces que nel restu de la comarca de los Ozcos, pudi\u00e9ndose adicar un continuu amenorgamientu nestes caberes d\u00e9cades, en concretu dende met\u00e1 de la centuria pasada. Hasta esi momentu, la poblaci\u00f3n se caltuvo m\u00e1s o menos estable, presentando una cifra qu'oscilaba en tornu a 1200-1300 habitantes. Pero ye a partir d'esta data y a costafecha de los movimientos migratorios haza les zones centrales del pa\u00eds, del est\u00e1u y inclusive d'Europa, cuando la tendencia ruempe, produci\u00e9ndose un bruscu descensu nel n\u00famberu de persones qu'orixina que g\u00fcei Vilanova presente la cifra de 423 habitantes, amos\u00e1ndonos una de les densidaes de poblaci\u00f3n m\u00e1s baxes de toa Asturies. Too esto xenera una alteraci\u00f3n significativa nes estructures demogr\u00e1ficas nel conceyu, teniendo Vilanova un \u00edndiz d'avieyamientu superior a les 170 persones mayores de 65 a\u00f1os por cada 100 menores de 15, y non llegando la representaci\u00f3n de les persones menores de 20 a\u00f1os al 18% de la poblaci\u00f3n total. Angua\u00f1o'l conceyu rep\u00e1rtese en cuatro parroquies, Santa Eufemia, Xestoso, Martul y San Cristobo, siendo la primer d'elles la m\u00e1s poblada de toes.\nLa so activid\u00e1 econ\u00f3mica xira principalmente alrodiu la estaya primaria, gracies a l'activid\u00e1 ganadera, qu'absorbe al 74,34% del emplegu llocal. B\u00e1sicamente nam\u00e1i se trabaya col gan\u00e1u vacuno, presentando la mayor\u00eda de les esplotaciones una orientaci\u00f3n claramente empobinada haza la producci\u00f3n c\u00e1rnica, como asina lo demuestra'l predominiu de la raza roxa.\nLa estaya secundaria malpenes s\u00ed tien representaci\u00f3n nel conceyu, llegando a xenerar nam\u00e1s un 6,58% de los emplegos llocales. \u00danicamente se contabilicen emplegos na rama de la edificaci\u00f3n y la construcci\u00f3n, rama \u00e9sta que presenta un continuu apox\u00e9u dientro de tol pa\u00eds. Al empar que Samart\u00edn y Santalla, Vilanova tevo nel so tiempu, una importante presencia de ferrer\u00edes artesanes, qu'utilizaben fierro estray\u00edo na zona.\nPer \u00faltimo, la estaya terciaria de los servicios ocupa al 19,08% de la poblaci\u00f3n activa, siendo l'activid\u00e1 comercial la que presenta una mayor medr\u00eda dientro del mesmu, desenroll\u00e1ndose cuasi na so totalid\u00e1 na capital del conceyu, Vilanova. La implantaci\u00f3n del turismu rural en tola comarca de los Ozcos, puee aidar a reactivar tola zona, convirti\u00e9ndose'l conceyu n\u00fan de los llugares m\u00e1s visitaos, ya qu'axunta toles carauter\u00edstiques necesaries pa dichu esfrute.\nPol\u00edtica.\nNel conceyu de Vilanova d'Ozcos, de magar 1979, el part\u00edu que m\u00e1s tiempu gobern\u00f3 foi'l PSOE. L'actual alcalde ye Abel Lastra Bravo (ver la llista d'Alcaldes de Vilanova d'Ozcos).\nHistoria.\nLa historia de Vilanova sigue los mesmos caminos que la de los sos conceyos vecinos de Samart\u00edn y Santalla, peles etapes prehist\u00f3riques, la ed\u00e1 antigua y la ed\u00e1 media hasta 1137, data na que pasa a ser cuetu abadengu.\nLos primeros restos afayaos que demuestren la presencia humana nel conceyu pertenecen a la etapa neol\u00edtica, como asina lo demuestren los campos tumbanares descubiertos nes estribaciones de la sierra de Pumar\u00edn, destacando de ente toos \u00e9llos el d'A Chaira das Grallas.\nDientro de la cultura castre\u00f1a, tami\u00e9n Vilanova mos ufre diverses muestres d'estos singulares asentamientos, destacando los llocalizados en A Pena del Castro en Morlongo y El Castelo en Vilanova. La etapa colonizadora romana, tami\u00e9n se deca notar en tol territoriu, tando vencey\u00e1u'l territoriu dientro del \"conventus lucenssis\". Dellos son los vestixos alcontrados de dicha \u00e9poca, como los crisoles de piedra y conos d'escories, rellacionaos con trabayos de fundici\u00f3n. Como ye de suponer la presencia de minerales como'l fierro foi una de les causes qu'atraxo a los asentamientos romanos haza la comarca de los Ozcos.\nY\u00e1 en 1137 la historia de Vilanova toma cam\u00edn diferente a Samart\u00edn y Santalla, col establecimientu d'una orde Benedictina na zona d'As Tremoras gracies a la donaci\u00f3n efectuada al so favor pol rei Alfonsu VII de Lle\u00f3n, per aciu la cuala ced\u00eda tol territoriu del conceyu a los monxos. Delles son les donaciones realizaes demientres esti sieglu al monesteriu por particulares, na cuala se recib\u00eden terrenos de tola comarca occidental, como la efectuada por Honega Ram\u00edrez na que da les sos posesiones en X\u00edo y Vilar de Piant\u00f3n, o la de Gutierre Alfonso al travi\u00e9s de la cuala ceden faciendes de Nonide, Grandas y El Franco. Nel a\u00f1u 1162 produzse l'arrivada al monesteriu de los Cistercienses, reactivando la vida nel monesteriu gracies al llabor agropecuariu, al que s'axunt\u00f3'l trabayu del fierro en ferrer\u00edes artesanes y\u00e1 pel sieglu XVII. En 1182 el monarca Fernandu II de Lle\u00f3n concede un privilexu al cuetu pel que tola xurisdicci\u00f3n diba a pertenecer al monesteriu, teniendo les sos xentes que cumplir les deldes y los deberes \u00e9nte l'ab\u00e1, ensin que se produza nenguna intromisi\u00f3n real. Esta exenci\u00f3n ser\u00eda refrendada polos socesivos reinaos que dirixeron les riendes del est\u00e1u, dende Alfonsu IX de Lle\u00f3n a Felipe V d'Espa\u00f1a.\nAnque la mayor parte de la superficie de Vilanova pertenec\u00eda al cuetu de Santa Mar\u00eda, hab\u00eda una peque\u00f1a porci\u00f3n de terr\u00e9n exenta de los dominios eclesi\u00e1sticos, que tevo representada na Xunta Xeneral d'Asturies tomando parte del part\u00edu de Castropol, siendo los representantes del conceyu en 1693 pal repartimientu d'alcabales Domingo L\u00f3pez Berm\u00fadez y Antonio de Soto.\nEl poder exerc\u00edu polos monxos pelos sieglos entama a esquebrase en 1721, data na que les xentes del conceyu espresen el so descontentu pola enorme servidume a la que se-yos somet\u00eda. Con too ello, nel a\u00f1u 1792 l'ab\u00e1, queriendo caltenerr la integrid\u00e1 del territoriu y amansiar al pueblu, aceuta reducir dalgunes tases y impuestos, circunstancia que nun pescancia parar el descontentu, lleg\u00e1ndose al a\u00f1u 1827, data na que'l monesteriu dexa de tener xurisdicci\u00f3n sobre tola zona, algamando d'esti xeitu la deseyada condici\u00f3n conceyera. Una vuelta perd\u00edu tol poder, los monxos foron espulsados en 1836, deb\u00edo a la desamortizaci\u00f3n de Mendiz\u00e1bal, y tolos bienes del monesteriu foron puestos a la venta.\nLos tiempos actuales discurren ente una situaci\u00f3n d'incertidume criada pol continuu despoblamientu de la zona, anque s'espera que la situaci\u00f3n escomience a invertise, daes les condiciones naturales qu'ufre Vilanova pa la vida humana."}
{"id": "633", "revid": "43102", "url": "https://ast.wikipedia.org/wiki?curid=633", "title": "Villaviciosa", "text": "Villaviciosa ye un conceyu, una parroquia y un pueblu d'Asturies. Llenda al norte col mar Cant\u00e1bricu, al sur con Sariegu, Nava, Cabranes y Pilo\u00f1a, al oeste con Xix\u00f3n y Siero y al este con Colunga. \nLa so r\u00eda ye la mayor d'Asturies. Hai un importante puertu pescador en Tazones. La capital del conceyu ye Villaviciosa y el conceyu ta hermani\u00e1u con Villaviciosa de Od\u00f3n, Madrid.\nEl conceyu ye conoc\u00edu pola calid\u00e1 de la so sidra y pola doyura en pumaraes. Na Ed\u00e1 Media denom\u00f3se Maliayu, top\u00f3nimu que dio llugar a la creaci\u00f3n del xentiliciu \"\"maliayu\" o \"maliay\u00e9s\"\", us\u00e1u sobre too na prensa, en cuenta de \"villavicios\u00edn\". Angua\u00f1o'l top\u00f3nimu \"Villaviciosa\" remanez precisamente polo vicioso, esto ye, granible, del so terr\u00e9n.\nHistoria.\nPrehistoria y \u00e9poca romana.\nLo vicioso de la tierra y les bones condiciones f\u00edsiques, xeogr\u00e1fiques y clim\u00e1tiques de tol conceyu faen suponer que dende la \u00e9poca epipaleol\u00edtica, na etapa asturiense, y\u00e1 tuviere coloniz\u00e1u'l territoriu villavicios\u00edn, teniendo'l conceyu un importante conxuntu de monumentos megal\u00edticos.\nLos castros tami\u00e9n foron abondosos y estremaos, allug\u00e1ndose los m\u00e1s d'ellos pela exa de la r\u00eda, m\u00e1s contra la cuesta-granda occidental. La dominaci\u00f3n romana dex\u00e1rase ver en gran midida nel conceyu, darr\u00e9u que'l territoriu yera mui granible con salida a la mar. Hai dellos cabuercos y esteles repart\u00edos per tol conceyu que prueben esa colonizaci\u00f3n, como les alcontraes na ilesia de Grases o la de Miravalles. Mesmamente tami\u00e9n s'atoparon restos arqueol\u00f3xicos d'antig\u00fces villes romanes na boca de la r\u00eda en Rodiles.\nNa \u00e9poca de la monarqu\u00eda asturiana, la poblaci\u00f3n all\u00f3\u00f1ase de Rodiles y as\u00edtiase n'otres zones como Amandi, Camoca, Fontes o Bedri\u00f1ana, nom\u00e1ndose de cutiu'l conceyu como territoriu \"maliayu\", \"maliaiu\" y \"malayu\".\nEd\u00e1 Media y Moderna.\nPel sieglu XII, representantes del territoriu aconceyen col obispu Pelayo d'Uvi\u00e9u al env\u00eds de poner fin a los des\u00f3rdenes que taben produci\u00e9ndose en tola zona. na d\u00f3mina d'Alfonsu IX, constut\u00faise'l conceyu por mor de la pol\u00edtica repobladora y urbanizadora qu'elli mesmu anici\u00f3, y ye nel a\u00f1u 1270 que'l rei Alfonsu X el Sabiu concede la carta puebla o villa per entemedies d'un documentu dat\u00e1u en Vitoria'l 17 d'ochobre y nel que dexa afitao que la poblaci\u00f3n s'asitie dende'l llugar llam\u00e1u Buetes. Al empar que se crea'l territoriu villavicios\u00edn, una orden Cisterciense as\u00edtiase nel fondu'l valle en Boides, au se funda'l monesteriu de Valle de Dios (Valdedi\u00f3s), constituyendo un se\u00f1or\u00edu xurisdiccional y qu'exerci\u00f3 un llabor civilizador y iguador.\nNel sieglu XIV, el territoriu pasa a denomase y\u00e1 como Villaviciosa, que garra esti nome polo \"vicioso\" de les sos tierres, qu'ufr\u00eden una abondanza de productos. Tami\u00e9n per esti sieglu les xentes del conceyu sofitar\u00eden al obispu Guterre na so llucha escontra'l conde de Xix\u00f3n, protexendo los intereses del pr\u00edncipe Don Enrique. A lo cabero del sieglu XV un socesu marca la vida de la villa, y \u00e9sti nun ye otru que'l fueu qu'estroz\u00f3 la capital destruy\u00e9ndola dafechu. Por esti motivu los Reis Cat\u00f3licos emitieron un documentu pel qu'entreguen una cantid\u00e1 de dineru col enfotu de reconstruyir tola zona. Ta afitada per esta \u00e9poca la esistencia d'un hospital na arrodiada del templu de Santa Mar\u00eda, al ser el conceyu llugar de pasu nel pelegrinaxe pa Santiago pela ruta de la Costa.\nEl sieglu XVI dexa en Villaviciosa \u00fan de los socesos m\u00e1s relevantes na historia del conceyu, que ye'l desembarcu y agospiu na villa del emperador Carlos I d'Espa\u00f1a en 1517. El monarca, arrib\u00f3 a Tazones por mor d'una tormenta que fizo variar el rumbu que sigu\u00eda tola corte a Santander. Y\u00e1 nel conceyu, empobin\u00f3se xunto cola so hermana Leonor pa la villa agospi\u00e1ndose na casa de Rodrigo d'Hevia, na que quedaron tr\u00e9s d\u00edes y cuatro nueches completes, recibiendo mentanto a los rexidores del conceyu. Pasaos esos tres d\u00edes, abandon\u00f3'l conceyu per tierra en direici\u00f3n a la vecina tierra de Colunga.\nNel sieglu XVII produzse un gran camb\u00e9u na villa, tresform\u00e1ndose dafechu'l panorama urban\u00edsticu de la mesma, apruciendo casones nobles, palacios y plazueles, que se caltienen angua\u00f1o bona parte d'esi espoxigue urbanu. A lo cabero'l sieglu los franciscanos funden un conventu na villa col env\u00eds de predicar les ense\u00f1ances xurd\u00edes del Conceyu de Trento, allug\u00e1ndose nun primer momentu na Vallera, sustituy\u00e9ndose por otru nun sitiu pr\u00f3ximu, de mayor capacid\u00e1 y que la so ilesia conventual ye'l templu parroquial actual.\nSieglu XIX endelantre.\nEl sieglu XIX d\u00e9xanos nel conceyu les consecuencies de la guerra peninsular, sofriendo la villa numberosos ataques, llogrando ocupar los franceses el territoriu en delles ocasiones, hasta que se-yos espuls\u00f3 dafechu. En 1835 af\u00edtase definitivamente l'ayuntamientou constitucional, desaniciando los poderes conceyeros que foron ocupaos per muncho tiempu por families poderoses. A finales de sieglu una nueva clas social surde na zona, la burgues\u00eda lliberal, qu'orixina al empar el nacimientu d'un sindicalismu obreru mui revolucionariu. L'activid\u00e1 comercial medra de xeitu considerable gracies al allugamientu de la so r\u00eda, ent\u00f3ncenes navegable.\nY\u00e1 nel sieglu XX, la dictadura de Primo de Rivera tr\u00e1i consigo una nueva urbanizaci\u00f3n siendo de destacar la trayida d'ag\u00fces y la creaci\u00f3n de les escueles graduaes. La rep\u00fablica tien nel conceyu \u00fan de los bastiones m\u00e1s reaicionarios, al ser los sos rexidores mayoritariamente mon\u00e1rquicos. La guerra civil dura en Villaviciosa 15 meses, acabando'l 19 d'ochobre de 1937, cola toma de la villa poles tropes franquistes.\nLos nuevos tiempos d\u00e9xenmos una importante industria alimenticia (lleche y sidra), asina como una mayor dependencia de la estaya tur\u00edstica, gran reactivadora econ\u00f3mica del conceyu, que mos ufre unes ablucantes paisaxes, tanto na zona interior como na parte costera, onde los sableros son de les m\u00e1s visitaes de toa Asturies.\nXeograf\u00eda.\nL'accidente xeogr\u00e1ficu m\u00e1s destac\u00e1u dientro de tol conceyu ye la r\u00eda de Villaviciosa, que percuerre dende la llocalid\u00e1 de G\u00fcetes, un total de 7 km configurando al so blagu un tarabaz\u00e1u irregular, pa dir a parar a la mar ente'l \"Puntal\" y la \"sable de Rodiles\". A la derecha de la r\u00eda, la cuesta orixina una enorme granda llamada \"granda de Seloriu\", orixinando otra bien asemeyada asitiada a la izquierda a la que-y llamen \"Les Mari\u00f1es\". Perimportante ye la importancia de la r\u00eda dientro del conceyu, ya que condicion\u00f3 la posici\u00f3n de la villa y capital dientro d'\u00e9sti. Otros acidentes fluviales d'importancia son los r\u00edos \"Espa\u00f1a\", \"La \u00d1ora\", \"Fabares\", \"Grases\", \"Sebrayu\" y el r\u00edu d'Amandi, form\u00e1u pola confluyencia de les \u00f1ores \"Espada\u00f1al\", \"Viacaba\", \"Grases\" y \"Sotu\". Esti \u00faltimu r\u00edu tien continuid\u00e1 na r\u00eda en \"G\u00fcetes\".\nXeolox\u00eda.\nDende'l puntu de vista xeol\u00f3xicu la carauter\u00edstica m\u00e1s significativa d\u00e1nosla l'estuariu de Villaviciosa y la cuenca que drena al travi\u00e9s d'elli. Dellos autores como Caveda Solares afirmen que ta \u00edntegramente incluy\u00edu dientro de la cuenca Xix\u00f3n-Villaviciosa siendo una de les tr\u00e9s principales unidaes dientro de la cuenca mesozoico-terciaria d'Asturies, llegando a constituyir una cuenca de sedimentaci\u00f3n pelos periodos tri\u00e1sicu, xur\u00e1sicu y cret\u00e1cicu inferior.\nCuesta.\nEl conceyu pecu\u00f1ar\u00edzase por tener unes estensiones considerables de grandes, tando alterada la superficie d'igual manera por llombes, valles, altures, fondigales, y cordales empobinaes cuasi en llinia reuta dende los postreros al centru, con altures poco pronunciaes y con pocques pindidures. El monte de \"Cualmayor\" na llende de Colunga, ye'l que presenta un mayor altor con 322 metros, siendo importantes tami\u00e9n los cordales de Pion, Cobertoria y Cubera, que treviesen el conceyu datravi\u00e9s. La so franxa costera abargana una llonxit\u00fa de 28 km meci\u00e9ndose cantiles con sableros como les de la \"Coneyera, \u00d1ora, Espa\u00f1a, Mer\u00f3n, Tazones, El Puntal, Rodiles\" y \"Misiegu\".\nDe les que Rodiles ye la m\u00e1s estensa.\nClima.\nEl so clima, al empar que'l restu de los conceyos costeros del pa\u00eds, pue dicise que ye sele, templ\u00e1u y abeyosu, teniendo unes temperatures bastante prestoses, tanto nes \u00e9poques ivernales como nes braniegues, presentando unes temperatures medies m\u00e1ximes de 18,9\u00baC n'agostu y una m\u00ednima de 7,7\u00baC en febreru.\nFauna y flora.\nOnde'l conceyu tien veramente una importancia cimera ye nel orde bot\u00e1nicu y ornitol\u00f3xicu de la r\u00eda de Villaviciosa, siendo \u00fan de los pocos llugares en tol Cant\u00e1bricu onde podemos adicar plantes cimeres de medios dunares o xuncaleros, como tami\u00e9n podemos esfrutar de la presencia d'especies protex\u00edes y escasamente vistes como les garces, gaviluetes, an\u00e1tides y maeves. \nToes estes circunstancies faen que l'estuariu de Villaviciosa seya llugar escoy\u00edu por bien de profesionales pa la realizaci\u00f3n de dellos trabayos t\u00e9unicos como la ellaboraci\u00f3n de tesis o ponencies. Tami\u00e9n hai de destacar la gran importancia que tien pa les alministraciones llocales y nacionales tol contornu de la r\u00eda, concienciando a la poblaci\u00f3n del gran valir ecol\u00f3xicu que tien tola zona. Ello ye que s'executara en 1992 un plan especial de protecici\u00f3n paisax\u00edstica y saniamientu de la r\u00eda de Villaviciosa, incluy\u00e9ndose na rede d'espacios protex\u00edos pol PORNA y se creara la reserva natural parcial de la r\u00eda de Villaviciosa, qu'efect\u00faa un importante llabor did\u00e1cticu con m\u00e1s de mil visites mensuales.\nParroquies.\nEl Conceyu de Villaviciosa dix\u00e9brase en 41 parroquies:\nLes Mari\u00f1es.\nLes Mari\u00f1es ye'l top\u00f3nimu supraparroquial que se refier a la zona que formen les parroquies d'Oles, Arg\u00fceru (parroquia), San Xusto, Care\u00f1es, Villaverde, Castiellu, Quintes y Quintueles. El xentiliciu ye mari\u00f1\u00e1n, -ana, -ano o mari\u00f1anu, -a, -o\nToponimia.\nEn virt\u00fa del decretu 115/2005 de 17 de payares de 2005, espubliz\u00e1u nel BOPA del 2 d'avientu, foron aprobaes les formes oficiales de los top\u00f3nimos del conceyu de Villaviciosa, pasando a ser oficiales en tolos casos les denomaciones n'asturianu, sacante nos casos de San Justo/San Xusto y Santa Eugenia/Santoxenia, nos que s'opt\u00f3 por caltener una denomaci\u00f3n billing\u00fce. Les denomaciones agora oficializaes son les \u00fanices que podr\u00e1n apaecer na se\u00f1alizaci\u00f3n viaria y nos mapes oficiales.\nEvoluci\u00f3n demogr\u00e1fica.\nLa evoluci\u00f3n que siguiera'l conceyu per tol sieglu XX y lo que llevamos d'\u00e9sti, dex\u00e1ranos un saldu decreciente en tornu a les 5.000 persones, tomando como data d'aniciu 1900. Dos son les etapes nes que podemos separtar esta evoluci\u00f3n. Una primera, que dir\u00eda dende entamos de la centuria pasada hasta la d\u00e9cada de los 40, y na que la poblaci\u00f3n s'estabiliza en tornu a 22.000 habitantes. De magar ent\u00f3s, entama la segunda etapa, que dura hasta los nuesos d\u00edes. Equ\u00ed la tendencia anterior ruempe y entama un retrocesu continuu, muncho m\u00e1s marc\u00e1u nel periodu de 1960-1980, presentando angua\u00f1o una cifra de 14.457 habitantes. Con too esto, les estructures demogr\u00e1fiques del conceyu entamen a rompese y desequilibrase, aumentando la ed\u00e1 media de la poblaci\u00f3n y provocando un avieyamientu de la mesma.\nSeg\u00fan datos del padr\u00f3n conceyeru, en 2008 produx\u00e9rase una gran medr\u00eda toc\u00e1ntenes a otros a\u00f1os anteriores allug\u00e1ndose la cifra d'habitantes en 14.944.\nLa construcci\u00f3n de l'autov\u00eda del Cant\u00e1bricu abre nueves espeutatives pal conceyu, ya qu'al tar asitiada relativamente cerca de les aries centrales industriales del pa\u00eds y al reducise notablemente'l tiempu del trayeutu, pi\u00e9nsase que Villaviciosa pue ser una ciud\u00e1 residencial, lo qu'aumentar\u00eda considerablemente la so poblaci\u00f3n. Angua\u00f1o, \u00e9sta s'alcuentra dixebrada en 41 parroquies, siendo les de la capital, Amandi, Quintes y Arroes les m\u00e1s poblaes. La parroquia d'Amandi af\u00e1yase pr\u00e1uticamente unida a la capital, colo que nun parez estra\u00f1o que tea bastante habitada, y con respeutu a les otres dos hai que destacar que s'alcuentren a poca distancia de la poblada y industrial Xix\u00f3n, lo que fai qu'\u00e9stes s'afayen met\u00edes nel espaciu periurbanu del conceyu xixon\u00e9s. Los noyos de poblaci\u00f3n m\u00e1s despoblaos afay\u00e1molos nel interior del conceyu.\nEconom\u00eda.\nEn cuantes a la so activid\u00e1 econ\u00f3mica, hai que dicir que toles estayes s'alcuentren bastante representaes, xenerando la primaria un 35,36% de los emplegos llocales. La ganader\u00eda ye l'activid\u00e1 que presenta mayor n\u00famberu de persones ocupaes, siendo'l gan\u00e1u bov\u00edn el que fundamentalmente se trabaya, teniendo una orientaci\u00f3n claramente empobinada haza'l sector lacteu, cuntando'l conceyu con una importante industria l\u00e1ctea. Nesti sector tami\u00e9n tenemos que comentar la situaci\u00f3n del sector pesqueru afit\u00e1u principalmente na llocalid\u00e1 de Tazones, famosa pol desembarcu del emperador Carlos I. La pesca siempres tuvo una gran trescendencia en tola zona, anque g\u00fcei \u00e9sta perdiera importancia, tanto cuantitativamente como pol so valir monetariu.\nEl sector secundariu representa en Villaviciosa al 19,49% de los emplegos, siendo la estaya de l'alimentaci\u00f3n y b\u00e9bores la que presenta un mayor porcentaxe. Ya dende finales del sieglu XIX, el conceyu presentaba una fuerte industria alimenticia, como lo demuestren les f\u00e1briques de sidra y chicolate de Valle, Ballina y Fern\u00e1ndez, la conservera de frutes de F\u00e9lix Vigil, l'azucrera o la mantequera d'Amandi. Angua\u00f1o, y anque munches d'estes empreses desaniciaren, ent\u00e1 tien gran incidencia nel conceyu esti tipu d'industries, cuntando nel so suelu con una de les empreses l\u00e1ctees m\u00e1s importantes del pa\u00eds, asina como numberosos llagares onde s'ellabora la sidra, destacando ente toes elles la emblem\u00e1tica \"El Gaitero\", empresa arreyada dende siempres al nome de Villaviciosa. Arriendes d'esta activid\u00e1 alimenticia, el conceyu tami\u00e9n presenta una notable ocupaci\u00f3n na xamasca de la construci\u00f3n, de gran importancia nestes caberes d\u00e9cades.\nEl sector terciariu ye l'\u00fanicu de los tr\u00e9s qu'esperimentara una medr\u00eda nos caberos a\u00f1os xenerando angua\u00f1o un 45,15% del emplegu total. L'activid\u00e1 comercial y hostelera foren les que m\u00e1s aumentaren, medrando al mesmu ritmu al que lo fai'l turismu, mui importante en tola zona, como lo demuestra'l fechu de tener \u00fan de los sos sableros (Rodiles) m\u00e1s baturicios de toa Asturies per tol periodu estival. La mayor parte d'esta activid\u00e1 terciaria conc\u00e9trase na villa Capital, onde s'alluga el mayor n\u00famberu de llicencies comerciales y de servicios, siendo de destacar de la mesma manera 'l centru d'investigaci\u00f3n aplicada y teunolox\u00eda agroalimentaria (CIATA), antigua estaci\u00f3n pomol\u00f3xica.\nPol\u00edtica.\nNel conceyu de Villaviciosa, dende 1979, el part\u00edu que m\u00e1s tiempu gobern\u00f3 foi'l PP (ver Llista d'alcaldes de Villaviciosa). L'alcalde actual de Villaviciosa ye Jos\u00e9 Felgueres, de PP, qu'ocupa l'alcald\u00eda dende l'a\u00f1u 2011 .\nArte.\nVillaviciosa poseye un repertoriu completu d'obres rom\u00e1niques y prerrom\u00e1niques, destacando'l conxuntu arquiteut\u00f3nicu formado por San Salvador de Valdedi\u00f3s (El Convent\u00edn), la ilesia adega\u00f1a de Santa Mar\u00eda y el conventu monacal que lu acompa\u00f1a. G\u00fcei tase declarando como Patrimoniu de la Humanid\u00e1 pola Unesco. Data del sieglu IX, y foi construy\u00edo por Alfonsu III d'Asturies. Ta form\u00e1u por tr\u00e9s naves y tres capielles, calteniendo nel so interior interesantes capiteles y pintures murales. Tr\u00e1tase d'un prerrom\u00e1nicu tard\u00edu nel que puen adicase dalgunes influyencies moz\u00e1rabes. La ilesia de Santa Mar\u00eda, ye d'estilu rom\u00e1nicu, y consta de tres naves remataes n'\u00e1bsides semicirculares, con bones ventanes y portaes. Guarda una inscripci\u00f3n de la so data fundacional (1218).\nArriendes d'esti conxuntu art\u00edsticu, otres edificaciones t\u00e1n declaraes como monumentu nacional, como son:\nAm\u00e1s de toos estos monumentos nacionales son dignos de visitar los templos de Santa Mar\u00eda de Llug\u00e1s, santuariu de gran devoci\u00f3n, y los de Valdeb\u00e1rcena, Camoca, La Lloraza, Coru, Seloriu, Sariegumuertu y Sebrayu. Asina como la parroquial de la Villa, na que gu\u00e1rdase la imaxe de la patrona de la Villa, La Virxe de la Nuesa Se\u00f1ora del Portal.\nTami\u00e9n poseye una destacada muestra arquiteut\u00f3nica civil, siendo declarada la Villa como conxuntu hist\u00f3rico-art\u00edsticu. Asina, ent\u00e1 puen adicase los restos d'una antigua muria medieval na uni\u00f3n de les cais del Sol y del Agua. Estes cais caltienen curiaes construcciones alliniaes, pecu\u00f1arizaes sobre manera, poles galer\u00edes corr\u00edes, salientes bistechos y balcones de maera. Dientro de les casones qu'hai per tola villa destacaremos:\nPer \u00faltimu, hai de mentar les numberoses edificaciones que amuesen el poder indianu, como son les escueles graduaes, el xal\u00e9 de les Baraga\u00f1es, el Parque y l'aten\u00e9u obreru, edificaes toes elles a finales del sieglu XIX y entamos del XX.\nFiestes.\nEnte les sos fiestes t\u00e1n:\nPodemos esfrutar de multit\u00fa de fiestes en tol conceyu, onde les tradiciones mesturen coles verbenes y les romer\u00edes. Nun hai pueblu en Villaviciosa que nun celebre la so fiesta, siendo les del Portal, na Villa, les m\u00e1s baturicies y populares. \u00c9stes duren seyes d\u00edes destacando la procesi\u00f3n de carroces que se celebra cada a\u00f1u mazaneru. \nOtres fiestes que mos amuesen una gran singularid\u00e1 son les de Tazones, na cuala ren\u00e9mbrase'l desembarcu del emperador Carlos I, con una escenificaci\u00f3n que representa esti fechu hist\u00f3ricu. \nLa Foguera de San Xuan n'Amandi, tami\u00e9n acueye a una cantid\u00e1 importante de xente, perdurando ent\u00e1'l baille de la danza prima y el blincu'l fueu.\nNun podemos dexar de mentar, del mesmu xeitu, la celebraci\u00f3n de la Selmana Santa de la villa, siendo una de la m\u00e1s importante de toa Asturies.\nDeportes.\nL'equipu de f\u00fatbol llocal ye'l Club Deportivo Lealtad de Villaviciosa, fund\u00e1u en 1918 y que nesti momentu milita na Tercer Divisi\u00f3n de f\u00fatbol. L'estadiu recibe'l nome de \"Les Caleyes\" y tien capacid\u00e1 pa 5.000 persones. Nel escudu del equipu apruz una \"L\" may\u00fascula blanca sobre fondu prietu sobre un bal\u00f3n de f\u00fatbol.\nLa r\u00eda de Villaviciosa ye mui afayadiza pal pirag\u00fcismu, y ye f\u00e1cil ver regates y competiciones. Poseye, am\u00e1s, un importante equipu inclusive a nivel estatal, el Club Pirag\u00fces Villaviciosa, que g\u00fcei poseye numberosos campeonatos. Nella all\u00fagase'l Club N\u00e1uticu Albatros, nel que s'organicen frecuentes xornaes de Vela. Villaviciosa fora trubiecu de grandes palistes ente los que destaca penriba del restu Manuel Busto (vencedor en 8 campeonatos mundiales).\nA\u00f1almente tien llugar un \"rally\" que percuerre'l conceyu, que recibe'l nome de \"Rally de la Mazana y de la Sidra\".\nNos caberos a\u00f1os ta n'auxe la pr\u00e1utica del atletismu, qu'aportara a dellos vecinos a competiciones estatales, ya inclusive internacionales."}
{"id": "635", "revid": "43102", "url": "https://ast.wikipedia.org/wiki?curid=635", "title": "Villay\u00f3n", "text": "Villay\u00f3n ye un conceyu asturianu allug\u00e1u na comarca occidental del pa\u00eds dientro de la cuenca'l r\u00edu Navia. Llenda'l norte con Navia, al oeste con Cua\u00f1a, Bual y Eilao, al este con Vald\u00e9s, Tin\u00e9u y Allande y al sur de vuelta con Allande.\nFasta 1868 perteneci\u00f3 al conceyu de Navia, polo que ye \u00fan de los que m\u00e1s tarde obtuvo la so independencia.\nAvargana una estensi\u00f3n total de 132.46 km y angua\u00f1o la so poblaci\u00f3n ye de . La carretera comarcal AS-25, que la venceya con Navia ye la so m\u00e1s importante v\u00eda de comunicaci\u00f3n col esterior, habiendo caberamente unos accesos rodaos muncho m\u00e1s modernos y serviciales n'atroxu cola \u00e9poca na que tamos.\nHistoria.\nVillay\u00f3n c\u00edtase y\u00e1 como pobl\u00e1u nos xe\u00f3grafos romanos, cuando escriben de los \u00e1stures y pa\u00e9sicos. Y nel territoriu d'estos calti\u00e9nse am\u00e1s del nome Navia que tien el r\u00edu, el de Villay\u00f3n propiu d'un llugar que ta na so riba.\nLa hestoria'l conceyu de Villay\u00f3n vien xun\u00edu al de Navia hasta l'a\u00f1u 1868, data na qu'independiz\u00f3 d'elli formando ayuntamientu propiu.\nDe los tiempos prehest\u00f3ricos del paleol\u00edticu, al igual qu'asocede en munchos otros puntos de la rex\u00f3n occidental asturiana, nam\u00e1i podemos tener endicios de la so esistencia, pues l'ausencia d'escavaciones nel territoriu nun mos permite esclariar verdaderamente quieni y cu\u00e1ndo foi colonizada esta tierra nos sos tiempos m\u00e1s remotos, pues cr\u00e9yese que tola zona de la desembocadura del Eo y el Navia tuvo de ser afayadiza pal asentamientu humanu. S\u00ed se tien constancia de la esistencia d'estremaos menumentos megal\u00edticos na sierra del Carondio, como asina lo atestig\u00fcen los campos tumbalares afayaos. Dientro de los asentamientos castre\u00f1os, tami\u00e9n se contabilizen dellos, siendo'l m\u00e1s importante el de Eilaso, que foi utiliz\u00e1u dimpu\u00e9s pol pueblu romanu, pa les prospeiciones aur\u00edferes.\nLa transici\u00f3n dende la etapa colonizadora romana hasta la ed\u00e1 media, d\u00e9xamos l'aprucida d'una ll\u00e1bana (Cayuela de Carri\u00f3) afayada por dos campesinos en 1926 na llocalid\u00e1 de Carri\u00f3, y que dellos autores alluguen nos albores de la \u00e9poca de la monarqu\u00eda asturiana nel sieglu VIII, y otros ex\u00e9tenla na etapa visigoda.\nNa Baxa Ed\u00e1 Media y\u00e1 se nos presenta Villay\u00f3n como parte integrante del conceyu de Navia, siendo'l so territoriu mui disput\u00e1u ente estremaos poderes obispales, protagonizando la mitra Ovetense y el monesteriu lucense de Courias, una disputada engarradiella col env\u00eds d'obtener el control de la zona, aportando \u00e9sti \u00faltimu a dar un pr\u00e9stamu a Murias na so etapa espansionista col oxetu d'exercer el dome\u00f1u so tola zona, cosa que denguna de les dos obispal\u00edes percanciaraa, pas\u00e1ndose'l territoriu d'un a otru n'infinid\u00e1 d'ocasiones hasta qu'en tiempos del rei Felipe II tien llugar la famosa desamortizaci\u00f3n eclesi\u00e1stica, mercando les xentes del conceyu'l territoriu de Villay\u00f3n, allugamientu \u00e9sti que nun aceptaron nenguna de les dos mitres, y que-yos fizo enteponer infinid\u00e1 de recursos que finalmente nun aportaren a bon puertu pa elles, fincando dafechu'l conceyu en poder de los sos habitantes.\nPelos siglos siguientes el devenir de Villay\u00f3n tevo estrenchamente vencey\u00e1u col de Navia, siendo y\u00e1 nel sieglu XIX, concretamente na revoluci\u00f3n setembriega de 1868, cuando gracies al env\u00eds constitucionalista y la racionalid\u00e1 territorial proc\u00e9dese a la segregaci\u00f3n de Villay\u00f3n de Navia, crey\u00e1ndose un ayuntamientu independiente de cinco parroquies, a la qu'en 1991 sum\u00f3 otra m\u00e1s. Los \u00faltimos a\u00f1os d'esta centuria y los primeros del XX vienen marcados por una corriente migratoria hacia ultramar, camudando'l dest\u00edn na met\u00e1 del sieglu, empobin\u00e1ndose los movimientos a les zones centrales de la rex\u00f3n asturiana y a Navia, anque la proximid\u00e1 con esti conceyu vec\u00edn y la construci\u00f3n del banz\u00e1u d'Arb\u00f3n a\u00edden a mitigar estes p\u00e9rdigues refugando estos masivos desplaciamientos. G\u00fcei Villay\u00f3n presenta tolo que cualesquier escursionista quiera ver, con unes ablucantes panor\u00e1miques de la natura, como los remexones d'Oneta, onde podemos esfrutar d'un blincu d'unos 15 metros de desnivel realiz\u00e1u pol r\u00edu Acebal.\nRelieve y xeograf\u00eda.\nDende'l puntu de vista xeol\u00f3gicu hai que dicir que'l tarr\u00e9n de Villay\u00f3n, presenta unes carauter\u00edstiques semeyantes a los conceyos ocidentales, perteneciendo mayoritariamente al silurianu, con predome\u00f1u de les cayuele antig\u00fces, Grauwacka y delles cuarcites, deformaes toes elles pola oroxenia herciniana. La consistencia de les faxes de cayuela ye variable, franciendo les m\u00e1s d'elles en fueyes m\u00e1s o menos grandes, y tornando en material d'atubiu de cases. Les cuarcites alcu\u00e9ntrnse na zona comprendida ente Busmente y Villay\u00f3n.\nEn cuantes a la topograf\u00eda del conceyu podemos afirmar que ye montes\u00edn, aflorando tami\u00e9n estremaos valles en delles direiciones conformaos polos afluentes y subafluentes del Navia. Los altures m\u00e1s importantes son los siguientes: pel norte y el nordeste, habemos les sierres d'Arb\u00f3n, Bra\u00f1uas y Panondres, esta \u00faltima con elevaciones soperiores a los 800 metros. Al suroeste vemos la sierra de San Roque, con picos como los de Gargalois y el del Prau de Roque con m\u00e1s de 1.000 metros d'altor. Al sur alcontramos la sierra de Carondio, siendo los picos Agudu y del Conde los sos acidentes m\u00e1s destacaos, con altores que rolden los mil metros. Tami\u00e9n nel sur pero m\u00e1s al este, habemos la sierra de Busmayor. Por \u00faltimu y y\u00e1 nes llendes orientales afayamos la Bobia de Bullacente, con picos de m\u00e1s de 1.000 metros. Si a tou esto sum\u00e1mos-y les llombes interiores de Llor\u00e9u y Quintana, tenemos conform\u00e1u los m\u00e1s de los acidentes montesinos de Villay\u00f3n.\nHidrograf\u00eda.\nDe la so rede hidrogr\u00e1fica, l'acidente m\u00e1s destac\u00e1u config\u00faralo'l r\u00edu Navia, que percuerre'l conceyu pela so parte occidental de sur a norte, constituyendo la llende natural con Bual, Eilao y Cua\u00f1a. Dientro de los numberosos afluentes y subafluentes del Navia que treviesen el conceyu destacaremos el Polea, que percuerre Villay\u00f3n pela so parte meridional de sur a norte, conformando'l valle de Las Lombas. Recibe les aug\u00fces de les \u00f1ores del Barand\u00f3n y el Bullimeiru, xuni\u00e9ndose prieto de Trabada al Cabornel y recibiendo nes mestes al Llendefornu, dando les sos aug\u00fces al Navia finalmente nel llugar de Mezana, nel vec\u00edn conceyu de Bual.\nClima.\nEl so clima vien determin\u00e1u poles carauter\u00edstiques orogr\u00e1fiques del tarr\u00e9npresentando la mayor parte del conceyu una esforia nes sos temperatures, nun amosando enxam\u00e1s temperatures estremes. Nes zones m\u00e1s elevaes estos rasgos seles tienden a tornase m\u00e1s continentales, presentando un mayor rigor t\u00e9rmicu, y dellos fen\u00f3menos atmosf\u00e9ricos carauter\u00edsticos d'esti clima, como son les falopaes.\nVexetaci\u00f3n.\nLa so vexetaci\u00f3n tami\u00e9n ye variao, magar qu'angua\u00f1u la repoblaci\u00f3n d'especies como los pinos y ocaliptos tan finando con ella. \u00cdnda asina ent\u00e1 podemos adicar delles manches de casta\u00f1eos y carbayos y la formaci\u00f3n de la viesca de riba nes vegues, siendo a acolumbrar del mesmu xeitu nes zones abellugaes del Navia y el Cabornel, la sufresna, tami\u00e9n conoc\u00edu na zona como \"el corcheiru\".\nEvoluci\u00f3n demogr\u00e1fica.\na\u00f1u | 1991 | 1996 | 2001 | 2004 | 2007 | \nhab. | 2268 | 2040 | 1895 | 1820 | 1656 | \nD'igual xeitu que los m\u00e1s de los conceyos pertenecientes a la comarca occidental asturiana, el fluxu poblacional de Villay\u00f3n dende entamos del sieglu XX hasta los nuesos d\u00edes, \u00fafremos unes p\u00e9rdigues averaes de 2.500 habitantes, desurdi\u00e9ndose dos etapes nidiamente estremaes y de si\u00f1u contrariu. La primer d'elles avargana de magar entamos del sieglu venti hasta la d\u00e9cada de los sesenta, percanci\u00e1ndose nel entecensal de 1950-1960, el cuetu m\u00e1s elev\u00e1u d'habitantes con 5.335. Pela contra la segunda etapa, qu'entama nesta data y ent\u00e1 contin\u00faa g\u00fcei, vien marcada por una p\u00e9rdiga paulatina, dexando la poblaci\u00f3n d'angua\u00f1o nes 1.840 persones. Esti amiyu vien motiv\u00e1u principalmente polos movimientos migratorios a les zones centrales del pa\u00eds y a la vecina ya industrial Navia, anque esta cercan\u00eda con ella aid\u00e1ra-y tami\u00e9n a caltener diches p\u00e9rdigues, calteniendo la residencia nel conceyu muncha m\u00e1n d'obra ell\u00ed emplegada. Por esta raz\u00f3n ye qu'equ\u00ed nun se presenten unes cadarmes demogr\u00e1fiques mui desequilibraes, amos\u00e1ndonos una poblaci\u00f3n daqu\u00e9 m\u00e1s moza que los m\u00e1s de los conceyos de la zona occidental asturiana. Angua\u00f1o la poblaci\u00f3n esp\u00farrese ente seis parroquies, siendo la de Villay\u00f3n la que concentra un mayor n\u00famberu de persones con una cifra soperior a los 150 habitantes.\nEconom\u00eda.\nEn cuantes a la so activid\u00e1 econ\u00f3mica la estaya primaria sigui siendo'l que mayor n\u00famberu d'emplegos aporta, xenerando un total del 76,52% del emplegu llocal. La ganader\u00eda ye l'activid\u00e1 que m\u00e1s se trabaya nel conceyu, siendo'l gan\u00e1u vacunu la principal caba\u00f1ada de Villay\u00f3n, tando angua\u00f1o la so producci\u00f3n orientada hacia la estaya l\u00e1ctea.\nLa estaya secundaria, malapenes s\u00ed tien representaci\u00f3n nel conceyu, ocupando a un 8,19% de la poblaci\u00f3n activa. La xamasca de la construci\u00f3n ye la de mayor n\u00famberu, habiendo les productores d'enerx\u00eda ll\u00e9ctrica la so importancia, gracies a los emplegos que xenera la central d'Arb\u00f3n. Un datu a tener en cuenta dientro d'esta estaya ye que muncha m\u00e1n d'obra del conceyu, trabaya nel conceyu de Navia, contabiliz\u00e1ndose ell\u00ed el n\u00famberu d'emplegos procedentes de Villay\u00f3n.\nLa so estaya terciaria de los servicios representa un total del 15,29% de los emplegos llocales, y ye l'\u00fanicu que ta nun enantu de cutio. L'actividad comercial, la hosteler\u00eda y la ense\u00f1anza y la sanid\u00e1 son les principales actividaes xeneradores d'emplegu, concentr\u00e1ndose les m\u00e1s d'elles na capital del conceyu.\nArte.\nVillay\u00f3n d\u00e9xanos delles muestres art\u00edstiques ufri\u00e9ndonos un percorr\u00edu peles diferentes etapes hest\u00f3riques. D'esti xeitu mentaremos en primer llugar dos t\u00fambalos neol\u00edticos afayaos en Carri\u00f3, llocalid\u00e1 de la parroquia de San Pedru de Villay\u00f3n. N'Eilao alcontramos un asentamientu castre\u00f1u, utiliz\u00e1u y\u00e1 en tiempos romanos pa los sos trabayos nos espa\u00f1amientos aur\u00edferas. D'una \u00e9poca posterior ye la pizarra afayada en Carri\u00f3, cuya cronolox\u00eda nun ta mui clara. Hai quien creye que pertenez al dome\u00f1u visigodu, y pola contra, otres persones apunten que \u00e9sta remana de la etapa de la monarqu\u00eda Asturiana. Esta pieza refier a la esistencia d'una villa llamada \"Ciuscau\" na que viv\u00eda l'esclavu \"Auriolo\" xunto a un grupu de persones del pueblu.\nDientro la so arquiteutura relixosa, la representaci\u00f3n m\u00e1s destacada correspuende a la ilesia de San Bartolom\u00e9 de Parlero. Ta estructurada nuna sola nave, separtada del presb\u00edteru al travi\u00e9s d'un arcu de mediu puntu, tando la cabecera, m\u00e1s alta que la nave, rematada en forma plana. El p\u00f3rticu al sur y al oeste, poseyen bancuu de piedra corr\u00edu. Guarda nel so interior un interesante retablu del sieglu XVIII de tres cais, onde la central esp\u00f3n la imaxe de La Virxe de La Veliella, de gran devoci\u00f3n en tol conceyu, a la drecha alcu\u00e9ntrase la talla de San Bartolom\u00e9 y a la so esquierda la imaxe de La Inmaculada. L'\u00e1ticu ta presid\u00edu por una composici\u00f3n de Santu Domingu baxo una decoraci\u00f3n de motivos naturales.\nAm\u00e1s d'esta edificaci\u00f3n el conceyu presenta otres con elementos importantes como la Ilesia de San Pedru de Villay\u00f3n y que guarda nel so interior una bona talla de San Pedru, tami\u00e9n en Villay\u00f3n vemos la Capiella de San Xos\u00e9, mui peque\u00f1a y que guarda nel so interior una orixinal talla del patr\u00f3n.\nN'Oneta alcontramos la Ermida de Santa Maria, con talla de la Virxe d'Oneta. La Capiella de Llergom\u00edn de Zorea, presenta un retablu del sieglu XVIII, al igual que la Ilesia parroquial d'Arb\u00f3n. Por \u00faltimu en Busmente alcu\u00e9ntrase una capiella del sieglu XVIII.\nL'arquiteutura rural y popular tami\u00e9n ta presente nel conceyu, calteni\u00e9dose delles casones blasonaes como les de Cotar\u00f3n, Pis\u00f3n y Pumariegu n'Oneta. O ls de Roque y Carbayales en Vald\u00e9u, y la d'Olaya en Llor\u00e9u. Toes presenten el so correspondiente escudu y referencia a la so concesi\u00f3n fidalga. Tami\u00e9n son destacables les construciones de piedra con corredor d'Oneta y les cobiertes de cayuela de Busmente, recobiertes con lli\u00e9banes de maera.\nCapital.\nLa capital del conceyu ye la villa de Villay\u00f3n, asitiada na parroquia de San Pedru a un altor de 357 metros so'l nivel de la mar. Ye, de llargo, el noyu m\u00e1s pobl\u00e1u dientro de tol conceyu, y exerce la so capitalid\u00e1 de magar 1868, a\u00f1u nel que'l conceyu dixebrose de Navia, formando ayuntamientu independiente. Presenta unes paisades guapes y ablucantes, habiendo la gran sonad\u00eda de tener una gastronom\u00eda perllimada y abondosa, tal como queda reflex\u00e1u nel refr\u00e1n que diz: \"\u00ab\u00bfQuieni foi a Villay\u00f3n y nun torn\u00f3 fart\u00f3n?\u00bb\"."}
{"id": "636", "revid": "43102", "url": "https://ast.wikipedia.org/wiki?curid=636", "title": "Xix\u00f3n", "text": "Xix\u00f3n (oficialmente Gij\u00f3n/Xix\u00f3n) ye un conceyu, una parroquia y una villa d'Asturies. Ye'l conceyu m\u00e1s pobl\u00e1u de la Comunid\u00e1 Aut\u00f3noma d'Asturies. Tien una superficie de 181,6 km\u00b2 y una poblaci\u00f3n de . Tien el t\u00edtulu de villa. Eminentemente industrial hasta data reciente, lo cual favoreci\u00f3 un gran desarollu y rapid\u00edsima medr\u00eda a lo llargo'l sieglu XX, demientres los caberos a\u00f1os la crisis de la siderurxa y la estaya naval provoc\u00f3 la so reconversi\u00f3n n\u00fan importante noyu tur\u00edsticu, universitariu y de servicios. \nLa ciud\u00e1 all\u00fagase na zona costera central d'Asturies, a 27 km d'Uvi\u00e9u y 24 d'Avil\u00e9s, formando parte d'una gran \u00e1rea metropolitana qu'abargana venti conceyos del centru'l pa\u00eds, encadarmada con una densa rede de carreteres, autopistes y ferrocarriles, con una poblaci\u00f3n de 877.495 habitantes. Xix\u00f3n, xunto coles otres cuatro ciudaes m\u00e1s populoses de la zona, Uvi\u00e9u, Avil\u00e9s, Mieres y Llangr\u00e9u, forma am\u00e1s el \u00abocho asturianu\u00bb, nom\u00e1u asina pola forma xeom\u00e9trica resultante de xuncir diches llocalidaes con una llinia imaxinaria.\nEtimolox\u00eda.\nL'orixe del nome de Xix\u00f3n ye desconoc\u00edu. Nenguna de les teor\u00edes qu'hai alredor d'esti aspeutu ye concluyente, anque lo m\u00e1s probable ye que venga d'un antrop\u00f3nimu.\nEspeculaciones sobre l'orixe del nome Xix\u00f3n.\nL'orixe del nome de Xix\u00f3n suscit\u00f3 abeyan\u00e1 un intensu alderique ente los estudiosos. En data tan temprana como 1899, Miguel de Unamuno emiti\u00f3 y\u00e1'l so camientu seg\u00fan la cual la pallabra remanar\u00eda del llat\u00edn SAXUM 'cuguruezu', lo cual tendr\u00eda rellaci\u00f3n coles carauter\u00edstiques xeogr\u00e1fiques del allugamientu de la ciud\u00e1, con un noyu primitivu asiti\u00e1u nel gran promontoriu de Cimavilla y nel que s'asitia'l cascu hist\u00f3ricu. Otres interpretaciones de la d\u00f3mina busquen l'orixe del t\u00e9rminu en voces celtes como GY 'augua' + OM 'acorriada' (Bullet); HITO/HITON '\u1e25itu' (Ur\u00eda) o EGI + GON 'sitiu estrechu y abellug\u00e1u, altu y bonu' (Becerro de Bengoa). Bas\u00e1ndose nuna funci\u00f3n supuestamente militar del Xix\u00f3n romanu, S\u00e1nchez Vicente prop\u00f3n la pallabra SESSIO, qu'apruz n'espresiones como SESSIO LEGIONIS o IN SESSIONE LEGIONUM, teor\u00eda que reforzar\u00eda la presencia d'unes \"ares sestianes\" o \"sessianes\" que dellos autores asitien na Campa Torres y S\u00e1nchez interpreta como \"ares de la sessio\" o \"ares sessianes\", ye dicir, \"ares xixoneses\". Otres esplicaciones buscaren l'orixe del t\u00e9rminu n'antrop\u00f3nimos como GEGIONUS, GEGION, SEGIUS (Manzanares); SASSONIUS (Schulze) o hipot\u00e9ticos *IAIONUS, *IEIONUS (Garc\u00eda Arias). D'otra banda, seg\u00fan calti\u00e9n el fil\u00f3logu Xos\u00e9 Lluis Garc\u00eda Arias, la identificaci\u00f3n popular de Xix\u00f3n cola Gigia citada por Ptolomeo en realid\u00e1 nun tendr\u00eda nada que ver cola urbe asturiana, sin\u00f3n que corresponder\u00eda a una poblaci\u00f3n asitiada no qu'agora ye'l territoriu llion\u00e9s, quiciabes pr\u00f3xima al r\u00edu Cea.\nHistoria.\nPrehistoria y romanizaci\u00f3n.\nLos primeros testimonios de presencia del ser humanu no que g\u00fcei conocemos como conceyu de Xix\u00f3n all\u00faguense nel Monte Deva, au esisten una riestra de t\u00fambalos (primitivos soterramientos) y nel Monte Areo (Carre\u00f1o), onde esiste un conxuntu dolm\u00e9nicu neol\u00edticu coxit\u00e1u como'l m\u00e1s importante del norte d'Espa\u00f1a. \nEn 1990, unes calicates arqueol\u00f3xiques permitieron asoleyar 30 d\u00f3lmenes, repart\u00edos en dos desemeyaes estayes: Los Llanos y Les G\u00fcelgues de San Pablo, aboltoriaos nun \u00abciertu orde monumental\u00bb. Socesives campa\u00f1es arqueol\u00f3xiques permitieren l'estudiu d'un t\u00fambalu nel \u00e1rea de San Pablo y otros dos na zona d'El Llano. De tipolox\u00eda desemeyada, dos d'ellos presenten c\u00e1mares de planta rectangular y, otru, trapezoidal con un peque\u00f1u corredor antevini\u00e9ndolu. Esti \u00faltimu ye un casu interesante, y\u00e1 que nun ye avez\u00e1u afayar d\u00f3lmenes de corredor nel \u00e1rea del Cant\u00e1bricu. Esti conxuntu dolm\u00e9nicu d\u00e1tase del a\u00f1u 5000 e.C..\nEl primer pobl\u00e1u del que se tien noticia taba na Campa Torres, con un orixe del sieglu V e.C., pobl\u00e1u pol clan astur de los cil\u00farnigos, y allugando una importante producci\u00f3n y comercializaci\u00f3n de la metalurxa del bronce. Dempu\u00e9s tresllad\u00e1ronse, y\u00e1 baxo dominaci\u00f3n, a la pen\u00ednsula de Cimavilla nel sieglu I e.C., pobl\u00e1u que nomar\u00e1n Gigia como un xeitu de xinglar los bayurosos yacimientos aur\u00edferos de la zona.\nLa dominaci\u00f3n romana entama cola conquista de la ciud\u00e1 per parte de Sesto Apuleyo, siendo entregaos honores pol Sen\u00e1u de Roma a Sesto Apuleyo. Esti n'agradecimientu erix\u00f3 un monumentu (cerca de la Campa Torres) endiciando la so vitoria y dedic\u00e1u a X\u00fapiter, y c\u00f3mo non, tami\u00e9n a Augusto, siendo esta ciud\u00e1 conocida de magar ent\u00f3s por Gigia.\nBaxo dominiu romanu la ciud\u00e1 sigui\u00f3 xorreciendo, y al igual qu'anantia percanciara atrayer a los comerciantes cartaxineses, esta vegada fizo lo propio colos romanos, atray\u00e9ndolos cola bayura de los sos minerales, la madera y la calid\u00e1 de les piedres de les sos canteres. Inclusive pola manufactura d'una de les b\u00e9bores de m\u00e1s sonad\u00eda del Imperiu (una mestura de vinu, pexe y sal) aprovechando'l puertu pesqueru y el sal de les prietes salines (en Salinas precisamente, cerca d'Avil\u00e9s), cuntando la ciud\u00e1 con termes.\nEd\u00e1 Media y Moderna.\nFoi capital de los dominios musulmanes trescant\u00e1bricos baxo mandu de Munuza con un destacamentu d'algares en Xix\u00f3n y en dalg\u00fan otru puntu clave (por mor al baxo n\u00famberu d'algares que percanciaren cruciar l'estrechu) dexando el restu del territoriu con m\u00e1s autonom\u00eda. La dominaci\u00f3n dur\u00f3 del a\u00f1u 713 (apros.) fasta'l 718-722 (entamu de la revuelta, hasta la vitoria de Cuadonga) cola guerra qu'espulsar\u00eda a los musulmanes y a Munuza pol caudiellu Pelayu. \nUna d\u00f3mina mui escura trescuerre dende la cayida del Imperiu Romanu hasta la Ed\u00e1 Media. Les siguientes noticies foron en 1270 con Alfonsu X, que-y concede la categor\u00eda de Pola, apruciendo dicha documentaci\u00f3n na ilesia de San Vicente d'Uvi\u00e9u.\nEl sieglu XIV va rescamplar por una llucha din\u00e1stica cola muerte d'Alfonsu XI, algamando nesta d\u00f3mina la c\u00faspide del poder de la nobleza. Ye la guerra ente Pedru I El Cruel descendiente llex\u00edtimu y el bastardu Enrique de Trast\u00e1mara. Los a\u00f1os siguientes sedr\u00e1n otra vegada centru de lluches ente'l conde Alfonso y Enrique III, siendo la villa de Xix\u00f3n cercada, incendiada y arrasada, desapaeciendo como noyu urb\u00e1n.\nSer\u00e1 nos sieglos XV y XVI cuando entama a espoxigase de vuelta, pero esto va xunise al so puertu, ye cuando costr\u00fayese una d\u00e1rsena que trair\u00e1 un gran desenrollu nel tr\u00e1ficu de pesca y nel comerciu de sosistencia. \nNos sieglos XVII y XVIII, ye cuando Xix\u00f3n entama a tener un gran espoxigue que fair\u00e1 que'l so principal noyu en\u00e1nchese fuera del so cascu antiguu. Foi por mor a un Real Decretu que s'habilita'l puertu de Xix\u00f3n pal comerciu coles colonies americanes.\nEl sieglu XVIII trair\u00e1 una galguia al desenrollu de Xix\u00f3n, por mor de les guerres, invasiones franceses y al xar\u00e9u econ\u00f3mico de la d\u00f3mina, esto traxo un retrocesu que nun camudar\u00eda hasta les caberes d\u00e9cades de sieglu, au escomencipia a haber una meyora nes sos infraestructures como foren la carretera Uvi\u00e9u-Xix\u00f3n. El so puertu ye'l meyor de toda Asturies y esto fadr\u00e1 que peque\u00f1es f\u00e1briques entamen a instalase na villa, desenroll\u00e1ndose y\u00e1 una incipiente activid\u00e1 industrial.\nEd\u00e1 contempor\u00e1nea.\nEl sieglu XIX traer\u00e1 un gran desenrollu, xun\u00edu a dellos factores como l'espa\u00f1amientu del carb\u00f3n, la carretera Xix\u00f3n-Lli\u00f3n y m\u00e1s sero'l ferrocarril Sama-Xix\u00f3n. Too esto fizo que'l puertu de Xix\u00f3n tuviere qu'espoxigar d'un xeitu m\u00e1s r\u00e1pidu, pos la intensid\u00e1 del tr\u00e1ficu perpasaba la capacid\u00e1 del puertu. Principi\u00f3 la construcci\u00f3n d'un puertu nuevu en 1893 que ser\u00eda'l primer puertu carboneru de la Pen\u00ednsula. Esto fai de Xix\u00f3n una villa industrial, con una burgues\u00eda y un desenrollu urbanu, abri\u00e9ndose nueves cais y places. Esto traxo un gran equipamientu d'infraestructures y equipamientos conceyeros como la trayida d'ag\u00fces, recueya de basories, allum\u00e1u a gas (llueu ll\u00e9tricu), etc. Tou esti espoxigue industrial dex\u00f3 na ciud\u00e1 una gran cantid\u00e1 de mano d'obra y un xorrecimientu urban\u00edsticu celer\u00edn. Cre\u00e1ndose barriaes obreres alredor como foren El Natahoyo, La Calzada, Trema\u00f1es, l'Humedal. \nY\u00e1 nel sieglu XX, col espa\u00f1\u00edu de la Guerra Civil, el 18 de xunetu de 1936, la ciud\u00e1 y los sos habitantes caltuvi\u00e9ronse fieles al gobiernu llex\u00edtimu republicanu, encadarm\u00e1ndose'l Comit\u00e9 de Guerra de Xix\u00f3n de preponderancia anarquista, demientres que non l'ex\u00e9rcitu, nel que la rebeli\u00f3n nun foi a ser dominada fasta'l mes d'agostu. Dempu\u00e9s la villa foi la capital del Conseyu Inteprovincial d'Asturies y Lli\u00f3n \u2014que finar\u00eda declar\u00e1ndose soberanu, torn\u00e1ndose nel Conseyu Soberanu d'Asturies y Lli\u00f3n\u2014 hasta la ocupaci\u00f3n de la ciud\u00e1'l 20 d'ochobre de 1937 poles algares del xeneral Franco.\nLa siderurxa ye la principal industria de magar caberos del sieglu XIX y sobre manera cola creaci\u00f3n d'Uninsa en 1971 a partir de la fusi\u00f3n de les f\u00e1briques de Morea y Mieres y la so posterior xuni\u00f3n con Ensidesa, convertida llueu xunto a Altos Fornos de Vizcaya n'Aceralia, pa integrase a finales del sieglu XX nel grupu europ\u00e9u Arcelor xunto a la luxemburguesa Arbed y la francesa Usinor.\nLes caberes d\u00e9cades del sieglu XX traen con so la crisis industrial qu'afeut\u00f3 enforma a la sider\u00farxica y la estaya naval, trayendo la lliberalizaci\u00f3n del suelu que mos dex\u00f3 un nuevu aprovechamientu, como nueves sableres, parques, un enanchamientu de les sos zones urban\u00edstiques y la creaci\u00f3n del so campus universitariu.\nHistoria her\u00e1ldica.\nL'escudu de Xix\u00f3n, de cuyu usu ti\u00e9nse constancia dende l'a\u00f1u 1649, representa al Rei Pelayu, primer d'Asturies al que la llienda arreya con Munuza, gobernador musulm\u00e1n de Xix\u00f3n con quien entr\u00f3 en llucha ofend\u00edu pol matrimoniu nun consent\u00edu d'\u00e9sti cola hermana d'aquelli, enarboliando la Cruz de la Vitoria sobre campu de plata. La bandera de Xix\u00f3n ye la asignada a la Provincia Mar\u00edtima de Xix\u00f3n en 1845, cola inclusi\u00f3n del escudu de Xix\u00f3n nel centru.\nXixoneses rescamplaos.\nDelles persones famoses llariegues de Xix\u00f3n son:\nXeograf\u00eda.\nXix\u00f3n all\u00fagase metanos la cuesta cant\u00e1brica d'Asturies, nel suroeste d'Europa, al norte de la Pen\u00ednsula Ib\u00e9rica, so una rasa llitoral nes estribaciones del Cordal Cant\u00e1bricu, forma parte de la vertiente hidrogr\u00e1fica cant\u00e1brica y as\u00edtiase nel so puntu m\u00e1s altu (Pe\u00f1a de los Cuatru Xueces) a 662 msnm. El puntu m\u00e1s altu de la zona urbana (Ciares) all\u00fagase a 59 msnm. Sos coordenaes son 43\u00ba 32' 43\" N, 5\u00ba 39' 44\" O. El conceyu de Xix\u00f3n tien una superficie de 181,6 km\u00b2 y una forma vagamente rectangular. La ciud\u00e1 as\u00edtiase na estaya costera central del conceyu, nuna bad\u00eda dixebrada pola pen\u00ednsula de Cimavilla (cascu antiguu) que separta la playa de San Llorienzo al este, del puertu deportivu, sables de Poniente y l'Arbeyal, astilleros y puertu d'El Musel, al oeste.\nDistancies.\n\u00c9stes son les distancies en llinia reuta a delles ciudaes, a los mares que ba\u00f1en la cuesta ib\u00e9rica y a les llendes con Portugal y Francia:\nLlendes.\nEl conceyu de Xix\u00f3n llenda colos siguientes conceyos: Carre\u00f1o y Corvera al oeste, Llanera al suroeste, Siero al sur y Villaviciosa al este. Con Sariego nun comparte frontera, manque les sos llendes aporten a xunise n\u00fan peque\u00f1u puntu correspondiente a la Pe\u00f1a de los Cuatru Xueces, asina nomada por constituyir la confluyencia de los conceyos de Xix\u00f3n, Villaviciosa, Sariegu y Siero.\nHidrograf\u00eda.\nXix\u00f3n forma parte de la vertiente hidrogr\u00e1fica cant\u00e1brica. Nun treviesa'l conceyu xixon\u00e9s neng\u00fan r\u00edu importante. La rede hidrogr\u00e1fica del conceyu f\u00f3rmenla'l Piles, un r\u00edu curtiu y de caudal escasu cuyos 10 u 15 quil\u00f3metros trescuerren dafechu dientro de les llendes del conceyu, trevesiando la parte este de la ciud\u00e1 hasta desembocar na sablera de San Llorenzu, y delles \u00f1ores menores (Pe\u00f1a Franc\u00eda, Santurio, San Miguel, Trema\u00f1es, etc), de los cuales el m\u00e1s importante ye'l de La \u00d1ora, que forma un tramu de la frontera col conceyu de Villaviciosa y desemboca na sable'l mesmu nome. Un peque\u00f1u banz\u00e1u, el de San Andr\u00e9s de los Tacones, allug\u00e1u al oeste'l conceyu al empar la autopista A-66, sirvi d'abastimientu de la empresa Aceralia.\nClima.\nEl clima de Xix\u00f3n, determin\u00e1u pola presencia del mar y el baxu altor del conceyu, ye b\u00e1sicamente oce\u00e1nicu, con abondoses lluvies demientres l'iviernu y los primeros d\u00edes de la primavera y un tiempu m\u00e1s estable y caldiu en branu. Les temperatures medies son moderaes, siendo'l de Xix\u00f3n \u00fan de los climes m\u00e1s atemperiaos y estables de tola fastiella cant\u00e1brica: 9,5\u00a0\u00b0C n'iviernu, 19,5\u00a0\u00b0C en branu y una media a\u00f1al d'unos 14\u00a0\u00b0C. \nLa precipitaci\u00f3n media a\u00f1al ye una de les m\u00e1s baxes del pa\u00eds : unos 1000 l/m\u00b2. Ello d\u00e9bese al denom\u00e1u efeutu de tenllera, seg\u00fan el cual les lluvies m\u00e1s intenses llocal\u00edcense nes zones m\u00e1s altes y les m\u00ednimes en zones costeres del centru y l'occidente. Concasando cola estada de menos lluvies danse allugamientos de aridez y seca (el 22% de los meses hai seca\u00f1u y el 11% el d\u00e9ficit h\u00eddricu ye severu).\nLos vientos son espor\u00e1dicos y estacionales. N'iviernu xiblen preferentemente del sureste, atemperiaos y caldios, por mor de la retirada hacia el sur del anticicl\u00f3n de les Azores, colo que les borrasques atl\u00e1ntiques siguen un sen m\u00e1s meridional. En branu l'allugamientu invi\u00e9rtese, predominando vientos del nordeste, friyos y secos.\nV\u00edes d'acesu.\nAutopistes A-66 (Ruta de La Plata), A-8 (Autopista del Cant\u00e1bricu), AS-1 (Autov\u00eda Minera) y AS-II (Autov\u00eda Industrial). Tami\u00e9n somos a alcontrar la N-632 (Carretera vieya). En tren, Xix\u00f3n tien comunicaciones diaries con ciudaes como Madrid, Alicante, Ferrol y Barcelona. Tami\u00e9n llegen cruceros al Puertu de Xix\u00f3n, El Musel. \nAngua\u00f1o, ll\u00e9vase a cabu la construcci\u00f3n del metrotr\u00e9n de Xix\u00f3n, comunicando dellos barrios de la ciud\u00e1 y la estaci\u00f3n central de RENFE col Hospital de Cabue\u00f1es.\nSeg\u00fan informaciones de la prensa llocal de Xix\u00f3n, el metru cuntar\u00e1 con 15 llinies na ciud\u00e1, una que comunica Xix\u00f3n con Uvi\u00e9u y Avil\u00e9s y otra que xuncie la ciud\u00e1 con \"El Musel\".\nNos tarrenos lliberaos pola estaci\u00f3n de Xovellanos dempu\u00e9s del so soterramientu, allevantar\u00e1nse 6 rascacielos, de los cuales tres d'illos sedr\u00e1n los m\u00e1s altos de la pen\u00ednsula.\nEconom\u00eda.\nCiud\u00e1 tradicionalmente industrial, la econom\u00eda de Xix\u00f3n sofriera grandes cambeos de magar les dures reconversiones de la estaya industrial dende la d\u00e9cada de los setenta.\nEl despegue econ\u00f3micu de Xix\u00f3n anici\u00f3se a caberos del sieglu XIX, por mor a la confluyencia de dellos fatores:\nEl modelu industrial xener\u00e1u, t\u00edpicu de la primer Revoluci\u00f3n Industrial, costaba por tantu d'una rixa estaya secundaria, con gran presencia de la industria met\u00e1lica, sider\u00farxica, cer\u00e1mica, vidru y testil. La estaya terciaria, am\u00e1s de l'activid\u00e1 comercial xenerada pola ciud\u00e1, incluy\u00f3 la incipiente activid\u00e1 tur\u00edstica del Xix\u00f3n de la d\u00f3mina, que tami\u00e9n aspir\u00f3 a convertise nuna gran estaci\u00f3n balnearia. Sicas\u00ed nun aport\u00f3 a prosperar lo esperao por mor al tard\u00edu enllaz ferroviariu que coneut\u00f3 Asturies cola meseta.\nLa siguiente estada de gran medr\u00eda econ\u00f3mica de Xix\u00f3n prod\u00faxose a caberos de la d\u00e9cada de los sesenta, por mor a la construcci\u00f3n de la factor\u00eda d'Uninsa (Ensidesa) y a l'activid\u00e1 del puertu y de los astilleros.\nTres una dura crisis y reconversi\u00f3n nos a\u00f1os ochenta, angua\u00f1o, la estaya terciaria ye la m\u00e1s importante de la econom\u00eda xixonesa, siguida de la estaya secundaria (industries sider\u00farxiques y met\u00e1liques). El pesu de la estaya primaria na econom\u00eda del conceyu ye pr\u00e1uticamente irrelevante.\nEl Puertu.\nEl Musel ye'l primer puertu graneleru espa\u00f1ol, el sestu nel ranquin xeneral de puertos espa\u00f1oles y el cuartu en resultaos d'espa\u00f1amientu. El Puertu de Xix\u00f3n equ\u00edpase coles m\u00e1s modernes instalaciones, aptes pa manipular toda mena de tr\u00e1ficos.\nEnte les primeres representaciones de la costa cant\u00e1brica feches por navegantes y cosm\u00f3grafos nos sieglos XVI y XVII, conoc\u00edes como portulanos o cartes portulanes, y\u00e1 apaez como un llugar rescampl\u00e1u'l cabu Torres y el so fondeaderu d'El Musel como llugar apropi\u00e1u p'abellugar a les embarcaciones demientres los temporales. Ello asocede en varies cartes y atles como'l Portulanu de Mateo Prunes de 1539, o nel primer Atlas N\u00e1uticu imprent\u00e1u (1584-85) fechu pol pilotu alem\u00e1n Lucas Jansz Waghenaer. Del sieglu XVII destaquen dos mapes detallaos de la costa xixonesa fechos pol cosm\u00f3grafu portugu\u00e9s Pedro Texeira de Albernas en 1634 y por Fernando Vald\u00e9s en 1635. D'otra mienta, ser\u00e1 de magar la segunda met\u00e1 del sieglu XVIII cuando se fagan con mayor precisi\u00f3n les representaciones y descripciones de la costa asturiana por mor de los avances de la instrumentaci\u00f3n cient\u00edfica emplegada. D'esta etapa cuntamos con bonos exemplos pa esta parte de la costa, siendo'l m\u00e1s significativu'l planu llevant\u00e1u en 1752 pol pilotu de l'Armada Francisco Leal, au por primer vez se proyeuta la construcci\u00f3n d'un muelle col so correspondiente escollera na punta de Pe\u00f1a Lladra (Cabu Torres), o'l Planu de la Concha de Xix\u00f3n de 1787 que forma parte del Atlas Hidrogr\u00e1ficu de les Costes d'Espa\u00f1a, fechu pol brigadier Vicente Tofi\u00f1o de San Miguel. En 1784 el propiu Xovellanos y\u00e1 suxer\u00eda la formaci\u00f3n d'un plan d'obres nel fond\u00e1u d'El Musel.\nGobiernu y alministraci\u00f3n.\nEl gobiernu municipal escad\u00e1rmase polos siguientes elementos:\nAlcaldes.\nDende la instauraci\u00f3n de la democracia na Transici\u00f3n, la villa tuviere tres alcaldes, toos illos del PSOE, como s'amuesa na tabla d'arriba. Pa una informaci\u00f3n m\u00e1s abondosa v\u00e9ase la llista d'alcaldes de Xix\u00f3n, la cual detalla los m\u00e1ximos dirixentes de la corporaci\u00f3n municipal dende 1840.\nRepartu d'ediles nel Conceyu.\nEvoluci\u00f3n hist\u00f3rica del repartu de conceyales dende les primeres eleiciones municipales en democracia, en 1979.\nCultura.\nL'activid\u00e1 cultural ye mui amplia, y fai finca na formaci\u00f3n p\u00fablica. De magar 1981 esiste una Universid\u00e1 Popular con talleres y cursos, asina como una rede de centros sociales y biblioteques en cada barriu. Tienen especial importancia l'Aten\u00e9u Obreru de Xix\u00f3n, una entid\u00e1 cultural con m\u00e1s de cien a\u00f1os de vida, y l'Antiguu Institutu Xovellanos, am\u00e1s del Aten\u00e9u de La Calzada. \nReal\u00edcense actividaes culturales tol a\u00f1u, qu'aducen enforma nos meses de branu, sobremanera n'agostu poles fiestes de Bego\u00f1a (15 d'agostu), con fiestes, m\u00fasica y teatru, que complementen la programaci\u00f3n de cutio'l Teatru Municipal Xovellanos. \nEnte los eventos cincaos na ciud\u00e1 somos a figurar:\n- FETEN-Feria Europea de Teatru pa ne\u00f1os en febreru.\n- El Sal\u00f3n del Llibru Iberuamericanu, en mayu.\n- La Selmana Negra, en xunetu.\n- Festival Folcl\u00f3ricu Internacional, caberos de xunetu.\n- El Festival Internacional de Cine de Xix\u00f3n a caberos de payares. \nArriendes, la ciud\u00e1 ye s\u00e9 d'un festival de jazz, selmana internacional de monta\u00f1a, Sal\u00f3n del c\u00f3mic, festival de Gospel y nos nadales progr\u00e1mase \u00abXixon nel pa\u00eds de los t\u00edteres\u00bb qu'atina'l p\u00fablicu infantil y adultu al mundiu de los t\u00edteres.\nEl Centru Cultural Palaciu de Revillagigedo pola so parte programa nos meses de seronda y primavera un programa de teatru (xueves), m\u00fasica del s. XX (vienres) y teatru enfantil (s\u00e1bados).\nPer otru llau, l'autorid\u00e1 portuaria lleva varios a\u00f1os programando baxo'l t\u00edtulu \u00abA ver la Ballena\u00bb espect\u00e1culos caleyeros alrodiu del \u00e1mbitu f\u00edsicu del puertu deportivu.\nNa Universid\u00e1 Llaboral de Xix\u00f3n tien la so sede, dientro l'espaciu multicultural Llaboral, Ciud\u00e1 de la Cultura, el Centru d'Arte Contemporaniu.\nLos centros municipales programen nes sos sedes toda mena d'espect\u00e1culos, destacar la cita col Jazz que cell\u00e9brase a lo menos una vegada al mes nel Antiguu Institutu baxo'l nome \u00abJazz nel Centru\u00bb.\nEl programa d'arte na cai enllena les cais del branu d'espect\u00e1culos tan diversos como m\u00fasica cl\u00e1sica, folklore, teatru, circu ya inclusive cine.\nXix\u00f3n incl\u00fayese nes xires internacionales de los cantantes y grupos m\u00e1s diversos; pela villa pasaren: Ana Bel\u00e9n, Jane Birkin, Rub\u00e9n Blades, Mar\u00eda del Mar Bonet, David Bowie, Montserrat Caball\u00e9, Celia Cruz, Miles Davis, Bob Dylan, Ces\u00e1ria Evora, B.B. King, The Kinks, Alfredo Kraus, Paco Ib\u00e1\u00f1ez, Lluis Llach, Les Luthiers, Mano Negra, Manu Chao, Paul McCartney, Georges Moustaki, Luciano Pavarotti, Prince, Quilapay\u00fan, The Rolling Stones, Shakira, Mercedes Sosa, Bruce Springsteen, Joaqu\u00edn Sabina, Joan Manuel Serrat, Sting, Tina Turner, Chavela Vargas, V\u00edctor Manuel y Atahualpa Yupanqui, ente otros munchos. \nNel barriu d'El Cotu all\u00fagase'l Conservatoriu Profesional de M\u00fasica de Xix\u00f3n (antiguu Cuartel d'El Cotu). Nesti conservatoriu est\u00fadiense 18 especialidaes, ente elles la gaita dende'l cursu 2006/2007. El conservatoriu cunta con una Orquesta Sinf\u00f3nica, Banda, Orquesta de Cuerdes, la LittleBand y la BigBand; am\u00e1s d'alredor de 60 mayestros y 600 escolinos. El centru treslladar\u00e1se a la universid\u00e1 llaboral en 2008.\nLa ciud\u00e1 tami\u00e9n cunta con orquesta sinf\u00f3nica y banda de m\u00fasica, asina como otres bandes de gaites como son Noega y Villa de Xix\u00f3n. \nNos caberos a\u00f1os, Xix\u00f3n entama a ser ciud\u00e1 de paradera pal Cirque du Soleil. Maguer al peque\u00f1u tama\u00f1u de Xix\u00f3n en comparancia coles ciudaes nes que suel aparar el Circu, Xix\u00f3n gan\u00f3se un furacu ente les grandes. Les actuaciones del Circu del Sol tuvieren \u00e9situ na ciud\u00e1. En xunetu de 2004, foi Saltimbanco y nel branu de 2007, presentaron en Xix\u00f3n Alegr\u00eda, siendo la primer vez qu'esta xira apara nel norte d'Espa\u00f1a.\nJos\u00e9 Luis Garci grab\u00f3 a entamos de la d\u00e9cada de 1980 la mayor parte'l metraxe de \"Volver a empezar\", pel\u00edcula que de secuti obtendr\u00eda un \u00d3scar de l'Academia a la meyor pel\u00edcula estranxera. A entamos de la d\u00e9cada de 1990 hebo un auxe de bandes de m\u00fasica \"indie\" na villa, que conoci\u00f3se como'l Xix\u00f3n Sound. Tami\u00e9n la comedia de Mortadelo y Filem\u00f3n grab\u00e1rase en parte na ciud\u00e1 de la cultura de Xix\u00f3n, conocida como la Universid\u00e1 Llaboral nel barriu de Cabue\u00f1es. En 2006 la ciud\u00e1 abellug\u00f3'l rodaxe dafechu de la pel\u00edcula de los xermanos Ulloa, \"Pudor\".\nGastronom\u00eda.\nSomos a figuarar, dientro la grastronom\u00eda cl\u00e1sica, como primeros, les fabes, les reines na cocina asturiana, seya y\u00e1 na conocid\u00edsima fabada con compangu (chorizu, morciella y llac\u00f3n), como con amasueles, pelosu, con cacia, etc. y el pote asturianu. Nos segundos el puertu aporta saborgosos pexes y mariscos del Cant\u00e1bricu col que real\u00edcense recetes tradicionales como la chopa a la sidra, pancholeta a la espalda, ventresca de cimarr\u00f3n o los oricios, manque tami\u00e9n tienen la so importancia los platos de carne de les parroquies del interior como la ternera o el \"pitu caleya\". Los postres t\u00edpicos son l'arroz con lleche, tarta charlota o xixonesa, biscuit Xix\u00f3n y princesines.\nTo\u00f3 illo r\u00e1nase con sidra, que servida al xeitu tradicional (escanciell\u00e1ndola en culinos) acompanga comides y les llargues tardes de branu acompangando a tortielles, chorizos a la sidra y empanaes nos merenderos que chisquen les parroquies rurales como Deva, Castiello o Mar\u00e9u.\nXix\u00f3n ye cantera tami\u00e9n de x\u00f3venes cocineros qu'alitaren la cocina asturiana. Nun ye dif\u00edcil d'atopar en Xix\u00f3n sitios au la sofisticaci\u00f3n na comida nun tea acompangada d'un tratu melgueru y unos precios mui axustaos.\nUniversid\u00e1.\nLa vida acad\u00e9mica de la ciud\u00e1 viose aducida nos caberos de los a\u00f1os 1990 cola construcci\u00f3n del campus de Viesques de la Universid\u00e1 d'Uvi\u00e9u, que realmente all\u00fagase nes parroquies de Somi\u00f3, Cabue\u00f1es y Bernueces, sobro finques de la antigua Universid\u00e1 Llaboral de Xix\u00f3n. Ell\u00ed alcu\u00e9ntrense les siguientes Escueles Universitaries: E. U. d'Inxenier\u00eda T\u00e9unica Industrial de Xix\u00f3n (de gran tradici\u00f3n y que recientemente celebr\u00f3 los sos 150 a\u00f1os d'antig\u00fced\u00e1), E. U. I. T. d'Inform\u00e1tica y Telem\u00e1tica de Xix\u00f3n, E. S. de Marina Civil, E. U. de Rellaciones Llaborales, Escuela Polit\u00e9unica Superior d'Inxenier\u00eda de Xix\u00f3n (na cual imp\u00e1rtense tres titulaciones principales, Inxenieru Industrial, Inxenieru Inform\u00e1ticu ya Inxenieru en Telecomunicaciones), y E. U. \"Xovellanos\" (estudios de empresariales, alministraci\u00f3n p\u00fablica y turismu). \nXixon cunta tami\u00e9n con una delegaci\u00f3n de la UNED, au pu\u00e9dense cursar a distancia distintes disciplines.\nDeportes.\nLa villa cunta con \u00fan de los equipos hist\u00f3ricos del f\u00fatbol espa\u00f1ol, el y\u00e1 centenariu Real Sporting de Xix\u00f3n, angua\u00f1o na primer divisi\u00f3n de la lliga espa\u00f1ola, dempu\u00e9s de xugar diez a\u00f1os consecutivos na segunda division espa\u00f1ola y d'algamar l'ascensu na temporada 2007/2008. Xuega nel estadiu de f\u00fatbol de propied\u00e1 municipal d'El Molin\u00f3n, construy\u00edu nel a\u00f1u 1908. Tami\u00e9n cuenta con un equipu de baloncestu, el Xix\u00f3n Baloncestu S.A.D. equipu qu'angua\u00f1o af\u00e1yase na LEB Plata y que tevo na lliga ACB cuatro temporaes, tres d'illes consecutives. La so cancha de xuegu ye'l Palaciu de Deportes de Xix\u00f3n. En f\u00fatbol americanu, Xix\u00f3n repres\u00e9ntase polos Gij\u00f3n Mariners. En b\u00e9isbol, por El Llano B\u00e9isbol Club, y en rugbi pol Club de Rugby La Calzada y el Gij\u00f3n Rugby Club, dos equipos cuya rivalid\u00e1 ye y\u00e1 hist\u00f3rica. En Lliga ABF de balonmano ta'l Club Balonm\u00e1n Xix\u00f3n. \nEl Real Grupu de Cultura Cuadonga ye una de les sociedaes privaes de calter deportivu m\u00e1s importantes d'Espa\u00f1a. Cunta con cuasi 30.000 socios y unes instalaciones punteres en materia deportiva que faen de la entid\u00e1 un fen\u00f3menu social a nivel nacional. Otros clubes destacables son: el Club Nataci\u00f3n Santa Olaya, el Club H\u00edpicu Astur, el Real Club de Golf de Castiello, el Club de Tenis de Xix\u00f3n, y el Real Club Astur de Regates.Tami\u00e9n cunta col Biesca Xix\u00f3n HC, equipu que n'hoquei sobre patinos ye unu de los hist\u00f3ricos de la divisi\u00f3n d'honor en categor\u00eda femenina, llogrando y\u00e1 dellos campeonatos d'Europa.\nUna de les competiciones deportives mas importantes que se celebren en Xix\u00f3n ye'l Concursu de Blincos Internacional de Xix\u00f3n (CBIX), que cell\u00e9brase nel Hip\u00f3dromu de Les Mestes.\nPa los enamoraos del monte l'estrat\u00e9xicu allugamientu de Xix\u00f3n, permite a los esquiadores averase a les estaciones d'esqu\u00ed del Cordal Cant\u00e1bricu como ye Valgrande-Payares a nam\u00e1i 75 km.\nHosteler\u00eda.\nNumberos\u00edsimos bares, chigres, tabiernes, cafeter\u00edes, restaurantes y sidrer\u00edes, hoteles de toles categor\u00edes, parador nacional."}
{"id": "637", "revid": "43102", "url": "https://ast.wikipedia.org/wiki?curid=637", "title": "Tameza", "text": "Tameza ye un conceyu de la zona centro-occidental d'Asturies, allug\u00e1u ente los monte na zona alta'l r\u00edu Cubia. Llenda pel oeste, norte y noreste col conceyu de Grau, al sureste col de Proaza y al sur col de Teberga.\nYe'l conceyu con menor poblaci\u00f3n d'Asturies, con \nAngua\u00f1o, la poblaci\u00f3n dix\u00e9brase en dos parroquies, con rurales bien peque\u00f1os: Villabre, Fux\u00f3u y Villuarr\u00ed, que pertenecen a la parroquia de Tameza; y Yernes y Vind\u00edas, que formen parte de la parroquia de Yernes.\nHistoria.\nNos primeros a\u00f1os del sieglu XIX alcontr\u00e1rense en Fux\u00f3u dellos cientos de monedes romanes que debieron ser ocultaes escontra la met\u00e1 del sieglu IV. Hai noticies de m\u00e1s afayos del mesmu tipu, pero mui poco precisos.\nY\u00e1 na Ed\u00e1 Media, el rei Ordo\u00f1u I cedi\u00f3 parte de Yernes a la ilesia uvie\u00edna de San Salvador nel a\u00f1u 857, que m\u00e1s llueu llegar\u00eda a la totalid\u00e1 del territoriu gracies a les donaciones de dellos nobles. Nel a\u00f1u 1174 Fernandu II cedi\u00f3 los sos derechos sol territoriu a la Ilesia d'Uvi\u00e9u, colo que se convirti\u00f3 nun conceyu d'obispal\u00eda, como atestigua l'escudu. En 1579, gracies a una bulda del papa Gregoriu XIII, Felipe II afita que'l conceyu vuelva a tar baxo poder de la Corona. \nDos a\u00f1os depu\u00e9s, los vecinos merquen el conceyu a la corona per 12.691.922 \"maravedinos\" , a pagar ente los 130 vecinos que lu habitaben.\nNom\u00f3se representante del rei a \"Xuan de Grixalba\", que dise\u00f1\u00f3 los primeros rexidores y encament\u00f3-yos la xera de redautar les ordenances y lleis del conceyu. Estos cargos taben formaos per dos maxistraos, dos rexidores, un alcalde de xermand\u00eda y un personeru pol est\u00e1u noble y un xuez, un rexidor y otro alcalde de xermand\u00eda pol pueblu llano. Per \u00faltimu afit\u00f3se la capital del conceyu en Villabre en 1584, calteni\u00e9ndose asina hasta los nuesos d\u00edes.\nXeograf\u00eda.\nDende'l puntu de vista xeol\u00f3xicu, el suelu del conceyu pertenez na mayor parte del so tarr\u00e9n, al devonianu y al carbon\u00edferu. Les fayes devonianes presenten un encl\u00edn r\u00e1pido, present\u00e1ndose xeneralmente cuatro tipos de piedres. Les arenisques, les cayueles, les caliares y las margoses. L'arenisca ta representao xeneralmente pola so forma bermeya y gris y pola cuarcita. La cayuela pres\u00e9ntase en forma arcillosa y menuda, y non como nel tarr\u00e9n silurianu onde mui cenciellamente puede francese en fueyes regulares. Mec\u00edu con estes fayes devonianes, adicamos manchones carbon\u00edferos siendo'l m\u00e1s importante'l de Maravio y Teberga, que \u00f1az nel sur de Tameza, enanta nos valles de Teberga, estrencha nel Puertu Ventana y torna a premer en Turrebarriu y Xinestosa.\nEl relieve ens\u00e9nanos les escures y rondes formes causaes poles roques silicies na sierra de Granda, so Villabre, y nos picos G\u00fcei Muertu y Lloural al noroeste. Sicas\u00ed, la decoraci\u00f3n camuda bastante nel sur onde aprucen masives acumulaciones de calizu que dan llugar a paisades c\u00e1rstiques combinando grandes picos como'l Calduveiro (1357 m.), con depresiones y frayos de gran fondura. Tami\u00e9n son carauter\u00edstiques de la zona les cuenyes, siendo les m\u00e1s conoc\u00edes les de Cuallagar. \nYe un conceyu domin\u00e1u pol altor y los grandes desniveles. M\u00e1s del 90% del territoriu alcu\u00e9ntrase ente los 400 y los 1200 metros. Y la met\u00e1 del conceyu tien unos desniveles d'ente un 21% y un 60% d'encl\u00edn.\nHidrograf\u00eda.\nDe la so rede hidrogr\u00e1fica, hai que dicir que'l conceyu pertenez na so pr\u00e1utica totalid\u00e1 a la cuenca del r\u00edu Villabre, que \u00f1az na so parte meridional y treviesa'l conceyu en sen sur-norte, constituyendo un valle que s'estrencha siguiendo la direici\u00f3n del so cursu, llegando a desembocar al r\u00edu Cubia nel conceyu vec\u00edn de Grau.\nClima.\nEl clima ye atl\u00e1nticu, temperiao y abeyoso, siendo habituales les falopaes nes cumes pero tami\u00e9n un r\u00e1pido desxelu. L'est\u00edu ye suchu gracies a la natura caliar del suelu y del c\u00e9lere drenax de l'agua.\nVexetaci\u00f3n.\nLa vexetaci\u00f3n af\u00e1yase condicionao poles carauter\u00edstiques clim\u00e1tiques y topogr\u00e1fiques. Asina, nes partes m\u00e1s baxes podemos acolumbrar manches de carbayos y casta\u00f1eos, casta\u00f1ales, fayes, Abeduriu,\nXardones y Frenu, entemec\u00edos con tierres cultivaes y praos aprovechaos pa paciones. Llama l'atenci\u00f3n equ\u00ed l'emplegu de sebes pa la dixebra de quintes y praos. Nes zones de calizu, sobremanera nos sos asentamientos m\u00e1s asoleyaos, aprucen muestres d' Alceos, que se beneficien de les condiciones de sequed\u00e1 ya insolaci\u00f3n. Les partes altes presenten una abondosid\u00e1 de fayes, sobremanera nes zones sebre\u00f1es, pudiendo acolumbrar dalguna qu'otra mancha de xardones.\nEsti incrementu d'altit\u00faes que van dende los 40 metros hasta los 1300 da-y a esti conceyu una guapura incomparable, pudiendo observar paisaxes mui estremaos.\nNa redoma de la Bra\u00f1a del puertu, nos altos de Yernes, sobre los mil metros snm, arrodiando a l'Aula de la Naturaleza de la Fundaci\u00f3n Vital , alcu\u00e9ntrase'l Arboretu dedic\u00e1u a Ricardo Acebal del Cueto, (1849-1940) , personaxe adelantr\u00e1u al so tiempu, Inxenieru de Montes, escritor, dibuxante, y defensor del mediu ambiente, qui\u00e9n contribuyo a la repoblaci\u00f3n forestal de los montes d'Asturies, como la redolada de Cuadonga. Consta de tr\u00e9s rodales d'\u00e1rboles, zona Europea y otros continentes, Pen\u00ednsula ib\u00e9rica, y especies forestales naturales d'Asturies, acueye en total a ochenta y seis especies d'\u00e1rboles, cada conxuntu d'especies puede visitase per un senderu circular qu'arrodia a cada conxuntu arb\u00f3reo. Como datos del rodal unu d'especies foranes, ente otres especies, figura'l Cedru d'El L\u00edbanu, Araucaria, Cedru del Himalaya, Sequoia xigante, Cedru del Atles, Ginkgo biloba, y diverses especies de Cipr\u00e9s.\nFauna y flora.\nCola vexetaci\u00f3n de clima atl\u00e1nticu podemos esfrutar de viesques mistos pergrandes de casta\u00f1ales, carbayos, fayes y Abeduriu Fresnu y Xardones, y dalgunu qu'otru \u00e1rbol monumental. \nEl color verde caracter\u00edsticu de la vexetaci\u00f3n ye consecuencia de la fescura d'esta tierra, de cutiu so la borrina. \nEnte la so fauna destaquen el xabal\u00edn, gatu montes, llobu, esguil, ll\u00f3ndriga, Papalba, erizu, Martalena, curuxa, uxu, ratoneru com\u00fan, la zapiquera, la Pi\u00f1erera o Pe\u00f1erina, utre, melandru, llebre, xineta, fo\u00edna, ven\u00e1u, y anque menos, sup\u00f3nse la presencia del cada vez mas escasu urogallu y dacuando dalg\u00fan osu pardu. \nTami\u00e9n hai Invertebraos como'l Trit\u00f3n, que pel norte llamen guardafuentes y sacaveres, am\u00e1s d'abondoses Caparines.\nSobre la flora del Conceyu de Grau y Tameza, red\u00e1ctase una tesis doctoral, Tesis-Universid\u00e1 d'Uvi\u00e9u, Departamentu de Biolox\u00eda d'Organismos y Sistemes, 1991, denominada \"Estudiu de la flora y vexetaci\u00f3n vascular del Conceyu de Grau (Princip\u00e1u d'Asturies) y les sos contornes\" que'l so autor ye Juan Jos\u00e9 Lastra Men\u00e9ndez, Catedr\u00e1ticu de bot\u00e1nica de la Universid\u00e1 d'Uvi\u00e9u. ISBN 84-7468-362-9 3 que na so presentaci\u00f3n diz:\n\"Est\u00fadiase la flora y vexetaci\u00f3n vascular del conceyu de Grau, el de Tameza y de les contornes dambos que t\u00e1n asitiaos na zona central asturiana. Real\u00edzase un cat\u00e1logu flor\u00edstico qu'almite pa la zona 1265 taxones distintes, de los cualos 799 son nuevos pal territoriu d'estudiu. Realiza un anal\u00eds de la vexetaci\u00f3n qu'entiende a los montes, carbes, turberes y pacionales, tami\u00e9n s'incl\u00fain les plantes cultivaes y se\u00f1\u00e1lense los usos populares, farmacol\u00f3xicos, d'inter\u00e9s ap\u00edcola y otros, de los taxones m\u00e1s conoc\u00edos.\"\nDemograf\u00eda.\nHist\u00f3ricamente, el conceyu de Tameza peculiariz\u00f3se per ser \u00fan de los menos habitaos de tola rex\u00f3n asturiana, pasando de tener 842 habitantes a entamos del sieglu XX, a 159 angua\u00f1o que ponen en riesgu la propia esistencia del conceyu. Desque na metada de 1930 el territoriu algama'l so cuetu m\u00e1ximu de poblaci\u00f3n con 892 persones, l'amiyu asoced\u00edu foi enforma considerable, per mor de, sobremanera, les poques perspeutives que presentaba'l conceyu y que fizo que les persones m\u00e1s x\u00f3venes se decidieren per salir haza'l centru de la rex\u00f3n asina como al conceyu vec\u00edn Grau. M\u00e1s del 70% de la poblaci\u00f3n perpasa los 45 a\u00f1os y un 15% nun aporta a los 30, siendo bien peque\u00f1a la cantid\u00e1 de x\u00f3venes menores de 15 a\u00f1os de la zona, un 3% del total. Estos datos revelennos una poblaci\u00f3n enforma avieyao.\nEconom\u00eda.\nHist\u00f3ricamente la ganader\u00eda foi l'activid\u00e1 econ\u00f3mica per escelencia del conceyu, deb\u00edo a la gran cantid\u00e1 de bra\u00f1es naturales que foron usaes como paciones. La caba\u00f1a ganadera ye sobremanera vacuna, pero a diferencia de los conceyos vecinos, nun especializada en lleche, sin\u00f3n en carne, m\u00e1s que nada pola so adautaci\u00f3n a les condiciones de monte. Tami\u00e9n ye de mencionar el n\u00famberu de caballos que se ven peles sierres. Pudiendo alcontrar gran n\u00famberu d'asturcones en llibert\u00e1.\nNo tocante a l'agricultura, el conceyu presenta cultivu de pataques, hortalexes, ma\u00edz y forraxes, quedando esti llabor cada vegada m\u00e1s minimizao, al dir desaniciando paulatinamente les tierres de llabor. En total podemos dicir que la ocupaci\u00f3n del sector primariu ye de 77,27% del total de la poblaci\u00f3n activa, siendo'l motor principal de la econom\u00eda.\nRespeutu al sector secundariu, equ\u00ed dase una de les mayores sorpreses, al nun haber contabilizaos deng\u00fan trabayu referente al mesmu. La construcci\u00f3n xenera nam\u00e1i un 1,5% del total.\nEn cuantes al sector terciariu rescampla la poca o influyencia dala qu'esti tien nel conceyu, b\u00e1sicamente pola absorci\u00f3n qu'exerz sobre elli la vecina comarca de Grau, Asturies, ocupando angua\u00f1o'l 21,23% de los puestos de trabayu.\nPol\u00edtica.\nNel conceyu de Tameza el part\u00edu que m\u00e1s tiempu gobernara fora Izquierda Xunida (ver llista d'alcaldes de Tameza). L'alcalde d'angua\u00f1o, y de magar 1997, ye'l Popular, Jos\u00e9 Ram\u00f3n Fern\u00e1ndez, alcalde dende 1997 a 2015. En 2015 l'Alcalde foi Carlos Manuel Fern\u00e1ndez, y en 2019 ye elix\u00edu Jos\u00e9 Manuel Fern\u00e1ndez Tamargo qui\u00e9n fue sustituy\u00edu por dimisi\u00f3n por Mar\u00eda D\u00edaz Fidalgo (PSOE) en 2021.\nDende 1987, motivao pol amiyu de poblaci\u00f3n, esti conceyu tien un sistema de llistes abiertes.\nArte.\nNun podemos dicir que Tameza poseya un gran padremu\u00f1u menumental, pero \u00ednda asina son de sorreyar dellos afayos hist\u00f3ricos d'inter\u00e9s. Entellos, dellos t\u00fambalos d'\u00e9poca prehest\u00f3rica y qu'hab\u00eden una finalid\u00e1 puramente funeraria, siendo d'importancia los alcontraos en Cuallagar y La Barrera. Otros afayos del mesmu tipu sofrieron una suerte distinta al ser destruy\u00edos toos ellos per m\u00e1quines.\nArriendes d'estos menumentos prehest\u00f3ricos, all\u00faguense delles capielles en zones estrat\u00e9xiques, como les de Santiago y Santa Cristina, asina como los templos parroquiales de Santa Mar\u00eda de Tameza, que sofriera numberoses restauraciones, calteniendo nam\u00e1i del so fustaxe anicial una ventana afayada al oeste del presb\u00edteru, y el de Santa Cruz de Yernes, de tipolox\u00eda popular y que consta de nave \u00fanica, cabecera cuadrada y p\u00f3rticu llateral, remat\u00e1u con una espada\u00f1a de triple arcu.\nDientro de la so arquiteutura rural y popular, llocaliz\u00e1rense los nantes d'un torrux\u00f3n prieto de la capital, asina como un antiguu palaciu perteneciente a la familia L\u00f3pez del Vallado, qu'incluy\u00eda ente les sos pertenencies una capiella. Tami\u00e9n destacaremos dientro de les construcciones rurales, a los corros, que son edificaciones circulares tapec\u00edes con lli\u00e9banes que formen una falsa b\u00f3veda c\u00f3nica.\nLo m\u00e1s destacable art\u00edsticamente del conceyu podemos dicir que ye la belleza natural de les sos paisades, tando la zona catalogada como espaciu protex\u00edu nel plan de'ordenaci\u00f3n de los recursos naturales del Princip\u00e1u d'Asturies (PORNA).\nFiestes.\nEnte les sos fiestes t\u00e1n:\nNel mes de xunu, la Romer\u00eda d'Acibidiellu en Villabre y les de San Antonio en Yernes. \nNel mes d'agostu, ye la Feria de Cuallagar nel puertu. \nNel mes d'ochobre, son les d'El Rosariu, tanto en Yernes como en Villabre.\nL'amiyu de poblaci\u00f3n asoced\u00edo nel conceyu demientres estos caberos a\u00f1os, amenorga la celebraci\u00f3n de festexos nel suelu llocal, anque ent\u00e1 se siguen celebrando delles nos que podemos esfrutar de les tradiciones antig\u00fces, asina como de la gastronom\u00eda de la zona, rica en berces, carnes y coc\u00edos, huevos de pites de calea, chorizos, xam\u00f3n, pataques."}
{"id": "641", "revid": "344", "url": "https://ast.wikipedia.org/wiki?curid=641", "title": "Osu Pardu", "text": ""}
{"id": "644", "revid": "37624", "url": "https://ast.wikipedia.org/wiki?curid=644", "title": "Ursus arctos", "text": "L' ye una especie d'osu que pue algamar un pesu de 130-700 kg. L'Osu Grizzly, el Kodiak y el Osu pardu mexicanu son subespecies del osu pardu de Norteam\u00e9rica. \nMuy \u00e1xiles, pueden algamar los 56 km/h. \nN'otres d\u00f3mines, yera nativu d'Asia, \u00c1frica, Europa y Norteam\u00e9rica, pero angua\u00f1o tan estingu\u00edos en muches zones y en peligru en munches otres. Prefier les zones monta\u00f1oses. \nHai unos 200.000 individuos nel mundu. La mayor parte en Rusia (120.000), Estaos Xun\u00edos (32.500) y Canad\u00e1 con 21.750. Ent\u00e1 queden peque\u00f1es poblaciones n'Europa, dende Espa\u00f1a a Rusia. Hai 14.000 en 10 zones separtaes nel continente. \nYe un animal nocherniegu, y en branu algama los 180 kgs, hibernando nos meses m\u00e1s fr\u00edos. Son vexetarianos en un 75% de la dieta, anque tami\u00e9n comen la miel de los caxellos asina como carro\u00f1a. Cacen peque\u00f1os vertebraos y inseutos y, nel momentu del remonte de los r\u00edos por parte de los salmones, avecen a pescalos dende les orielles. \nLes femes paren esbardos que pesen unos 500 gramos nel momentu de nacer. \nLes subespecies son les que siguen darr\u00e9u: \nNa Cordillera cant\u00e1brica sobreviven unos 80 individuos, una docena nos Picos d'Europa y m\u00e1s de 50 nel occidente d'Asturies y Lli\u00f3n. Nos Pirineos tan al cantu del desaniciu."}
{"id": "645", "revid": "12940", "url": "https://ast.wikipedia.org/wiki?curid=645", "title": "Osu pardu", "text": ""}
{"id": "646", "revid": "12940", "url": "https://ast.wikipedia.org/wiki?curid=646", "title": "Arctos", "text": ""}
{"id": "649", "revid": "1", "url": "https://ast.wikipedia.org/wiki?curid=649", "title": "Vulpes", "text": ""}
{"id": "650", "revid": "379", "url": "https://ast.wikipedia.org/wiki?curid=650", "title": "F\u00edsica", "text": "La f\u00edsica (del griegu: \"phisis\", la \u00f1atura) ye la ciencia de la \u00f1atura nel sen m\u00e1s ampliu. Los f\u00edsicos estudien les propidaes de la materia, la enerx\u00eda, el tiempu, l'espaciu y les interacciones ente ellos. Les lleis de la f\u00edsica espr\u00e9sense con f\u00f3rmules matem\u00e1tiques que deducen a partir de les observaciones y mid\u00edes de fen\u00f3menos na \u00f1atura usando'l m\u00e9todu cient\u00edficu. \nTami\u00e9n s'estrema ente F\u00edsica Te\u00f3rica y F\u00edsica Esperimental, dependiendo si la F\u00edsica ta m\u00e1s empobinada al desendolcu de teor\u00edes o a la comprobaci\u00f3n experimental de los resultaos predichos poles teor\u00edes."}
{"id": "651", "revid": "35", "url": "https://ast.wikipedia.org/wiki?curid=651", "title": "Boal", "text": ""}
{"id": "672", "revid": "735", "url": "https://ast.wikipedia.org/wiki?curid=672", "title": "Rapiega", "text": ""}
{"id": "674", "revid": "28171", "url": "https://ast.wikipedia.org/wiki?curid=674", "title": "Raposa", "text": ""}
{"id": "675", "revid": "735", "url": "https://ast.wikipedia.org/wiki?curid=675", "title": "Rapiegu", "text": ""}
{"id": "676", "revid": "43102", "url": "https://ast.wikipedia.org/wiki?curid=676", "title": "Xeolox\u00eda", "text": "La xeolox\u00eda (del griegu: \"\u03b3\u03b7-\", tierra y \"\u03bb\u03bf\u03b3\u03bf\u03c2\", conocencia) ye la ciencia qu'estudia la forma esterior o interior de la tierra, de les materies que la componen y de la so formaci\u00f3n, de los camudamientos qu'esperimenten dende'l so orixe y l'allugamientu que tienen angua\u00f1o."}
{"id": "678", "revid": "28171", "url": "https://ast.wikipedia.org/wiki?curid=678", "title": "Llista de comunidaes aut\u00f3nomes espa\u00f1oles por superficie", "text": "Llista de comunidaes aut\u00f3nomes espa\u00f1oles ordenaes per superficie."}
{"id": "679", "revid": "28171", "url": "https://ast.wikipedia.org/wiki?curid=679", "title": "Matem\u00e1tiques", "text": "Matem\u00e1tiques (del griegu: \"\u03bc\u03ac\u03b8\u03b7\u03bc\u03b1\", \"m\u00e1thema\": ciencia, conocimientu, deprendimientu, \u03bc\u03b1\u03b8\u03b7\u03bc\u03b1\u03c4\u03b9\u03ba\u00f3\u03c2, \"mathematik\u00f3s\": amante del conocimientu) ye l'estudiu de patrones nes estructures d'entes abstractos y nes rellaciones ente elles. Dellos matem\u00e1ticos refi\u00e9rense a ella como la \"Reina de les Ciencies\", anque la so inconsistencia y\u00e1 la demostrare Kurt G\u00f6del.\nTami\u00e9n puede definise como l'estudiu de los 'n\u00famberos y s\u00edmbolos'. M\u00e1s formalmente, como la investigaci\u00f3n d'estructures abstractes defin\u00edes axiom\u00e1ticamente utilizando la l\u00f3xica y la notaci\u00f3n matem\u00e1tica. Otros puntos de vista pueden alcontrase na Filosof\u00eda matem\u00e1tica.\nDe magar que les matem\u00e1tiques nun son ciencia natural, les estructures espec\u00edfiques que los matem\u00e1ticos investiguen tienen el so orixe nes ciencies naturales, sobre too na F\u00edsica. Pero tami\u00e9n investiguen estructures abstractes por razones puramente internes a les matem\u00e1tiques, debio a que tales estructures pueden llevar a una xeneralizaci\u00f3n unificadora de varios subcampos, o una \u00fatil ferramienta pa c\u00e1lculos frecuentes. Am\u00e1s, munchos matem\u00e1ticos estudien la so rama por razones est\u00e9tiques, considerando la matem\u00e1tica como un arte y non una ciencia (tar\u00eden dando-y la raz\u00f3n a Paul Feyerabend).\nYe la ciencia de les rellaciones espaciales y cuantitatives. Trata rellaciones exactes qu'existen ente cantidaes y magnitudes, y de los m\u00e9todos polos cuales, d'alcuerdu con estes rellaciones, les cantidaes buscaes son deducibles a partir d'otres cantidaes conoc\u00edes o presupuestes.\nLlista de rames matem\u00e1tiques:\nLes matem\u00e1tiques abarquen tres \u00e1mbitos:\nCada categor\u00eda div\u00eddese en pura o abstracta, ya aplicada.\nCrisis hist\u00f3riques de les matem\u00e1tiques.\nSon tres:"}
{"id": "682", "revid": "43102", "url": "https://ast.wikipedia.org/wiki?curid=682", "title": "Catalu\u00f1a", "text": "Catalu\u00f1a (\"Catalunya\" en catal\u00e1n y \"Catalonha\" n'aran\u00e9s) ye una Comunid\u00e1 Aut\u00f3noma espa\u00f1ola, reconocida como nacionalid\u00e1 hist\u00f3rica nel so Estatutu d'Autonom\u00eda en base a la Constituci\u00f3n de 1978. Llenda al norte con Francia y Andorra, al este col mar Mediterraneu, al sur cola Comunid\u00e1 Valenciana y al oeste con Arag\u00f3n. La formen les provincies de Barcelona (la so capital), Girona, Lleida y Tarragona.\nHistoria.\nCatalu\u00f1a na Ed\u00e1 Media unu de los territorios que compunxeron el patrimoniu del rei d'Arag\u00f3n, conoc\u00edu pola historiograf\u00eda posterior como la Corona d'Arag\u00f3n. Tres la desintegraci\u00f3n del Imperiu carolinxu, el cond\u00e1u de Barcelona, que formara parte de la Marca Hisp\u00e1nica del Imperiu, algam\u00f3 una independencia \"de facto\" a finales del sieglu X y consigui\u00f3 arrexuntar en redol a \u00e9l, per aciu venceyos familiares o de vasallaxe, a una parte importante de l'actual Catalu\u00f1a, principalmente los condaos de Girona, Osona, Besal\u00fa, Cerdanya y Emp\u00faries. Nel sieglu XII, el cond\u00e1u de Barcelona y el reinu d'Arag\u00f3n se xunieron din\u00e1sticamente per aciu los esponsales alcordaos ente Ramiru II d'Arag\u00f3n y Ram\u00f3n Berenguer IV de Barcelona en 1137, polos que'l conde barcelon\u00e9s contraer\u00eda matrimoniu cola futura reina aragonesa Petronila. Nel sieglu XIV, y\u00e1 como Princip\u00e1u de Catalu\u00f1a, tuvo un destac\u00e1u papel econ\u00f3micu nel marcu del comerciu mediterraneu. Col cayente de la Corona decay\u00f3 Catalu\u00f1a, que nun volvi\u00f3 espolletar hasta la industrializaci\u00f3n. \nA partir del segundu terciu del sieglu XIX desenvolvi\u00f3se la \"Renaixen\u00e7a\", un movimientu cultural de recuperaci\u00f3n del catal\u00e1n como llingua de cultura. Nes d\u00e9cades siguientes foi tomando cuerpu'l catalanismu pol\u00edticu, que s'arrexunt\u00f3 en part\u00edos como la Lliga Rexonalista y darr\u00e9u Esquerra Republicana. Tres los primeros proyeutos d'autogobiernu que remataron primero na Mancomunid\u00e1 de Catalu\u00f1a (1913-1923) y depu\u00e9s na restauraci\u00f3n de la Generalitat de Catalu\u00f1a y aprobaci\u00f3n del Estatutu d'autonom\u00eda de Catalu\u00f1a de 1932 mientres la Segunda Rep\u00fablica, la Guerra Civil y el periodu franquista (1939-1975) supunxeron, tantu en Catalu\u00f1a, como nel restu d'Espa\u00f1a, l'anulaci\u00f3n de les llibertaes pol\u00edtiques, que nun fueron dafechu recuperaes hasta la Transici\u00f3n democr\u00e1tica y l'entrada a valir de la nueva Constituci\u00f3n espa\u00f1ola de 1978, na que se reconoz la esistencia de comunidaes aut\u00f3nomes dientro d'Espa\u00f1a. Al amparu de la Constituci\u00f3n aprob\u00f3se un nuevu Estatutu d'Autonom\u00eda en 1979, darr\u00e9u sustituy\u00edu pol Estatutu de 2006, que tres dellos cambeos dictaos pol Tribunal Constitucional en 2010, ye l'angua\u00f1o vixente.\nDeclaraci\u00f3n unillateral d'independencia.\nEl Parllamentu de Catalu\u00f1a declar\u00f3 de manera unilateral la independencia del so territoriu del est\u00e1u espa\u00f1ol el 27 d'ochobre de 2017, y susp\u00e9ndela al mesmu instante, entamando un procesu de desconex\u00f3n prescritu na \"Llei de transitorietat jur\u00eddica i fundacional de la Rep\u00fablica\" apod\u00e1 como \"Proc\u00e9s\", aprobada el 8 de setiembre del mesmu a\u00f1u, llei suspendida pol Tribunal Constitucional espa\u00f1ol el d\u00eda 12 de setiembre. Nel mesmu d\u00eda de la independencia, la Xuni\u00f3n Europea, los Estaos Xun\u00edos y Reinu Xun\u00edu declararon nun reconocer la nueva rep\u00fablica, que tampoco cuenta col sofitu oficial de neng\u00fan est\u00e1u soberanu.\nConvoc\u00e1ronse entonces nueves eleiciones auton\u00f3miques, resultando Ciudadanos, part\u00edu constitucionalista, como'l m\u00e1s vot\u00e1u, formando gobiernu a\u00fan as\u00ed el nacionalista Quim Torra, de Junts per Catalunya.\nXeograf\u00eda.\nCatalu\u00f1a ta dividida nes cuatro provincies siguientes:\nMenos Lleida dan toes al mar Mediterraneu. \nCatalu\u00f1a tami\u00e9n ta dividida en cotarros.\nDientro de Catalu\u00f1a alcu\u00e9ntrase una comarca con un r\u00e9xime d'autogobiernu especial, el Val d'Aran.\nDemograf\u00eda.\nSeg\u00fan los datos estad\u00edsticos oficiales, la poblaci\u00f3n de Catalu\u00f1a el 1 de xineru de 2005 yera de 6.995.206 habitantes, que representaba'l 15,8 por cientu del total de la poblaci\u00f3n n'Espa\u00f1a y con un porcentaxe de persones d'orixe inmigrante del 6,8%.\nTresporte.\nEn Catalu\u00f1a hai dellos aeropuertos:"}
{"id": "686", "revid": "35", "url": "https://ast.wikipedia.org/wiki?curid=686", "title": "22 d'avientu", "text": ""}
{"id": "688", "revid": "4065231", "url": "https://ast.wikipedia.org/wiki?curid=688", "title": "Comunid\u00e1 aut\u00f3noma", "text": "Una comunid\u00e1 aut\u00f3noma ye, n'Espa\u00f1a, ca\u00fana les rexones con autonom\u00eda pol\u00edtica, garantizada per aciu d'un estatutu d'autonom\u00eda.\nTabla de comunidaes.\nComunidaes per superficie.\nLlista de comunidaes espa\u00f1oles ordenaes per superficie."}
{"id": "689", "revid": "37624", "url": "https://ast.wikipedia.org/wiki?curid=689", "title": "Andaluc\u00eda", "text": "Andaluc\u00eda ye una Comunid\u00e1 Aut\u00f3noma del sur d'Espa\u00f1a considerada Nacionalid\u00e1 hist\u00f3rica. Llenda al sur con Xibraltar, el mar Mediterraneu y l'Oc\u00e9anu Atl\u00e1nticu, al norte con Estremadura y Castiella-La Mancha, al este cola Rex\u00f3n de Murcia y al oeste con Portugal. \nXebra alministrativa.\nAndaluc\u00eda ta xebrada n'ocho provincies, seg\u00fan el Real Decretu de 1833 de Divisi\u00f3n Provincial, planiada por Javier de Burgos. Estes provincies div\u00eddense asimesmu en 770 conceyos. Les ocho provincies son les siguientes:\nNesta comunid\u00e1 esiste un movimientu rexonalista (similar al qu'hai en Castiella y Lle\u00f3n na Rex\u00f3n de Lle\u00f3n) el cual aboga que por diversu motivos (econ\u00f3micos, sociales, culturales, xeogr\u00e1ficos y hist\u00f3ricos) separer a l'actual Andaluc\u00eda de 8 provincies en 2 comunidaes aut\u00f3nomes: Andaluc\u00eda y Granada. Na Rex\u00f3n de Granada incluyir\u00edense les provincies orientales d'Almer\u00eda, Granada, M\u00e1laga y Ja\u00e9n."}
{"id": "691", "revid": "12662", "url": "https://ast.wikipedia.org/wiki?curid=691", "title": "Provincies d'Espa\u00f1a", "text": "Espa\u00f1a div\u00eddese alministrativamente en 17 comunidaes y dos ciudaes aut\u00f3nomes, con estremaos graos d'autogobiernu.\nA un nivel inferior al auton\u00f3micu, hai 52 provincies, la mayor\u00eda tienen el nome de la so capital. S\u00f3lo dos ciudaes son capitales d'una comunid\u00e1 aut\u00f3noma y nun lo son de provincia: M\u00e9rida n'Estremadura y Santiago de Compostela en Galicia.\nCada comunid\u00e1 aut\u00f3noma div\u00eddese en varies provincies. Siete s\u00f3lo tienen una: Princip\u00e1u d'Asturies, les Islles Baleares, Cantabria, La Rioxa, Comunid\u00e1 de Madrid, Rex\u00f3n de Murcia y Comunid\u00e1 Foral de Navarra.\nNes comunidaes con m\u00e1s d'una provincia, hai una instituci\u00f3n intermedia ente la comunid\u00e1 y los conceyos llamada Diputaci\u00f3n Provincial."}
{"id": "693", "revid": "37624", "url": "https://ast.wikipedia.org/wiki?curid=693", "title": "Orangut\u00e1n", "text": "L'orangut\u00e1n (\"Pongo\") ye un monu.\nTien brazos llargos y pelu a veces casta\u00f1u pero normalmente bermeyu. Alcu\u00e9ntrase en Malasia ya Indonesia. \"Orangutan\" vien del malayu \"Orang Hutan\" que significa \"home de la viesca\".\nSon los m\u00e1s arb\u00f3reos de los grandes monos, pasando la mit\u00e1 del tiempu nos \u00e1rboles. S\u00f3lo s'alcuentren na selva de Borneo y Sumatra. Hai dos poblaciones peque\u00f1es y aislaes, clasificaes como subespecies hasta hai bien poco, en que los cient\u00edficos estrem\u00e1ronlos en dos especies (\"Pongo pygmaeus\" en Borneo, y \"P. abelii\" en Sumatra). Hai tres subespecies del primeru: \"P. p. pygmaeus\" al noroeste de Borneo, \"P. p. morio\" nel nordeste y \"P. p. wurmbii\" nel suroeste de Borneo.\nSon unes especies en peligru nel so mediu xabaz. Dellos bi\u00f3logos aseguren que-yos falta menos de 10 a\u00f1os pa desapaecer. L'esfaimientu de la selva, pa aprovechar la madera, estender los cultivos y la miner\u00eda tan acabando col so h\u00e1bitat. Tami\u00e9n la captura de cr\u00edes pa vendeles como mascotes ye otra causa, ya que adem\u00e1s maten a la madre pa poder coyer a la cr\u00eda.\nComo los otros monos grandes, el orangut\u00e1n ye mui intelixente. Nos a\u00f1os 1990 descubri\u00f3se nuna poblaci\u00f3n que usaben ferramientes p'alcontrar comida. Esto ya lo descubriera ente los chimpanc\u00e9s Jane Goodall nos a\u00f1os 1960. Un art\u00edculu en \"Science\" en 2003 mostr\u00f3 la evidencia de distintes cultures ente estos animales. Son los menos agresivos de los monos."}
{"id": "695", "revid": "3973528", "url": "https://ast.wikipedia.org/wiki?curid=695", "title": "Color", "text": "La color ye un fen\u00f3menu f\u00edsicu de la lluz, asoci\u00e1u coles estremaes llonxit\u00faes d'onda na fastera visible del espectru electromagn\u00e9ticu, que ven les persones y dellos animales al travi\u00e9s de los g\u00fceyos, como una sensaci\u00f3n que permite estremar los oxetos del espaciu con m\u00e1s precisi\u00f3n.\nLa color blancu ye la superposici\u00f3n de tolos colores, mentanto que'l prietu ye l'ausencia de lluz. El blancu puede descomponese en tolos colores del espectru gracies a un prisma. Na \u00f1atura l'arcu la vieya ye un prisma.\nMenes de colores.\nMariellu, \u00edndigu, azul, blancu, carm\u00edn, marr\u00f3n, mor\u00e1u, naranxa, prietu, bermeyu, rosa, verde, viola,"}
{"id": "698", "revid": "37624", "url": "https://ast.wikipedia.org/wiki?curid=698", "title": "Asturianu oriental", "text": "L'asturianu oriental ye la variante del asturianu que se fala ente'l r\u00edu Seya y la llinia que marca'l r\u00edu Pur\u00f3n nel valle de Pendueles en Llanes, y la llende de Cabrales con Pe\u00f1amellera Alta. \nA la mandrecha d'esta llinia y trescalando pa Cantabria, la fala ya amuesa carauter\u00edstiques propies del castellanu y puede nomase como faza de fala de transici\u00f3n ente asturianu y castellanu.\nLlendes y faces lling\u00fc\u00edstiques.\nL'asturianu oriental amuesa como rasgu peculiar un son\u00edu mal nom\u00e1u aspir\u00e1u (represent\u00e1u cola graf\u00eda \u00ab\u1e25\u00bb) onde les otres fales faen /f/. Dizse asina \"\u1e25oguera\", \"\u1e25acer\", \"\u1e25igos\", \"\u1e25ornu\", en cuenta de \"foguera\", \"facer\", \"figos\" y \"fornu\".\nLa llinia que xebra les fales asturianes del centru y oriente (ye dicir, la llende \u00abf-/\u1e25-\u00bb) cuerre cabo'l Seya. Ribeseya pertenez cuasi por entero a la faza de /\u1e25/ y nam\u00e1s Berbes cai nel dominiu de /f/. El finxu lling\u00fc\u00edsticu que marca /\u1e25/ esp\u00e1rdese pel terciu oriental de Parres y baxa pal sur percorriendo la llinia que xebra Ponga y Amieva.\nLa llende del plural femen\u00edn /-es/ nun concuaya cola de f/\u1e25. Les formes de la mena \"vaques\", \"\u1e25abes\", \"pites\", \"\u1e25ortigues\", trescalen nel dominiu del asturianu oriental; oise nos conceyos de Ribeseya, Cangues d'On\u00eds y Amieva. Al norte, ye'l r\u00edu Aguadamia que xebra Ribeseya de Llanes, el finxu ente -es/-as. Na riera izquierda, endientro de Ribeseya, nam\u00e1s el llugar de Cuerres conoz l'acabu /-as/. \nEsti plural empl\u00e9gase sin saca en tolos llugares de Llanes. En Cangues faise'l plural /-es/ a nun ser nes faces m\u00e1s orientales (Samart\u00edn, Mestas, Con y Llanu) onde se diz y\u00e1 \"\u1e25ueyas\", \"caxigas\", \"madre\u00f1as\", mesmo qu'en tou On\u00eds.\nPrincipales carauter\u00edstiques.\nToles faces:\nFaza 1 y 2:\nFaces 2 y 3:\nNam\u00e1s pa la faza 3:\nTextos.\n "}
{"id": "699", "revid": "37624", "url": "https://ast.wikipedia.org/wiki?curid=699", "title": "Asturianu central", "text": "L'asturianu central ye una de les variedaes del asturianu que se fala n'Asturies. Esp\u00e1rdese ente'l r\u00edu Seya y una llinia que va de \u1e36\u1e37ena a la boca del r\u00edu Nal\u00f3n. Ye la variante modelu de llingua escrita.\nFales con carauter\u00edstiques propies:.\nFala del Monte central o central sure\u00f1u.\nAbargana los conceyos d'Ayer, \u1e36\u1e37ena, Riosa, Mieres, y Morc\u00edn y esp\u00e1rdese peles tierres lleoneses de los Arg\u00fceyos. Carauteriz\u00e1se polos tres grandes trazos comunes a tol asturianu central (monoptongaci\u00f3n de diptongos decrecientes, mantenencia de la /f-/ inicial llatina y axetivos de tres terminaciones (\"malu / mala /malo\") y neutru de materia en /-o/. Am\u00e1s amuesa los siguientes trazos ermunos:\nFala del Valle'l Nal\u00f3n.\nAbargana los conceyos de Bimenes, Llangr\u00e9u, Samart\u00edn del Rei Aurelio, Llaviana, y Sobrescobiu. Carauteriz\u00e1se polos tres grandes trazos comunes a tol asturianu central (monoptongaci\u00f3n de diptongos decrecientes, mantenencia de la F- inicial llatina y axetivos de tres terminaciones (\"malu / mala /malo\") y neutru de materia en -o (un \"fierru\" / materia \"fierro\"). Am\u00e1s amuesa los siguientes trazos ermunos:\n- Art\u00edculos: \"el\", \"a\", \"o\", \"os\", \"es\" pero direutos \"\u2013lo\"/\"-la\"/\"-los\"/\"-les\".\n- Indefin\u00edos: \"un\", \"\u00faa\" (\"dalg\u00faa\", \"neng\u00faa\") \"unos\", \"unes\".\n- Perda de /L/ cuando'l direutu sigue al indireutu: \"c\u00fantameo\", \"cunt\u00e1teo\".\n- Palatalizaci\u00f3n del oxetu direutu \"llu\", \"lla\", \"llo\", \"llos\", \"lles\" tres d'infinitivu.\n- Monoptongaci\u00f3n de diptongos: \"fo\", \"vo\", \"mu\", \"do\". \n- Frente al restu del Valle conxunci\u00f3n copulativa: \"e\".\n- Concasa con Llaviana na forma del pronome personal \"\u00edlli\" '\u00e9l'.\n- Result\u00e1u -n- pal grupu etimol\u00f3xicu -nn-: \"cabana\".\nAsturianu centro-oriental.\nAbargana los conceyos de Colunga, Caravia, Cabranes, Pilo\u00f1a, Casu, Ponga y oeste de Parres. Carauteriz\u00e1se colos trazos comunes a tol asturianu central na monoptongaci\u00f3n de diptongos decrecientes y la mantenencia de la F- inicial llatina, y x\u00e9brase d'otres fales centrales en que fai axetivos de dos terminaciones (malu / mala) y neutru de materia en -u como n'asturianu oriental: \"fari\u00f1a a\u00f1eyu, mantega nidiu\". Am\u00e1s amuesa los siguientes trazos:\n- Plurales \"-es\", \"-en\".\n- Verbu ser ensin diptongar: \"Xuan e fatu\", \"Eren munchos\".\n- /\u1e25/ ante diptongu /ue/: \"\u1e25uerza\", \"\u1e25ueyes\", \"\u1e25ueren\". \n- \u00e9l &gt; \"\u00e9lli\".\n- Formes verbales en -in pa la 3 p.p. del imperfeutu pa los verbos -er, -ir: \"perd\u00edinse\", \"ca\u00edinse\", \"fac\u00edin\".\n- Reducci\u00f3n de diptongos /ui/, /oi/: \"fo\", \"vo\", \"mu\", \"do\", \"sos fatos\", y /-ei/: \"Llu\u00e9\" 'llueye' &lt; *lolii, \"g\u00fc\u00e9\" 'g\u00fcey' &lt; *hodie, \"bu\u00e9\" 'g\u00fcei' &lt; *bovis.\n- Perda de -R del infinitivu al dir sigu\u00edo d'art\u00edculu. \"curi\u00e1'les oveyes\". \n- Palatalizaci\u00f3n de n- nel aniciu de pallabra: \"\u00f1abos\", \"\u00f1ariz\", \"\u00f1abaya\".\n- Nel puertu Llastres result\u00e1u -n- pal grupu etimol\u00f3xicu -nn-: \"Penote\", \"Penayu\", \"faneca\", \"escanu\", \"nenu\", \"cabana\", etc."}
{"id": "701", "revid": "37624", "url": "https://ast.wikipedia.org/wiki?curid=701", "title": "Pikachu", "text": "Pikachu (xapon\u00e9s:\u30d4\u30ab\u30c1\u30e5\u30a6 o \"Pikachuu\") ye un personaxe de Pok\u00e9mon.\nPikachu ye un mur ll\u00e9tricu, el m\u00e1s popular Pok\u00e9mon. Ta presente nos 8 xuegos del Pok\u00e9mon y ye un personaxe cimeru de los dibuxos animaos.\nYe mariellu con rau lluminosu. Les bolses ll\u00e9triques tienles nos sos carriellos bermeyos. Ye'l n\u00famberu 25 de los 151 Pok\u00e9mon. Evoluciona a Raichu, siendo'l so predecesor Pichu.\nNos dibuxos animaos, Pikachu foi'l primer Pok\u00e9mon de \"Ash Ketchum\". Comun\u00edcase pronunciando solo s\u00edlabes que tan nel so nome, siendo dalgo com\u00fan en tolos Pok\u00e9mon. La pallabra m\u00e1s usada ye \"Pika-pika\", cuando quier falar con Ash diz \"Pika-pi\", que suena paec\u00edo a \"Satoshi,\" el nome de Ash nos dibuxos, y noma a Togepi como \"Pipipi\", porque en xapon\u00e9s \"pi\" significa \"peque\u00f1u\".\n\"Pikachu\" provi\u00e9n de \"pika,\" que significa \"bruna\" y \"chuu,\" la pallabra emplegada pa describir el glay\u00edu fechu por un mur."}
{"id": "704", "revid": "43102", "url": "https://ast.wikipedia.org/wiki?curid=704", "title": "Arag\u00f3n", "text": "Arag\u00f3n ye una comunid\u00e1 aut\u00f3noma d'Espa\u00f1a que coincide cola rex\u00f3n hist\u00f3rica del mesmu nome y que comprende'l tramu central del valle del Ebro. Alcu\u00e9ntrase al noreste d'Espa\u00f1a y llenda coles comunidaes de Castiella-La Mancha, Castiella y Lle\u00f3n, Catalu\u00f1a, La Rioxa, Navarra y Comunid\u00e1 Valenciana y con Francia pel norte. \nTa formada poles provincies d'Uesca, Zaragoza y Teruel. \nLa so capital ye la ciud\u00e1 de Zaragoza."}
{"id": "708", "revid": "2", "url": "https://ast.wikipedia.org/wiki?curid=708", "title": "Ciencies \u00f1aturales", "text": ""}
{"id": "711", "revid": "37624", "url": "https://ast.wikipedia.org/wiki?curid=711", "title": "Islles Baleares", "text": "Les Islles Baleares o Baleares (en catal\u00e1n y oficialmente, \"Illes Balears\") son una comunid\u00e1 aut\u00f3noma uniprovincial espa\u00f1ola, compuesta poles islles del archipi\u00e9lagu balear. At\u00f3pense asitiaes nel mar Mediterraneu, frente a la costa oriental de la Pen\u00ednsula Ib\u00e9rica. La so capital ye Palma de Mallorca.\nL'archipi\u00e9lagu ta form\u00e1u por dos grupos d'islles y numberosos isllotes: les Ximnesies (Menorca, Mallorca, Cabrera y dalgunos isllotes cercanos como Dragonera, Coneyera o la Islla del Aire), y les Pitiuses (Ibiza, en catal\u00e1n y oficialmente \"Eivissa\", y Formentera) colos distintos isllotes que arrodienles."}
{"id": "713", "revid": "37624", "url": "https://ast.wikipedia.org/wiki?curid=713", "title": "Idioma aragon\u00e9s", "text": "L'Aragon\u00e9s ye una llingua rom\u00e1nica occidental de la Pen\u00ednsula Ib\u00e9rica, falada angua\u00f1o por unes 12.000 persones en dellos valles y pueblos del Vieyu Arag\u00f3n, el Sobrarbe y la Ribagorza occidental, en Huesca y 30.000 m\u00e1s que la usen como segunda llingua, pudiendo falala y entendela.\nHistoria.\nTien el so orixe nel dialeutu llat\u00edn form\u00e1u nesos sitios nos sieglos VII y VIII sobre un sustratu vascu. Pente los lling\u00fcistes, nel periodu medieval tien el nome de navarroaragon\u00e9s, pola inicial dependencia aragonesa del Reinu de Navarra. La \u00abReconquista\u00bb, o xorrecimientu del Reinu d'Arag\u00f3n haza'l sur sobre tierres mores, espardi\u00f3 l'idioma hasta algamar nos sieglos XIII y XIV la mayor estensi\u00f3n. La xuni\u00f3n col Princip\u00e1u de Catalu\u00f1a no que ser\u00eda la Corona d'Arag\u00f3n fizo que'l catal\u00e1n influyera nel idioma. La Canciller\u00eda Real tuvo'l llat\u00edn, el catal\u00e1n y l'aragon\u00e9s por lling\u00fces d'usu, anque l'aragon\u00e9s ta y\u00e1 castellaniz\u00e1ndose.\nCola arribada en 1412, de la dinast\u00eda castellana de los Trast\u00e1mara na Corona d'Arag\u00f3n, el castellanu pas\u00f3 a ser la llingua de la corte y la nobleza aragonesa. Les clases altes y les ciudaes sedr\u00e1n los focos de castellanizaci\u00f3n, quedando l'aragon\u00e9s arrequex\u00e1u nel \u00e1mbitu rural y caseru, sofriendo desprestixu social. Los sieglos que siguieron al Decretu de Nueva Planta de Felipe V, son los de la implantaci\u00f3n c\u00e1sique total de la llingua castellana, onde ye la \u00fanica llingua oficial y materna del 95% de los aragoneses. \nAna Abarca de Bolea (1602-1685) ye una de les grandes autores en llingua aragonesa y la so obra lliteraria constit\u00fai una de les referencies de la escritura culta nesta llingua.\nNos caberos 30 a\u00f1os l'aragon\u00e9s tuvo una revitalizaci\u00f3n, con asociaciones defensores del idioma, estandarizaci\u00f3n con unes normes ortogr\u00e1fiques y l'entamu d'una lliteratura. Les peticiones de cooficialid\u00e1 nun dieron entov\u00eda neng\u00fan result\u00e1u. Al igual que l'asturianu los falantes d'angua\u00f1o falen na so mayor parte un amest\u00e1u de les dos lling\u00fces. Les fales meyor conservaes son los de los valles de Echo (Cheso), y Ans\u00f3 y na Ribagorza occidental, onde les fales son de transici\u00f3n al catal\u00e1n sobre too en Benasque (Ben\u00e1s).\nLes normes ortogr\u00e1fiques del aragon\u00e9s aprobaes nel I Congresu de la Llingua Aragonesa celebr\u00e1u en 1987 na ciud\u00e1 de Huesca, tr\u00e1tase de la ortograf\u00eda impulsada, ente otros, pol fil\u00f3logu y profesor de la Universid\u00e1 de Zaragoza, Francho Nagore, basaes na adautaci\u00f3n de la ortograf\u00eda castellana simplificada al sistema fonol\u00f3xicu del aragon\u00e9s y que s'utilizaron nel 90 por cientu de los llibros publicaos n'aragon\u00e9s dende 1987.\nEl 9 de setiembre de 2006, f\u00fandase en Zaragoza l'Academia de l'Aragon\u00e9s (Estudiu de Filolox\u00eda Aragonesa) pa empobinar un est\u00e1ndar normativu de la llingua aragonesa. Les normes propuestes dende l'Estudiu de Filolox\u00eda Aragonesa, b\u00e1sense na etimolox\u00eda y la recuperaci\u00f3n de parte de la graf\u00eda del aragon\u00e9s medieval.\nL'Academia de la Llingua Aragonesa, que se diba crear en 2011, tendr\u00eda qu'establecer unes normes ortogr\u00e1fiques pa tola comunid\u00e1 de falantes d'aragon\u00e9s.\nSituaci\u00f3n actual.\nEsti idioma ta consider\u00e1u pol Atles Interactivo UNESCO de les Lling\u00fces en Peligru nel Mundu como una llingua en peligru de desapaici\u00f3n.\nLlexisl\u00f3se sobro l'usu del idioma aragon\u00e9s al travi\u00e9s de la LLEI 10/2009, de 22 d'avientu, d'usu, proteici\u00f3n y promoci\u00f3n de les lling\u00fces propies d'Arag\u00f3n\", m\u00e1s conocida como Llei de Lling\u00fces d'Arag\u00f3n, onde se dic\u00eda que la llingua aragonesa yera una llingua mesma orixinal y hist\u00f3rica d'Arag\u00f3n y d\u00e1bense unos derechos lling\u00fc\u00edsticos como poder usala oralmente y por escritu nes alministraciones p\u00fabliques aragoneses. Tres ella cre\u00f3se l'Academia de la Llingua Aragonesa, el 5 d'abril de 2011.\nDarr\u00e9u, el 9 de marzu de 2013 esta llei foi derogada al aprobase otra que la sustit\u00fai, cre\u00e1ndose l'Academia Aragonesa de la Llingua. Esta nueva Llei de Lling\u00fces fai referencia al aragon\u00e9s so la denominaci\u00f3n de \"llingua aragonesa propia de les \u00e1rees pirenaica y prepirenaica\".\nEl 2 de setiembre de 2015 la Llei qued\u00f3 derogada poles Cortes d'Arag\u00f3n y la denominaci\u00f3n volvi\u00f3 ser l'anterior, Llingua Aragonesa.\nClasificaci\u00f3n lling\u00fc\u00edstica.\nL'aragon\u00e9s ye una llingua falada nes zones m\u00e1s del norte de la provincia de Huesca (n'aragon\u00e9s Uesca) \nL'aragon\u00e9s div\u00eddese en cuatro dialeutos: occidental, oriental, central y meridional \nEl dialeutu occidental destaca polos participios finaos en \u00ab-au\u00bb y \u00ab-iu\u00bb, los pronomes personales de primera segunda persona del plural son \u00abnos\u00bb y \u00abvos\u00bb y el pronome de complementu direuto \u00abli\u00bb o \u00able\u00bb (n'asturianu -y). Podemos destacar l'ansotanu, chesu, arag\u00fcesinu, aisinu y xaqu\u00e9s. \nL'oriental que ye la varied\u00e1 m\u00e1s cercana a la llingua catalana, (anque son diferentes lling\u00fces) destaca'l patu\u00e9s, que ye un dialeutu fal\u00e1u nel norte de la Ribagorza, y que tien un car\u00e1cter mui distintivu (ye dicir, qu'encontrar\u00eda ente les lling\u00fces catalana (na so varied\u00e1 occidental, que ye mui similar al catal\u00e1n falau en el Pa\u00eds Valencianu), occitana (en varied\u00e1 gascona), y aragon\u00e9s. \nOtros subdialeutos son el chistab\u00edn, fovanu, y el Ribagorzanu (que se divide en norte, que ye'l y\u00e1 nom\u00e1u patu\u00e9s, mediu y del sur (graus\u00edn, estadill\u00e1n, y el foncense) \nEl meridional ye ensin dulda'l m\u00e1s castellaniz\u00e1u de toos, f\u00e1labase en Uesca.\nPronunciaci\u00f3n.\nL'alfabetu.\nEl sistema fonol\u00f3xicu del aragon\u00e9s tien representaci\u00f3n escrita per aciu del alfabetu llat\u00edn. D'esta miente, l'aragon\u00e9s emplega les lletres y d\u00edgrafos que vienen darr\u00e9u.\nC\u00f3digos ISO.\nISO 639-1: an\nISO 639-2: arg"}
{"id": "714", "revid": "735", "url": "https://ast.wikipedia.org/wiki?curid=714", "title": "Llista d'idiomes", "text": "Esta llista d'idiomes ta ordenada por orde alfab\u00e9ticu. \nOtres llistes:\nEthnologue tien un llist\u00e1u de 6.800 lling\u00fces."}
{"id": "718", "revid": "37624", "url": "https://ast.wikipedia.org/wiki?curid=718", "title": "Eivissa", "text": "Eivissa (Ibiza en castell\u00e1n) ye una islla del mar Mediterraneu que forma, xunto cola de Formentera, l'archipi\u00e9lagu de les \"Islles Pitiuses\". Esti, magar que ye un archipi\u00e9lagu diferente al form\u00e1u poles islles de Mallorca, Menorca y Cabrera, agr\u00fapase alministrativamente con elles pa formar la Comunid\u00e1 Aut\u00f3noma de les Islles Baleares, n'Espa\u00f1a. Tien una estensi\u00f3n de 570 km\u00b2 y una poblaci\u00f3n (INE, 2008) de 125.053 habitantes. Mide 41 km de norte a sur y 15 km d'este a oeste, y tien 210 km de contornu. La so xeograf\u00eda ye irregular, rescamplando n'altor, ente los montes que tien, Sa Talaia (475 m). Alcu\u00e9ntrase nella, am\u00e1s, el que yera l'\u00fanicu r\u00edu de les Baleares, el de Santa Eul\u00e0ria des Riu, que lleva bien d'a\u00f1os ensuchu pola esplotaci\u00f3n escesiva de los acu\u00edferos soterra\u00f1os que lu alimentaben.\nLes principales poblaciones son Eivissa (48.684 habitantes en 2009), capital y s\u00e9 del Consell Insular d'Eivissa i Formentera(instituci\u00f3n de gobiernu de la islla), Santa Eul\u00e0ria des Riu y Sant Antoni de Portmany. \nLa islla ye perfamosa poles sos clubs y discoteques (Space, Pacha, Privilege Ibiza, Amnesia, DC10, El Divino, Caf\u00e9 del Mar, Es Paradis...), que se convierten tolos branos en llugar d'alcuentru de turistes de tou el mundu.\nXeograf\u00eda.\nDe la mesma qu'asocede coles otres Illes Balears sacante parte de Menorca, la islla d'Eivissa ye frutu del plegamientu de materiales depositaos al mar mientres el secundariu, produc\u00edu mientres la oroxenia alpina, al terciariu. Vien ser una continuaci\u00f3n de los cordales B\u00e9ticos. Ta formada por dos conxuntos, unu al suroeste, form\u00e1u pelos montes de Sant Josep (onde hai Sanu Talaya) y al nordeste'l conxuntu form\u00e1u por se Amunts y los cuetos o montes de Santa Eul\u00e0ria. Ente ellos queden dos badees, la badea de Portmany y la d'Eivissa, que son parcialmente enllenaes por materiales sedimentarios formando'l Plan de Portmany y el Plan de Vila. Unas peque\u00f1es elevaciones al estremu sur de la islla tienen por consecuencia l'apaici\u00f3n d'otru plan sedimentariu parcialmente enllen\u00e1u que da una zona de g\u00fcelgues convert\u00edes pol home en Ses Salines y qu'entra en contautu col Plan de Vila pela zona de Sablera d'en Bolsa.\nEl relevu resultante del so orixe ye accident\u00e1u. Tratar d'una islla de relevu montascosu, magar son elevaciones nidies. Esto obliga l'home a la construcci\u00f3n de feixes p'aprovechala. La mari\u00f1a ye en consecuencia accidentada tami\u00e9n, alternando cantiles con peque\u00f1es cales y solo hai grandes sableres nes zones que toquen los planes o les salines (Sablera d'en Bolsa, ses Salines o Talamanca).\nLos montes ibicencas t\u00e1n formaes b\u00e1sicamente por roca caliar, que doten la islla d'importantes acu\u00edferos, angua\u00f1o sobreexplotats. La islla cunta col \u00fanicu r\u00edu de les Baleares, el r\u00edu de Santa Eul\u00e0ria, qu'angua\u00f1o de r\u00edu en conserva solo'l top\u00f3nimu, y\u00e1 que solo lleva agua dempu\u00e9s de l'agua como toles riegues. Pero hasta mediaos de sieglu XX el r\u00edu llev\u00f3 agua tou l'a\u00f1u, aliment\u00e1ndose puramente d'ag\u00fces soterra\u00f1es y,\u00a0 ello ye qu'inda escurre de forma soterra\u00f1a.\nLa vexetaci\u00f3n de la islla ye de monte Mediterraneu. Ta formada cuasi n'esclusiva por montes de pinu blancu, sotobosque trupu formatu por plantes arbustives xer\u00f3fitos como'l matu, la estepa, el cepell, el romeru o'l coscoll. Tocantes a la fauna, nun hai presencia de grandes animales nin carn\u00edvoros nin herb\u00edvoros. Asina destaquen\u00a0 los coneyos, aguarones y corpuspinos y ente los depredadores el ferre, el olivassa (curuxa) y la cuasi sumida geneta. S\u00ed que tienen\u00a0 gran guarda los p\u00e1xaros. Ti\u00e9nense que destacar ses Salines, parque natural us\u00e1u como puntu de parada por munches aves nes sos rutes migratories ente'l norte d'Europa y l'\u00c1frica (casu de los flamencos). Al mar, la islla cunta con importantes praos submarinos de Posidonia oceanica, angua\u00f1o amenaciaos pola contaminaci\u00f3n y presenta una gran biodiversid\u00e1.\nHistoria.\nPrehistoria y ed\u00e1 antigua.\nHasta los a\u00f1os 70 del sieglu XX pens\u00f3se que la islla d'Eivissa ser\u00eda despoblada antes de la llegada de los fenicios el s. VIII aC. Pero l'apaici\u00f3n de les pintures rupestres de la cueva de ses Fontanelles, al pie de la esistencia del monumentu megal\u00edticu de Can Na Mari\u00f1a en Formentera fixeron qu'esta opini\u00f3n camudara. Con tou, angua\u00f1o espec\u00falase con c\u00f3mo ser\u00eda la poblaci\u00f3n prehist\u00f3rica isle\u00f1a, y\u00e1 que nun se sabe nada y seya que non, s\u00ed que se sabe qu'a les primeres fases d'ocupaci\u00f3n la identid\u00e1 cultural coles otres islles ye cuasi total, ente que dempu\u00e9s los pobladores de les Piti\u00fcses estrem\u00e1ronse claramente de los bale\u00e1ricos (los habitantes de Mallorca y Menorca creadores de la cultura talai\u00f2tica).\nLos fenicios lleguen a la islla'l s. VIII aC, a la que denominen y-busim (islla del pinu) y establ\u00e9cense al pobl\u00e1u de sanu Caleta (del cual\u00a0 queden restos arqueol\u00f3xicos). El 654 aC fundan la ciud\u00e1 d'Eivissa al Monte de Vila y establecen el so necr\u00f3polis nel Monte des Molinos, que tien m\u00e1s de 3000 hipogeos. De normal los fenicios establec\u00eden colonies na mari\u00f1a pa comerciar colos pueblos ind\u00edxenes pero nun ocupaben el territoriu del interior. Esto nun asocede n'Eivissa, que foi fuertemente poblada polos fenicios y que presenta restos importantes a munchos puntos de la islla. Destaquen los santuarios de s'Islla Plana y la cueva des Culleram. La islla, ensin recursos naturales salvu les salines que y\u00e1 se empezar a esplotar, presenta gran valor estrat\u00e9xicu y ye comercialmente bien importante. Los fenicios posen na islla'l nome de y-busim que significa islla del pinu, y los griegos pityussa. Pas\u00f3 al control de Cartago nel sieglu V aC. La poblaci\u00f3n p\u00fanica foi importante pos s'atoparon 4000 tumbes p\u00faniques nel campusantu de Puig de Molins.\nMientres la Segunda Guerra P\u00fanica (darreries del s. III aC) Eivissa pasa a mansu de Roma por aciu el pactu y recibe l'estatus de federada. Hasta d\u00f3mina imperial calti\u00e9n les costumes y tradiciones y la seca con moneda propia. Na islla d'Eivissa atop\u00f3se un \u00e1nfora con calteres hebreos que data siquier del sieglu I.\nEd\u00e1 mediana.\nCola cayida de Roma, Eivissa pasa a depender del reinu de los V\u00e1ndalos asiti\u00e1u al norte d'\u00c1frica, xunto col restu d'islles de la Mediterr\u00e1nea occidental. N'Eivissa esto marca l'entamu d'una d\u00f3mina escura\" de la cual s\u00e1bese poca cosa. A mediaos de s. VI dC l'emperador bizant\u00edn Justini\u00e0 Y conquista reinar v\u00e1ndalu y tolos sos territorios. Eivissa depende de los bizantinos hasta una fecha incierta, y posiblemente foi incorporada al islam cola conquista de Mallorca, al sieglu X. Al cayer el califatu de C\u00f3rdoba'l 1031 les Illes Balears y Piti\u00fcses pasen a depender del Emiratu de D\u00e0niyya (D\u00e9nia) y darr\u00e9u independ\u00edcense formando l'Emiratu de May\u016brqa. Mientres la d\u00f3mina de la taifa mallorquina'l pinu ibicenco tien un papel fundamental na construcci\u00f3n de les embarcaciones de los pirates que se dirixen a los reinos cristianos.\nLa conquista catalana d'Eivissa produz el 8 d'agostu de 1235. La islla d'Eivissa ye conquistada pol arzobispu de Tarragona Guillamos de Montgr\u00ed (con collaboraci\u00f3n del so hermanu Bernat de Santa Eug\u00e8nia), el conde de Rossell\u00f3 Nun\u00f3 San\u00e7 y el ne\u00f1u Pere de Portugal, que fuera conde de Urgell. El primeru facer como feudatari de Jaume I y dempu\u00e9s de que la diera cola condici\u00f3n de conquistala nun periodu determin\u00e1u. Los otros dos facer como feudataris del arzobispu. La islla estremar en quartons en funci\u00f3n de les tropes apurr\u00edes a la conquista: el Quart\u00f3 de ses Salines y el de Balansat pa Guillem de Montgr\u00ed, el Quart\u00f3 de Portmany pa Nun\u00f3 San\u00e7 y el Quart\u00f3 de Santa Eul\u00e0ria pal ne\u00f1u portugu\u00e9s. Darr\u00e9u'l conde de Rossell\u00f3 da'l so quart\u00f3 al arzobispu y el ne\u00f1u'l suyu a Jaume I, colo cual pasa a ser denomin\u00e1u tami\u00e9n Quart\u00f3 del Rei. Tocantes a la villa, queda como un dominiu conxuntu de los co-se\u00f1ores y p'usu militar del monarca si fuera necesariu. Pa entamar la islla cr\u00e9ase un \u00f3rganu comunal con participaci\u00f3n de los se\u00f1ores pa tola islla m\u00e1s Formentera: la Universid\u00e1 d'Eivissa. Este va ser l'\u00f3rganu alministrativu de la islla hasta la Nueva Planta.\nEd\u00e1 moderna.\nEivissa sufre dende la Baxa Ed\u00e1 Media y hasta'l s. XVIII la pirater\u00eda berberisca, que dexa una gran marca al imaxinariu coleutivu y a la lliteratura popular isle\u00f1a, y provoca el despoblamientu de Formentera. La primer consecuencia va ser la creaci\u00f3n d'un sistema de torres de defensa por tola mari\u00f1a de la islla y de les impresionantes muralles defensives de la ciud\u00e1 (de 1554-1585) inda esistentes. Am\u00e1s, les ilesies rurales d'Eivissa y les mesmes cases llabradores van facer en llugares elevaos y con grandes par\u00e9s pa protexese de los ataques de la pirater\u00eda. Am\u00e1s, mientres el rein\u00e1u de Felip II constr\u00fain les monumentales muralles qu'angua\u00f1o arrodien la ciud\u00e1 antigua d'Eivissa (Enriba Vila).\nMientres la Guerra de Socesi\u00f3n Eivissa decl\u00e1rase lleal al archiduque Carles d'Austria y ye, ello ye que l'\u00faltimu territoriu a cayer el 1715, y\u00e1 que nes Islles nun s'unvi\u00f3 nenguna flota hasta dempu\u00e9s de la cayida de Barcelona y n'Eivissa nun s'unvi\u00f3 nada hasta dempu\u00e9s de la cayida de Mallorca. Les consecuencies na islla, igual qu'en Mallorca, van ser bien menores qu'en Barcelona y nun va haber fuerte represi\u00f3n. El Decretu de Nueva Planta de les Illes Balears posa puntu final a la tradicional divisi\u00f3n d'Eivissa en quartons y con un \u00fanicu conseyu comunal, la Universid\u00e1. Am\u00e1s de sumir esta instituci\u00f3n d'autogobiernu, enll\u00e1ntase'l conceyu castellanu y estr\u00e9mase la islla en 18 conceyos. Fora Vila el poblamientu na islla yera absolutamente esvalix\u00e1u (cases llabradores cola so tierra alredor), con solu peque\u00f1os nucleos de poblaci\u00f3n en Santa Eul\u00e0ria des Riu y Sant Antoni de Portamany, de forma que decide urbanizase la islla. Cr\u00e9anse conceyos \"virtuales\" ensin neng\u00fan nucleu de poblaci\u00f3n pa intentar concentrar los llabradores. Esta distribuci\u00f3n resulta ineficaz y finalmente decide resucitase los quartons, estrem\u00e1ndose'l territoriu de Fora Vila nos actuales cuatro conceyos. Cr\u00e9anse tami\u00e9n mientres el s. XVIII la mayor\u00eda d'ilesies rurales, una por ca\u00fanu de los territorios que tendr\u00eden que ser conceyos. Asina, n'Eivissa acom\u00fa\u00f1ase pueblu a parroquia y non a conceyu.\nTocantes a el sal, que yera la mayor riqueza natural de la islla, Guillamos de Montgr\u00ed venciera los derechos sobre la so esplotaci\u00f3n al pueblu d'Eivissa, de forma que, al apaecer, foi'l gobiernu comunal de les Piti\u00fcses, la Universid\u00e1, qui\u00e9n alministr\u00f3 les rentes del sal hasta qu'esta instituci\u00f3n foi esaniciada de resultes de los Decretos de Nueva Planta (1715) y la monarqu\u00eda quedar por derechu de conquista.\nEl 1782 Carles III da a la villa d'Eivissa'l t\u00edtulu de ciud\u00e1 pa poder ser so episcopal y desvenceyase de la sede tarraconense, de la cual inda depender de resultes de los antiguos venceyos feudales.\nEd\u00e1 contempor\u00e1nea.\nEl sieglu XIX Eivissa sufre un ciertu aumentu demogr\u00e1ficu, que nuna islla de la so probeza provoca tensiones sociales al campu y obliga a la emigraci\u00f3n en Cuba y Arxel.\nMientres la Guerra Civil espa\u00f1ola, Eivissa queda en bandu franquista. Ente'l 8 d'agostu y el 13 de setiembre de 1936 la islla pasa en manes republicanes de resultes del desembarcu de les columnes de Baleares y Uribarri del capit\u00e1n Bayu, que darr\u00e9u dir\u00eda a Mallorca. Na islla forma un Comit\u00e9 de Milicies Antifascistes dependiente del de Barcelona y constit\u00fayense conceyos republicanos. Empieza la represi\u00f3n republicana, qu'acaba la nueche del 13 de setiembre (cola islla a puntu de cayer pola derrota mallorquina de Bayu) cola execuci\u00f3n de cuasi un centenar de los presos del castiellu per parte de milicianos anarquistes ven\u00edos de Barcelona. La torna de la islla a mansu franquistes lleva una nueva represi\u00f3n, agora de la esquierda. La islla sufriera tensiones y violencies al campu bien importante qu'espliquen l'espa\u00f1\u00edu de violencia produc\u00edu mientres la guerra, que llev\u00f3 centenares de muertos a una islla qu'ent\u00f3s rondar\u00eda los pocu m\u00e1s de 40.000 habitantes. La Guerra sup\u00f3n el fin d'estes tensiones y de la manera de vida llabrador tradicional en dellos aspeutos (sume'l Baille Llabrador, el festexu tradicional\u2026), magar Eivissa va siguir siendo una islla esencialmente llabradora.\nA los a\u00f1os 60 y parte de los 70 Eivissa convertir nun centru importante de la cultura hippie. Munchos mozos de tol mundu viaxen a la islla atra\u00edos pola so manera de vida rural, bien allo\u00f1\u00e1u de la manera occidental. Tami\u00e9n artistes ya intelectuales pr\u00f3ximos a esta cultura visitar y faen\u00a0 actes.\nA los a\u00f1os 70 el movimientu hippie dexa al\u00a0 turismu de mases y Eivissa sufre un camb\u00e9u sustancial, posando puntu final a la manera de vida tradicional pa la mayor\u00eda de ibicencos. Esti camb\u00e9u llega a los 70, m\u00e1s tarde del que lo fai a les otres zones mediterr\u00e1nees d'Espa\u00f1a. Am\u00e1s, produzse un boom migratoriu. En pocu tiempos munchos peninsulares, especialmente del sur d'Espa\u00f1a, van vivir n'Eivissa, y tami\u00e9n se produz una cierta emigraci\u00f3n de ciudadanos europeos, magar ye menor qu'a otros llugares y ye especialmente importante en Santa Eul\u00e0ria. Los a\u00f1os 2000 llega a Eivissa l'\u00e1dene migratoriu d'estranxeros norteafricanos y llatinoamericanos, como'l restu del Est\u00e1u, con ciertu retrasu al respective de les grandes ciudaes.\nAlministraci\u00f3n.\nLa islla ta estremada en cinco conceyos y estos de la mesma en parroquies. L'\u00f3rganu de gobiernu de la comunid\u00e1 aut\u00f3noma ye'l Gobiernu Balear con sede en Palma (a la islla de Mallorca). A escala local gobierna n'Eivissa y Formentera el Conseyu Insular d'Eivissa y Formentera como alministraci\u00f3n territorial, asumiendo gradualmente m\u00e1s de les competencies derivaes del Estatutu d'Autonom\u00eda de les Illes Balears con una cada vez mayor dotaci\u00f3n econ\u00f3mica. Dempu\u00e9s de la reforma estatutaria de 2008, Formentera desafiar d'Eivissa creando'l so propiu Conseyu Insular y calteniendo la figura nominal del so Conceyu, dambes corporaciones fundi\u00e9ronse. La so esistencia encontar na antigua instituci\u00f3n de la Universid\u00e1, heredada de la Corona Aragonesa, que fuera eslleida dempu\u00e9s de la Guerra de Socesi\u00f3n espa\u00f1ola a principios del sieglu XVIII, siendo sustituyida por otra de menor entid\u00e1, el Conceyu. De magar, l'alministraci\u00f3n a escala insular ye llevada a cabu pol Conseyu Insular d'Eivissa."}
{"id": "721", "revid": "43102", "url": "https://ast.wikipedia.org/wiki?curid=721", "title": "Formentera", "text": "Formentera ye una de les Islles Baleares, asitiada nel mar Mediterraneu y conceyu que forma parte, xunto con Mallorca, Menorca y Eivissa, de la comunid\u00e1 aut\u00f3noma de les Islles Baleares.\nAm\u00e1s, xunto con Eivissa y dellos castros forma les llamaes islles Pitiuses. Angua\u00f1o, Formentera tien una poblaci\u00f3n de 12 280 habitantes para 2017, polo que ye la islla balear menos poblada.\nXeograf\u00eda.\nEl conceyu incl\u00fai, am\u00e1s de la islla de Formentera, les islles y castros del abarganando ente los cualos destaquen se Espalmador y se Espardell. La superficie total del conceyu ye de 83,20 km\u00b2, cosa que sup\u00f3n solo'l 1,64 % de la superficie total de les Baleares.\nLa islla tien una forma allargassada d'este a oeste, formada por dos puexu a cada estremu y una franxa de terr\u00e9n llarga y apert\u00f3n que los xune.\nLa Mola y el cabu de Berberia, o'l plan del Rei, son los dos macizos planos que s'alcen s\u00f3pito sobro'l mar formando unos cantiles de m\u00e1s de 100 m pr\u00e1uticamente en vertical. L'altit\u00fa m\u00e1xima na islla ye de 195 metros a sanu Talaiassa de la Mola.\nEnte los dos puexos at\u00f3pase una franxa b\u00e1sicamente arenosa y dunar llamada se Carnatge. La parte m\u00e1s apert\u00f3n tien solo 1,5 km d'anchor.\nAl norte atopen dos estenses llagunes mariniegues: l'esta\u00f1u des Pexe y l'esta\u00f1u Pudent. Al norte del esta\u00f1u Pudent, la pen\u00ednsula des Troyedors ye un conxuntu de dunes de 3 km de llargor y un anchor m\u00ednimo de 100 m. Al estremu norte un estrechu brazu d'agua de 50 m, denomin\u00e1u se d'Adolf, dixebra Formentera de se Espalmador.La orograf\u00eda plana de la islla fai que les precipitaciones s\u00edan escases y que la temperatura seya uniforme. La precipitaci\u00f3n mediana a\u00f1al ye de 370 mm. La temperatura mediano a\u00f1al ta ente 17 y 18 \u00b0C.\nLa PM-820 ye una carretera asitiada na islla que s'empecipia al puertu de La Sabina y acaba nel so puntu m\u00e1s oriental de la islla (Faru de La Mola). Nel so percorr\u00edu traviesa los principales cascos urbanos de la islla (la Sabina, Sant Francesc de Formentera, Santu Ferran de ses Roques, Calar de Santu Agust\u00ed y Pilar de la Mola0), sacante Se Llombes. Tien una llargor total de 20 quil\u00f3metros.\nA la mari\u00f1a atopen les siguientes cales: calar en Bast\u00e9, cal\u00f3se, calar des Guijarral, el cal\u00f3 des Muertu, calar Saona y el Cal\u00f3 d'en Trullo.\nHistoria.\nLa historia de Formentera ta bien amestada a la historia d'Eivissa, pero mientres llargos periodos de tiempos foi despoblada, o habitada espor\u00e1dicamente, dando llugar a una particularid\u00e1 al respective de la islla vecina.\nPrehistoria.\nEsisten pocos datos sobro la prehistoria de Formentera. L'estudiu d'esti periodu empecipiar col descubrimientu del sepulcru de can na Mari\u00f1a en 1974. Tratar d'un conxuntu megal\u00edticu d'una estructura complexa formada per tr\u00e9s c\u00edrculos conc\u00e9ntricos y un cuartu central. Ta dat\u00e1u alredor del a\u00f1u 2000 aC. Los distintos fragmentos atopaos de cer\u00e1mica, botones y ferramientes de xiles demuestren la esistencia d'intercambios coles otres islles.\nEl conxuntu de poblamientos del cabu de Berberia, ente otros menores, son de la ed\u00e1 del bronce, ente l'a\u00f1u 1600 y 1000 aC. Indiquen un poblamientu de grupos familiares sedentarios.\nEd\u00e1 antigua.\nEnte que los fenicios primeru, y sobremanera los p\u00fanics dempu\u00e9s, instalar n'Eivissa formando una importante colonia, nun esisten datos sobre Formentera. Probablemente qued\u00f3 despoblada, o ensin poblaci\u00f3n estable, ente los sieglos V y Y aC. El xe\u00f3grafu griegu Estrab\u00f3 denominar Ofiusa, 'islla de les Culiebres', nome qu'adopt\u00f3 Plini el Viejo en llat\u00edn como Columbr\u00e0ria. Espubliz\u00f3se'l mitu que la islla yera erma por culpa de too tipu de culiebres venenoses. Ye posible que'l nome tea rellacion\u00e1u col nome p\u00fanic de les islles Piti\u00fcses, YBSM, refer\u00edu al dios Bes que, ente otres coses, apoderaba les culiebres.\nDe la d\u00f3mina romana, a partir del sieglu Y dC, at\u00f3pense xacimientos qu'indiquen la esplotaci\u00f3n de recursos y una poblaci\u00f3n estable. A la d\u00f3mina del baxu Imperiu pertenez el castellum de can Blai, una construcci\u00f3n militar cuadrada con cinco torres, probablemente con una funci\u00f3n d'abelugu de la poblaci\u00f3n agr\u00edcola.\nLos sieglos V a IX son escuros, sacante'l periodu bizant\u00edn cuando se reconstr\u00fain antiguos establecimientos romanos.\nPeriodu isl\u00e1micu.\nEl periodu isl\u00e1micu (902 \u2013 1235) sup\u00f3n una nueva organizaci\u00f3n social y econ\u00f3mica alredor de la alqueria como unid\u00e1 granible agr\u00edcola. La poblaci\u00f3n ye culta y fuertemente arabitzada.\nEl 1109 sufre una incursi\u00f3n noruega empobinada por Sigurd Y de Noruega Magn\u00fasson \"J\u00f3rsalafari\" Los fechos queden recoy\u00edos a la historia de los reis de Noruega redactada pol island\u00e9s Snorri Sturluson versu'l 1220 y conocida col t\u00edtulu de Heimskringla o Orbe del Mundu. Na tradici\u00f3n popular formenterera alredor de la cueva des Fumu. La islla apaez mentada a la Heimskringla baxu'l nome de Forminterra.\nBaxa ed\u00e1 mediana.\nLa cultura y l'estructura social tresformar de formada repentina cola conquista catalana del 1235. La islla estremar en quartons asignaos a los conquistadores: Guillemos de Montgr\u00ed quedar cola Mola y se Carnatge, el ne\u00f1u Pere de Portugal con Qu\u00e9pise y el conde Nun\u00f3 San\u00e7 con Porto-sal\u00e8. Poco dempu\u00e9s Montgr\u00ed merc\u00f3 la parte que pertenec\u00eda a Nun\u00f3 San\u00e7, y el quart\u00f3 des Neng\u00fan pas\u00f3 al rei (la parte m\u00e1s meridional ye'l plan del Rei). Montgr\u00ed dex\u00f3 parte de la Mola pola construcci\u00f3n del monesteriu agust\u00ed de Santa Maria de Formentera.\nA mediaos del sieglu XIV, de resultes de la peste negro, la islla queda despoblada y solo ye habitada de forma temporal pola estracci\u00f3n del sal y trabayos de ganader\u00eda. La ilesia de sanu Valla Vieya, d'amenorgaes dimensiones y ensin campusantu, fecha del 1369.\nNel sieglu XVI tuvo llugar la batalla de Formentera, na que la flota de Rodrigo Portuondo foi ganada pola otomana de Ayd\u0131n Reis que sacupaba moriscos del Reinu de Valencia y constr\u00fayense les torres de vixilancia de la Mola, qu\u00e9pise y se Espalmador como puntos estrat\u00e9xicos pa la defensa d'Eivissa de los ataques corsaris. Cuasi tr\u00e9s sieglos ensin poblaci\u00f3n estable fixeron qu'aumentaren los recursos naturales de la islla onde predominaba'l monte y la caza.\nRepoblamientu del sieglu XVIII.\nAlredor del a\u00f1u 1700 el rei foi concediendo terrenales a la familia de Marc de Joan Ferrer y empec\u00edpiase la forestaci\u00f3n de ibicencos. Los primeros pobladores inst\u00e1lense alredor de sanu Valla Vieya y el 1738 constr\u00fayese la ilesia de Sant Francesc, cola funci\u00f3n de templu y d'abelugu, constituyendo un incipiente nucleu de poblaci\u00f3n. La ilesia de Pilar de la Mola ye del 1784. Na zona de les Roques inst\u00e1lense los trabayadores de les salines. Pero la mayor parte de la poblaci\u00f3n vive esvalixada seg\u00fan la organizaci\u00f3n tradicional ibicenca en v\u00e9ndes. L'a\u00f1u 1800\u00a0 hab\u00eda 1.200 habitantes aproximao.\nSieglos XIX a XXI.\nLa derrota del bandu austriacista na Guerra de Socesi\u00f3n sup\u00f3n la confiscaci\u00f3n de les salines, el principal recursu de la islla. Les condiciones de vida son dures y l'econom\u00eda ye de subsistencia, b\u00e1sicamente agraria. La islla at\u00f3pase desforestada y los esta\u00f1os saliners en mala traza. El 1822 inst\u00e1urase de volao el primer conceyu de la islla, reinstaurat el 1837 y nuevamente suprim\u00edu ente 1870 y 1888.\nTurismu na sablera.\nMientres el postreru terciu del sieglu XIX y el primer terciu del sieglu XX produzse una gran emigraci\u00f3n masculina en Cuba, la Urugu\u00e1i y Arxentina, favoreciendo l'apellativu, per parte de los ibicencos, de la Islla de ses muyeres\". Los ingresos de la emigraci\u00f3n, mayoritariamente envernada, suponen un aumentu del nivel de vida.\nL'anarquismu socede'l referente pol\u00edticu de la islla, con una llarga fuelga de los trabayadores saliners empecipiada'l 1931 y una importante movilizaci\u00f3n social en demanda d'un usu comu\u00f1al de l'Estany des Pexe. Al entamu de la Guerra Civil espa\u00f1ola la islla ye ocupada unes selmanes pol capit\u00e1n republicanu Alberto Bayu Giroud. Recuperada pol bandu franquista empec\u00edpiase una represi\u00f3n con fusilamientos, exiliu y encarcelamientos. Ente'l 1940 y el 1942 instalar a la Sabina una colonia penitenciaria onde morrieron de fame un centenar de prisioneros. Les d\u00e9cades del 1940 y 1950 vuelven ser a\u00f1os d'aislamientu, escasez y mera subsistencia.\nA principios de la d\u00e9cada del 1960, el turismu provoca una nueva rotura econ\u00f3mica y social. Empecipiar cola llegada d'integrantes del movimientu hippiei dempu\u00e9s movimientos naturistes. Constr\u00fayense los primeros establecimientos tur\u00edsticos, la mayor\u00eda como peque\u00f1os negocios familiares, remoc\u00edcase'l puertu de la Sabina como principal puntu de comunicaci\u00f3n, y amey\u00f3rense les infraestructures polo xeneral.\nA partir de los a\u00f1os ochenta empiecen les demandes sociales pola preservaci\u00f3n d'espacios naturales y por un modelu tur\u00edsticu propiu: campa\u00f1es contra la urbanizaci\u00f3n del esta\u00f1u des Pexe, el camping des Can Mar\u00ed, etc.\nOrganizaci\u00f3n territorial.\nLa organizaci\u00f3n tradicional del territoriu ye en parroquies y v\u00e9ndes. Les parroquies son Sant Francesc de Formentera, Sant Ferran de Ses Roques y Pilar de la Mola, los tr\u00e9s pueblos principales de la islla. Nos \u00faltimos a\u00f1os desenvolvi\u00e9ronse otros pueblos eminentemente tur\u00edsticos: se Llombes, cal\u00f3se o la Sabina. Les v\u00e9ndes ye una organizaci\u00f3n t\u00edpica d'Eivissa y Formentera motivada pola poblaci\u00f3n tradicionalmente tremada. La islla ta estremada en catorce v\u00e9ndes.\nPol\u00edtica.\nArriendes de l'aprobaci\u00f3n en 2007 de la reforma del Estatutu d'Autonom\u00eda, cre\u00f3se'l Conseyu de Formentera. La instituci\u00f3n ta formada polos trelce rexidores surd\u00edos de les eleiciones al Conceyu, que soceden al empar conseyeros insulares.\nCon \u00e9ses l'\u00e1mbitu de Formentera qued\u00f3 independiente de venceyos institucionales con Eivissa, y\u00e1 que dex\u00f3 de depender, como hasta ent\u00f3s, del Conseyu d'Eivissa y Formentera.\nLes eleiciones al Conseyu de Formentera, que se llevaron a cabu'l 2011 ganar la formaci\u00f3n Gent per Formentera, una formaci\u00f3n localista y d'izquierdes que gan\u00f3 6 rexidores. El PP llogr\u00f3 4 rexidores. De llo\u00f1e, el Part\u00edu Socialista en Formentera y el Grupu d'Independientes de Formentera obtengueren 2 rexidores cada unu. Jaume Ferrer foi escoy\u00edu alcalde y, consecuentemente, presidente del Conseyu de Formentera.\nEconom\u00eda.\nLa so econom\u00eda depende mayoritariamente de los ingresos del sector tur\u00edsticu, l'activid\u00e1 del cual ta centrada na temporada de branu. Les principales poblaciones tur\u00edstiques de Formentera son la Sabina y Se Llombes.\nLos molinos.\nYeren utilizaos para moler la cebera y faer farina. En principiu yeren molinos de sangre, tresform\u00e1ndose darr\u00e9u en molinos de vientu, dada la esposici\u00f3n a los vientos de la Islla.\nMol\u00ed vell de la Mola.\nDocument\u00e1u dende l'a\u00f1u 1778, siendo primeramente un mol\u00edn de sangre. Ye lo meyor calten\u00edu y calti\u00e9n la so maquinaria completa. Foi merc\u00e1u'l 1993 pola Fundaci\u00f3n Illes Balears y ta nel cat\u00e1logu del Patrimoniu Cultural de Formentera.\nMol\u00edn d'en Tiendes.\nAsiti\u00e1u a la Mola, seg\u00fan fontes orales construyir a finales del sieglu XIX. Dex\u00f3 de moler a los a\u00f1os cincuenta del sieglu XX.\nMol\u00edn de ses Roques.\nAntiguu mol\u00edn de sangre, tresform\u00e1u en mol\u00edn de vientu. Y\u00e1 esist\u00eda'l 1797. L'a\u00f1u 1936 dex\u00f3 de moler. Af\u00edxose como vivienda, anexon\u00e1u nuna casa de nueva construcci\u00f3n, la d\u00e9cada de 1960.\nMol\u00edn d'en Tauet.\nPrimeramente foi un mol\u00edn de sangre y ye lo m\u00e1s antiguo que s'atopa document\u00e1u. Y\u00e1 esist\u00eda en 1773. Dex\u00f3 de moler en 1964.\nLos molinos de Miranda.\nConocer con esti nome'l mol\u00edn d'en Mateu y el d'en Jeroni. El de Mat\u00e9is\u00a0 ye'l que ta asiti\u00e1u m\u00e1s cerca de la ilesia de Sant Francesc Xavier. Construyir mientres el s. XIX y dexaron de funcionar na d\u00e9cada de 1950.\nMol\u00edn d'en Sim\u00f3.\nAngua\u00f1o solo queden muertes d'all\u00e1 onde se llevantaba'l mol\u00edn. La torre foi tomada devers el 1950. Taba asiti\u00e1u a la v\u00e9nda del cabu de Berberia."}
{"id": "724", "revid": "43102", "url": "https://ast.wikipedia.org/wiki?curid=724", "title": "Mallorca", "text": "Mallorca ye la islla cimera de la Comunid\u00e1 aut\u00f3noma de les Islles Baleares (Espa\u00f1a). Lo mesmo que Menorca ya Ibiza, Mallorca ye sobre too un dest\u00edn tur\u00edsticu.\nLa capital de la islla (y tami\u00e9n de la comunid\u00e1 aut\u00f3noma) ye Palma de Mallorca. Alministrativamente, l'archipi\u00e9lagu de Cabrera ta allug\u00e1u con Mallorca nel conceyu de Palma.\nEnte los platos t\u00edpicos de Mallorca alcu\u00e9ntrase la ensaimada y la sobrasada.\nDenominaci\u00f3n y etimolox\u00eda.\nDe la d\u00f3mina cl\u00e1sica, predominen les denominaciones de conxuntu refer\u00edes al archipi\u00e9lagu balear, polo xeneral estremando les Baleares (Mallorca, Menorca y Cabrera) de les Piti\u00fcses (Eivissa y Formentera), pero dalgunos testos tami\u00e9n empiecen a dar nome a ca\u00fana de les islles.\nDesconozse como denominaron Mallorca los fenicios, a diferencia del que pasa con Ebusus, pero sabemos que los griegos denominaron Gimn\u00e8sies les Baleares estrictes y Cromiussa la islla de Mallorca. La terminaci\u00f3n en -ussa ye d'orixe foceu, y com\u00fan na toponimia insular cl\u00e1sica.\nPero tantu griegos como romanos usaron denominaciones relatives a les dimensiones de les dos islles m\u00e1s importantes, del tipu la mayor (o la m\u00e1s grande) o la menor (o la m\u00e1s peque\u00f1a) de les Gimn\u00e8sies o Balearides, y con esta denominaci\u00f3n atopar a les plaquetas de patronalgu, de producci\u00f3n llocal, de la ciud\u00e1 federada de Boccoris; de manera coherente, tami\u00e9n se documenta el t\u00e9rminu Balear Mayor y Balear Menor, y, resumidament y de manera aut\u00f3noma, a cencielles la mayor y la menor. La denominaci\u00f3n de Maiorica, xunto cola so pareya Minorica, nun ye citada hasta'l sieglu IV.\nAsina, pos, Mallorca podr\u00eda venir del llat\u00edn Maior\u012dcan, col signific\u00e1u de la mayor, n'oposici\u00f3n a la menor de les Baleares, Minor\u012dcan. Etimol\u00f3gicamente, la forma Mallorca presenta l'anomal\u00eda de la ll como derivaci\u00f3n de la y o j llatina, evoluci\u00f3n impropia del catal\u00e1n, a pesar de que la so pronunciaci\u00f3n antigua yera Maiorca. La esplicaci\u00f3n m\u00e1s coherente d'esta evoluci\u00f3n ye'l d'una ultracorrecci\u00f3, de xuru d'orixe continental, de la ioditzaci\u00f3 intervoc\u00e1lica t\u00edpica del mallorqu\u00edn (oreia per oreya, paia por paya).\nXusto ye dicir que Joan Coromines se\u00f1ala otra posibilid\u00e1: so l'apariencia llatina de la forma Maior\u012dcan escuende un nome ind\u00edxena llatinitzat. Los sufixos -ica y l'oposici\u00f3n Maior\u012dcan/Minor\u012dcan l'\u00fanicu qu'espresen con certidume ye'l calter indoeurop\u00e9u de los dos nomes, pero pueden pertenecer a un tueru lling\u00fc\u00edsticu distintu del llat\u00edn. Verdaderamente, una forma llatina Maior\u012dcan nun podr\u00eda dar nunca Mallorca. Dende un puntu de vista de les formes escrites, la forma Mallorca ye bien dominante y la pronunciaci\u00f3n Maiorca, seg\u00fan Coromines, nun esisti\u00f3 nunca. Poro, la teor\u00eda de la ultracorrecci\u00f3 nun se sostendr\u00eda. La forma popular del nome de la islla, tresmitida al travi\u00e9s del moz\u00e1rabe, ser\u00eda Mallorca, procedente d'una base indoeuropea Maglorica.\nA la Ed\u00e1 Media predomin\u00f3'l nome de la islla en plural: Mallorques. Esti nome, tantu en plural como (non tan de cutiu) en singular, coincid\u00eda col nome de la \u00fanica ciud\u00e1. La restauraci\u00f3n del nome llat\u00edn d'una de les poblaciones, Palma, resolvi\u00f3 l'ambig\u00fced\u00e1.\nNos testos hebreos de la islla (por casu los Responsa del Raixba\u00e7) us\u00e1base la denominaci\u00f3n \u05de\u05d9\u05d5\u05e8\u05e7\u05d4 (Maiorqa).\nHistoria.\nLa islla foi conquistada por Xaime I d'Arag\u00f3n en 1229. Enantes tuvo en poder de los musulmanes.\nIdiomes.\nEl catal\u00e1n ye la llingua hist\u00f3rica y mesma de los mallorquinos. La llingua catalana llega a la islla cola Conquista de Mallorca, comandada por Jaume I el 31 d'avientu de 1229, y esti\u00e9ndese por mediu de los llabradores de l'Empord\u00e0 y el Rossell\u00f3 que la repueblen a partir del a\u00f1u 1236.\nEl catal\u00e1n de Mallorca forma parte del bloque oriental, concretamente del dialeutu balear (o catal\u00e1n insular) y el subdialeutu mallorqu\u00edn. Hai delles fales locales con una personalid\u00e1 bastante acusada como'l pollenc\u00ed o'l solleric.\nLos idiomes foriatos m\u00e1s falaos son l'ingl\u00e9s y l'alem\u00e1n.\nPoblaci\u00f3n.\nLa islla tien una poblaci\u00f3n censada de 859.289 habitantes (2015), de la que pocu menos de la met\u00e1 vive na capital, Palma (405.318) (1 de xineru de 2011. Mallorca ye la islla m\u00e1s poblada de Baleares y la segunda islla m\u00e1s poblada d'Espa\u00f1a, dempu\u00e9s de l'tinerfe\u00f1a nes Islles Canaries.\nLos conceyos que lu siguen en poblaci\u00f3n son Calvi\u00e0 (52.451), Manacor (40.873), Inca (29.966), Llucmajor (36.959), Marratx\u00ed (34.385), Alc\u00fadia (19.243), Felanitx (18.482) y Pollen\u00e7a (16.114) (datos del INE, 1 de xineru de 2011). L'\u00e1rea metropolitana de la capital, que s'estiende polos conceyos de Palma, Calvi\u00e0, Marratx\u00ed y Llucmajor, asitiaos a la Badea de Palma, tien m\u00e1s de 500.000 habitantes. Sicas\u00ed, el conceyu menos pobl\u00e1u ye'l de Escorca (284), asiti\u00e1u a la Sierra de Tramuntana. La islla recibe a\u00f1almente, gracies al turismu como principal activid\u00e1 dientro de la islla, unos 12 millones de visitantes; esto fai que pel branu la poblaci\u00f3n d'estes ciudaes multipl\u00edquese. Destaca igualmente un elev\u00e1u n\u00famberu d'estranxeros residentes.\nComarques de Mallorca.\nLes contornes mallorquines nun tienen reconocencia llegal. La distribuci\u00f3n actual, que consta de 6 contornes, foi propuesta por Ferran D\u00eddac Lluch y Dubon. La primera comarcalizaci\u00f3n de Mallorca, inda aproximativa y estremada en cinco unidaes, foi avanzada por Vicen\u00e7 M. Rossell\u00f3 y Verger, el 1964, y modificada por Bartomeu Barcel\u00f3 y Pons, el 1968, con siete contornes.\nPalma (la capital)\nPla de Mallorca \nSierra de Tramuntana \nRaiguer\nMediud\u00eda \nQuitando"}
{"id": "728", "revid": "735", "url": "https://ast.wikipedia.org/wiki?curid=728", "title": "Llista de lling\u00fces por n\u00famberu de falantes", "text": "Darr\u00e9u amu\u00e9sase una llista de falantes seg\u00fan Ethnologue, con m\u00e1s de 50 millones de falantes, ordenaos por falantes como llingua materna. Na siguiente columna figura'l n\u00famberu de falantes como primer y segunda llingua. Na postrer, ufri\u00e9cense datos de Krystal del total de falantes pal 2010, y otres fontes de falantes como llingua materna. V\u00e9ase tami\u00e9n la llista que Ethnologue fizo pa les ediciones de 1999 y 2013.\nMacrolling\u00fces.\nDarr\u00e9u:"}
{"id": "729", "revid": "35", "url": "https://ast.wikipedia.org/wiki?curid=729", "title": "Branu", "text": "El branu ye una de les cuatro estaciones de les fasteres templaes. Astron\u00f3micamente, entama col solsticiu de branu (alredor del 21 de xunu nel hemisferiu norte, 21 d'avientu nel hemisferiu sur), y termina col equinocciu de la seronda (alredor del 21 de setiembre nel hemisferiu norte, 21 de marzu nel hemisferiu sur). \nEl branu caracter\u00edzase por que los d\u00edes son m\u00e1s llargos y les nueches m\u00e1s curties. \nEn diverses cultures, les estaciones empiecen en distintes feches, basaes en fen\u00f3menos astron\u00f3micos o meteorol\u00f3xicos. Sicas\u00ed, cuando'l branu asocede nel hemisferiu sur ye iviernu nel hemisferiu norte. Seg\u00fan reparar, el branu puede ser boreal, cuando asocede nel hemisferiu norte, o austral, cuando asocede nel hemisferiu sur. \nSicas\u00ed, dacuando, el branu def\u00ednese como la totalid\u00e1 de los meses d'avientu, xineru y febreru nel hemisferiu sur y como la totalid\u00e1 de los meses de xunu, xunetu y agostu nel hemisferiu norte. Na zona intertropical dacuando empl\u00e9gase'l t\u00e9rminu \"branu\" pa referise a la estaci\u00f3n seca, y \"iviernu\" pa la estaci\u00f3n lluviosa. Nel branu practiquen actividaes tales como, dir m\u00e1s sigu\u00edu a la sablera, camping en zones montascoses nel austral y\u00e1 que cunta cola mayor cantid\u00e1 de sableres y flora nel continente americanu."}
{"id": "730", "revid": "37624", "url": "https://ast.wikipedia.org/wiki?curid=730", "title": "Seronda", "text": "La seronda ye una de les cuatro estaciones de les fasteres templaes. Astron\u00f3micamente, entama col equinocciu de la seronda (alredor del 21 de setiembre nel hemisferiu norte, 21 de marzu nel hemisferiu sur), ya acaba col solsticiu d'iviernu (alredor del 21 d'avientu nel hemisferiu norte, 21 de xunu nel hemisferiu sur).\nOtros nomes.\nLa seronda conozse tami\u00e9n como: l'oto\u00f1u, el samiguel, la sero\u00f1a, el sero\u00f1u y el tard\u00edu."}
{"id": "732", "revid": "735", "url": "https://ast.wikipedia.org/wiki?curid=732", "title": "Iviernu", "text": "L'iviernu o hibiernu ye una de les cuatro estaciones de les fasteres templaes. Astron\u00f3micamente, comienza col solsticiu d'iviernu (alredor del 21 d'avientu nel hemisferiu norte, 21 de xunu nel hemisferiu sur) y acaba col equinocciu de primavera (alredor del 21 de marzu nel hemisferiu norte; 21 de setiembre nel hemisferiu sur)."}
{"id": "733", "revid": "37624", "url": "https://ast.wikipedia.org/wiki?curid=733", "title": "Primavera", "text": "La primavera ye una de les cuatro estaciones de las fasteres templaes. Astron\u00f3micamente, entama col equinocciu de primavera (alredor del 21 de marzu nel hemisferiu norte, y el 23 de setiembre nel hemisferiu sur), y acaba col solsticiu de branu (alredor del 21 de xunu nel hemisferiu norte y el 21 d'avientu nel hemisferiu sur). "}
{"id": "734", "revid": "83385", "url": "https://ast.wikipedia.org/wiki?curid=734", "title": "Historia de la Tierra nun d\u00eda", "text": "Historia de la Tierra nun d\u00eda"}
{"id": "750", "revid": "37624", "url": "https://ast.wikipedia.org/wiki?curid=750", "title": "Divisiones alministratives d'Asturies", "text": "Asturies ta divid\u00eda en conceyos, pero a efeutos alministrativos, dientro de la pol\u00edtica d'ordenaci\u00f3n del territoriu, varios conceyos agr\u00fapense en cotarros o comarques. \nTan los part\u00edos xudiciales, les circunscripciones eleutorales y dientro la organizaci\u00f3n auton\u00f3mica los cotarros pa una meyor xesti\u00f3n del territoriu."}
{"id": "752", "revid": "2", "url": "https://ast.wikipedia.org/wiki?curid=752", "title": "Hestoriograf\u00eda", "text": ""}
{"id": "753", "revid": "43102", "url": "https://ast.wikipedia.org/wiki?curid=753", "title": "Circunscripciones eleutorales n'Asturies", "text": "Nes eleiciones auton\u00f3miques n'Asturies, el territoriu estremase en tres circunscripciones qu'arrexunten dellos conceyos.\nYe la \u00fanica comunid\u00e1 aut\u00f3noma peninsular qu'utiliza como circunscripci\u00f3n eleitoral unes zones inferiores a la provincia.\nCorrespuenden a cada circunscripci\u00f3n eleutoral un m\u00ednimu inicial de 2 diputaos de los 45 que conformen la Xunta Xeneral del Princip\u00e1u d'Asturies, distribuy\u00e9ndose ente les mesmes los 39 restantes en proporci\u00f3n a la so poblaci\u00f3n de drechu seg\u00fan los siguientes criterios:\nNa I, II y III llexislatures, les circunscripciones Central, Occidental y Oriental ten\u00eden asignaos, respectivamente, 32, 8 y 5 diputaos. A partir de la IV la distribuci\u00f3n camud\u00f3 a 33, 7 y 5. Na VII llexislatura la distribuci\u00f3n volvi\u00f3 camudar a 34, 6 y 5.\nLa circunscripci\u00f3n central ye na que mayor concentraci\u00f3n de persones at\u00f3pense, formada polos principales nucleos de poblaci\u00f3n de la comunid\u00e1. Nella voten los habitantes d'Uvi\u00e9u (capital d'Asturies), Xix\u00f3n y Avil\u00e9s. Tami\u00e9n arrexunta a los conceyos de les conoc\u00edes c\u00f3mo les Cuenques Mineres.\nNes circunscripciones Occidental y Oriental, conoc\u00edes pelos medios rexonales c\u00f3mo \"las alas\" (les ales, n'asturianu), conc\u00e9ntrase principalmente la poblaci\u00f3n rural anque podemos atopar importantes nucleos de poblaci\u00f3n c\u00f3mo Ribesella y Llanes (Oriente) o Cangas, Navia y A Veiga (Occidente).\nEl votu nes tr\u00e9s circunscripciones foi xeneralmente similar al del restu de la comunid\u00e1, con una supremac\u00eda del PSOE, siendo ent\u00e1 m\u00e1s clara nes circunscripciones del Oriente y del Occidente.\nNa circunscripci\u00f3n oriental, tolos esca\u00f1os partieronse ente'l PP y el PSOE hasta 2012, cu\u00e1ndo FORU llogr\u00f3 2 esca\u00f1os. Na occidental hubo una mayor pluradidad pol\u00edtica, en parte por cuenta de que parte m\u00e1s esca\u00f1os que l'Oriente."}
{"id": "757", "revid": "37624", "url": "https://ast.wikipedia.org/wiki?curid=757", "title": "Comarca del Navia-Eo", "text": "La comarca del Navia-Eo ye una de les 8 comarques nes que ta dividida Asturies a efeutos alministrativos.\nAgrupa los conceyos siguientes (d'oriente a occidente):"}
{"id": "758", "revid": "37624", "url": "https://ast.wikipedia.org/wiki?curid=758", "title": "Comarca del Nal\u00f3n", "text": "La comarca del Nal\u00f3n ye una de les 8 comarques nes que ta dividida Asturies a efeutos alministrativos.\nAgrupa los conceyos siguientes (de sur a norte):"}
{"id": "759", "revid": "735", "url": "https://ast.wikipedia.org/wiki?curid=759", "title": "Comarca del Narcea", "text": "La comarca del Narcea ye una de les 8 comarques nes que ta dividida Asturies a efeutos alministrativos.\nAgrupa los conceyos siguientes (de sur a norte):"}
{"id": "760", "revid": "37624", "url": "https://ast.wikipedia.org/wiki?curid=760", "title": "Comarca del Oriente", "text": "La comarca d'Oriente ye una de les 8 comarques nes que ta dividida Asturies a efeutos alministrativos.\nAgrupa los conceyos siguientes (d'oriente a occidente):"}
{"id": "761", "revid": "735", "url": "https://ast.wikipedia.org/wiki?curid=761", "title": "Comarca d'Uvi\u00e9u", "text": "La comarca d'Uvi\u00e9u ye una de les 8 comarques nes que ta dividida Asturies.\nAgrupa los conceyos siguientes (d'oriente a occidente):"}
{"id": "762", "revid": "37624", "url": "https://ast.wikipedia.org/wiki?curid=762", "title": "Comarca de Xix\u00f3n", "text": "La comarca de Xix\u00f3n ye una de les 8 comarques nes que ta dixebrada Asturies a efeutos alministrativos.\nAgrupa los conceyos siguientes (d'oriente a occidente):"}
{"id": "765", "revid": "37624", "url": "https://ast.wikipedia.org/wiki?curid=765", "title": "Contornes de Catalu\u00f1a", "text": "Llista de contornes de Catalu\u00f1a."}
{"id": "767", "revid": "43102", "url": "https://ast.wikipedia.org/wiki?curid=767", "title": "Paul Feyerabend", "text": "Paul Karl Feyerabend foi un fil\u00f3sofu de la ciencia austriacu que m\u00e1s alantre vivi\u00f3 n'Inglaterra, Estaos Xun\u00edos y Nueva Zelanda. Los sos trabayos m\u00e1s conoc\u00edos son \"Escontra'l m\u00e9todu\" (\"Against Method\", espubliz\u00e1u en 1975), y \"Adi\u00f3s a la Raz\u00f3n\" (amestadura de varios escritos espubliz\u00e1u en 1987).\nBiograf\u00eda.\nSold\u00e1u na Segunda guerra mundial a\u00fa foi fer\u00edu. Nos a\u00f1os 1950 entam\u00f3'l so llabor filos\u00f3ficu como siguidor del positivismu l\u00f3xicu del C\u00edrculu de Viena, ent\u00f3s baxo la influyencia de Ludwig Wittgenstein y Karl Popper. Tresllad\u00f3se a Londres pa estudiar col primeru, pero al morrer Wittgenstein, foi asign\u00e1u a Popper. \nFoi nel London School of Economics a\u00fa conoci\u00f3 a Imre Lakatos. Nos a\u00f1os 1970 ten\u00eden pensao espublizar un trabayu en com\u00fan a\u00fa los \"Programes d'investigaci\u00f3n cient\u00edfica\" de Lakatos ser\u00eden criticaos por Feyerabend. La repentina muerte de Lakatos fizo que s\u00f3lo la estaya escrita por Paul fuere espublizada col nome de \"Escontra'l m\u00e9todu\".\nLa cr\u00edtica a la ciencia de Feyerabend foi fecha dende dos frentes. Influy\u00edu por Popper, estudi\u00f3 en fondura la l\u00f3xica del m\u00e9todu cient\u00edficu, asina como episodios claves na historia de la ciencia. \nFeyerabend arguy\u00eda que l'adopci\u00f3n estricta de cualesquier m\u00e9todu (como los iguaos por Lakatos o Popper) yera contraproducente pal desendolcu de la ciencia, al nun permitir la esistencia d'otres teor\u00edes. D'eh\u00ed'l so lema \"too val\", que permite ensin bases racionales aniciar nueves teor\u00edes que compitan coles establec\u00edes. \nEn \"Adi\u00f3s a la Raz\u00f3n\" sofitaba la idea de que'l \"progresu\" nun esiste, s\u00f3lo la sustituci\u00f3n d'unes teor\u00edes por otres, nin meyores nin peores, s\u00f3lo distintes ca\u00fana cola so visi\u00f3n del mundu: la ciencia asem\u00e9yase al arte nesque unes modes sustituyen a otres."}
{"id": "774", "revid": "37624", "url": "https://ast.wikipedia.org/wiki?curid=774", "title": "Castiello Bernueces (parroquia)", "text": "Castiello Bernueces ye una parroquia del conceyu de Xix\u00f3n na Comunid\u00e1 Aut\u00f3noma d'Asturies.\nEn 2003 ten\u00eda una poblaci\u00f3n de 740 habitantes.\nTa al sur de la ciud\u00e1 y angua\u00f1o ocupada por urbanizaciones.\nBarrios:"}
{"id": "775", "revid": "116", "url": "https://ast.wikipedia.org/wiki?curid=775", "title": "Barriu", "text": "Un barriu ye:\nHai dellos barrios que son famosos, por exemplu el Soho londinense o China Town. "}
{"id": "776", "revid": "37624", "url": "https://ast.wikipedia.org/wiki?curid=776", "title": "Valdorn\u00f3n", "text": "Valdorn\u00f3n ye una parroquia del conceyu de Xix\u00f3n, na Comunid\u00e1 aut\u00f3noma d'Asturies.\nEn 2008 ten\u00eda una poblaci\u00f3n de 194 habitantes, de los que 91 son homes y 103 muyeres.\nYe la parroquia qu'ocupa la parte suroriental del conceyu, llimita colos conceyos de Villaviciosa, Siero y Sariegu. El puntu onde llenden toos ellos ye la Pe\u00f1a los cuatro xueces a 662 metros d'altit\u00fa.\nEtimolox\u00eda.\nSeg\u00fan Isidoro Cortina Frade, el t\u00e9rmino Valdorn\u00f3n remanez de la evoluci\u00f3n del vocablu \"Val de Ran\u00f3n\". Asina se constata nos documentos antiguos, como \"\u201cSancte Eulalie de Ranone\u201d\" (DCO a. 921, c. XII), \"\u201cSanta Olalla de Ranon\u201d\" (a. 1381), \"\u201cSanta Olalla de Valderra non\u201d\" (a. 1440) en viejos textos (CHMG p. 308ss).\nHistoria.\nEl primer documentu onde se cita a Valdorn\u00f3n ye'l testamentu d'Ordo\u00f1u II, como donaci\u00f3n a la ilesia del San Salvador d'Uvi\u00e9u. La so data ye del 8 d'agostu del a\u00f1u 921, anque se trate d'una falsificaci\u00f3n, esti testamentu conti\u00e9n datos aut\u00e9nticos:\nSantolaya tien gran adoraci\u00f3n n'Asturies y\u00e1 dende d\u00f3mina medieval, conserv\u00e1ndose numberoses ilesies baxo'l so patronalgu. La ilesia entard\u00f3 dellos a\u00f1os en ser reconstruyida dende'l so valtamientu en 1936. F\u00edzose ente 1956 y 1958 de la mano de Miguel y Javier Garc\u00eda-Lomas, con un montu qu'ent\u00f3ncenes ascend\u00eda a 381.954,09 pesetes y que foi execut\u00e1u pol mesmu pueblu en r\u00e9xime de sestaferia dada la precaried\u00e1 de los medios nesi momentu."}
{"id": "777", "revid": "37624", "url": "https://ast.wikipedia.org/wiki?curid=777", "title": "Cabue\u00f1es", "text": "Cabue\u00f1es ye una parroquia del conceyu de Xix\u00f3n na Comunid\u00e1 aut\u00f3noma d'Asturies.\nEn 2003 ten\u00eda una poblaci\u00f3n de 1.053 habitantes.\nAsitiada nel oriente de la ciud\u00e1, llenda col conceyu de Villaviciosa.\nNella as\u00edtiase la Universid\u00e1 Llaboral, l'Hospital de Cabue\u00f1es, el Tanatoriu municipal, el Campus universitariu, el Parque Teunol\u00f3xicu y el Xard\u00edn Bot\u00e1nicu.\nBarrios:"}
{"id": "778", "revid": "37624", "url": "https://ast.wikipedia.org/wiki?curid=778", "title": "Caldones (parroquia)", "text": "Caldones ye una parroquia del conceyu de Xix\u00f3n na Comunid\u00e1 aut\u00f3noma d'Asturies.\nEn 2003 ten\u00eda una poblaci\u00f3n de 403 habitantes.\nLlenda al este col conceyu de Villaviciosa y al sur cola parroquia de Valdorn\u00f3n. El monte Deva marca el finxu cola parroquia del mesmu nome."}
{"id": "779", "revid": "35", "url": "https://ast.wikipedia.org/wiki?curid=779", "title": "L'Abad\u00eda Cenero", "text": "L'Abad\u00eda Cenero ye una parroquia del conceyu de Xix\u00f3n, na Comunid\u00e1 aut\u00f3noma d'Asturies.\nTien una poblaci\u00f3n de .\nYe la mayor parroquia del conceyu. La zona norte ye un territoriu d'espansi\u00f3n industrial, al tar cerca de la planta sider\u00farxica d'Arcelor."}
