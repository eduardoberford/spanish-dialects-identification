{"id": "31370", "revid": "35", "url": "https://ast.wikipedia.org/wiki?curid=31370", "title": "La Venta (Llangr\u00e9u)", "text": "La Venta ye una parroquia del conceyu asturianu de Llangr\u00e9u; ye una de les dos del conceyu (la otra ye Tiuya) que nun tien parte urbana integrada na ciud\u00e1 de Llangr\u00e9u.\nForm\u00f3se'l 1 de xunetu de 1887 pola xuntura de dellos pueblos que pertenec\u00eden daquella a Lada y otros que yeren de Ria\u00f1u. La primer de les parroquies nomaes aport\u00f3 a la nueva entid\u00e1 los llugares d'El Caburniu, El Carme, Cebosa, El Folguer\u00f3n, La Raposa, San Tiso y Sarrellana, am\u00e1s de los de La Viesca, La Vega y Trapa, que y\u00e1 nun apaecen nel nomencl\u00e1tor municipal nin nes estad\u00edstiques del INE. El restu de los pueblos, esto ye, La Venta, La Cantera, La Casa Medio, La Espina, Espineo, La G\u00fceria, La Llana, Llandoso, Llaneces, Llantamart\u00edn, Ribero y El Rucio, pertenec\u00eden, primero d'esa fecha, a la parroquia de Ria\u00f1u.\nFoi nel llugar de La Venta, design\u00e1u pola so centralid\u00e1 nel territoriu como cabeza parroquial, nel que se construy\u00f3 la ilesia parroquial, consagrada a la Virxe del Carme. El territoriu tien una estensi\u00f3n de 9,10\u00a0km\u00b2 y llenda al norte cola parroquia de Ria\u00f1u, al este cola de Lada, al sur col conceyu de Mieres y al oeste col d'Uvi\u00e9u. Nelli viven (INE, 2009) 328 habitantes."}
{"id": "31372", "revid": "43102", "url": "https://ast.wikipedia.org/wiki?curid=31372", "title": "Fuercies Armaes d'Espa\u00f1a", "text": "Les Fuercies Armaes d'Espa\u00f1a (FFAA o FAS) son una organizaci\u00f3n de calter oficial encargada de la defensa nacional d'Espa\u00f1a. El mandu supremu correspuende al rei d'Espa\u00f1a, Xuan Carlos I, seg\u00fan l'art\u00edculu 62 de la Constituci\u00f3n. Les Fuercies Armaes son miembros activos de la OTAN, del Eurocuerpo y de los Grupos de combate de la Uni\u00f3n Europea.\nActualidad.\nEspa\u00f1a nestos momentos tien delles misiones actives nel estranxeru: n'El L\u00edbanu con 1.070 efectivos, en Bosnia y Herzegovina con 250 efectivos y n'Afganist\u00e1n con 1290 efectivos. N'avientu de 2006, el Gobiernu d'Espa\u00f1a alcord\u00f3 caltener en 7.000 el n\u00famberu m\u00e1ximu de soldaos esplegaos.\nLes Fuercies Armaes Espa\u00f1oles cuntaben a empiezos de 2010 con un n\u00famberu aver\u00e1u de 135.000 militares n'activu (47.500 militares de carrera, 1.500 de complementu y en redol a 86.000 soldaos de tropa y mariner\u00eda), seg\u00fan 10.000 reservistas voluntarios.\nEspa\u00f1a pertenez a la OTAN dende 1982 y ratific\u00f3lo en referendu en 1986. Les condiciones fueron l'amenorgamientu de bases aereu y militares norteamericanes allugaes n'Espa\u00f1a dende 1953, a\u00f1u en que se roblaren los primeros alcuerdos con EEXX dende la Segunda Guerra Mundial, y la non integraci\u00f3n nel aparatu militar de l'Alianza Atl\u00e1ntica. Dambes siguen ensin cumplise. Dende la llegada de la democracia, el contautu direutu con naciones democr\u00e1tiques, la progresiva introducci\u00f3n d'Espa\u00f1a nos asuntos internacionales, la profesionalizaci\u00f3n del Ex\u00e9rcitu de Tierra, l'Armada y l'Ex\u00e9rcitu del Aire, xunto col esfuerciu econ\u00f3micu realiz\u00e1u, fixeron que les fuercies armaes espa\u00f1oles ameyoraren considerablemente.\nMisiones nel estranxeru.\nLes Fuercies Armaes Espa\u00f1oles tienen unos 2.600 soldaos esplegaos nes cuatro misiones de paz actives qu'hai nel estranxeru: \nLes Fuercies Armaes Espa\u00f1oles, tami\u00e9n participaron nos \u00faltimos a\u00f1os n'otres misiones, sobremanera humanitaries y d'observaci\u00f3n: n'Albania en 1999, Mozambique, en marzu de 2000, Rep\u00fablica de Macedonia en 2001; Hait\u00ed en 2004, ya Indonesia, en 2005. En 2006, Espa\u00f1a particip\u00f3 en Darfur (Sud\u00e1n) cola unviada d'observadores y en Rep\u00fablica Democr\u00e1tica d'El Congu.\nPresupuestos.\nLos presupuestos del Ministeriu de Defensa pal a\u00f1u 2008 xubieron a 8.494.107.080 \u20ac, con una medr\u00eda del 5,63% respectu l'a\u00f1u 2007. Eso sup\u00f3n el dineru apurr\u00edu direutamente al Ministeriu, al cual hai que suma-y el dineru apurr\u00edu a organismos adscritos al mesmu, seg\u00fan les tresferencies ente subsectores (del mesmu o d'otros ministerios), pa un total de 9.729.305.240 \u20ac.\nNel a\u00f1u 2009 el presupuestu xubi\u00f3 a 8.255.772.260 \u20ac, con un total consolid\u00e1u tres trespasos y dineru apurr\u00edu a otros organismos de 9.394.313.070 \u20ac. Siguiendo la llinia descendente, la previsi\u00f3n pa 2010 ye de 7.694.862.260 \u20ac pal Ministeriu, con un total consolid\u00e1u final de 8.817.147.570 \u20ac, un amenorgamientu del 6,14% respectu al 2009.\nEstructura de mandu.\nEl mandu supremu de les Fuercies Armar ost\u00e9ntalo el Rei d'Espa\u00f1a como Capit\u00e1n Xeneral, magar el mandu operativu recai'l Xefe del Est\u00e1u Mayor de la Defensa (JEMAD) que dirixe'l Est\u00e1u Mayor de la Defensa, y qu'ostenta emplegu de Xeneral d'Ex\u00e9rcitu, Xeneral del Aire o Almirante Xeneral, dependiendo del ex\u00e9rcitu al que perteneza. El restu de la c\u00fapula militar ta formada por Xefe del Est\u00e1u Mayor del Ex\u00e9rcitu de Tierra (JEME), Xefe del Est\u00e1u Mayor del Ex\u00e9rcitu del Aire (JEMA) y el Xefe del Est\u00e1u Mayor de l'Armada (AJEMA), que dirixen, de la mesma, ca\u00fana de les armes del Ex\u00e9rcitu espa\u00f1ol.\nEl nomamientu de toos ellos failo'l Presidente del Gobiernu a propuesta del Ministru de Defensa.\nLos tr\u00e9s ex\u00e9rcitos dependen del Ministeriu de Defensa."}
{"id": "31373", "revid": "28171", "url": "https://ast.wikipedia.org/wiki?curid=31373", "title": "Asturianu de clas baxa", "text": "Col nome d'asturianu de clas baxa faise referencia a les deturpaciones que tien la llingua nel llinguax y na espresi\u00f3n por mor de la baxa condici\u00f3n social de los falantes. Dacuando ye lluendio estremar lo que ye un asturianu de clas baxa de lo que ye amest\u00e1u de clas baxa, pos ye esta la varied\u00e1 de la llingua na que s'espresen davezu les persones d'estes carauter\u00edstiques socioecon\u00f3miques.\nSicas\u00ed, pue ellaborase un llist\u00e1u d'espresiones comunes ente la moced\u00e1 y los seutores m\u00e1s marxinaos de la socied\u00e1."}
{"id": "31376", "revid": "116", "url": "https://ast.wikipedia.org/wiki?curid=31376", "title": "Miranda (cantante)", "text": "Vicente Miranda Rodr\u00edguez, Miranda, (Uvi\u00e9u, 3 de xunetu de 1897; 22 de marzu de 1975, foi un cantante asturianu de tonada, componente del grupu \"Los Cuatro Ases\".\nMiranda form\u00f3 parte del Orfe\u00f3n Ovetense, cola voz de bar\u00edtonu, onde coincidir\u00eda colos que m\u00e1s sero ser\u00eden compa\u00f1eros de so en \"Los Cuatro Ases\", \"Cuchichi\", \"Bot\u00f3n\" y Claverol. El cuartetu caltendr\u00eda la so activid\u00e1 ente los a\u00f1os 1920 y 1941, a\u00f1u nel que morrer\u00eda Bot\u00f3n lo que llev\u00f3 a la disoluci\u00f3n del cuartetu.\nFormar\u00eda parte del xur\u00e1u del primer concursu de canci\u00f3n asturiana del diariu Regi\u00f3n, que tendr\u00eda llugar nel \"Sal\u00f3n Babel\" d'Uvi\u00e9u, en 1948, xunto con \"Cuchichi\", Aquiles Sorribas y Juan Ur\u00eda R\u00edu.\nEl cantante cuenta con una calle que-y dedic\u00f3 l'Ayuntamientu d'Uvi\u00e9u.\nEnllaces esternos.\nCr\u00f3nica de la Tonada Asturiana, d'Ismael Gonz\u00e1lez Arias\nRecursos audiovisuales sobre canci\u00f3n asturiana: canal de Youtube \u00abHist\u00f3ricos de la M\u00fasica Asturiana\u00bb."}
{"id": "31377", "revid": "239", "url": "https://ast.wikipedia.org/wiki?curid=31377", "title": "Vicente Miranda Rodr\u00edguez", "text": ""}
{"id": "31378", "revid": "239", "url": "https://ast.wikipedia.org/wiki?curid=31378", "title": "Santos Luciano Alonso Mu\u00f1iz", "text": ""}
{"id": "31382", "revid": "43102", "url": "https://ast.wikipedia.org/wiki?curid=31382", "title": "Qigong", "text": "Qigong ye un t\u00e9rminu mandar\u00edn us\u00e1u pa describir dellos sistemes chinos d'entrenamientu f\u00edsicu y mental empobin\u00e1u a la sal\u00fa, les artes marciales y el desarrollu personal.\nQigong, o Chi Kung (t\u00e9rminu equivalente seg\u00fan la romanizaci\u00f3n Wade-Giles), ye una romanizaci\u00f3n de dos car\u00e1uteres chinos: \"Q\u00ec\" (\u6c14, \u6c23) y \"G\u014dng\" (\u529f). La definici\u00f3n que suel atopase nos diccionarios de la pallabra \u201cqi\u201d incl\u00fai los significaos d'\u201caliendu\u201d, \u201caire\u201d, \u201cgas\u201d y \u201cvapor\u201d, pero pue tami\u00e9n usase nun contestu de descripci\u00f3n de la rellaci\u00f3n ente materia, enerx\u00eda y esp\u00edritu. La definici\u00f3n del diccionariu pa \u201cGong\u201d (\u529f) ye davezu \u201crealizaci\u00f3n\u201d, \u201c\u00e9situ\u201d, \u201cbon result\u00e1u\u201d (refer\u00edo a trabayu, exerciciu, disciplina). Les dos pallabres comb\u00ednense pa describir sistemes y m\u00e9todos de \u201ctrabayu enerx\u00e9ticu\u201d y remanamientu de la enerx\u00eda intr\u00ednseco a los organismos vivientes.\nXeneralidaes.\nEsisten bien delles t\u00e9uniques diferentes de \"qigong\". El qigong pue prauticase col cuerpu relax\u00e1u o en movimientu, y prever movimientos predeterminaos o non (qigong espontaneu). En China, munches formes tradicionales de qigong t\u00e1n rellacionaes cola medicina, con corrientes de pensamientu espiritual o relixoso como'l Tao\u00edsmu, el Budismu y el Confucianismu, asina como coles artes marciales.\nSicas\u00ed los principios referenciales cambien acordies cola finalid\u00e1 cola que se prautica'l qigong. Pa fines terap\u00e9uticos o hix\u00e9nicos, el qigong venc\u00e9yase a los principios de la medicina tradicional china. Si se prautica con fines espirituales, b\u00e1sase nos principios rellacionaos cola alquimia china y coles indicaciones del pensamientu espiritual o relixoso al que sirve. Ensin embargu nel casu de la pr\u00e1utica como arte marcial, munchos estilos de qigong refi\u00e9rense a les correspondientes corrientes espirituales y culturales de pensamientu nes que se desendolca l'usu marcial d'esta disciplina.\nLes reaiciones \u00e9nte la pr\u00e1utica del qigong son perestremaes. La mayor\u00eda de los m\u00e9dicos occidentales, una parte de los m\u00e9dicos tradicionales chinos y el mesmu gobiernu chinu, consideren el qigong principalmente dende'l puntu de vista del exerciciu f\u00edsicu, vi\u00e9ndolu como una pr\u00e1utica conxunta de t\u00e9uniques de control de la respiraci\u00f3n y del movimientu que pue contribuyir a caltener la forma y la condici\u00f3n f\u00edsica. Otros siguen un puntu de vista m\u00e1s metaf\u00edsicu, llegando a caltener que la respiraci\u00f3n y los exercicios de movimientu tienen una importante influyencia sobre les fuercies del universu; y este aspeutu del qigong tov\u00eda vien xeneralmente consider\u00e1ndose como una creyencia.\nHistoria.\nEl qigong nun foi cre\u00e1u por un solu individuu, sin\u00f3n que ye'l result\u00e1u de milenta a\u00f1os d'esperiencia de los chinos nel usu de la enerx\u00eda pa tratar malures, promover la sal\u00fa y la llonxevid\u00e1, ameyorar les habilidaes de llucha, espander la mente, algamar diferentes niveles de consciencia y desarrollar la espiritualid\u00e1. Les diferentes t\u00e9uniques de qigong desendolc\u00e1ronse separadamente en diferentes partes de China, pero en munchos casos influy\u00e9ronse mutuamente.\nDeriv\u00e1u d'antig\u00fces t\u00e9uniques conoc\u00edes como \"Tao Yin\", el qigong talu como se conoz g\u00fcei data de la Dinast\u00eda Han (206 aC - 220 dC), cuando entam\u00f3 a sistematizase. \u00dan de los documentos hist\u00f3ricos m\u00e1s antiguos que reflexen lo qu'angua\u00f1o conocemos como qigong ye l'esbozu pint\u00e1u en seda atop\u00e1u nun enterramientu de la ciud\u00e1 china de Ma Wang Tui, que data de la \u00e9poca de la dinast\u00eda Han. Sicas\u00ed l'usu mesmu del t\u00e9rminu qigong ye relativamente reci\u00e9n, darr\u00e9u que data de principios del sieglu XX, siendo actualmente utiliz\u00e1u pa referise a bon n\u00famberu d'exercicios f\u00edsicos destinaos a desendolcar la fuercia (f\u00edsica, enerx\u00e9tica, mental o espiritual) o pa fines terap\u00e9uticos, per aciu de la utilizaci\u00f3n de la enerx\u00eda vital Chi, o Qi.\nActualmente tan realiz\u00e1ndose dellos estudios cient\u00edficos sobro la eficacia de les pr\u00e1utiques de qigong y sobro los sos principios. A principios de la d\u00e9cada de 1970 llev\u00e1ronse a cabu nueves investigaciones que demostraron a travi\u00e9s de m\u00e9todos cient\u00edficos occidentales los efeutos del qigong nel cuerpu humanu y la esistencia del \"Qi\". D'ente elles destaca la de Gu Hansen y Lin Houshen, del Institutu de Qigong y Medicina China de Shanghai, que demostraron que'l Qi pue midise con sensores infrarroxos, con resultaos aldericaos y aceutaos con entusiasmu pola mayor\u00eda de la comunid\u00e1 cient\u00edfica internacional. Tami\u00e9n foron anovadores les investigaciones del maestru Yan Xin.\nMagar qu'ent\u00e1 ye una pr\u00e1utica vista con escepticismu por munchos miembros de la comunid\u00e1 m\u00e9dica n'Occidente, la Organizaci\u00f3n Mundial de la Sal\u00fa (OMS) incluy\u00f3la ente les formes de Medicina Tradicional China qu'encamienta incluyir nos sistemes de sal\u00fa.\nPr\u00e1utiques.\nQigong ye un t\u00e9rminu que nun pue venceyase a una determinada pr\u00e1utica. El so signific\u00e1u ye tan ampliu como'l de la pallabra ximnasia n'Occidente, pudiendo aplicase a pr\u00e1utiques con carauter\u00edstiques bien estremaes. Poro, hai milenta variantes d'estes pr\u00e1utiques que bramente pueden llamase \"qigong\". \n\u00dan de los criterios pa la so clasificaci\u00f3n dixebren estes pr\u00e1utiques en dos llinies principales: est\u00e1tiques y din\u00e1miques. Dambes tienen en com\u00fan la busca de la unid\u00e1 de cuerpu y mente nun equilibriu harmoniosu.\nPer otra parte delles formes de qigong empl\u00e9guense non s\u00f3lo como una forma terap\u00e9utica p'ameyorar la sal\u00fa del prauticante, sin\u00f3n tami\u00e9n como un pres\u00e9u pa tratar la sal\u00fa d'otres persones. La forma m\u00e1s com\u00fan d'esti \u00faltimu usu valse de la \u201cimposici\u00f3n de manes\u201d y de la intenci\u00f3n del terapeuta d'empobinar o tresmitir della enerx\u00eda propio al paciente.\nLa pr\u00e1utica del qigong venc\u00e9yase tami\u00e9n a delles artes marciales chines, como'l Tai Chi. Nesti sen, arriendes de ser una forma d'ameyorar la sal\u00fa del prauticante de Tai Chi, el qigong pue emplegase como m\u00e9todu de defensa o d'ataque.\nLos diferentes tipos de qigong pueden tami\u00e9n clasificase en cinco escueles principales, seg\u00fan los sos prop\u00f3sitos o les influyencies que recibieren:\nEn cuantes a pr\u00e1utiques concretes, ente les m\u00e1s conoc\u00edes angua\u00f1o destaquen les siguientes:"}
{"id": "31383", "revid": "10224", "url": "https://ast.wikipedia.org/wiki?curid=31383", "title": "Chi Kung", "text": ""}
{"id": "31385", "revid": "5110", "url": "https://ast.wikipedia.org/wiki?curid=31385", "title": "Radio 1", "text": ""}
{"id": "31390", "revid": "43102", "url": "https://ast.wikipedia.org/wiki?curid=31390", "title": "Santa Rosa (Mieres)", "text": "Santa Rosa ye una parroquia del conceyu asturianu de Mieres. As\u00edtiase na fastera nororiental del conceyu, y tien una estensi\u00f3n de 24,99 km\u00b2, onde viven . Llenda al norte y l'este col conceyu de Llangr\u00e9u, al sur cola parroquia de Tur\u00f3n, al oeste cola de Mieres Extrarradio y al noroeste cola de La Pe\u00f1a. Esti\u00e9ndese pela cuenca alta y media del r\u00edu San Xuan, y compriende los nucleos de poblaci\u00f3nde L'Acib\u00edu, L'Ac\u00edu, Agradiellos, Baltesara, El Barrio Solano, El Caban\u00edn, El Quempu, La Cantera, El Cantiqu\u00edn, El Quentu, Quentuserr\u00f3n, La Carba, El Carbay\u00f3n, Carrespientes, La Casacima, La Caser\u00eda, El Coll\u00e9u, Cutuperal, El Cruce, Entelosr\u00edos, La Felguera, El Fresneal, La Insierta, La Envernal, La Llonga, La Yana les Duernes, La Llavaera, La Mozquita, Los Nadales, El Pe\u00f1\u00f3n, Piedrafita, Planta, Polio, Los Pontones, El Prurri\u00fandu, Los Quintanales, El Rebullu, Respines, Returbiu, Santa Rosa, Santu Miano, La Seg\u00e1, El Sord\u00e1n, Los Torneros, Vegaotos, El Vesc\u00f3n, La Xagosa, El Campizu, La Corranuxa y El Cau.\nLa so capiella fund\u00f3se nel a\u00f1u 1686, nel llugar de La Masera, que yera'l nome primitivu del pueblu."}
{"id": "31446", "revid": "116", "url": "https://ast.wikipedia.org/wiki?curid=31446", "title": "Claverol", "text": "Enrique Claverol Estrada, Claverol, (Uvi\u00e9u, 31 d'ochobre de 1892; 16 de marzu de 1950), foi un cantante asturianu de tonada, componente del grupu \"Los Cuatro Ases\".\nEn 1907, enantes de cumplir los diecis\u00e9is a\u00f1os d'ed\u00e1, ingres\u00f3 cola voz de tenor na \"Asociaci\u00f3n Coral e Instrumental Ovetense\", que m\u00e1s sero pasar\u00eda a llamase \"Orfe\u00f3n Ovetense\", y ell\u00ed conocer\u00eda a \"Cuchichi\", \"Bot\u00f3n\" y Miranda colos que formar\u00eda'l grupu \"Los Cuatro Ases\" nel a\u00f1u 1920. El cuartetu caltendr\u00eda la so activid\u00e1 hasta 1942, a\u00f1u nel que morrer\u00eda \"Bot\u00f3n\" lo que llev\u00f3 a la disoluci\u00f3n del grupu.\nEnllaces esternos.\nCr\u00f3nica de la Tonada Asturiana"}
{"id": "31447", "revid": "239", "url": "https://ast.wikipedia.org/wiki?curid=31447", "title": "Enrique Claverol Estrada", "text": ""}
{"id": "31455", "revid": "35", "url": "https://ast.wikipedia.org/wiki?curid=31455", "title": "Presidentes de los Estaos Xun\u00edos", "text": ""}
{"id": "31457", "revid": "379", "url": "https://ast.wikipedia.org/wiki?curid=31457", "title": "William Henry Gates", "text": ""}
{"id": "31460", "revid": "322", "url": "https://ast.wikipedia.org/wiki?curid=31460", "title": "Invasi\u00f3n musulmana de la Pen\u00ednsula Ib\u00e9rica", "text": ""}
{"id": "31523", "revid": "28171", "url": "https://ast.wikipedia.org/wiki?curid=31523", "title": "Graf Zeppelin", "text": "Graf Zeppelin tien varios significaos:"}
{"id": "31525", "revid": "37624", "url": "https://ast.wikipedia.org/wiki?curid=31525", "title": "Bandera de Finlandia", "text": "La bandera de Finlandia foi adoptada'l 29 de mayu de 1918, cuasi seis meses dempu\u00e9s de la independencia'l pa\u00eds, magar que la llei que regula'l so usu actualmente ye de 1978. Ta formada por una cruz azul sobro fondo blancu. Hai dos variantes oficiales d'ella: la bandera nacional y la bandera oficial del est\u00e1u.\nLa bandera nacional ye rectangular, con una proporci\u00f3n 11:18 (altor:anchor). La cruz tien un anchor de tr\u00e9s unidaes, ta situada a una altura de cuatru unidaes y ye de color Pantone 294C. Dende l'asta hasta la cruz la bandera tien un llargor de cinco; eso, colos tr\u00e9s d'anchor de la cruz, dexa diez unidaes de llargor hasta'l final de la bandera. Ye la bandera qu'usen los ciudadanos, les empreses y organizaciones y los conceyos y rexones finlandeses, y puede facese usu d'ella llibremente.\nLa bandera oficial del est\u00e1u, que tien dos variantes posibles (rectangular y de tr\u00e9s puntes), tien inscritu nel cuadru que formen los dos brazos de la cruz al cruciase l'escudu oficial del pa\u00eds, y ye un poco m\u00e1s llarga que la otra, con una proporci\u00f3n 11:19 y puntes de cinco unidaes de llargor. Na so forma rectangular \u00fasenla toles instituciones de los gobiernos nacional y provinciales, quitando la polic\u00eda y los xulgaos, los cabildros catedralicios de les dos ilesies nacionales (la evanx\u00e9lica luterana y la ortodoxa) y los barcos civiles del pa\u00eds. La so versi\u00f3n con tr\u00e9s puntes \u00fasase nam\u00e1i como insignia naval de l'Armada finlandesa. \u00dasase tami\u00e9n, con una cruz de la llibert\u00e1 (una condecoraci\u00f3n de los pa\u00edses n\u00f3rdicos) nel cuadrante superior izquierdu, como bandera presidencial.\nHistoria.\nLa bandera de Finlandia, llamada tami\u00e9n \"Siniristilippu\" (la bandera de la cruz azul), tien el so orixe remotu nun dise\u00f1u qu'us\u00f3, por primer vegada, un club n\u00e1uticu de \u1e24\u00e9lsinki, nom\u00e1u Nyl\u00e4ndska Jaktklubben, en 1861. Esa bandera llevaba, am\u00e1s de la cruz, les armes de la provincia d'Uusimaa na parte superior izquierda. La bandera, menos no que cinca a la posici\u00f3n de la cruz, yera asemeyada a la del club n\u00e1uticu de San Petersburgu, que se fundara un a\u00f1u anantes, que, pela so parte, taba inspirada na insignia de l'Armada rusa.\nUna y bones el pa\u00eds algam\u00f3 la independencia en 1917 f\u00edzose un concursu pa d\u00e1-y una bandera al nuevu est\u00e1u. La mayor\u00eda de los dise\u00f1os yeren bien basaos nos colores actuales, blancu y azul, o bien nel color\u00e1u y el mariellu, que son los del escudu del pa\u00eds. Ansina, una de les propuestes yera d'un dise\u00f1u asemey\u00e1u al de la bandera de Dinamarca, pero con una cruz mariella sobro fondo color\u00e1u. Demientres que'l concursu nun se resolvi\u00f3 us\u00f3se como bandera oficial una col escudu d'armes del pa\u00eds sobro fondo color\u00e1u."}
{"id": "31526", "revid": "379", "url": "https://ast.wikipedia.org/wiki?curid=31526", "title": "Publio Cornelio Escipi\u00f3n", "text": ""}
{"id": "31527", "revid": "5110", "url": "https://ast.wikipedia.org/wiki?curid=31527", "title": "Publiu Eliu Adrianu", "text": ""}
{"id": "31528", "revid": "5110", "url": "https://ast.wikipedia.org/wiki?curid=31528", "title": "Publio Elio Adriano", "text": ""}
{"id": "31529", "revid": "379", "url": "https://ast.wikipedia.org/wiki?curid=31529", "title": "Cayu Xuliu C\u00e9sar Augustu Xerm\u00e1nicu", "text": ""}
{"id": "31530", "revid": "379", "url": "https://ast.wikipedia.org/wiki?curid=31530", "title": "Cayo Xulio C\u00e9sar Augusto Xerm\u00e1nico", "text": ""}
{"id": "31531", "revid": "379", "url": "https://ast.wikipedia.org/wiki?curid=31531", "title": "Gaius Julius Caesar Augustus Germanicus", "text": ""}
{"id": "31532", "revid": "379", "url": "https://ast.wikipedia.org/wiki?curid=31532", "title": "Cayu Xuliu C\u00e9sar", "text": ""}
{"id": "31533", "revid": "28171", "url": "https://ast.wikipedia.org/wiki?curid=31533", "title": "Cayu Xuliu C\u00e9sar (dixebra)", "text": "Cayu Xuliu C\u00e9sar pue referise a varios personaxes de la Roma antigua:"}
{"id": "31534", "revid": "28171", "url": "https://ast.wikipedia.org/wiki?curid=31534", "title": "Xuliu (dixebra)", "text": "Xuliu pue referise a:"}
{"id": "31535", "revid": "28171", "url": "https://ast.wikipedia.org/wiki?curid=31535", "title": "Julio", "text": "El nome Julio pue facer referencia a distintes persones:"}
{"id": "31536", "revid": "43102", "url": "https://ast.wikipedia.org/wiki?curid=31536", "title": "Julio Anguita", "text": "Julio Anguita Gonz\u00e1lez foi un maestru y pol\u00edticu espa\u00f1ol. A lo llargo de la so carrera pol\u00edtica ostent\u00f3 distintos puestos: foi alcalde de C\u00f3rdoba ente 1979 y 1986 (d\u00f3mina na que los medios de comunicaci\u00f3n di\u00e9ron-y el llamatu de \u00abcalifa rojo\u00bb o \u00abel califa\u00bb), secretariu xeneral del Part\u00edu Comunista d'Espa\u00f1a (PCE) y coordinador xeneral d'Izquierda Xunida (IX). \nBaxo la so direici\u00f3n, la coalici\u00f3n IX algam\u00f3 los sos mayores \u00e9sitos eleutorales, superando llargamente los 2 millones de votos nes xenerales de 1993 y 1996, algamando nesti \u00faltimu a\u00f1u m\u00e1s d'un 10\u00a0% de los votos y 21 diputaos. El so periodu al mandu d'Izquierda Xunida estrem\u00f3se pola desixencia de concretar alcuerdos program\u00e1ticos y el refugu a la corrupci\u00f3n. Tres la so marcha, IX empecipi\u00f3 una fase de cayente que, de la mano de Francisco Frutos primeru y Gaspar Llamazares dempu\u00e9s, llev\u00f3lu a consiguir nam\u00e1i 2 diputaos nes eleiciones xenerales de 2008.\nSepart\u00e1u de la pol\u00edtica activa por una afecci\u00f3n cardiaca, Julio Anguita sigui\u00f3 participando en distintos actos y alternatives pa llograr los oxetivos ideol\u00f3xicos d'esquierdes ente los que s'atopa un Est\u00e1u republicanu. Formaba parte del \"Colectivo Prometeo\" y del \"Frente C\u00edvico Somos Mayor\u00eda\", del que foi fundador.\nBiograf\u00eda.\nJulio Anguita naci\u00f3'l 21 de payares de 1941 na llocalid\u00e1 malague\u00f1a de Fuengirola. Miembru d'una familia de militares, allonx\u00f3se de la tradici\u00f3n familiar al facer estudios de Maxisteriu y, darr\u00e9u, llic\u00e9nciase n'Historia na Universid\u00e1 de Barcelona. Maestru d'oficiu, en 1972 afili\u00f3se al ent\u00f3s clandest\u00edn Part\u00edu Comunista d'Espa\u00f1a (PCE) y en 1977 aport\u00f3 al Comit\u00e9 Central del part\u00edu n'Andaluc\u00eda.\nAlcalde de C\u00f3rdoba.\nNes eleiciones municipales d'abril de 1979 present\u00f3se como candidatu del PCE a l'alcald\u00eda de C\u00f3rdoba, llogrando ser el m\u00e1s vot\u00e1u anque qued\u00f3 llonxe de la mayor\u00eda absoluta \u2014el PCE llogr\u00f3 8 de los 27 conceyales en xuegu\u2014. Anguita decidi\u00f3 formar un gobiernu de concentraci\u00f3n xunto al restu de fuerces pol\u00edtiques (PSOE, UCD y PSA), polo que foi escoy\u00edu rexidor municipal. D'esta miente, convirti\u00f3se nel primer y \u00fanicu alcalde comunista d'una capital de provincia. A la so llegada al poder, Anguita atop\u00f3se una mala situaci\u00f3n na ciud\u00e1, y nos primeros meses al mandu de l'alcald\u00eda atop\u00f3se con numberosos problemes. Daquella C\u00f3rdoba yera una ciud\u00e1 verdaderamente degradada y con una urxente necesid\u00e1 d'intervenciones urbanes, especialmente na zona ablayada qu'hab\u00eda alredor de les instalaciones ferroviaries. La so llegada al poder coincidi\u00f3 cola crisis econ\u00f3mica de los a\u00f1os 1970 y el zarru de munches empreses, como foi'l casu de la f\u00e1brica de Westinghouse.\nLos problemes dientro del gobiernu de concentraci\u00f3n tami\u00e9n empezaron dende bien a\u00edna. Les rellaciones col PSOE enterri\u00e1ronse darr\u00e9u de la alquisici\u00f3n de la empresa privada d'autobuses Aucorsa, ent\u00f3s nun est\u00e1u ruinosu, con un costu de 200 millones pa les arques municipales; la posterior compra d'una nueva flota d'autobuses per valor de 300 millones de pesetes y la xesti\u00f3n de la operaci\u00f3n supunxeron un nuevu desencuentru ente socialistes y comunistes. En 1980 tantu'l PSOE como la UCD bloquiaron delles iniciatives econ\u00f3miques, como la creaci\u00f3n d'una cadena de radio llocal de calter p\u00fablicu, la xesti\u00f3n de la empresa municipal d'ag\u00fces, o la revisi\u00f3n del PGOU. L'espa\u00f1\u00edu d'un nuevu esc\u00e1ndalu a raiga\u00f1u del llam\u00e1u \u00abCaso Provienco\u00bb \u2014la compra municipal d'un inmueble que Anguita autoriz\u00f3 ensin conocencia nin aprobaci\u00f3n de la corporaci\u00f3n municipal\u2014 llev\u00f3 a la rotura definitiva col PSOE. Poco dempu\u00e9s tami\u00e9n llegar\u00eda la rotura cola UCD pol enfrentamientu que Anguita caltuvo col obispu de C\u00f3rdoba, a cuenta de la cesi\u00f3n del antiguu conventu de Santa Clara a un coleutivu musulm\u00e1n encabez\u00e1u pol saud\u00edn Al\u00ed Ketanni. Sicas\u00ed, esta cesi\u00f3n nun espolletar\u00eda y qued\u00f3 en nada.\nPese a la crisis econ\u00f3mica que travesaba la ciud\u00e1 y de los problemes que travesaba'l gobiernu municipal, la so popularid\u00e1 ente la poblaci\u00f3n cordobesa sigui\u00f3 siendo bastante elevada. Nes eleiciones municipales 1983 foi reelix\u00edu como alcalde, pero esta vegada por mayor\u00eda absoluta (17 conceyales). Tres esti aplastante trunfu empez\u00f3se-y a conocer como'l \u00abCalifa rojo\u00bb. La nueva mayor\u00eda absoluta del PCE llevar\u00eda a la formaci\u00f3n d'un t\u00e1ndem de gobiernu ente Anguita y el so teniente d'alcalde, Herminio Trigo. Ye rese\u00f1able que ser\u00eda per esta d\u00f3mina cuando se solicit\u00f3 a la UNESCO la declaraci\u00f3n de la Mezquita-catedral de C\u00f3rdoba como Patrimoniu Cultural de la Humanid\u00e1, cosa que finalmente se llogr\u00f3 en 1984.\nDempu\u00e9s de 1983, tres l'apolmonante victoria socialista nes eleiciones xenerales de 1982, Anguita caltuvo una actit\u00fa d'enfrentamientu y de ciertu victimismu frente al gobiernu central y otres instituciones gobernaes por socialistes. Esta nueva pol\u00edtica llev\u00f3 a que'l desenvolvimientu de la ciud\u00e1 vi\u00e9rase notablemente paraliz\u00e1u. La construcci\u00f3n d'una nueva Estaci\u00f3n de ferrocarril foi otru de los asuntos pol\u00e9micos d'esta d\u00f3mina. Anguita caltuvo numberosos enfrentamientos con RENFE y el Ministeriu de Fomentu, dada la pretensi\u00f3n de Anguita de que los terrenes lliberaos de l'antigua estaci\u00f3n pasaren a propied\u00e1 del Conceyu y que fuera l'Est\u00e1u quien financiara puramente les obres de la nueva estaci\u00f3n, una idea que topet\u00f3 cola oposici\u00f3n de RENFE y el ministeriu. La posici\u00f3n d'Anguita provoc\u00f3 que la construcci\u00f3n de la nueva Estaci\u00f3n quedara paralizada mientres casi una d\u00e9cada. En 1985 unvi\u00f3 una carta al ent\u00f3s presidente del gobiernu, Felipe Gonz\u00e1lez, na que s'opon\u00eda al pidimientu d'esti d'impulsar la construcci\u00f3n dende los conceyos d'Espa\u00f1a, como soluci\u00f3n al problema del paru; nella tami\u00e9n defend\u00eda l'autonom\u00eda municipal y respetar la \"Llei del Suelu\" vixente nesi momentu pa impulsar un modelu urban\u00edsticu sostenible. Arriendes, Anguita dio a la conxelaci\u00f3n de les llicencies d'obres y del Plan Xeneral d'Ordenaci\u00f3n Urbana (PGOU), decisi\u00f3n qu'atop\u00f3 un ampliu refugu dende numberosos sectores de C\u00f3rdoba, inclusive cola oposici\u00f3n del so teniente d'alcalde y compa\u00f1eru de part\u00edu, Herminio Trigo. A empiezos de 1986 dimiti\u00f3 del so cargu y arrenunci\u00f3 a presentase de nuevu como alcalde pa les siguientes eleiciones. Sicas\u00ed, poco dempu\u00e9s saltar\u00eda al \u00e1mbitu pol\u00edticu andaluz al convertise en candidatu d'Izquierda Xunida (IX) a la Presidencia de la Xunta d'Andaluc\u00eda.\nSecretariu xeneral del PCE y coordinador d'IX.\nL'estrueldosu fracasu del PCE nes eleiciones xenerales de 1982 llev\u00f3 a que se plantegara un seriu procesu de reorganizaci\u00f3n interna. Foi en 1986 cuando'l PCE, al pie de otres fuerces pol\u00edtiques minoritaries, punxeron les bases pa la fundaci\u00f3n d'Izquierda Xunida (IX). De cara a les eleiciones auton\u00f3miques andaluces de 1986, IX llogr\u00f3'l 18\u00a0% de los votos y 19 esca\u00f1os, como una muestra del \u00e9situ de la nueva marca.\nEn febreru de 1988 foi escoy\u00edu secretariu xeneral del PCE y al a\u00f1u siguiente p\u00fanxose al mandu d'Izquierda Xunida, llogrando'l so esca\u00f1u nel Congresu de los Diputaos mientres les elecciones de 1989.\nFoi tami\u00e9n escoy\u00edu diput\u00e1u y voceru del grupu parlamentariu d'Izquierda Xunida nel Congresu de los Diputaos en 1993 y 1996, a\u00f1os en qu'IX llogr\u00f3 los sos meyores resultaos eleutorales, en redol al 10\u00a0% de los votos. Defendi\u00f3 una llinia pol\u00edtica pa Izquierda Xunida basada na \"teor\u00eda de les dos veres\" (bas\u00e1u nel afitamientu de diferencies ente, d'una parte, el Part\u00edu Popular y el Part\u00edu Socialista Obreru Espa\u00f1ol, y de la otra, Izquierda Xunida) y el \"sorpasso\" (seg\u00fan el que IX ten\u00eda d'aspirar a devasar al PSOE como fuerza hexem\u00f3nico de la esquierda n'Espa\u00f1a). Coles mesmes, afirm\u00f3 que los alcuerdos col PSOE ten\u00eden d'afitase baxu alcuerdos program\u00e1ticos concretos, y enxam\u00e1s por sistema (conceici\u00f3n espresada nel so conoc\u00edu lema: \"programa, programa, programa\").\nEn sepiembre de 1997, na fiesta del PCE, Anguita anunciaba que diben defender una Espa\u00f1a republicana y federal, y na fiesta del a\u00f1u siguiente, defendi\u00f3'l derechu d'autodeterminaci\u00f3n de los pueblos, y esclariaba que'l so part\u00edu nam\u00e1i aceutara la Monarqu\u00eda de forma temporal, mentanto la transici\u00f3n, pa llegar al consensu, siempres y cuando se desenvolviera la constituci\u00f3n.\nDex\u00f3 la secretar\u00eda xeneral el 5 d'avientu de 1998 mientres el XV Congresu del PCE, pidiendo a los militantes comunistes que reivindicaren los principios del anticapitalismu, antisistema y la llucha por una socied\u00e1 igualitaria. Equipar\u00f3 no pol\u00edtico al PSOE y al PP y llam\u00f3 a rebatu a la militancia pa recuperar la llucha na cai.\nDempu\u00e9s d'un tercer problema cardiovascular, a finales de 1999 dex\u00f3 la candidatura a la Presidencia del Gobiernu de les eleiciones de 2000 a Francisco Frutos alegando razones de sal\u00fa. Na VI Asamblea d'Izquierda Xunida, n'ochobre de 2000, foi sustituy\u00edu nel cargu de coordinador xeneral por Gaspar Llamazares. Foi de los pocos pol\u00edticos qu'en tando m\u00e1s d'ocho a\u00f1os como parllamentariu arrenunci\u00f3 a la pensi\u00f3n de xubilaci\u00f3n como exdiput\u00e1u y recibi\u00f3 la de maestru d'escuela.\nRefundaci\u00f3n de la esquierda.\nEl 1 de xunu de 2005, nel XVII Congresu del PCE, present\u00f3 un documentu nel que se llamaba a la refundaci\u00f3n del part\u00edu, y cavilg\u00e1base tocante al Movimientu Comunista Internacional. Se\u00f1al\u00f3 l'impactu negativu que traxo la cayida de la Xuni\u00f3n Sovi\u00e9tica y el acriticismu y sumisi\u00f3n de los sindicatos y l'Esquierda al orde capitalista afit\u00e1u.\nEl 22 d'abril de 2008, unvi\u00f3 al Comit\u00e9 Federal del PCE un documentu nel que defend\u00eda la necesid\u00e1 d'una refundaci\u00f3n d'IX. Na so carta, atribuy\u00f3 la debacle eleutoral a la falta d'una llinia clara\", y a la inesistencia d'un programa coherente. Defendi\u00f3 la democracia radical, la llucha pola III Rep\u00fablica y el federalismu, tantu para'l modelu organizativu de la coalici\u00f3n como pal modelu d'est\u00e1u defend\u00edu. Al so xuiciu, l'alderique tendr\u00eda d'abrise na siguiente asemblea federal d'IX.\nCaberos a\u00f1os y muerte.\nFin\u00f3\u00a0el 16 de mayu de 2020 a los 78 a\u00f1os d'ed\u00e1 nel Hospital Reina Sof\u00eda de C\u00f3rdoba au llevaba ingres\u00e1u dende'l s\u00e1badu 9 de mayu, en sufriendo una parada cardiaca na so casa.\nFamilia.\nPrimeramente tuvo cas\u00e1u con Antonia Parrado Rojas, cola que tuvo dos f\u00edos: Julio Anguita Parrado y Ana Anguita Parrado. En 2007 cas\u00f3se con Mar\u00eda Agustina Mart\u00edn Ca\u00f1o, a la que conociera nel Institutu Blas Infante de C\u00f3rdoba, au dambos daben clase, y al qu'Anguita incorpor\u00e1rase en dexando la pol\u00edtica activa.\n\"Maldites seyan les guerres y los canalles que les faen\".\nEl so f\u00edu, Julio Anguita Parrado estudi\u00f3 periodismu y fixo un cursu de corresponsal de guerra en Quantico (Virginia, EE. XX.) entam\u00e1u por El Pent\u00e1gonu. Foi a trabayar como corresponsal de guerra a Iraq, au tresllad\u00f3se'l 21 de marzu de 2003 xunto cola 3\u00aa Divisi\u00f3n d'Infanter\u00eda del Ex\u00e9rcitu estauxunidense. El 7 d'abril, y\u00e1 en Bagdad, algam\u00f3-y un misil caus\u00e1ndo-y la muerte. En siendo repatri\u00e1u, foi soterr\u00e1u na so ciud\u00e1 natal el 16 d'abril de 2003.Julio Anguita, n'aquelles fechas escoordinador xeneral d'Izquierda Xunida, recibi\u00f3 la noticia de la muerte del so f\u00edu cuando iba a intervenir nun actu organiz\u00e1u pola \"Unidad C\u00edvica Republicana\" nel \u00abTeatro Federico Garc\u00eda Lorca de Getafe (Madrid). Xubi\u00f3 al estr\u00e1u y manifest\u00f3, visiblemente emocion\u00e1u:\nLa fras \"Maldites seyan les guerres y los canalles que les faen\"\" qued\u00f3 como una espresi\u00f3n antib\u00e9lica n'Espa\u00f1a."}
{"id": "31537", "revid": "28171", "url": "https://ast.wikipedia.org/wiki?curid=31537", "title": "Julio Gonz\u00e1lez", "text": "Julio Gonz\u00e1lez ye'l conxuntu del nome propiu, en castellanu, Julio y l'apell\u00edu Gonz\u00e1lez que pue referise a:"}
{"id": "31539", "revid": "379", "url": "https://ast.wikipedia.org/wiki?curid=31539", "title": "Julio (dixebra)", "text": ""}
{"id": "31540", "revid": "28171", "url": "https://ast.wikipedia.org/wiki?curid=31540", "title": "Julio Iglesias (dixebra)", "text": "Julio Iglesias pue referise a:"}
{"id": "31541", "revid": "28171", "url": "https://ast.wikipedia.org/wiki?curid=31541", "title": "Julio Jim\u00e9nez", "text": "Julio Jim\u00e9nez ye'l conxuntu del nome propiu en castellanu \"Julio\" y l'apell\u00edu Jim\u00e9nez que pue referise a:"}
{"id": "31542", "revid": "28171", "url": "https://ast.wikipedia.org/wiki?curid=31542", "title": "Julio Mart\u00ednez", "text": "Julio Mart\u00ednez ye'l conxuntu del nome propiu, en castellanu, \"Julio\" y l'apell\u00edu Mart\u00ednez que pue referise a:"}
{"id": "31543", "revid": "28171", "url": "https://ast.wikipedia.org/wiki?curid=31543", "title": "Julio Romero", "text": "Julio Romero ye'l conxuntu del nome propiu en castellanu Julio y l'apell\u00edu Romero que pue referise a:"}
{"id": "31544", "revid": "116", "url": "https://ast.wikipedia.org/wiki?curid=31544", "title": "C\u00e9sar", "text": "C\u00e9sar pue referise a:"}
{"id": "31545", "revid": "379", "url": "https://ast.wikipedia.org/wiki?curid=31545", "title": "C\u00e9sar (dixebra)", "text": ""}
{"id": "31546", "revid": "37624", "url": "https://ast.wikipedia.org/wiki?curid=31546", "title": "Xuliu C\u00e9sar (dixebra)", "text": "Xuliu C\u00e9sar pue referise a:"}
{"id": "31547", "revid": "43102", "url": "https://ast.wikipedia.org/wiki?curid=31547", "title": "Julio C\u00e9sar", "text": "Julio C\u00e9sar pue referise a:"}
{"id": "31548", "revid": "379", "url": "https://ast.wikipedia.org/wiki?curid=31548", "title": "Caius Julius Caesar Octavianus", "text": ""}
{"id": "31549", "revid": "28171", "url": "https://ast.wikipedia.org/wiki?curid=31549", "title": "Y Ddraig Goch", "text": " \nLa \"bandera de Gales\", conocida como \"Y Ddraig Goch\" (lliteralmente, \"el cu\u00e9lebre bermeyu\") ye unu de los s\u00edmbolos del pa\u00eds de Gales. L'usu rexistr\u00e1u m\u00e1s antiguu d'un cu\u00e9lebre pa representar a Gales apaez na \"Historia Brittonum\", escrita al rodiu'l 820, pero la tradici\u00f3n popular diz que foi l'estandarte del rei Arturu y otros cabezaleros celtes. Nos reinaos de la dinast\u00eda Tudor, el cu\u00e9lebre bermeyu yera us\u00e1u como sofitu nel escudu real d'Inglaterra (yera \u00fan de los sofitos, l'otru un lle\u00f3n ingl\u00e9s).\nEl cu\u00e9lebre bermeyu \u00fasase davezu en cualesquier cosa galesa, siendo usada n'abondes instituciones privaes y p\u00fabliques del pa\u00eds de Gales (ex: L'Asamblea Galesa, Turismu Gales o gobiernos llocales como los de Blaenau Gwent, Cardiff, Carmarthenshire, Newport, Rhondda Cynon Taf, Swansea, y entes deportivos como l'Institutu Gal\u00e9s de Deportes, l'Asociacion Galesa de F\u00fatbol, Newport Gwent Dragons, London Welsh RFC, etc.)"}
{"id": "31550", "revid": "37624", "url": "https://ast.wikipedia.org/wiki?curid=31550", "title": "Jorge Garc\u00eda Torre", "text": "Jorge Garc\u00eda Torre ye un ."}
{"id": "31551", "revid": "116", "url": "https://ast.wikipedia.org/wiki?curid=31551", "title": "Cruz Celta", "text": "La Cruz Celta, n'irland\u00e9s \"cros Cheilteach\", n'escoc\u00e9s \"crois Cheilteach\" y en gal\u00e9s \"croes Geltaidd\", ye un s\u00edmbolu que combina la cruz con un c\u00edrculu al rodiu de la interseici\u00f3n. Nel Cristiansmu Celta us\u00e1base xunto cola cruz llatina, siendo la primera usada pa faer les llamaes cruces altes, llargues cruces de piedra decoraes. Col resurdimientu celta del sieglu XIX la cruz, davezu decoraes con interllaos y otros motivos celtes, fix\u00e9ronse perpopulares en tumbes y otros usos, calteeniendo la so popularid\u00e1 inda angua\u00f1o, espeardieodo abondo llo\u00f1e de les Islles Brit\u00e1niques, el so llugar de \u00f1acienza.\nOtros usos.\nDende'l resurdimientu nos a\u00f1os 50 del sieglu XIX, la cruz celta foi usada davezu nes tumbes d'Irlanda y Escocia, a la escontra del usu medieval, cuando yera t\u00edpicamente usada en monumentos p\u00fablicos. La cruz celta agora apa\u00edz en xoyes, camisetes, tatuaxes y toa triba de aperios. Tanto la Gaelic Athletic Association como la selleici\u00f3n nacional de f\u00fatobol d'Irlanda del Norte usen versiones de la cruz celta nos sos logos y anuncies. \nLa cruz celta ye un s\u00edmbolu mui popular ente grupos y persones d'idiolox\u00eda racista, neonazi y faxista. N'Alema\u00f1a, la cruz celta foi adoutada por un part\u00edu neonazi illegaliz\u00e1u, el (VSBD/PdA), lo qu'acarre\u00f3 la illegalizaci\u00f3n del s\u00edmbolu mesmu. Anque hebo dubies sobro la llegalid\u00e1 de la medida foi ratificada pol tribunal supremu alem\u00e1n."}
{"id": "31552", "revid": "37624", "url": "https://ast.wikipedia.org/wiki?curid=31552", "title": "Corros (San Xulianu)", "text": "Corros ye una caser\u00eda de la parroquia de San Xulianu nel conceyu asturianu de Cangas del Narcea."}
{"id": "31553", "revid": "35", "url": "https://ast.wikipedia.org/wiki?curid=31553", "title": "Entrevi\u00f1es", "text": ""}
{"id": "31554", "revid": "379", "url": "https://ast.wikipedia.org/wiki?curid=31554", "title": "Llaviana (Avil\u00e9s)", "text": ""}
{"id": "31556", "revid": "43102", "url": "https://ast.wikipedia.org/wiki?curid=31556", "title": "Navarro", "text": "Navarro fai referencia a dellos art\u00edculos:"}
{"id": "31559", "revid": "37624", "url": "https://ast.wikipedia.org/wiki?curid=31559", "title": "Bayas", "text": "Bayas pue referise a:"}
{"id": "31560", "revid": "43102", "url": "https://ast.wikipedia.org/wiki?curid=31560", "title": "Defensa personal", "text": "La defensa personal ye un conxuntu de mid\u00edes en visu a la defensa d'unu mesmu o de les sos propiedaes, o a protexer a otros de l'agresi\u00f3n f\u00edsica que los amenaza. L\u2019usu del conceutu de llex\u00edtima defensa como xustificaci\u00f3n llegal del usu personal de la fuercia \u00e9nte\u2019l peligru pue atopase en munchos c\u00f3digos llegales, pero la so interpretaci\u00f3n estr\u00e9mase de manera. Xeneralmente pa ser esculp\u00e1u de cualesquier clas de delitu que pudiera provocar lesiones (como asaltu, asaltu con violencia y homicidiu) usando la xustificaci\u00f3n de la defensa personal, ye menester que\u2019l defensor pruebe la esistencia d'agresi\u00f3n illex\u00edtima o est\u00e1u de necesid\u00e1, ello ye que taba nuna circunstancia na que nun defendese nel intre hab\u00eda llevalu de secute a la muerte, o a da\u00f1os graves a la so persona o propied\u00e1, y qu'emplegara pa torgalo medios proporcionales.\nEn pol\u00edtica, el conceutu de defensa nacional o coleutiva pa responder a una agresi\u00f3n armada refierse a una guerra defensiva entamada pol est\u00e1u, y ye \u00fan de los posibles criterios de la teor\u00eda de la \u201cguerra xusta\u201d.\nDefensa personal f\u00edsica.\nComponentes.\nLa defensa personal f\u00edsica tien tres componentes: t\u00e9uniques, m\u00e9todos d'entrenamientu y estratexes. Les t\u00e9uniques consisten en movimientos, bloqueos y contrataques. El movimientu primariu ye fuxir primero de lluchar, y, cuando nun queda otro, bloquiar tolos golpes que se pueda y cutir darr\u00e9u en partes vitales del cuerpu. Los m\u00e9todos d'entrenamientu son les habilidaes que los estudiantes de defensa personal prautiquen pa deprender a usar les t\u00e9uniques. Y la estratexa refierse a la planificaci\u00f3n de c\u00f3mo y cuando usar les t\u00e9uniques. Ensin estos tres componentes en xunto, la defensa personal f\u00edsica ye f\u00e1cil que falle.\nEnsin armes.\nMunchos estilos d'artes marciales praut\u00edquense pa la defensa personal o incl\u00fain t\u00e9uniques de defensa personal. Dellos estilos entrenen sobre too con esti oxetivu, mientres qu'otros pueden tener una aplicaci\u00f3n eficaz pa la defensa personal. Pa meyor valir pa esti fin, munches escueles modernes d'artes marciales usen una combinaci\u00f3n d'estilos y t\u00e9uniques de les artes marciales, y davezu dise\u00f1en a midida l'entrenamientu pa l'autodefensa al env\u00eds d'axustalu a los moos de vida, ocupaci\u00f3n, ed\u00e1, x\u00e9neru, y capacidaes f\u00edsiques y mentales de los prauticantes.\nDe cutiu les t\u00e9uniques de defensa a mano vac\u00eda m\u00e1s eficaces son un pu\u00f1\u00e1u d'habilidaes executaes de forma cenciella y ensin procuru que s\u2019usen pa \u201cdar y marchar\u201d, m\u00e1s qu'habilidaes percomplexes y precises qu'avecen esteriorase baxo presi\u00f3n. El deprendimientu d'estes t\u00e9uniques de defensa a mano vac\u00eda c\u00e9ntrase n\u2019aumentar la confianza y la conciencia, non en vencer a un oponente. Una bona ense\u00f1anza nesti tipu de defensa va aportar t\u00e9uniques simples y d'altu impautu en visu a distrayer moment\u00e1neamente o a desequilibrar al atacante pa que la v\u00edctima pueda fuxir. Otra t\u00e9unica, peligrosa si nun ye mui espertu\u2019l prauticante, empara de nam\u00e1i pegar golpiando r\u00e1pido, ye esperar a que l'otru faiga un movimientu y ent\u00f3s usar un contrataque b\u00e1sicu que lu dexe ensin proteici\u00f3n. Les t\u00e1utiques de combate cuerpu a cuerpu, como\u2019l Kapap o\u2019l Krav Maga, aprienden ataques preventivos pa cuando y\u00e1 ta claro que la situaci\u00f3n tresllomba\u2019l puntu de non retornu y l'amarraza ye inminente. Siempre ye meyor atacar primero, solmenando un refileru de golpes escomanaos nel menor tiempu posible, y escapar.\nCon armes.\nEn dellos pa\u00edses ye llegal usar o llevar armes (por exemplu cuchiellos, armes de fueu o palos) en visu a la defensa personal. Pero n\u2019otros esto pue ser illegal o riquir una llicencia, o bien pue ser llegal llevar encima unos oxetos ensin llicencia, mientres qu'otros, sobre too armes de fueu, non. Les torgues pal usu d'armes pa la defensa personal son una fonte d'alderique en dellos pa\u00edses, oponi\u00e9ndose los derechos a la defensa propia escontra los esfuercios pa combatir el crime violento per aciu de restrinxir l'accesu a les armes comunes.\nLos oxetos cotidianos, como bates de b\u00e9isbol o espr\u00e1is, pueden usase tami\u00e9n como armes improvisaes pa la defensa personal, pero nun son seique tan efeutives como les armes construy\u00edes pa esti prop\u00f3situ. Delles armes non mortales, como\u2019l Kubotan, dise\u00f1\u00e1ronse tami\u00e9n p'asemeyar oxetos cotidianos, como los llaveros.\nLos espr\u00e1is de pimienta y les pistoles d'electrochoque son alternatives non mortales pa la defensa personal, llegales en dellos pa\u00edses. Los espr\u00e1is de pimienta lleguen a alcanzar los 6 metros, y act\u00faen esquitando un l\u00edquidu o espluma que conti\u00e9n axentes qu\u00edmicos altamente irritantes. Les pistoles d'electrochoque de bolsu funcionen provocando un choque ll\u00e9tricu incapacitante, y pa que s\u00edan eficaces tienen que facer contautu col asaltante, quitando los \u201ctasers\u201d, qu'empleguen electrodos refund\u00edos por gas coneutaos al \u201ctaser\u201d por unos alambres conductores que tresmiten el choque.\nOtres formes.\nEsfrecimientu del conflictu.\nLa \u201cdefensa personal verbal\u201d, que dalgunos autores llamen \u201cyudu verbal\u201d, refierse a usar les pallabres pa prevenir, esfrecer, o torgar un intentu d'asaltu. Ye una manera d'usar les pallabres como armes. Esti tipu de resoluci\u00f3n de conflictos remana l'usu de la voz, el tonu y el llinguax corporal pa calmar una situaci\u00f3n potencialmente violenta enantes de que la violencia se faiga real. Davezu esto incl\u00fai t\u00e9uniques como dir a un requexu que facilite\u2019l tiempu muertu, y empobinar la espirica a individuos del grupu que tean m\u00e1s tranquilos.\nKaty Mattingly define la \u201cdefensa personal verbal\u201d nel sen de simplemente dicir non o refugar repetidamente un pidimientu o dicir lo que se quier de daqui\u00e9n que trespasa una llende, o pue suponer un escenariu m\u00e1s complic\u00e1u nel que ye menester refugar engarrase verbalmente con daqui\u00e9n llad\u00edn, poner llendes y finar la espirica.\nSuzette Haden Elgin, autora de \u201cL\u2019Arte Suave de la Defensa Personal Verbal\u201d, opina que la defensa personal verbal funciona contra los ocho tipos m\u00e1s comunes de violencia verbal, y gu\u00eda y refuga potenciales amarraces verbales. \nEscape.\nPa la defensa personal ye perimportante ser conscientes de les situaciones potencialmente peligroses y evitales. Los atacantes avecen ser m\u00e1s altos y m\u00e1s fuertes, y normalmente o van armaos o tienen un c\u00f3mpliz. Estos factores faen que davezu nun seya posible vencer en combate al atacante. Al env\u00eds d'atacar, un enemigu pue considerar tres elementos: des\u00e9u, distancia y decisi\u00f3n. Si \u00fan d'estos elementos pue desaniciase, un ataque pue evitase ensin recurrir a la defensa personal f\u00edsica. Cuando nun ye posible evitar l'amarraza, alcu\u00e9ntrase davezu una oportunid\u00e1 meyor lluchando pa escapar. Estos m\u00e9todos ll\u00e1mense de cutiu \u201ct\u00e9uniques de fuximientu\u201d.\nAlarmes personales.\nLes alarmes personales son una forma de defensa personal pasiva. Una alarma personal ye un aparatu peque\u00f1u, de bolsu, qu'emite son\u00edos fuertes, altos y de llargu alcance, pa refugar a los atacantes por mor de que\u2019l ru\u00edu va llamar l'atenci\u00f3n de los pasiantes. Les alarmes de los n\u00e1caros tami\u00e9n pueden funcionar como llocalizadores o aparatos d'alarma, como los que provoquen alerta nes piscines, que s\u2019usen p'aidar a prevenir situaciones peligroses arriendes d'allo\u00f1ar a posibles agresores."}
{"id": "31561", "revid": "37624", "url": "https://ast.wikipedia.org/wiki?curid=31561", "title": "Los Cuatro Ases", "text": "Los Cuatro Ases de la Canci\u00f3n Asturiana foi un grupu vocal de tonada del que formaron parte Cuchichi, Bot\u00f3n, Miranda y Claverol.\nDepu\u00e9s de la vuelta de la xira de \"Cuchichi\" per tierres americanes, en 1920, el direcor del Orfe\u00f3n Ovetense, Galo Borbolla, tien la idea de xuntar a les meyores voces del Orfe\u00f3n nun cuartetu. El primer direutor de Los Cuatro Ases ser\u00eda Luis Ruiz de la Pe\u00f1a.\nEl primer discu d'esta formaci\u00f3n grabar\u00edenlu en San Sebasti\u00e1n y n\u00e9l cantanr\u00eden pieces de forma individual o como cuartetu.\nEl cuartetu caltendr\u00eda la so activid\u00e1 hasta l'a\u00f1u 1941, nel que muerre \"Bot\u00f3n\"."}
{"id": "31562", "revid": "239", "url": "https://ast.wikipedia.org/wiki?curid=31562", "title": "Los Cuatro Ases de la Canci\u00f3n Asturiana", "text": ""}
{"id": "31569", "revid": "735", "url": "https://ast.wikipedia.org/wiki?curid=31569", "title": "Drag\u00f3n", "text": ""}
{"id": "31570", "revid": "37624", "url": "https://ast.wikipedia.org/wiki?curid=31570", "title": "Grifu", "text": "El grifu, (del griegu: \u03b3\u03c1\u03cd\u03c6\u03c9\u03bd, \"gr\u00fdph\u014dn\", o \u03b3\u03c1\u03cd\u03c0\u03c9\u03bd, \"gr\u00fdp\u014dn\", n'arcaicu \"\u03b3\u03c1\u03cd\u03c8\", \"gr\u00fdps\", qu'agarra), ye una criatura mitol\u00f3xica, amiestuu de lle\u00f3n y d'aigla. El lle\u00f3n yera consider\u00e1u tradicionalmente'l rei de les besties y l'aigla'l rei de los p\u00e1xaros, asina que'l grifu yera encament\u00e1u como una creatura especialmente maxestuosa y brengosa. Los grifos yeren conoc\u00edos por guardar grandes ayalgues. Los grifos apecieron en casi tolos bestiarios mediavales y yeren mui populares como figures her\u00e1ldiques na Ed\u00e1 Media.\nAspeutu.\nEl grifu ye un ser mitol\u00f3xicu qu'amiesta carauter\u00edstiques f\u00edsiques del lle\u00f3n y del aigla. Presenta la tiesta y les ales d'un aigla y el cuerpu, les pates traseres y la cola del lle\u00f3n. Les estremidaes delanteres son garres d'aigla, trat\u00e1ndose del \"opinicus\" si \u00e9stes son pates de lle\u00f3n, seg\u00fan la tradici\u00f3n her\u00e1ldica inglesa. Tien oreyes llargues, de lle\u00f3n pero acabes na punta como una pluma. De xemes en cuando, pue apaecer con oreyes de caballu, trat\u00e1ndose ent\u00f3s d'un h\u00edbridu ente grifu y yegua nom\u00e1u hipogrifu.\nHistoria.\nLes primeres referencies orales que s'alcuentren sobre esti ser mitol\u00f3xicu proceden del Oriente Mediu, apaeciendo en grabaos y pintures de la zona. Alcu\u00e9ntrense tami\u00e9n representaciones d'amiestos ente lleones y p\u00e1xaros dataes nel 3300 a.E. n'Exiptu.\nPor embargu, la primera representaci\u00f3n de grifos como tal son los frescos del sieglu XV a.E. nel Sal\u00f3n del Tronu del Palaciu de Knossos, de la Ed\u00e1 del Bronce, restauraos por Sir Arthur Evans, pa siguir siendo una tema decorativa en tol arte griegu arc\u00e1icu y cl\u00e1sicu. Na Grecia Cl\u00e1sica, los grifos van proceder del pa\u00eds de los hiperb\u00f3reos, domestic\u00e1u pol dios Apolo pa usalu como montura y guardi\u00e1n de la cr\u00e1tera del vinu sagr\u00e1u de Dionisiu.\nYe un animal principal pa la mitolox\u00eda persa, onde se lu consideraba \"proteutor de la bruxer\u00eda del mal y de la calumnia secreta\" . Ye importante esta referencia porque identificarase con esta figura a Alexandru Magnu, que se citar\u00e1 nes supuestes cartes medievales del Preste Xuan al emperador de Roma:\nMientres la Ed\u00e1 Media, el grifu fue cit\u00e1u na mayor parte de los bestiarios, pero afront\u00e1ndolu a una gran bayura de s\u00edmbolos: dende ser la imaxe del demoniu, al representar la fuercia cruel d'\u00fan ser de naturaleza h\u00edbrida que perdiera la franqueza del aigla y la nobleza del lle\u00f3n; hasta ser s\u00edmbolu de Xesucristu, al amiestar la naturaleza terrestre del lle\u00f3n y aeria del aigla, como esti axuntaba la naturaleza terrenal del home y la divina de Dios. Lo que ta claro ye l'usu del grifu como s\u00edmbolu de fuercia y, como consecuencia, p\u00fanxose en valor como figura her\u00e1ldica n'escudos nobiliarios y municipales y, tami\u00e9n, como art\u00edculu mercantil: comerci\u00e1bense coles sos garres (cuernos d'ant\u00edlope) y los sos g\u00fcevos (en realid\u00e1, d'avestruz), porque ten\u00eden propiedaes medicinales, pudiendo les plumes devolver la vista a los ciegos.\nLos descubrimientos xeogr\u00e1ficos de la Ed\u00e1 Moderna, am\u00e1s de los avances nos estudios de taxonom\u00eda animal, ficieron que se llegara a la conclusi\u00f3n de que los grifos nun esistieron, m\u00e1s que nel imaxinariu mitol\u00f3xicu, nel sieglu XIX. Angua\u00f1o ta xeneralizada la idea de la folclorista Adrienne Mayor, onde desplica la identificaci\u00f3n del grifu colos restos de Protoceratops alcontraos nes mines d'oru d'Alt\u00e1i."}
{"id": "31571", "revid": "37624", "url": "https://ast.wikipedia.org/wiki?curid=31571", "title": "Bandera de But\u00e1n", "text": "La bandera de But\u00e1n ye un de los s\u00edmbolos del Reinu de But\u00e1n. La bandera ta basada na tradici\u00f3n del llinax Drukpa del Budismu tibetanu y amuesa un Druk, el \"Cu\u00e9lebre de la Tuena\" de la mitolox\u00eda butanesa. Ta xebrada diagonalmente, la met\u00e1 cimera mariella y la somera bermeya. La primera bandera data del 1949, siendo la postrer y d'angua\u00f1o la del 1972."}
{"id": "31573", "revid": "37624", "url": "https://ast.wikipedia.org/wiki?curid=31573", "title": "Bayas (parroquia)", "text": "Bayas ye un pueblu y parroquia del conceyu asturianu de Castrill\u00f3n.\nHistoria.\nNel a\u00f1u 905 y 1090 m\u00e9ntense, en donaciones a la Ilesia d'Uvi\u00e9u, la ilesia y les salines de Bayas.\nDemograf\u00eda.\nTien una poblaci\u00f3n de 96 habitantes (INE 2011) en 63 viviendes. Ocupa una estensi\u00f3n de 6,25 km\u00b2.\nXeograf\u00eda.\nTa asitiada na zona noroeste del conceyu, a 8 km de la capital, Piedrasblancas y cerca del Aeropuertu d'Asturies. Llenda al norte col mar Cant\u00e1bricu; al este cola parroquia de Naveces; al sur, cola de Santiagu'l Monte; y al oeste, col conceyu de Sotu'l Barcu.\nNos terrenos d'esta parroquia, alcu\u00e9ntrase'l monumentu natural de la Islla de la Deva y Play\u00f3n de Bayas.\nPatrimoniu.\nLa so ilesia parroquial, dedicada a San Feliz, ta recoyida nel Inventariu de Patrimoniu Arquiteut\u00f3nicu d'Asturies. Am\u00e1s, tien un bon conxuntu d'horros."}
{"id": "31574", "revid": "37624", "url": "https://ast.wikipedia.org/wiki?curid=31574", "title": "Bandera de Castrill\u00f3n", "text": "La bandera de Castrill\u00f3n (Asturies) ye rectangular, de proporciones 2:3, de color verde (Pantone 355), col escudu del conceyu coloc\u00e1u a una distancia de la vaina (asta) de media anchura de la bandera, y ocupando 2/3 del anchu."}
{"id": "31577", "revid": "43102", "url": "https://ast.wikipedia.org/wiki?curid=31577", "title": "Lansing (Michigan)", "text": "Lansing ye la capital del est\u00e1u estauxunidense de Michigan. Ta asitiada unos 130 km al oeste-noroeste de Detroit, que ye la mayor ciud\u00e1 del est\u00e1u, y pertenez, na so mayor parte, al cond\u00e1u de Ingham, magar que parte del so territoriu urbanu ta incluy\u00edu nos de Eaton y Clinton. Ye, am\u00e1s, la \u00fanica de les 44 capitales d'est\u00e1u asitiaes nun cond\u00e1u que nun ye la capital d'elli. Tien una poblaci\u00f3n estimao (U.S. Census Bureau, 2014) de 114.620 habitantes, con 453.603 nel so \u00e1rea metropolitana.\nL'\u00e1rea metropolitana de Lansing, que-y llamen tami\u00e9n \"Mid-Michigan\" o \"Central Michigan\", ye un centru educativu y alministrativu perimportante. Hai nella bien d'instituciones universitaries: Universid\u00e1 de Michigan State (fundada en 1855), dos facultaes de medicina, dos escueles d'enfermer\u00eda, dos facultaes de derechu (una d'elles, la Thomas M. Cooley Law School, ye la mayor del pa\u00eds), una facult\u00e1 de veterinaria... Y ye tami\u00e9n la s\u00e9 de la mayor\u00eda de los \u00f3rganos alministrativos estatales (capitoliu, tribunal supremu y corte d'apelaciones, biblioteca estatal...) y d'un tribunal federal.\nXeograf\u00eda.\nLansing ta allugada na zona central del sur de la \"Lower Peninsula\" (pen\u00ednsula d'abaxu), nel llugar nel que'l r\u00edu Grande s'axunta col r\u00edu Red Cedar y a un altor mediu de 260 m sobro'l nivel de la mar. El primeru de los r\u00edos nomaos crucia'l \"downtown\" de la ciud\u00e1, y el segundu, afluente d'aqu\u00e9l, cuerre mansulino al travi\u00e9s del campus de la Universid\u00e1 de Michigan State. Hai tami\u00e9n, nel \u00e1mbitu urbanu, dos llagos: el llagu Park y el llagu Lansing. Dambos t\u00e1n na fastera nororiental de la ciud\u00e1. El segundu d'ellos tien una estensi\u00f3n de dos km\u00b2, y ye perutiliz\u00e1u nel branu por pescadores y nadadores y polos remeros del \"Michigan State University Sailing Club\" y del \"Lansing Sailing Club\".\nDemograf\u00eda.\nSeg\u00fan el censu del 2000 hab\u00eda na ciud\u00e1 119.128 persones viviendo, con 45.505 llares y 28.366 unidaes familiares, con una densid\u00e1 de poblaci\u00f3n de 1.312,3 hab/km\u00b2. La distribuci\u00f3n racial yera la que vien darr\u00e9u: 65,28% de cauc\u00e1sicos (61,4% de cauc\u00e1sicos que nun yeren d'orixe latinoamericanu), 21,91% d'afroamericanos, 0,8% de nativos americanos, 2,83% de persones d'orixe asi\u00e1ticu, 0,05% natives de delles islles del oc\u00e9anu Pac\u00edficu, 4,54% de xente d'otros or\u00edxenes y 4,60% de xente mestizo. El porcentaxe d'habitantes que nacieran notros pa\u00edses yera del 5,9%. Los ingresos medios d'un hogar na ciud\u00e1 yeren de 34.833 d\u00f3lares a\u00f1ales, y la renta per c\u00e1pita yera de 17.924 d\u00f3lares. Un 13,2% de la poblaci\u00f3n viv\u00eda perbaxu la llinia la probit\u00fa; cuasi un cuartu d'ellos yeren guajes y cuasi un 10% ancianos.\nHistoria.\nLa zona na que s'asitia Lansing foi esplorada por Hugh Henward en 1790, magar que'l terrenu, que taba de monte, nun se roz\u00f3 hasta alredor de 1825. Nel iviernu de 1835-36 dos hermanos que vinieran de Nueva York instal\u00e1ronse na zona qu'angua\u00f1o ye'l distritu \"REO Town\", al sur del downtown de Lansing, y nomaron al asentamientu Biddle City. Magar que'l llugar yera una llamuerga tapada pol agua lo m\u00e1s del a\u00f1u, volvieron pal so est\u00e1u natal (y m\u00e1s concretamente a la ciud\u00e1 neoyorkina de Lansing) y vendieron finques d'una ciud\u00e1 que nun esist\u00eda. Cont\u00e1ron-yos a los habitantes de Lansing (Nueva York) que la ciud\u00e1 ten\u00eda una estensi\u00f3n de 65 manzanes, y que taba urbanizada y ten\u00eda hasta ilesia y escuela. Dieciseis persones compraron finques, y cuando llegaron al sitiu, meses dempu\u00e9s, vieron que los estafaran. Dalgunos, desanimaos, marcharon, pero otros quedaron y punx\u00e9ron-y al asentamientu, n'alcordanza de la so ciud\u00e1 natal, el nome de Lansing.\nL'asentamientu sigui\u00f3 siendo un puebliqu\u00edn, con menos de venti habitantes, hasta que nel iviernu de 1847 la constituci\u00f3n estatal de Michigan oblig\u00f3 a que la capital se quitara de Detroit y se punxera nun llugar m\u00e1s centricu y f\u00e1cil de defender nel interior del est\u00e1u. Y ello porque Detroit taba mui aver\u00e1u a Canad\u00e1, que yera de los ingleses, y y\u00e1 fora conquist\u00e1u por ellos na guerra ente Reinu Xun\u00edu y Estaos Xun\u00edos de 1812. Foi recuper\u00e1u al a\u00f1u siguiente, pero la so situaci\u00f3n, peraverada a la frontera, y tami\u00e9n el mieu a que'l so gran tama\u00f1u determinara enforma la pol\u00edtica estatal, ficieron que se buscara otra capital. La llucha foi dura, y delles ciudaes como Ann Arbor, Marshall y Jackson llucharon fuertemente pa ser la capital. La falta d'alcuerdu fizo que se pensara nel peque\u00f1u asentamientu de Lansing, lo que foi la risi\u00f3n de dellos de los diputaos que participaben na eleici\u00f3n. Sicas\u00ed, dos meses dempu\u00e9s el gobernador William L. Greenly firm\u00f3'l decretu pol que Lansing convert\u00edase na capital estatal.\nEn unos pocos meses entamaron a desarrollase na zona, a la vera'l r\u00edu, tr\u00e9s asentamientos independientes que, magar que demientres unos meses foron nomaos en conxuntu Michigan, quedaron, dende finales de 1848, col nome definitivu de Lansing. Nes d\u00e9cades vinientes, col establecimientu de los \u00f3rganos alministrativos estatales y la xuntura de la ciud\u00e1 a les redes de carreteres y ferrocarril, la so poblaci\u00f3n espoxig\u00f3 enforma. Nostante, el verdaderu crecimientu de la ciud\u00e1 lleg\u00f3 nel sieglu XX de la mano la industria l'autom\u00f3vil. N'agostu de 1897 fund\u00f3se na ciud\u00e1 la \"Olds Motor Vehicle Company\". Dempu\u00e9s de dellos problemes el so fundador, Ransom E. Olds, refundola en 1905 col nome de \"REO Motor Car Company\", que tuvo faciendo coches na ciud\u00e1 hasta 1975. De la mano d'ella Lansing convirti\u00f3se n\u00fan de los principales centros de la industria del autom\u00f3vil (coches y componentes). Angua\u00f1o la so activid\u00e1 ta mas diversificada, y esti\u00e9ndese per campos como'l de la educaci\u00f3n, el de la sal\u00fa o el de la industria los seguros; am\u00e1s ye, como dix\u00e9ramos anantes, el centru alministrativu del est\u00e1u.\nEstructura urbana.\nEl \"downtown\" de la ciud\u00e1 ye, tradicionalmente, el llugar \u00fa s'asitien los edificios gubernamentales, ente los que rescampla'l capitoliu estatal. Por embargu, nos caberos a\u00f1os la zona ta adquiriendo un calter comercial y residencial. Am\u00e1s, nelli ta \u00fan de los mercaos tradicionales m\u00e1s antiguos de los Estaos Xun\u00edos . R\u00edu arriba, al norte del downtown, ta'l distritu conoc\u00edu como \"Old Town\", que concentra bien d'edificios con inter\u00e9s arquiteut\u00f3nicu dataos a mediaos del sieglu XIX. Pela so banda, al sur del downtown atopamos el distritu nom\u00e1u \"REO Town\", que, como y\u00e1 se dixo anantes, foi'l llugar onde s'asent\u00f3 una de les primeres industries automovil\u00edstiques del pa\u00eds.\nLa ciud\u00e1 ta dividida en cuatro zones (Eastside, Westside, Northwestside y Southside), ca\u00fana con dellos barrios. El \"Eastside\", allug\u00e1u al este del r\u00edu Grande y al norte del r\u00edu Red Cedar (afluente del anterior) ye la que tien un mayor amiestu racial. El \"Westside\", pela so banda, ta llend\u00e1u poles revueltes que fai el r\u00edu de la que pasa pela ciud\u00e1, y ye la zona m\u00e1s variada dende'l puntu de vista socioecon\u00f3micu. Delles vegaes incl\u00faise'l downtown dientro d'elli, mentantu que otres vegaes consid\u00e9rase esti como un distritu aparte. Quitando esti, el distritu ta form\u00e1u por un garapiellu d'urbanizaciones que graviten alredor del \u00e1rea comercial de la cai Saginaw. El \"Northwestside\", asiti\u00e1u al norte del r\u00edu, tien como llendes septentrional y occidental el l\u00edmite de la ciud\u00e1, y ye'l m\u00e1s peque\u00f1u de los distritos. Incl\u00fai delles \u00e1rees suburbanes y, inclusive, rurales, y tami\u00e9n zones industriales. Ye nelli, tami\u00e9n, u ta'l aeropuertu de la ciud\u00e1, nom\u00e1u Capital Region International Airport. Por \u00faltimu, el \"Southside\", asiti\u00e1u al sur de los dos r\u00edos y de l'autopista I-496, ye la m\u00e1s estensa y habitada de les zones nes que se divide la ciud\u00e1. Ye una zona suburbana, con bien d'urbanizaciones y dellos enclaves comerciales na cai Cedar, el bulevar de Martin Luther King, l'avenida de Pennsylvania o la carretera de Waverly. Pese a la so estensi\u00f3n y poblaci\u00f3n, los vecinos protesten de que ye la m\u00e1s desatendida pol gobiernu de la ciud\u00e1, que concentr\u00f3 los sos esfuercios nes caberes d\u00e9cades na revitalizaci\u00f3n del nucleu hist\u00f3ricu de la ciud\u00e1."}
{"id": "31578", "revid": "37624", "url": "https://ast.wikipedia.org/wiki?curid=31578", "title": "Islla del Cabu Bret\u00f3n", "text": "La islla del Cabu Bret\u00f3n, n'ingl\u00e9s Cape Breton Island, en franc\u00e9s \"\u00cele du Cap-Breton\" (enantes \"\u00cele Royale\"), n'escoc\u00e9s: \"Eilean Cheap Breatainn\", na llingua de los Micmac: \"\u00danamakika\", ye una islla nel Oc\u00e9anu Atl\u00e1nticu na costa d'Am\u00e9rica del Norte. El so nome vien de la rex\u00f3n francesa de la Breta\u00f1a.\nLa islla del Cabu Bret\u00f3n pertenez a la provincia de Nueva Escocia (Canad\u00e1). Magar ta separtada dafechu de la pen\u00ednsula de Nueva Escocia pel Estrechu de Canso, ta coneutada artificialmente por un autopista, Canso Causeway. Ta allugada al este del continente, mirando la so costa norte y oeste al Golfu de San Llorienzu. Tien \u00fan de los llagos salaos m\u00e1s grandes del mundu, el Bras d'Or (del franc\u00e9s \"Brazu d'Oru\"), que domina'l centru la islla.\nLa so poblaci\u00f3n total seg\u00fan el censu canadi\u00e1n de 2001 yera de 147.454 \"Cape Bretoners\"; aproximadamente'l 16% de la poblaci\u00f3n total de la provincia de Nueva Escocia.\nLa islla abelluga cinco reserves indies de la Naci\u00f3n Micmac: Escasoni, Membertu, Wagmatcuc, Waycobah y Potlotec. La Escasoni ye la m\u00e1s grande en tama\u00f1u y miembros.\nHistoria.\nLos primeros habitantes de la islla fueron los ancestros de los Micmac. Llueu aportar\u00eden los portugueses de la mano de Jo\u00e3o \u00c1lvares Fagundes del 1521 al 1570. En 1713 los franceses funden el \"Fort Sainte Anne\" y permanecer\u00eden ell\u00ed hasta la firma del Trat\u00e1u de Paris de 1763 cuando la islla pasa a manes brit\u00e1niques. \nCola llegada de los primeros colonos escoceses nel 1775 de la mano de Michael Mor MacDonald la islla algamar\u00eda'l so aspeutu cutural definitivu.\nNa primera met\u00e1 del sieglu XIX, la islla recibi\u00f3 la llegada de numberosos escoceses de les Tierres Altes, alrodiu de los 50.000. Como result\u00e1u, la cultura de les Tierres Altes d'Escocia domina l'heriedu cultural de la islla del Cabu Bret\u00f3n. Inda g\u00fcei, el ga\u00e9licu escoc\u00e9s ye la llingua materna de muncha de la poblaci\u00f3n m\u00e1s vieyo."}
{"id": "31579", "revid": "10224", "url": "https://ast.wikipedia.org/wiki?curid=31579", "title": "Artes marciales mistes", "text": ""}
{"id": "31580", "revid": "10224", "url": "https://ast.wikipedia.org/wiki?curid=31580", "title": "AMM", "text": ""}
{"id": "31581", "revid": "10224", "url": "https://ast.wikipedia.org/wiki?curid=31581", "title": "MMA", "text": ""}
{"id": "31582", "revid": "10224", "url": "https://ast.wikipedia.org/wiki?curid=31582", "title": "Artes marciales amestaes", "text": ""}
{"id": "31583", "revid": "10224", "url": "https://ast.wikipedia.org/wiki?curid=31583", "title": "AMA", "text": ""}
{"id": "31585", "revid": "116", "url": "https://ast.wikipedia.org/wiki?curid=31585", "title": "Nueva Escocia", "text": "Nueva Escocia (ingl\u00e9s: \"Nova Scotia\", ga\u00e9licu escoc\u00e9s: \"Alba Nuadh\", franc\u00e9s: \"Nouvelle-\u00c9cosse\", Micmac: \"Gespogwitg\") ye una provincia mari\u00f1ana del Canad\u00e1. La capital ye la ciud\u00e1 d'Halifax. La mayor parte de la tierra firma de la provincia ta formada por una pen\u00ednsula de costa frayada arrodiada pol Oc\u00e9anu Atl\u00e1nticu. Tami\u00e9n formen parte de la provincia la Islla del Cabu Bret\u00f3n, allugada'l nordeste de la pen\u00ednsula de Nueva Escocia, y la Islla de Sable, peque\u00f1ina pero de sonad\u00eda pol gran n\u00famberu de naufraxos que nella se produxeron. Nueva Escocia ye la segunda provincia m\u00e1s peque\u00f1a del Canad\u00e1 (depu\u00e9s de la Islla del Pr\u00edncipe Dubardu). Na islla nun hai neng\u00fan puntu a m\u00e1s de 56 km. El turismu y la pesca son fundamentales pa la econom\u00eda de los 913.462 habitantes que la pueblen. Anque nun tien llingua oficial, l'ingl\u00e9s yelo de fechu. Por embargu, el ga\u00e9licu escoc\u00e9s inda ye falao ente les xeneraciones m\u00e1s vieyes de la islla del Cabu Bret\u00f3n."}
{"id": "31586", "revid": "43102", "url": "https://ast.wikipedia.org/wiki?curid=31586", "title": "Artes marciales mestes", "text": "Artes marciales mestes (m\u00e1s conoc\u00edes poles sigles AMM, o MMA n'ingl\u00e9s) ye un t\u00e9rminu xen\u00e9ricu us\u00e1u al respeutive de delles modalidaes deportives de combate a contautu plenu que permiten en competici\u00f3n una gran varied\u00e1 de t\u00e9uniques y habilidaes de combate, estray\u00edes d'una mecedura d'artes marciales asina como de tradiciones non marciales. Los reglamentos de competici\u00f3n permiten l'emplegu, tanto en pie como en suelu, d'una riestra t\u00e9uniques, qu'incl\u00fain golpes (de pu\u00f1u, pie, coldu, rod\u00eda\u2026) y t\u00e9uniques d'agarrar y proyeutar, o bien inmovilizar, basaes en llaves o palanques. Estes competiciones t\u00e1n abiertes a artistes marciales de diferente formaci\u00f3n, ensin distinci\u00f3n d'escueles. Sicas\u00ed les artes marciales mestes pueden prauticase tami\u00e9n como deportes regulares de contautu, al marxe de los torneos.\nDelles organizaciones qu'entamen torneos d'artes marciales mestes son l\"'Ultimate Fighting Championship\" (UFC) y l'antiguu \"PRIDE Fighting Championships\". Pal max\u00edn popular, los t\u00e9rminos \"artes marciales mestes\" y \"Vale tudo\" (\u201cVal too\u201d) signifiquen lo mesmo. Ensin embargu esto ye un equivocu darr\u00e9u qu'hai bien de matices qu'estremen estes disciplines ente elles, y sobre too a dambes de los deportes de contautu llamaos \"full contact\" y \"kickboxing\"\nHistoria.\nAnque hubo n'Occidente exemplos tan antiguos como\u2019l Pankration (\u201cPancraciu\u201d), estilu de combate a mano vac\u00eda introduc\u00edu polos griegos nos Xuegos Ol\u00edmpicos nel 648 e.C., son precedentes m\u00e1s direutos de les AMM les exhibiciones p\u00fabliques de combate que se fac\u00eden en dellos salones a finales del sieglu XIX. Estos espect\u00e1culos representaben diferentes estilos de llucha, como\u2019l jujutsu, la llucha llibre, la llucha grecorromana y otros que s\u2019enfrentaben en torneos y desaf\u00edos per toa Europa. Esti inter\u00e9s polos torneos profesionales a plenu contautu apag\u00f3se dempu\u00e9s de la Primer Guerra Mundial, pero m\u00e1s tarde remaneci\u00f3 dixebrada en dos corrientes principales. La primera yera la referida a la competici\u00f3n real, y la segunda, m\u00e1s dependiente de la coreograf\u00eda y del espect\u00e1culu, diba acabar converti\u00e9ndose na llucha llibre profesional.\nLes artes marciales mestes modernes anicien en dos asoced\u00edos: los alcuentros de Vale tudo en Brasil, y de \"Shoot Wrestling\" en Xap\u00f3n, rellacionaos ente s\u00ed pero separtaos nel tiempu. \nEl Vale tudo entam\u00f3 na tercer d\u00e9cada del sieglu XX, cuando Carlos Gracie convid\u00f3 a competidores d'estremaes modalidaes de llucha a lo que se llam\u00f3\u2019l \"Desaf\u00edu Gracie\". M\u00e1s tarde\u2019l so hermanu Helio Gracie y los sos f\u00edos, sobre too Rickson Gracie, caltuvieron esti desaf\u00edu en forma de duelos de Vale tudo que nun cuntaben cola presencia de medios de comunicaci\u00f3n.\nNel Xap\u00f3n, na d\u00e9cada de los 80, el lluchador Antonio Inoki organiz\u00f3 un refileru de combates d'artes marciales mestes. Foron la base del posterior \"Shoot Wrestling\" y hab\u00eden dar llugar a la formaci\u00f3n d'una de les primeres organizaciones xaponeses d'artes marciales mestes, conocida como \"Shooto\". Les AMM algamaron muncha popularid\u00e1 nos Estaos Xun\u00edos en 1993, cuando Rorion Gracie y otros socios crearon el primer torn\u00e9u d'UFC (Ultimate Fighting Championship).\n\u00c9nte l'\u00e9situ del UFC, los promotores xaponeses crearon en 1994 el Campeonatu Free Style de Xap\u00f3n o Open Free Style de Xap\u00f3n. Dambos yeren los dos mayores torneos d'AMM nel mundu. L\u2019Open Free Style gan\u00f3lu les dos primeres ediciones Rickson Gracie, que y\u00e1 fuera un gran lluchador de Vale tudo en Brasil nes d\u00e9cades de 1970 y 1980. Lluch\u00f3 tami\u00e9n nes primeres ediciones de los \"PRIDE Fighting Championships\".\nEl PRIDE resplandi\u00f3 dafechu ente los a\u00f1os 1997 y 2007. Ensin embargu l'UFC foi decayendo, perdiendo valor y siendo torg\u00e1u en dellos estaos de los USA.\nNel 2001 l'ex-empresariu de box\u00e9u Dana White convenci\u00f3 a los sos amigos Lorenzo y Frank Fertitta, due\u00f1os d'una importante rede de casinos en Las Vegas, pa comprar l'UFC. Xuntos fundaron una empresa llamada Zuffa y compraron l'UFC por malpenes 2 millones de d\u00f3lares. Dempu\u00e9s de dellos cambeos nes regles llograron llegalizar esti deporte en pr\u00e1uticamente tolos Estaos Xun\u00edos.\nNel 2007 la organizaci\u00f3n del UFC compr\u00f3\u2019l PRIDE, llevando dellos deportistes del Xap\u00f3n pa los Estaos Xun\u00edos y tresformando l'UFC na mayor organizaci\u00f3n d'AMM del mundu. Angua\u00f1o atrib\u00faise a l'UFC un valor de m\u00e1s de mil millones de d\u00f3lares, y domina m\u00e1s del 90% del merc\u00e1u mundial de les AMM.\nRegles.\nLes regles de la mayor\u00eda de les competiciones d'artes marciales mestes evolucionaron dende los primeros tiempos del Vale tudo. Seg\u00fan diba estendi\u00e9ndose ente espectadores y lluchadores el conocimientu de les t\u00e9uniques de llucha, tuvo claro qu'hab\u00eda que camudar los primeros reglamentos, que yeren m\u00ednimos. Dellos motivos pa estos cambeos foron:\nA midida que diben xeneraliz\u00e1ndose los conocimientos sobre sumisiones y inmovilizaciones foron surdiendo categor\u00edes de pesu darr\u00e9u que, cuando los lluchadores se fac\u00eden m\u00e1s espertos nestes t\u00e9uniques y yeren por ello quien a evitales, les diferencies de pesu converti\u00e9ronse nun factor sustancial.\nDe magar entamaron los torneos de Vale tudo torg\u00e1base golpiar los xenitales y atacar a g\u00fceyos y deos. M\u00e1s reci\u00e9n surdi\u00f3 en dellos torneos la torga de patiar a un oponente que tuviera en suelu si\u2019l que pegaba les pataes taba en pie. Torg\u00e1bense tami\u00e9n les testeriaes, porque yeren golpes que riqu\u00eden pocu esfuerciu y t\u00e9unica y convert\u00eden los combates n'espect\u00e1culos sangrinos. Dar testaes yera daqu\u00e9 com\u00fan ente los lluchadores de llucha llibre. La so fuercia permit\u00eda-yos llevar el combate al suelu, pero la so falta d'habilidaes de sometimientu fac\u00eda que nun fueren pa finalu a\u00edna.\nIntrodux\u00e9ronse guantiyes pa protexer los nudiellos y g\u00fcesos de les manes de cortaes y francedures al pegar pu\u00f1etazos. A pesar de que dellos lluchadores ten\u00eden pu\u00f1os bien tresnaos, otros igual nun los ten\u00eden tanto, como por exemplu los ama\u00f1osos en t\u00e9uniques de sometimientu.\nEstableci\u00e9ronse topes de tiempu pa evitar llargues lluches en suelu con poca aici\u00f3n perceutible polos espectadores. Los combates ensin tope de tiempu de los primeros campeonatos fac\u00eden am\u00e1s abegosa la retresmisi\u00f3n de los combates. De forma asemeyada afit\u00f3se la regla \"stand up\" (ponese de pies), onde l'\u00e1rbitru pue mandar llevantar a los lluchadores si creye que tan descansando en suelu o nun se t\u00e1n faciendo los posibles p'algamar una posici\u00f3n dominante."}
{"id": "31587", "revid": "43102", "url": "https://ast.wikipedia.org/wiki?curid=31587", "title": "Islla Vald\u00e9s", "text": "Islla Vald\u00e9s ye una de les nomaes Islles del Golfu allugaes nel Estrechu de Georgia, Columbia Brit\u00e1nica, Canad\u00e1. Ta atrav\u00e9s del pasu Porlier dende la Islla Galiano, que ta nel sureste. Tien una superficie total de 23\u00a0km\u00b2, 1.6\u00a0km d'anchor por 16\u00a0km de llargor. La islla ye mui popular pa la pr\u00e1utica de deportes d'aventura como kayaks.\nNome y Esploraci\u00f3n.\nLa islla tien el nome del esplorador espa\u00f1ol Cayetano Vald\u00e9s y Flores, que foi'l primer europ\u00e9u n'esplorar la rex\u00f3n en 1791 como teniente embaxo les \u00f3rdenes del capit\u00e1n Alejandro Malaspina na nave \"Descubierta\". Vald\u00e9s torn\u00f3 m\u00e1s sero en 1792 y\u00e1 como capit\u00e1n de la \"Mexicana\" pa esplorar la fastera con Dionisio Alcal\u00e1 Galiano, capit\u00e1n de la \"Sutil\". \nAngu\u00f1u hai una peque\u00f1a poblaci\u00f3n permanente allugada en Starvation Bay.Un terciu de la islla pertenez a la reserva india de la Naci\u00f3n Lyackson. En Shingle Point, llocaliz\u00e1u en territoriu de los indios Lyackson, la islla amuesa g\u00fcelgues d'asentamientos humanos dende hai m\u00e1s 5.000 a\u00f1os nos 60 xacimientos arquel\u00f3xicos que calti\u00e9n.\nLa Cueva.\nHai una gran cueva en mediu la islla. D'alcuerdu cola lleenda percorre la mar per embaxu hasta emerer de nuevu en Islla Thetis. "}
{"id": "31620", "revid": "37624", "url": "https://ast.wikipedia.org/wiki?curid=31620", "title": "Bandera de Canad\u00e1", "text": "La bandera de Canad\u00e1, conocida popularmente n'ingl\u00e9s como \"Maple Leaf Flag\" (la bandera de la fueya de pl\u00e1danu) y en franc\u00e9s como \"l'Unifoli\u00e9\" (la Unifueya), ta formada por dos bandes verticales bermeyes y una blanca, del doble anchor que les anteriores, nel centru. Dientro la banda blanca hai una fueya de pl\u00e1danu d'once puntes de color bermeyu.\nHistoria.\nMentantu la Segunda Guerra Mundial hubo la intenci\u00f3n de criar una bandera nacional pa identificar nidiamente a les tropes canadianes pero la idea nun finar\u00e1 por prosperar.\nNun va ser hasta'l 1960 que l'alderique por algamar una bandera nacional va alquirir rellevancia p\u00fablica. \nLa bandera bermeya cola brit\u00e1nica nel cant\u00f3n cimeru izquierdu yera impopular na provincia franc\u00f3fona de Quebec, mientres que calten\u00eda gran simpatia nes zones rurales angl\u00f3fones. El primer ministru Lester B. Pearson del part\u00edu Lliberal form\u00f3 un comit\u00e9 parllamentariu pa escoyer el dese\u00f1u de la bandera. El 29 d'ochobre de 1964 el comit\u00e9 escueye, por unanimid\u00e1, el dese\u00f1u cre\u00e1u por George F.G. Stanley, inspir\u00e1u na bandera del Royal Military College de Canad\u00e1 (en Kingston, Ontario). La nueva bandera foi adoutada pola Casa de los Comunes el 15 d'avientu de 1964. La reina Isabel II proclamara la nueva bandera el 28 de xineru de 1965. Na ceremo\u00f1a oficial del 15 de febreru, en presencia del Gobernador Xeneral Georges P. Vanier, el Primer Ministru, los miembros del Gabinete y los parllamentarios canadienses, izose per primer vegada. Dende'l 1996, el d\u00eda 15 de febreru cell\u00e9brase el D\u00eda de la Bandera.\nBanderes de territorios y provincies de Canad\u00e1"}
{"id": "31621", "revid": "43102", "url": "https://ast.wikipedia.org/wiki?curid=31621", "title": "Columbia Brit\u00e1nica", "text": "La Columbia Brit\u00e1nica (n'ingl\u00e9s British Columbia, en franc\u00e9s Colombie-Britannique) ye una de les prov\u00edncies que constituyen la confederaci\u00f3n de Canad\u00e1. Ye la m\u00e1s occidental del pa\u00eds, y ta allugada na costa oeste del pa\u00eds, ente los Montes Rocosos ya l'oc\u00e9anu Pac\u00edficu. Llenda al noroeste col est\u00e1u d'Estaos Xun\u00edos d'Alaska, al norte col territoriu del Yuk\u00f3n y los Territorios del Noroeste, al este con Alberta y al sur colos estaos norteamericanos de Washington, Idaho y Montana. La capital ye Victoria, asitiada na islla de Vancouver. Ye, con una poblaci\u00f3n estimada en 5,2 millones d'habitantes en 2021, la tercera provincia m\u00e1s poblada del pa\u00eds. La so capital, Victoria, ye la 15\u00aa ciud\u00e1 mayor del pa\u00eds, y recibe'l so nome n'honor de la reina Victoria, soberana del Imperiu Brit\u00e1nicu nel momentu nel que se form\u00f3 la Confederaci\u00f3n. La principal ciud\u00e1 de la provincia ye Vancouver, centru de la mayor \u00e1rea metropolitana del occidente de Canad\u00e1, la segunda mayor de la rex\u00f3n Noroeste del Pac\u00edficu y la tercera mayor de tol Canad\u00e1. Nel Gran Vancouver viv\u00eden, en 2016, unos 2,5 millones d'habitantes.\nEl primer asentamientu brit\u00e1nicu na zona rem\u00f3ntase a 1843. Nesi a\u00f1u fund\u00f3se Fort Victoria, el niciu de lo qu'angua\u00f1o ye la ciud\u00e1 de Victoria, que convirti\u00f3se na capital de la Colonia de la Islla de Vancouver. Posteriormente fund\u00f3se, nel continente, la Colonia de Columbia Brit\u00e1nica (1858-1886), nel contestu de la llegada de miles d'inmigrantes na migraci\u00f3n conocida como fiebre del oru del ca\u00f1\u00f3n del Fraser, a la fastera meridional de l'actual provincia, alredor de les ciudaes de Yale y Pavilion. La organizaci\u00f3n del territoriu encarg\u00f3se-y a Richard Clement Moody y a un continxente de 172 soldaos del Cuerpu d'Inxenieros (\"Royal Engineers\") del ex\u00e9rcitu brit\u00e1nicu. Moody, que llevaba l'encargu de convertir la colonia nel \"basti\u00f3n del imperiu nel llonxanu Oeste\" y de \"fundar una segunda Inglaterra nes costes del Pac\u00edficu\" aport\u00f3 al territoriu col cargu de teniente gobernador de la colonia n'avientu de 1858. Escoy\u00f3, y fund\u00f3, l'asentamientu qu'habr\u00eda convertir na capital de la so colonia, New Westminster, y entam\u00f3 la construcci\u00f3n de la ruta de tresporte conocida como Ruta Cariboo (\"Cariboo Road\"). Am\u00e1s, dise\u00f1\u00f3 la primer versi\u00f3n del escudu d'armas de la provincia. Port Moody, una peque\u00f1a ciud\u00e1 del \u00e1rea metropolitana de Vancouver, lleva esi nome nel so honor.\nEn 1866 la islla de Vancouver convirti\u00f3se en parte de la nueva colonia de Columbia Brit\u00e1nica, y Victoria pas\u00f3 a ser la capital de tol territoriu que, en 1871, convirti\u00f3se na sesta provincia de Canad\u00e1. El so eslogan, que figura nel so escudu d'armes, ye \"Esplendor ensin Merma\" (\"Splendor sine occasu\"). Los abor\u00edxenes (miembros de les Naciones Orixinaries de Canad\u00e1) ten\u00eden viv\u00edo, primero de la llegada de los europeos, unos 10.000 a\u00f1os na zona. El so estatus, y la llegalid\u00e1 de los trataos roblaos con ellos polos brit\u00e1nicos pa facese coles tierres de so, son oxetu d'un intensu debate social, pol\u00edticu ya xudicial nes caberes d\u00e9cades.\nLa econom\u00eda de la provincia b\u00e1sase principalmente nos sectores forestal, mineru, tur\u00edsticu y audiovisual. Ye, tami\u00e9n, un centru importante de comerciu mar\u00edtimu y, magar que menos del 5% del so territoriu ye tierra cultivable, l'agricultura tien un desarrollu importante nel valle del Fraser y n'Okanagan per aciu del so clima templ\u00e1u. "}
{"id": "31622", "revid": "37624", "url": "https://ast.wikipedia.org/wiki?curid=31622", "title": "Alberta", "text": "Alberta ye una de les provincies de Canad\u00e1. Nel a\u00f1u 2005 celebr\u00f3'l centenariu de la so constituci\u00f3n en provincia coles visites riales de la reina Sabel del Reinu Xun\u00edu y el Pr\u00edncipe Felipe.\nAlberta recibe'l so nome n'honor a la Princesa Lluisa Carolina Alberta (1848-1939), la cuarta f\u00eda de la Reina Victoria. La princesa foi la muyer de Sir John Campbell, el gobernador xeneral de Canad\u00e1 de 1878 a 1883. El Llagu Louise, allug\u00e1u nel Parque Nacional de Banff y Jasper, tami\u00e9n foi nom\u00e1u n'honor a la princesa Lluisa (\"Louise\" n'ingl\u00e9s).\nAlberta ta asitiada na rex\u00f3n occidental de Canad\u00e1. Llenda'l sur colos Estaos Xun\u00edos, al oeste cola Columbia Brit\u00e1nica, al este con Saskatchewan y al norte colos Territorios del Noroeste. La capital d'Alberta ye Edmonton. La ciud\u00e1 m\u00e1s poblada, Calgary, ye'l centru econ\u00f3micu d'Alberta y all\u00fagase na rex\u00f3n suriega de la provincia. Otres ciudaes importantes son Banff, Camrose, Fort McMuray, Grande Prairie, Lethbridge, Lloydminster, Medicine Hat y Red Deer. La poblaci\u00f3n total de la provincia ye superior a los tres milliones; el 81% vive n'\u00e1rees urbanes, y el 19% fasteres rurales. \nAlberta ye'l productor m\u00e1s grande de petroleu y gas natural del pa\u00eds. Dos de les industries petroliegues m\u00e1s grandes Am\u00e9rica del Norte tan llocalizaes nel centru y norte de la provincia. En Red Deer y Edmonton fabr\u00edquense productos de polietil\u00e9n y vinil que son esportaos per tol mundu."}
{"id": "31623", "revid": "116", "url": "https://ast.wikipedia.org/wiki?curid=31623", "title": "Apertium", "text": "Apertium ye un sistema de traducci\u00f3n autom\u00e1tica que foi desenvueltu col financiamientu conxuntu del gobiernu espa\u00f1ol y del gobiernu catal\u00e1n na Universid\u00e1 d'Alacant. Apertium taba orixinalmente dise\u00f1\u00e1u pa traducir ente lling\u00fces rellacionaes, anque apocay\u00e1 a\u00f1edi\u00f3se-y m\u00e1s potencia sint\u00e1ctica pa poder tratar pares m\u00e1s allo\u00f1aos. Ye un software llibre lliber\u00e1u so los t\u00e9rminu de la llicencia GNU GPL. Los datos lling\u00fc\u00edsticos tami\u00e9n tien en llicencia GNU GPL."}
{"id": "31625", "revid": "43102", "url": "https://ast.wikipedia.org/wiki?curid=31625", "title": "Yuk\u00f3n", "text": "El territoriu del Yuk\u00f3n (n'ingl\u00e9s Yukon Territory) ye'l m\u00e1s occidental de los territorios del norte de Canad\u00e1. El so nome quier dicir \"r\u00edu grande\" na llingua llariega. Ta habit\u00e1u dende la prehistoria, por embargu algamar\u00eda della sonad\u00eda pola fiebre l'oru del sieglu XIX.\nAsitiada al este del est\u00e1u d'Estaos Xun\u00edos d'Alaska, al oeste de los Territorios del Noroeste, y al norte de la Columbia Brit\u00e1nica, tien una poblaci\u00f3n d'aproximadamente 31.000 habitantes. La so capital ye Whitehorse con 23.272 habitantes.\nBibliograf\u00eda y enllaces.\nLletures complementaries.\nN'ingl\u00e9s:"}
{"id": "31626", "revid": "37624", "url": "https://ast.wikipedia.org/wiki?curid=31626", "title": "Krav Maga", "text": "Krav Maga o Kravmag\u00e1 (hebr\u00e9u: \u05e7\u05e8\u05d1 \u05de\u05d2\u05e2, lliteralmente \"combate de contautu\" o \"combate cuerpu a cuerpu\") ye un sistema ecl\u00e9cticu de combate principalmente a mano vac\u00eda desendolc\u00e1u n'Israel, qu'incl\u00fai llucha y t\u00e9uniques d'agarrar y golpiar, conoc\u00edu sobre too polos sos contrataques enforma violentos y eficaces, darr\u00e9u que tami\u00e9n lu aprienden a fuercies especiales d'\u00e9lite per tol mundu. Deriva d'habilidaes pa la llucha caleyera desendolcaes por Imi Lichtenfeld, qu'us\u00f3 la so formaci\u00f3n como boxeador y como lluchador como mediu de defender a la poblaci\u00f3n xud\u00edo nun tiempu d'actividaes antisemites na ciud\u00e1 de Bratislava (capital de l'actual Eslovaquia) ente mediaos y finales de los a\u00f1os 1930. A finales de los 40, acabante emigrar a Israel, Lichtenfeld emprincipi\u00f3 a entrenar en combate cuerpu a cuerpu a lo qu'hab\u00eden ser les Fuercies de Defensa d'Israel (FDI), desendolcando les t\u00e9uniques que diben conocese como \"Krav Maga\". Dende ent\u00f3s \u00e9stes perfeicion\u00e1ronse p'aplicase tanto al \u00e1mbitu civil como al militar.\nDelles aportaciones a esti perfeicionamientu incl\u00fain, ente otres, la incorporaci\u00f3n d'elementos de les artes marciales asi\u00e1tiques. \nLa filosof\u00eda del \"Krav Maga\" b\u00e1sase na neutralizaci\u00f3n de l'amenaza, les maniobres defensives y ofensives realizaes de forma simult\u00e1nea, y l'agresivid\u00e1. El \"Krav Maga\" \u00fasenlu les unidaes israelines de fuercies especiales \u201cSayeret\u201d, y delles variantes enforma rellacionaes foron desendolcaes y adoptaes por organizaciones policiales y d'intelixencia, como Mossad, Shin Bet, FBI, ATF, DEA, ICE, o los SWAT de la polic\u00eda neoyorquina y les fuercies d'operaciones especiales de los Estaos Xun\u00edos. Hai delles organizaciones internacionales qu'ense\u00f1en variaciones del \"Krav Maga\".\nHistoria.\nEl Krav Maga entam\u00f3lu na antigua Checoslovaquia Imi Lichtenfeld, tami\u00e9n conoc\u00edu como Imi Sde-Or (el so apell\u00edu, col signific\u00e1u de \"Campu Allum\u00e1u\u201d, torn\u00e1u al hebr\u00e9u) nos a\u00f1os 1930. De primeres ense\u00f1\u00f3'l so sistema de llucha en Bratislava col env\u00eds d'aidar a la proteici\u00f3n de la comunid\u00e1 xud\u00eda llocal frente a los nazis. M\u00e1s tarde, de la que lleg\u00f3 al Mandatu Brit\u00e1nicu de Palestina, Lichtenfeld apenz\u00f3 a ense\u00f1ar Kapap (entrenamientu militar en diverses habilidaes personales) al Haganah, l'ex\u00e9rcitu clandest\u00edn xud\u00edu. Col establecimientu del Est\u00e1u d'Israel en 1948, Lichtenfeld converti\u00f3se nel Instructor Xefe d'Educaci\u00f3n F\u00edsica y Krav Maga na Escuela d'Acondicionamientu pal Combate de les Fuercies de Defensa d'Israel (FDI). Sirvi\u00f3 15 a\u00f1os nel FDI, y nesi tiempu sigui\u00f3 desendolcando y refinando'l so m\u00e9todu de combate cuerpu a cuerpu.\nEn 1964 Lichtenfeld dex\u00f3 l'ex\u00e9rcitu, anque sigui\u00f3 supervisando la instrucci\u00f3n del Krav Maga tanto nel \u00e1mbitu militar como nel policial, y d\u00e1ndo-y am\u00e1s xera al refinamientu, ameyoramientu y adautaci\u00f3n del Krav Maga a les necesidaes civiles. Los primeros estudiantes en recibir el cintu negru 1er Dan foron Eli Avikzar, Rafi Elgarisi, Haim Gidon, Haim Zut, Shmuel Kurzviel, Haim Hakani, Shlomo Avisira, Vicktor Bracha, Yaron Lichtenstein, Avner Hazan y Miki Asulin.\nEn 1978 Lichtenfeld fund\u00f3 la entid\u00e1 sin intenci\u00f3n d'arriquecimientu Asociaci\u00f3n Israelina de Krav Maga (AIKM) xunto con dellos instructores veteranos. L'Asociaci\u00f3n Israelina de Krav Maga esisti\u00f3 de contino d'esi d\u00eda hasta la fecha, y as\u00edtiase en Netanya, Israel. El Gran Maestru Haim Gidon foi escoy\u00edu presidente de l'AIKM por una xunta, con un votu de m\u00e1s de 1.200 miembros, y tov\u00eda sigue nel cargu, y como Gran Maestru y cintu negru 10u Dan. Imi Lichtenfeld morri\u00f3 en xineru de 1998 en Netanya, Israel.\nEl gobiernu israel\u00edn reconoci\u00f3 a l'AIKM como heriede del sistema d'Imi Lichtenfeld. El Primer Ministru d'Israel reconoci\u00f3 al Gran Maestru Haim Gidon por so trabayu nel krav maga. Enantes de la so muerte, Imi Lichtenfeld espubliz\u00f3 una llista de los sos estudiantes de nivel cimeru y los sos graos, y dio-y veracid\u00e1 a esti documentu pola presencia d'un notariu. Imi Lichtenfeld firm\u00f3 l'anunciu de que'l Gran Maestru Haim Gidon ten\u00eda que tar presente nes graduaciones d'estudiantes o instructores de cintu marr\u00f3n p'arriba.\nNa actualid\u00e1.\nTolos soldaos de les Fuercies de Defensa d'Israel, incluyendo les unidaes especiales \u201cSayeret\u201d, deprienden Krav Maga como parte del so entrenamientu b\u00e1sicu, anque a la mayor\u00eda de los alumnos de les fuercies regulares nun-yos lleva muncha xera, malpenes una selmana d'entrenamientu con unes poques hores al d\u00eda. Am\u00e1s, el Krav Maga ye'l sistema defensivu t\u00e1uticu empleg\u00e1u pa formar a la polic\u00eda israelina, la intelixencia israelina y les divisiones de segurid\u00e1. El Krav Maga ens\u00e9\u00f1ase tami\u00e9n a civiles, militares, y axencies policiales y de segurid\u00e1 de tol mundu. L'ex\u00e9rcitu suecu emplega daqu\u00e9'l Krav Maga pal entrenamientu del combate cuerpu a cuerpu pa la guerra urbana. Pueden atopase escueles per dayures, d'Australia y el Reinu Xun\u00edu a Sud\u00e1frica. La Federaci\u00f3n Internacional de Krav Maga en Netanya, al norte de Tel Aviv, entrena a dellos de los meyores guardies personales del mundu, qu'usen el Krav Maga como arte profesional de llucha por incluyir delles formes d'evacuar un VIP metanos un xent\u00edu amenazante. Asina mesmo, les t\u00e1utiques pa despachar a\u00edna a dellos oponentes son vitales pa los axentes de proteici\u00f3n personal. El Krav Maga tami\u00e9n ta us\u00e1ndose nos territorios palestinos, sobre too pola so adautabilid\u00e1 (los soldaos israelinos ad\u00e1utenlu al llabor de controlar los xent\u00edos desaforaos.\nHai tres niveles de pr\u00e1utica: pal ex\u00e9rcitu, pa la polic\u00eda, y pa la defensa personal civil. Estos tres niveles remanen diferentes t\u00e9uniques deb\u00edo a les sos aplicaciones especializaes (ataque, neutralizaci\u00f3n d'amenaces, o defensa personal).\nPrincipios b\u00e1sicos.\nEn xeneral nun hai regles en Krav Maga, darr\u00e9u que ye una t\u00e9unica de combate pa la defensa ensin llendes, utilizada pa caltener a salvo al prauticante y pa incapacitar al oponente por cualesquier mediu necesariu. Homes y muyeres som\u00e9tense xeneralmente a los mesmos exercicios. Nun tien federaci\u00f3n deportiva, y nun hai uniformes o vistimientos oficiales, anque delles organizaciones reconocen el progresu nel entrenamientu con insinies de grau, estremaos niveles, y cintos de color.\nLos principios xenerales incl\u00fain:\nEn resume la defensa y el contrataque tienen de ser lo m\u00e1s r\u00e1pidos, potentes, curtios, naturales (sin artificios) y direutos que s\u00eda posible.\nL'entrenamientu b\u00e1sicu ye una mecedura de trabayu aer\u00f3bicu y anaer\u00f3bicu. Al principiu pueden usase escudos proteutores y otres arb\u00edes de proteici\u00f3n personal. C\u00e1mbiense los escenarios pa entrenar a los prauticantes en situaciones que pueden atopar davezu en patrulles caleyeres o b\u00e9liques. Los escenarios simulaos aprienden a los estudiantes a refugar les distraiciones. Otros m\u00e9todos d'entrenamientu p'aumentar el realismu pueden incluyir enca\u00f1ar los g\u00fceyos o exercitar a los estudiantes hasta la galdidura enantes d'enfrentalos a ataques simulaos, asina como entrenar nel esterior en superficies estremaes y en pilancos. \nL'entrenamientu tami\u00e9n incl\u00fai decatase de les situaciones pa desendolcar el conocimientu de la rodiada d'\u00fan y les circunstancies potencialmente amenazantes primero qu'asoceda l'ataque. Pue incluyir tami\u00e9n formes d'enfrentase a situaciones potencialmente violentes, y m\u00e9todos f\u00edsicos y verbales d'evitar la violencia cuando ye posible.\nOrganizaciones.\nHai numberoses organizaciones per tol mundu qu'ense\u00f1en Krav Maga o dalguna variante. Dende la muerte'l fundador, les diferencies espoxigaron, asina como la competici\u00f3n pol lideralgu. Delles organizaciones y persones reclamen ser los \u00fanicos herederos, mientres qu'otres afirmen que se trata d'un arte \u201cabiertu\u201d que nun ten\u00eda que ser propied\u00e1 de nenguna persona o grupu.\nA pesar de los intentos de rexistrar comercialmente la marca Krav Maga, nun hai instructor o organizaci\u00f3n que seyan cabezaleros oficiales.\nHaza'l 2001, la popularid\u00e1 del krav maga entam\u00f3 a espolletar. Los espertos creyen que les causes foron l'aumentu del inter\u00e9s individual pola segurid\u00e1 personal tres los ataques terroristes de Nueva York y l'aumentu de la violencia nel mundu. Tami\u00e9n delles organizaciones non tradicionales de krav maga algamaron popularid\u00e1 y fixeron delles reclamaciones sobro'l llinax del sistema, certificaciones d'ense\u00f1anza y el supuestu usu de los respeutivos programes d'entrenamientu poles Fuercies de Defensa d'Israel, reclamaciones que non siempre resultaron verdaderes.\nEnte les escueles m\u00e1s conoc\u00edes y prestixoses de Krav Maga t\u00e1n: \"Asociaci\u00f3n Israelina de Krav Maga\", \"Federaci\u00f3n Internacional de Krav Maga\" (IKMF), \"Federaci\u00f3n de Krav Maga\" (KMF), \"Escuela Bukan de Krav Maga\" (BUKAN), \"Israeli Krav International\" (IKI), \"Krav Maga Worldwide\" (KMW), \"Asociaci\u00f3n Mundial de Krav Maga\" (WKMA), \"Federaci\u00f3n Europea de Krav Maga\" (FEKM), \"Uni\u00f3n Europea de Krav Maga\" (EKMU), ente otres."}
{"id": "31627", "revid": "10224", "url": "https://ast.wikipedia.org/wiki?curid=31627", "title": "Kravmag\u00e1", "text": ""}
{"id": "31628", "revid": "35", "url": "https://ast.wikipedia.org/wiki?curid=31628", "title": "Qu\u00e9bec", "text": "Qu\u00e9bec (, pronunci\u00e1u //, //; , pronunci\u00e1u //), conocida tami\u00e9n como \"la belle province\" ye una provincia franc\u00f3fona de Canad\u00e1 con una poblaci\u00f3n de y la \u00fanica provincia canadiana reconocida como naci\u00f3n pola C\u00e1mara de los Comunes de Canad\u00e1. M\u00e1s del 80% de los quebequinos tienen el franc\u00e9s como llingua materna, siendo \u00e9sta la \u00fanica oficial nel so territoriu.\nAllugada nel nordeste d'Am\u00e9rica del Norte, ente Ontario y les provinces de l'Atl\u00e1nticu, Nueva Brunswick y Terranova y Labrador Qu\u00e9bec comparte llende al sur colos Estaos Xun\u00edos d'Am\u00e9rica. Ta atravesada pol r\u00edu San Llorienzu que la coneuta colos Grandes Llagos y l'Oc\u00e9anu Atl\u00e1nticu. Tien una superficie de 1.667.441 km\u00b2, siendo la provincia m\u00e1s grande de Canad\u00e1.\nLa so capital ye la ciud\u00e1 de Qu\u00e9bec, por embargu la ciud\u00e1 m\u00e1s grande ye Montreal."}
{"id": "31629", "revid": "43102", "url": "https://ast.wikipedia.org/wiki?curid=31629", "title": "Nueva Brunswick", "text": "Nueva Brunswick, n'ingl\u00e9s New Brunswick, en franc\u00e9s Nouveau-Brunswick, ye una de les diez provincies de Canad\u00e1. \nTien una superficie total de 71.355 km\u00b2, aproximadamente siete vegaes el tama\u00f1u d'Asturies. Seg\u00fan el censu canadi\u00e1n de 2006 tien 729.997 habitantes. Cuasi un terciu de la poblaci\u00f3n tien el franc\u00e9s como llingua materna, mentantu que los dos tercios restantes falen ingl\u00e9s. Ye la \u00fanica de toles provincies canadianes oficialmente billing\u00fce. Forma parte de les nomaes Provincies Atl\u00e1ntiques de Canad\u00e1 xunto con Nueva Escocia, Terranova y Llabrador y la Islla Pr\u00edncipe Dubardu.\nLa capital de Nueva Brunswick ye Fredericton y les ciudaes m\u00e1s grandes son Moncton, Fredericton y Saint-Jean. La ciud\u00e1 franc\u00f3fona m\u00e1s grande fuera de la provincia de Quebec ye Edmundston.\nNueva Brunswick llenda al oeste y el norte con Quebec, al este con Nueva Escocia, y al sur col est\u00e1u norteamericanu de Maine.\nLa mayor parte de la provincia ta cubierta de viesques siendo la silvicultura una de les actividaes econ\u00f3miques m\u00e1s importantes. De fechu, la provincia ye un de los mayores productores de papel de Canad\u00e1. Otres actividaes destacaes son les manofactures, el turismu, la miner\u00eda y la pesca.\nNome.\nEl nome de la provincia foi puestu n'honor al rei Xurde III (1738-1820) del Reinu Xun\u00edu, caberu rei de C\u00e1 Brunswick.\nHistoria.\nLa provincia foi colonizada nun entamu polos franceses, y formaba parte de la colonia francesa d'Acadia, dientro de la Nueva Francia. Nel a\u00f1u 1763 col Trat\u00e1u de Par\u00eds, los franceses cedieron la rex\u00f3n a los brit\u00e1nicos, que la renomaren col nome d'angua\u00f1o.\nNun entamu la poblaci\u00f3n europea de la provincia yera mayoritarimente d'orixe frances pero cola dixebra de les trelce colonies suriegues del Emperiu Brit\u00e1nicu nel 1776 hasta 14.000 colonos anglofalantes lleales a la Corona brit\u00e1nica aportaron, camudando dafechu la composici\u00f3n \u00e9tnica y cultural del pa\u00eds. Dende entoncies conoci\u00f3sela como \"The Loyalist Province\" (\"La Provincia Lleal\").\nL'un de xunetu de 1867, Nueva Brunswick, xunto con Nueva Escocia y la provincia de Canad\u00e1 (angua\u00f1o xebrada ente Ontario y Quebec), independizose del Reinu Xun\u00edu. Poro, ta considerada, xunto coles otres, una de les provincies orixinales de la Confederaci\u00f3n Canadiana."}
{"id": "31877", "revid": "116", "url": "https://ast.wikipedia.org/wiki?curid=31877", "title": "Wushu (deporte)", "text": "El wushu (\u6b66\u8853, pinyin: \"w\u01d4sh\u00f9\") o \u201cwushu modernu\u201d ye un deporte de competici\u00f3n, deriv\u00e1u de les artes marciales chines tradicionales.\nCre\u00e1ronlu na Rep\u00fablica Popular China despu\u00e9s de 1949. La mayor\u00eda de les formes (\"taolu\") presentaes a competici\u00f3n, basaes en formes tradicionales, foron concretaes por comit\u00e9s designaos pol gobiernu. Angua\u00f1o'l wushu converti\u00f3se nun deporte internacional por entamu de la Federaci\u00f3n Internacional de Wushu (IWUF), qu'organiza campeonatos mundiales cada dos a\u00f1os.\nHistoria.\nTres la proclamaci\u00f3n de la Rep\u00fablica de China en 1912 por Sun Yat-sen, el pa\u00eds abri\u00f3se a la influencia occidental n'\u00e1mbitos estremaos: cient\u00edficu, t\u00e9unicu, pero tami\u00e9n deportivu.\nHubo un intentu de repensar les artes marciales tradicionales chines dende una perspeutiva m\u00e1s \"moderna\": preparaci\u00f3n f\u00edsica, m\u00e9todos de calentamientu, hixene del deportista, conceiciones ximn\u00e1stiques de los movimientos, etc. Ye dicir, poner en marcha les bases d'una \"educaci\u00f3n f\u00edsica\" de les artes marciales.\nCreaci\u00f3n oficial de la seici\u00f3n wushu nel Centru Nacional de Deportes de Beix\u00edn y de doce lligues nes provincies. Pol\u00edtica de desarrollu del wushu per aciu de demostraciones con clasificaciones seg\u00fan el nivel de pr\u00e1utica. \nAl empar public\u00f3se un segundu llibru col env\u00eds de promover estes disciplines, p'afalar a la moced\u00e1 a desarrollar \u201cun esp\u00edritu sanu nun cuerpu sanu\u201d. Esti llibru describe les pr\u00e1utiques de competici\u00f3n a mano vac\u00eda y con armes, acordies colos niveles.\nAl volver les competiciones, el Centru Nacional de Deportes tuvo qu'atopar regles comunes pa la bayura d'estilos prauticaos en China. Tolos estilos tradicionales del norte foron reagrupaos baxo'l t\u00e9rminu \u201cChang quan\u201d, y los del sur baxo'l t\u00e9rminu \u201cNan quan\u201d. Ca\u00fana d'estes nueves disciplines f\u00edxose cargu de los criterios comunes y de les particularidaes propies de los estilos antiguos en cuesti\u00f3n, p'amosar la so esencia.\nEl \"wushu\" ye g\u00fcei una disciplina deportiva con una federaci\u00f3n internacional (IWUF), federaciones continentales y federaciones nacionales, toes elles reconoc\u00edes pol Comit\u00e9 Ol\u00edmpicu Internacional (COI). Cel\u00e9brense campeonatos del mundu cada dos a\u00f1os. N\u00e9stos f\u00e1ense tres tipos de competiciones: de Sanda, de taolu (formes) y de taiji quan. El primer campeonatu del mundu de \"wushu\" f\u00edxose en Beix\u00edn en 1991.\nDisciplines.\nFormes a mano vac\u00eda:\nFormes con armes:\nCombate:"}
{"id": "31878", "revid": "116", "url": "https://ast.wikipedia.org/wiki?curid=31878", "title": "Socorro Noriega", "text": "Socorro Noriega Quintana ye una cantante asturiana de tonada.\nComo la mayor\u00eda de los cantantes de tonada entama la so carrera present\u00e1ndose a concursos, y asina nel a\u00f1u 1971 queda nel segundu puestu del entam\u00e1u pol diariu \"Regi\u00f3n\", ganar\u00eda depu\u00e9s los d\"'El Comercio\", \"Radio Oviedo\" o \"Mercaplana\". \nLa so carrera musical dur\u00f3 unos venti a\u00f1os y tien grabaos discos acompa\u00f1ada a la gaita por Remis Ovalle y xunto a L'Abog\u00e1u, otra de les grandes voces de la tonada. D'ente los sos cantares podemos citar: \"Soi del oriente d'Asturies\", \"Yo canto a Pe\u00f1amellera\" o \"Hermosa villa de Llanes\". Nos \u00faltimos a\u00f1os vien recibiendo reconocimientos y homenaxes por parte del mundu de la tonada y formando parte del xur\u00e1u de dellos concursos de \"canci\u00f3n asturiana\"."}
{"id": "31881", "revid": "28171", "url": "https://ast.wikipedia.org/wiki?curid=31881", "title": "Villamor", "text": "Villamor ye'l nome que tienen los siguientes pueblos castellano-lleoneses:\nVer tami\u00e9n:"}
{"id": "31882", "revid": "37624", "url": "https://ast.wikipedia.org/wiki?curid=31882", "title": "Miranda (dixebra)", "text": "Col nome de Miranda podemos referinos a:"}
{"id": "31883", "revid": "43102", "url": "https://ast.wikipedia.org/wiki?curid=31883", "title": "Terranova y Labrador", "text": "Terranova y Labrador (n'ingl\u00e9s \"Newfoundland and Labrador\", en franc\u00e9s \"Terre-Neuve-et-Labrador\", en ga\u00e9licu escoc\u00e9s \"Talamh an \u00c9isc agus Labrad\u00f3ir\") ye una provincia de Canad\u00e1.\nXeograficamente la provincia incl\u00fai la Islla de Terranova y parte de la Pen\u00ednsula del Labrador, pen\u00ednsula asitiada nel continente. Nun entamu la provincia entr\u00f3 la confederaci\u00f3n canadiana col nome de Terranova nel 1949 y asina yera concida tola provincia. Por embargu, dende 1964 el gobiernu provincial auton\u00f3mase \"Gobiernu de Terranova y Labrador\", siendo el 6 d'Avientu del 2001 cuando s'introduz un camb\u00e9u na constituci\u00f3n canadiense pa que'l nome oficial de la provincia seya \"Terranova y Labrador\". Na fala coloquial la xente inda aveza dicir Terranova cuando fala tola provincia.\nLa capital ye St. John's n'ingl\u00e9s y Saint-Jean en franc\u00e9s. La fastera continental llenda al sur cola provincia franc\u00f3fona del Quebec. Esta frontera, definida pol Conseyu de Londres en 1927, nun ta reconocida pol Quebec. Tami\u00e9n tien una frontera terrestre peque\u00f1ina con Nunavut na Islla Killiniq nel estremu nortizu de Labrador. El territoriu franc\u00e9s de Saint Pierre y Miquelon all\u00fagase a lo llargo de la costa suriega de la provincia.\nLa provincia tien una poblaci\u00f3n de 508.270 persones. La superficie total ye de 405.212 km\u00b2.\nLling\u00fces.\nTerranova fala una varied\u00e1 dialeutal de l'ingl\u00e9s canadi\u00e1n, l'ingl\u00e9s terranov\u00edn, por embargu, el franc\u00e9s y el ga\u00e9licu escoc\u00e9s t\u00e1n esaniciaos cuasi dafechu.\nHistoria.\nLos primeros pobladores europeos foron los viquingos. N'a\u00f1u 1000 funden una colonia estable no qu'angua\u00f1u ye L'Anse aux Meadows na islla de Terranova. Los aperios y artefautos alcontraos en L'Anse aux Meadows, tan clasificaos como patrimoniu de la Humanid\u00e1 pola UNESCO. Darr\u00e9u l'esaniciu la colonia la islla foi habitada polos Inuits y los Beothuks.\nMagar delles teor\u00edes falen del conocimientu y visita davezu de distintos pueblos europeos a los grandes bancos pesqueros de la fastera ser\u00e1 l'esplorador xenov\u00e9s Giovanni Caboto (John Cabot n'ingl\u00e9s) del que quedara constancia hist\u00f3rica documenada de la so toma de posesi\u00f3n de la islla pa la corona d'Inglaterra en 1497. Humphrey Gilbert funda la primer colonia de la islla en 1583 en St. John's. En 1610 John Guy establez una colonia en Cuper's Cove, angua\u00f1o conocida col nome Cupids, fayendo de Terranova la segunda colonia permanente inglesa n'Am\u00e9rica depu\u00e9s de Jamestown en Virxinia. El f\u00edu de Nicholas Guy, \u00f1ac\u00edu el 27 marzu 1613, ye primer ne\u00f1u ingl\u00e9s en \u00f1acer no que llueu ser\u00eda Canad\u00e1.\nLos vascos, veceros habituales de los bancos de bacal\u00e1u dende entamos del sieglu XVI, fundaren Placentia, puertu frecuent\u00e1u tami\u00e9n por pescadores bretones y normandos.\nLa colonia nun se fai provincia canadiana dafechu hasta'l 1949. Hasta esi intre yera un dominiu de l'Imperiu brit\u00e1nicu con unes condiciones xur\u00eddiques separtaes de Canad\u00e1."}
{"id": "31884", "revid": "43102", "url": "https://ast.wikipedia.org/wiki?curid=31884", "title": "Islla del Pr\u00edncipe Dubardu", "text": "La Islla del Pr\u00edncipe Dubardu (n'ingl\u00e9s Prince Edward Island o PEI, en franc\u00e9s \u00cele-du-Prince-\u00c9douard o IEP y en ga\u00e9licu escoc\u00e9s Eilean a' Phrionnsa) ye una de les provincies de Canad\u00e1 formada pola islla de mesmu nome y otres islles m\u00e1s peque\u00f1es. Conozse tami\u00e9n pol nomatu de \"Bierzu de la Confederaci\u00f3n\", en referencia a la Conferencia de Charlottetown de 1894 que punxo les bases de la confederaci\u00f3n canadiana, magar que la IEP nun xuni\u00f3 cola confederaci\u00f3n hasta l'a\u00f1u 1873, cuando se tresform\u00f3 na s\u00e9tima provincia.\nLa so capital ye Charlottetown que tami\u00e9n ye la ciud\u00e1 m\u00e1s grande de la provincia. La poblaci\u00f3n estimada en 2009 yera de 141.000 habitantes. Ta allugada nun reut\u00e1ngulu ente paralelu 46\u00b0\u2013paralelu 47\u00b0N, y meridianu 62\u00b0\u201364\u00b030\u2032W aproximadamente. Con tan solo una superficie total de 5.683,91 km\u00b2, cuasi esautamente la met\u00e1 de la superficie d'Asturies, ye la provincia m\u00e1s peque\u00f1a y menos poblada de Canad\u00e1. Ye la islla n\u00famberu 104 en tama\u00f1u del mundu y la n\u00famberu 23 de Canad\u00e1.\nLa islla foi nomada n'honor del Pr\u00edncipe Dubardu, Duque de Kent y Strathearn (1767\u20131820), cuartu f\u00edu del rei Xurde III del Reinu Xun\u00edu y p\u00e1 de la reina Vitoria d'Inglaterra."}
{"id": "31887", "revid": "379", "url": "https://ast.wikipedia.org/wiki?curid=31887", "title": "Roberto Colunga", "text": ""}
{"id": "31891", "revid": "35", "url": "https://ast.wikipedia.org/wiki?curid=31891", "title": "AS-313", "text": "La carretera AS-313 ye una carretera que pertenez a la rede llocal de carreteres de primer orden d'Asturies que va de Grau a Trubia (Uvi\u00e9u) pasando per Grau, La Mata, Reconco, Vayu, Sama, Perlavia, Las Cuestas y Trubia, onde enllaza cola AS-228.\nA unos 3 km de Trubia tien l'esv\u00edu de la OV-2 en direici\u00f3n a Camales."}
{"id": "31892", "revid": "43102", "url": "https://ast.wikipedia.org/wiki?curid=31892", "title": "La Corredoria", "text": "Col nome de La Corredoria podemos referinos a:"}
{"id": "31893", "revid": "28171", "url": "https://ast.wikipedia.org/wiki?curid=31893", "title": "Sama", "text": "Col nome de Sama podemos facer referencia a:\nYe tami\u00e9n un nome com\u00fan, sama:"}
{"id": "31896", "revid": "379", "url": "https://ast.wikipedia.org/wiki?curid=31896", "title": "Skinheads", "text": ""}
{"id": "31897", "revid": "379", "url": "https://ast.wikipedia.org/wiki?curid=31897", "title": "Rudeboy", "text": ""}
{"id": "31898", "revid": "379", "url": "https://ast.wikipedia.org/wiki?curid=31898", "title": "Rudeboys", "text": ""}
{"id": "31899", "revid": "379", "url": "https://ast.wikipedia.org/wiki?curid=31899", "title": "Rude Boys", "text": ""}
{"id": "31958", "revid": "379", "url": "https://ast.wikipedia.org/wiki?curid=31958", "title": "Bandera de Taramundi", "text": ""}
{"id": "31959", "revid": "35", "url": "https://ast.wikipedia.org/wiki?curid=31959", "title": "Ilesia de San Pedru de Nora", "text": "San Pedro de Nora ye una ilesia perteneciente al prerrom\u00e1nicu asturianu asitiada na marxe drecha del r\u00edu Nora, nel conceyu de Les Regueres. Edific\u00f3se nel rein\u00e1u d'Alfonsu II el Castu. \nTien una estructura de tres naves con cubierta de madera que tienen una planta parecida a la de Santullanu anque nun tien cruceru. La cabecera ye de forma rectangular y ta divid\u00eda en tres partes. Tien tres capilles abovedaes.\nEn 1936, durante la Guerra Civil Espa\u00f1ola, quem\u00f3se y qued\u00f3 casi desfecha. 4 a\u00f1os depu\u00e9s Luis Men\u00e9ndez Pidal restaurola, levantando'l campanariu que tien agora mesmu. "}
{"id": "31960", "revid": "37624", "url": "https://ast.wikipedia.org/wiki?curid=31960", "title": "Artur Mas", "text": "Artur Mas i Gavarr\u00f3 ye un pol\u00edticu catal\u00e1n d'ideolox\u00eda lliberal catalanista, presidente de la federaci\u00f3n de Converg\u00e8ncia i Uni\u00f3, secretariu xeneral de Converg\u00e8ncia Democr\u00e0tica de Catalunya. Ente'l 17 de xineru de 2001 y el 18 d'avientu de 2003 ocup\u00f3'l cargu de primer conseyeru de la \"Generalitat de Catalu\u00f1a\". Foi presidente de Catalu\u00f1a."}
{"id": "31961", "revid": "35", "url": "https://ast.wikipedia.org/wiki?curid=31961", "title": "Artur Mas i Gavarr\u00f3", "text": ""}
{"id": "31962", "revid": "379", "url": "https://ast.wikipedia.org/wiki?curid=31962", "title": "F-22 Raptor", "text": ""}
{"id": "31963", "revid": "379", "url": "https://ast.wikipedia.org/wiki?curid=31963", "title": "G-8", "text": ""}
{"id": "31964", "revid": "28171", "url": "https://ast.wikipedia.org/wiki?curid=31964", "title": "G6", "text": "G6 pue facer referencia a:"}
{"id": "31965", "revid": "28171", "url": "https://ast.wikipedia.org/wiki?curid=31965", "title": "G0", "text": "G0 tien varios usos:"}
{"id": "31966", "revid": "28171", "url": "https://ast.wikipedia.org/wiki?curid=31966", "title": "G1", "text": "G1 pue referise a:"}
{"id": "31967", "revid": "116", "url": "https://ast.wikipedia.org/wiki?curid=31967", "title": "TvG2", "text": "tvG2 (oficialmente dende setiembre de 2009), anteriormente llamada G2, ye la segunda cadena de televisi\u00f3n de la Corporaci\u00f3n de Radio-Televisi\u00f3n de Galicia.\nLa so programaci\u00f3n c\u00e9ntrase de llunes a vienres nos espacios infantil y xuvenil, los espacios cultural y documental y la redifusi\u00f3n de los informativos de la primer canal, y les fines de selmana, am\u00e1s de la programaci\u00f3n infantil, cultural y redifusiones, c\u00e9ntrase nel terr\u00e9n deportivu, destacando les retresmisiones de la Lliga Adelante y la Lliga ACB.\nLa canal emite en TDT les 24 hores del d\u00eda, desque'l pas\u00e1u 14 de setiembre present\u00e1rase la nueva parrilla de programaci\u00f3n, na que la tvG2, per primer vegada, ye una canal con programaci\u00f3n completa."}
{"id": "31968", "revid": "379", "url": "https://ast.wikipedia.org/wiki?curid=31968", "title": "G2", "text": ""}
{"id": "31969", "revid": "28171", "url": "https://ast.wikipedia.org/wiki?curid=31969", "title": "G3", "text": "El t\u00e9rminu G3 o G-3 pue referise a:"}
{"id": "31970", "revid": "37624", "url": "https://ast.wikipedia.org/wiki?curid=31970", "title": "G4", "text": "El t\u00e9rminu G4 pue referise a:"}
{"id": "31971", "revid": "379", "url": "https://ast.wikipedia.org/wiki?curid=31971", "title": "G5", "text": ""}
{"id": "31972", "revid": "28171", "url": "https://ast.wikipedia.org/wiki?curid=31972", "title": "G-5 (dixebra)", "text": "G-5 pue facer referencia a:"}
{"id": "31973", "revid": "28171", "url": "https://ast.wikipedia.org/wiki?curid=31973", "title": "G9", "text": "G9 pue referise a:"}
{"id": "31974", "revid": "28171", "url": "https://ast.wikipedia.org/wiki?curid=31974", "title": "G14", "text": "G14 pue referise a:"}
{"id": "31975", "revid": "37624", "url": "https://ast.wikipedia.org/wiki?curid=31975", "title": "Cabez\u00f3n de la Sal", "text": "Cabez\u00f3n de la Sal ye un conceyu de la comunid\u00e1 aut\u00f3noma de Cantabria, nel norte d'Espa\u00f1a. Llenda al norte con Ud\u00edas y Alfoz de Lloredo, al sur con Ruente y Mazcuerras, al este con Reoc\u00edn y al oeste con Vald\u00e1liga.\nLos 8.372 habitantes de Cabez\u00f3n de la Sal (INE, 2009) rep\u00e1rtense ente les poblaciones de Bustablado/Bustabl\u00e1u, Cabez\u00f3n de la Sal, Cabrojo/Cabroju, Carrejo/Carreju, Casar de Periedo/Casar-Peri\u00e9u, Du\u00f1a, Ontoria/Hontoria, Periedo/Peri\u00e9u, Santib\u00e1\u00f1ez, Vernejo/Verneju y Virgen de la Pe\u00f1a.\nDemograf\u00eda.\nFonte: INE"}
{"id": "31977", "revid": "37624", "url": "https://ast.wikipedia.org/wiki?curid=31977", "title": "Alberto Rivera", "text": " Retirose na temporada 2013-2014 xugando de centrocampista nes files del Elche Club de F\u00fatbol."}
{"id": "31978", "revid": "35", "url": "https://ast.wikipedia.org/wiki?curid=31978", "title": "Agrupaci\u00f3n Coral e Instrumental Ovetense", "text": "L'Agrupaci\u00f3n Coral e Instrumental Ovetense foi una importante masa coral que surde n'Uvi\u00e9u nel a\u00f1u 1885. Algam\u00f3 importantes \u00e9xitos, como'l primer premiu del \"Concursu Nacional d'Orfeones\" (1908) pol que ganar\u00eden una bandera bordada y mil pesetes .\nInicialmente l'Agrupaci\u00f3n taba formada por voces masculines, pero a partir del a\u00f1u 1918 tresform\u00f3se en coru mistu.\nNel a\u00f1u 1927 sufrir\u00eden una escisi\u00f3n de la que surdir\u00eda la \"Coral Vetusta\", cambiando la so denominaci\u00f3n pola d'Orfe\u00f3n Ovetense.\nNel somantu de l'Agrupaci\u00f3n surdir\u00eda unu de los m\u00e1s importantes cuartetos de la m\u00fasica popular asturiana y la tonada: \"Los Cuatro Ases\". Al so direutor, Galo Borbolla ocurri\u00f3se-y la idea de formar un cuartetu coles meyores voces de l'Agrupaci\u00f3n y asina foi como \"Cuchichi\", \"Bot\u00f3n\", Miranda y Claverol entamar\u00eden una de les carreres m\u00e1s exitoses de la m\u00fasica asturiana.\nOtru de los direutores importantes del \"Orfe\u00f3n Ovetense\" foi Luis Ru\u00edz de la Pe\u00f1a ."}
{"id": "31979", "revid": "239", "url": "https://ast.wikipedia.org/wiki?curid=31979", "title": "Orfe\u00f3n Ovetense", "text": ""}
{"id": "31980", "revid": "43102", "url": "https://ast.wikipedia.org/wiki?curid=31980", "title": "Nunavut", "text": "Nunavut ye un territoriu de Canad\u00e1. Ye'l m\u00e1s nuevu y grande de tolos territorios canadianos.\nFoi dixebr\u00e1u de los escomanaos Territorios del Noroeste l'un d'abril de 1999, pola \"Llei del Nunavut\" y la \"Llei d'alcuerdos sobro les revendicaciones territoriales de Nunavut\", magar les llendes taben establec\u00edes dafechu dende 1993. \n\"Nunavut\" significa \"la tierra de nueso\" n'inuktitut, la llingua de los Inuits.\nXeograf\u00eda.\nNunavut ye'l m\u00e1s oriental de los tres territorios de Canad\u00e1. Tien una superficie total de 2.093.190 km\u00b2, 1.932.255 km\u00b2 de tierres y 160.935 km\u00b2 d'ag\u00fces. Ye la rex\u00f3n, provincia, territoriu o est\u00e1u non independiente m\u00e1s grande del mundu, solo per detr\u00e1s de Sakha, n'Australia Occidental, krai de Krasnoiarsk y Groenlandia), siendo m\u00e1s grande que M\u00e9xicu.\nAllug\u00e1u al estremu norte de Canada, Nunavut esti\u00e9ndese pela fastera norte del continente americanu, al oeste de la bah\u00eda d'Hudson. Llenda al oeste colos Territorios del Noroeste y al sur con Manitoba. Nel este, Nunavut y Terranova y Llabrador poseen una fronterina terrestre na Islla Killiniq. Nunavut tami\u00e9n tien fronteres mari\u00f1anes con Groenlandia y Quebec. \nLa capital ye Iqaluit. La poblaci\u00f3n total ye solo de 31.556 habitantes lo que xun\u00edo al xigantescu terrtoriu fai que la densid\u00e1 de poblaci\u00f3n seya enforma baxa, 0,015 hab/km\u00b2.\nAm\u00e1s del franc\u00e9s y l'ingl\u00e9s, l'inuktitut ye la llingua oficial."}
{"id": "31981", "revid": "37624", "url": "https://ast.wikipedia.org/wiki?curid=31981", "title": "Islla Killiniq", "text": "La Islla Killiniq ye una islla allugada na costa nororiental de Canad\u00e1, nel estremu norte de la pen\u00ednsula de Llabrador, na provincia de Terranova y Llabrador, ente la Bah\u00eda d'Ungava y l'estrechu de Davis.\nLa islla tien una superficie de 269km\u00b2 y ta xebrada pola \u00fanica llende terrestre ente Nunavut y la provincia de Terranova y Llabrador. La frontera con Qu\u00e9bec percorre la llinia de la costa de la islla.\nLa islla tuvo habitada hasta'l 1978. El comunid\u00e1 de Port Burwell calten\u00eda hasta esa data una misi\u00f3n, una estaci\u00f3n de pesca y un destacamentu de la polic\u00eda montada del Canad\u00e1. Angua\u00f1o nun ta habitada."}
{"id": "31982", "revid": "488", "url": "https://ast.wikipedia.org/wiki?curid=31982", "title": "Bagua", "text": "Bagua (lle\u00edu Pa Kua) o Baguazhang (b\u0101gu\u00e0zh\u01ceng) ye una de les tres principales artes marciales chines de la escuela de Wudang, xunto col Taijiquan y el Xingyiquan. Clasif\u00edcase m\u00e1s de cutiu como pr\u00e1utica interna (neijia). \"Baguazhang\" significa lliteralmente \"palma de los ocho trigrames\", polos trigrames del I Ching, un de los llibros can\u00f3nicos del Tao\u00edsmu.\nHistoria.\nLa creaci\u00f3n del Bagua, como arte marcial formal, atrib\u00faise a Dong Haichuan, qu'al paecer deprendiera de maestros tao\u00edstes (y pueque budistes) nos montes de China a principios del sieglu XIX. Nesti aniciu hai buelgues d'artes marciales que s'ense\u00f1aren y prauticaren endenantes na rex\u00f3n na que viv\u00eda Dong Haichuan, combinaes cola andadera tao\u00edsta en c\u00edrculos. Por mor del so trabayu como sirvidor nel palaciu imperial, Dong abluc\u00f3 al emperador colos sos movimientos acionaos y la so habilid\u00e1 pal combate, y converti\u00f3se n'instructor y en guardia personal de la corte. Dong Haichuan ense\u00f1\u00f3 munchos a\u00f1os en Beix\u00edn, hasta algamar el patrociniu de la corte imperial.\nDisc\u00edpulos famosos de Dong que llegaron a maestros foron Yin Fu, Cheng Tinghua, Song Changrong, Liu Fengchun, Ma Weiqi, Liu Baozhen, Liang Zhenpu y Liu Dekuan. Anque tuvieron el mesmu maestru, los sos m\u00e9todos d'entrenamientu y espresiones de les t\u00e9uniques de palma yeren estremaos. Los estilos Cheng y Liu t\u00e1n seique especializaos n'\u201demburriar\u201d les palmes, l'estilu Yin ye conoc\u00edu por \u201cendolcar\u201d les palmes, los siguidores del Song prautiquen la t\u00e9unica de palma \"Mei Hua\" (\u201cFlor de Cirolar\u201d), y les palmes del estilu Ma son conoc\u00edes como \"martiellos.\" Dellos estudiantes de Dong Haichuan, como Cheng Tinghua, participaron na Rebeli\u00f3n Boxer. En xeneral, angua\u00f1o la mayor\u00eda de prauticantes de Bagua siguen los estilos Yin (\u5c39), Cheng (\u7a0b) o Liang (\u6881), masque siguen esistiendo los Fan (\u6a0a), Shi (\u53f2), Liu (\u5289), Fu (\u5085), y otros (l'estilu Liu ye un casu particular, porque nun suel prauticase n'esclusiva sin\u00f3n como complementu d'otros estilos). Am\u00e1s hai subestilos de los anteriores, como los Sun (\u5b6b), Gao (\u9ad8), y Jiang (\u59dc), subestilos los tres del m\u00e9todu Cheng.\nAspeutos comunes.\nLa pr\u00e1utica d'andar en c\u00edrculos, o \"dar la vuelta al c\u00edrculu\" como la llamen dacuando, ye'l m\u00e9todu carauter\u00edsticu de postura y entrenamientu del movimientu del Bagua. Toles formes de baguazhang usen sobre too esta forma de movese como parte integral del entrenamientu. Los prauticantes caminen alredor del borde del c\u00edrculu con delles postures baxes, de cara al centru, cambiando de xemes en cuando de direici\u00f3n mientres executen les formes. Pa un principiante'l c\u00edrculu tien ente 1,80 y 3,60 m. de di\u00e1metru. Los estudiantes aprienden primero flexibilid\u00e1 y alliniamientu correutu del cuerpu a travi\u00e9s de los exercicios b\u00e1sicos, pa llueu siguir con formes m\u00e1s complexes y mec\u00e1niques de poder interno. Anque los aspeutos internos del Bagua son asemeyaos a los del xingyi y el taijiquan, tienen una naturaleza distinta.\nEl Bagua incl\u00fai un bon n\u00famberu d'estilos d'armes; dellos faen usu del disimulu, como la \u201cpluma del eruditu\u201d o un par de cuchiellos (los m\u00e1s ellaboraos, \u00fanicos d'esti estilu, son los de \u201ccuernu de ven\u00e1u\u201d, con forma de media lluna). El Bagua tami\u00e9n tien sonad\u00eda por prauticase con armes descomanadamente grandes, como'l \"bagua jian\" (\u516b\u5366\u528d), o espada bagua, y el \"bagua dao\" (\u516b\u5366\u5200), o sable bagua. Empl\u00e9guense tami\u00e9n otres armes m\u00e1s convencionales, como'l palu (\"gun\"), llanza (\"qiang\"), cayada (\"guai\"), espada de ganchu (\"gou\") y la espada reuta y de doble filu (jian). Los prauticantes de Bagua son tami\u00e9n conoc\u00edos por ser quien a remanar cualesquier cosa como arma usando los principios del arte.\nEl Bagua tien una varied\u00e1 pergrande de t\u00e9uniques y armes, incluyendo dellos golpes (con palma, pu\u00f1u, coldu, deos, etc.), pataes, llaves d'articulaciones, valtos y una particular forma evasiva de movese en c\u00edrculos. El baguazhang nun se considera un arte marcial puramente de percusi\u00f3n nin puramente d'agarres. Los prauticantes de Bagua son conoc\u00edos pola so habilid\u00e1 pa entrar y salir fluyidamente de la trayeutoria de los oxetos. Equ\u00ed ta l'orixe de la teor\u00eda de poder enfrentase a m\u00faltiples atacantes. La naturaleza evasiva del Bagua am\u00faesala tami\u00e9n la pr\u00e1utica de pasar pa detr\u00e1s del oponente, al env\u00eds de qu'\u00e9sti nun seya quien a perxudicar al prauticante.\nAnque les munches rames del Bagua son davezu enforma diferentes unes d'otres (delles, como l'estilu Cheng, t\u00e1n especializaes en llucha a curtia distancia y llaves d'articulaciones, mientres qu'otres, como dellos estilos Yin, especial\u00edcense en golpiar r\u00e1pido y dende llo\u00f1e), toos tienen l'andadera en c\u00edrculos, m\u00e9todos n'espiral y dellos m\u00e9todos y t\u00e9uniques (palmes qu'afuraquen, que fra\u00f1en, etc.) en com\u00fan.\nLos movimientos del Bagua empleguen tol cuerpu con suaves aiciones d'endolcar y desendolcar, usando t\u00e9uniques de mano, pasos din\u00e1micos y proyeiciones. Los movimientos en rabasera saquen la enerx\u00eda del centru del abdome. El patr\u00f3n d'andadera circular tami\u00e9n crea fuercia centr\u00edpeta, permitiendo al prauticante maniobrar a\u00edna al rodiu del oponente."}
{"id": "31983", "revid": "10224", "url": "https://ast.wikipedia.org/wiki?curid=31983", "title": "Bagua Zhang", "text": ""}
{"id": "31984", "revid": "10224", "url": "https://ast.wikipedia.org/wiki?curid=31984", "title": "Baguazhang", "text": ""}
{"id": "31985", "revid": "10224", "url": "https://ast.wikipedia.org/wiki?curid=31985", "title": "Ba Gua Zhang", "text": ""}
{"id": "31986", "revid": "10224", "url": "https://ast.wikipedia.org/wiki?curid=31986", "title": "Pa Kua", "text": ""}
{"id": "31987", "revid": "10224", "url": "https://ast.wikipedia.org/wiki?curid=31987", "title": "Pa Kua Chang", "text": ""}
{"id": "31988", "revid": "10224", "url": "https://ast.wikipedia.org/wiki?curid=31988", "title": "Baguaquan", "text": ""}
{"id": "31989", "revid": "37624", "url": "https://ast.wikipedia.org/wiki?curid=31989", "title": "Cinetocoru", "text": "El cinetocoru ye una estructura proteica onde s'anclen los microt\u00fabulos (MTs) del fusu mit\u00f3ticu mientres los procesos de divisi\u00f3n celular (meiosis y mitosis). Alcu\u00e9ntrase nuna zona espec\u00edfica del cromosoma, el centr\u00f3meru. En vertebraos y lleldos los cinetocoros son estructures discretes y \u00faniques en cada cromosoma, pero esisten organismos (como C. elegans) que presenten cinetocoros difusos a lo llargo los brazos cromos\u00f3micos: son los nomaos cromosomes holoc\u00e9ntricos.\nLos cinetocoros empecipien, controlen y supervisen los llamativos movimientos de los cromosomes mientres la divisi\u00f3n celular. Tocantes a la so estructura, los cinetocoros les c\u00e9lules animales pueden subdividise en dos rexones:\nLes funciones del cinetocoru incl\u00fain l'anclaxe de los cromosomes a los MTs del fusu mit\u00f3ticu, la verificaci\u00f3n d'esos anclajes, l'activaci\u00f3n del checkpoint de mitosis (un mecanismu de control que retrasa la salida de mitosis si se detecten fallos) y la participaci\u00f3n na xeneraci\u00f3n de les fuercies que propulsen los movimientos cromos\u00f3micos mientres la divisi\u00f3n celular.\nLos microt\u00fabulos son pol\u00edmeros metaestables de tubulina-\u03b1 y \u03b2 qu'alternen ente fases de crecedera y despolimerizaci\u00f3n, un fen\u00f3menu que se conoz como \"inestabilid\u00e1 din\u00e1mica\". La naturaleza descomanadamente din\u00e1mica del comportamientu de los MTs ta integrada cola funci\u00f3n de los cinetocoros pa mover y segregar los cromosomes."}
{"id": "31990", "revid": "43102", "url": "https://ast.wikipedia.org/wiki?curid=31990", "title": "Alfonso Enr\u00edquez", "text": "Alfonso Enriquez , conde de Nore\u00f1a y Xix\u00f3n, foi f\u00edu bastardu del rei Enrique II de Castiella. So padre dio-y el t\u00edtulu de Conde de Xix\u00f3n en 1373 y el de Nore\u00f1a, qu'heredare, enantes de ser rei, de Rodrigo \u00c1lvarez de les Asturies. \nF\u00edu d'Elvira \u00cd\u00f1iguez de la Vega, el conde Alfonso Enr\u00edquez ye'l primox\u00e9nitu d'Enrique II de Castiella. Naz en Xix\u00f3n, en 1355 y verase en posesi\u00f3n d'amplios territorios; de so padre, recibe n'herencia toles sos posesiones n'Asturies, destacando los condaos de Nore\u00f1a y Xix\u00f3n, pero tami\u00e9n Ribeseya, Villaviciosa, Nava o Llaviana, ente otros, nel oriente del pa\u00eds, y Cuideiru, \u1e36\u1e37uarca, o Pravia nel occidente. Posey\u00f3 Babia y Los Arg\u00fceyos. Foi'l m\u00e1s poderosu se\u00f1or feudal de les Asturies, qu'intent\u00f3 tornar independiente del reinu del so hermanu D. Xuan I de Castiella y depu\u00e9s del so sobr\u00edn Enrique III de Castiella. Tuvo munchos se\u00f1or\u00edos y vasayos, pero tolos perdi\u00f3 poles desobedi\u00e9ncies al rei Xuan I de Castiella, el so mediu hermanu, y m\u00e1s tarde al rei Enrique III , el so sobr\u00edn, en 1395.\nInfancia y moced\u00e1.\nDemientres los primeros a\u00f1os de vida, caltuvose siempre baxo l'atenta curia de so padre, que colocare en puestos de responsabilid\u00e1 a dellos de los sos parientes pa tratar de crear un garapiellu adictu a la Corona que-y permitiera gobernar con cierta tranquilid\u00e1.\nFizo les sos primeres armes demientres la segunda Guerra Fernandina, sometiendo les places de Viana do Bolo y Cascais, enantes que'l Trat\u00e1u de Santarem punxere final a la contienda, si bien esiste constancia de la so presencia ya na Batalla de N\u00e1xera.\nSin embargu, anque nun lleg\u00f3 a enfrentase abiertamente al padre, los desalcuerdos ente dambos d\u00e1bense davezu. En 1375, ante'l matrimoniu que so padre concertara cola infanta Sabela de Portugal, pa echar la robla del Trat\u00e1u de Santarem, Alfonso Enr\u00edquez fux\u00f3 a Francia pa tratar de que'l papa Gregoriu XI interviniere y anulare'l compromisu, pero tuvo que ceder ante la confiscaci\u00f3n de tolos sos bienes qu'orden\u00f3 Enrique II.\nUna vez celebr\u00e1u'l casoriu en 1377, que nunca lleg\u00f3 a consumase, Alfonso Enriquez uni\u00f3se a les tropes castellanes na guerra contra Navarra. P'afrontar los gastos derivaos de la espedici\u00f3n, Alfonso decreta un serviciu estraordinariu nos conceyos de la so propied\u00e1, asina como en dellos que nun lo yeren, lo que provoca una reacci\u00f3n ent\u00f3s mesmo, tanto de la Il\u00e9sia asturiana como de munchos de los miembros de la nobleza llaica. Ente esto, tuvo qu'intervenir el mesmu Enrique II prohibiendo-y al f\u00edu recaldar nos conceyos que nun yeren d'elli, y devolver lo tomao indebidamente.\nEl rein\u00e1u de Xuan I.\nEn mayu de 1379 fina Enrique II de Trast\u00e1mara, sucedi\u00e9ndolu nel tronu castell\u00e1n el f\u00edu mayor, que reinar\u00eda como Xuan I de Castiella.\nLos problemes internos surden al poco. Hai que remembrar que, al principiu del so rein\u00e1u, Enrique II creara un garapiellu de parientes adictos (al menos en teor\u00eda) a la Corona pa percontiar la so posici\u00f3n. Sin embargu, a lo llargo de los a\u00f1os, fuera apaeciendo una nueva clase de nobleza funcionaria, que darr\u00e9u dir\u00eda desplazando a los parientes del rei nel exerciciu de los puestos de responsabilid\u00e1, y que ser\u00eda'l principal sofitu de los nuevos Trast\u00e1mara.\nEsta situaci\u00f3n nun-y prest\u00f3 lo m\u00e1s m\u00ednimo a l'alta nobleza, y Alfonso Enriquez, como parte d'ella, ensiguida empecipi\u00f3 a demostralo. Y\u00e1 nes Cortes de Burgos del a\u00f1u 1379, obti\u00e9n les rentes del alfol\u00ed d'Avil\u00e9s, y n'avientu d'esi mesmu a\u00f1u, l'anulaci\u00f3n del so matrimoniu.\nSin embargu, en 1380, ye Xuan I el que dicta una riestra de normes destinaes a torgar l'atropellu de la nobleza sobre los se\u00f1or\u00edos y encomiendes al so cargu; ente los damnificaos, el conde Alfonso, que se ve oblig\u00e1u a devolver tierres garraes indebidamente a los monasterios de Monesteriu de San Salvador de Corniana y Monesteriu Real de San Benito de Safag\u00fan.\nAlfonso Enriquez parte entoncienes hacia Portugal, onde trata d'obtener la man de la infanta y heredera Beatriz de Portugal, a la vez qu'ufre los sos servicios al duque de Lancaster que, cas\u00e1u con una f\u00eda de Pedru I el Cruel, reivindicaba la corona de Castiella.\n\u00c9nte esta situaci\u00f3n, Xuan I procede a confiscar tolos bienes del so hermanascu, a la vez que concede al obispu d'Uvi\u00e9u, Gutierre de Toledo, poderes plenipotenciarios nel pa\u00eds. Finalmente, fracasaes les negociaciones, Alfonso Enriquez decide tornar a Asturies, onde, acoy\u00e9ndose al perd\u00f3n real, recupera los sos territorios.\nSin embargu, en 1383 alcontramos una nueva rebeli\u00f3n del conde Alfonso qu'obliga a Xuan I a dir a Asturies urxentemente ya que'l conde Alfonso Enriquez ufri\u00e9rase a los ingleses pa solicitar ayuda. Sicas\u00ed, el rei act\u00faa r\u00e1pido y rinde toa Asturies quitando Xix\u00f3n, onde se refuxa el rebelde, qu'acabar\u00eda acoy\u00e9ndose otra vuelta al perd\u00f3n del so hermanu'l 18 de xunetu de 1383.\nDepu\u00e9s d'esta \u00faltima revuelta, Xuan I decide confiscar toles posesiones asturianes d'Alfonso Enriquez, concedi\u00e9ndo-y a cambiu'l t\u00edtulu de conde de Valencia de don Xuan, tierres muncho m\u00e1s accesibles y nes que'l conde ser\u00eda muncho m\u00e1s controlable. Am\u00e1s, entreg\u00f3 a don Gutierre de Toledo el se\u00f1or\u00edu de Nore\u00f1a en pagu polos sos servicios y crea pal so f\u00edu, el futuru Enrique III, el t\u00edtulu de Pr\u00edncipe d'Asturies, con tolos sos se\u00f1or\u00edos; d'esta manera, venceyen a la corona de Castiella l'insurreutu territoriu asturianu.\nPoco depu\u00e9s, por mor de la socesi\u00f3n de Fernandu I de Portugal, Xuan I decide encarcelar a Alfonso Enriquez nel castiellu de Almonacid, ante la posiblid\u00e1 de qu'esti pueda llevar alantre maniobres na so contra. Tar\u00e1 presu durante ocho a\u00f1os y, nam\u00e1s a la muerte del rei, en 1390, recuperar\u00e1 Alfonso Enriquez la llibert\u00e1 y les sos posesiones.\nEl rein\u00e1u d'Enrique III.\nTres la muerte de Xuan I y aprovechando'l desorden ya inestabilid\u00e1 reinantes, Alfonso Enriquez consigue la devoluci\u00f3n de les sos posesiones asturianes.\nN'agostu de 1394, Enrique III degol\u00f3 de Valladolid hacia Asturies pa tratar de someter otra vez a Alfonso. Pa ello, igu\u00f3 una flota que tendr\u00eda de llendar Xix\u00f3n per mar, mientres qu'\u00e9lli entrar\u00eda dende Lle\u00f3n atravesando'l puertu payares.\nEl conde centr\u00f3 la defensa nes places fuertes de Xix\u00f3n y el Castiellu de San Mart\u00edn (en Sotu'l Barcu). Trat\u00f3 de tomar Uvi\u00e9u, pero fracas\u00f3 dafechu \u00e9nte la oposici\u00f3n de la burgues\u00eda y l'obisp\u00e1u.\nXix\u00f3n yera daquella una aut\u00e9ntica fortaleza natural; muriada dende tiempos romanos y asitiada sobre una pen\u00ednsula, la \u00fanica entrada a la ciud\u00e1 yera al trav\u00e9s d'un pasillu d'arena que desapaec\u00eda col inchente, colo qu'un ex\u00e9rcitu sitiador ten\u00eda perpocos puntos polos qu'entrar.\nEnrique III puso sitiu a Xix\u00f3n dellos meses, ensin que se viesen resultaos claros pa neng\u00fan de los dos contendientes. Ello llev\u00f3 a una tregua. \nEl rei entam\u00f3 un nuevu cercu a la ciud\u00e1 na segunda quincena de xunetu de 1395, en tanto qu'Alfonso igu\u00f3 la defensa de la villa, aprovision\u00e1ndola d'alimentos y armes, tres lo cual col\u00f3 nuevamente, esta vez hacia Bayona en busca d'ayuda inglesa, dexando'l cercu nes manes de la so muyer Sabela. \nTres m\u00e1s d'un mes d'asediu, tiempu nel que los castellanos ensayaron l'usu de l' [artiller\u00eda]] contra les muries de Xix\u00f3n. Finalmente, al nun llegar los refuerzos buscaos, Sabela rindi\u00f3 la ciud\u00e1, non sin primero asegurar la so vida y la de la familia d'ella, tres lo cual march\u00f3 hacia Francia p'alcontrase col so mar\u00edu.\nEnrique III, una vez firm\u00e1u l'alcuerdu, mand\u00f3 la destrucci\u00f3n de la villa, rematando asina les revueltes del conde Alfonso.\nA\u00f1os a\u00f1os.\nPoco sabemos del conde Alfonso a partir d'esti momentu, salvo que foi presu por orde del rei en San Juan de Luz, anque lliber\u00e1u poco depu\u00e9s, y que se rumore\u00f3 taba implicado nuna conspiraci\u00f3n del rei de Portugal contra Enrique III en 1397, anque nunca se sup\u00f3 con certeza.\nMorri\u00f3 posiblemente en Portugal, en fecha desconocida, ya qu'a principios del sieglu XV hai noticies de qu'ell\u00ed viv\u00eda la condesa Isabel, que mantendr\u00eda'l linaxe de los Nore\u00f1a portugueses.\nRellaciones familiares.\nF\u00edu del rei Enrique II de Castiella, enantes del so casoriu con do\u00f1a Elvira I\u00f1iguez de la Vega, de quien yera pariente cercanu al ser \u00f1etos del rei Dinis de Portugal y de lareina Santa Isabel y claro de D. Sanchu IV de Castela. \nCas\u00f3se en Burgos en 1373 com D. Sabela de Portugal (1364 - 1435, en Marans, Francia), se\u00f1ora de Viseu, fiya natural del rei Fernandu I de Portugal, enantes del so casamientu, y foron el troncu de la fam\u00edlia portuguesa Noronha:"}
{"id": "31992", "revid": "43102", "url": "https://ast.wikipedia.org/wiki?curid=31992", "title": "Pedro de Noronha", "text": "Pedro de Noronha , nietu de Fernandu I de Portugal, \u00faltimo rei de la Dinastia de Borgonha, foi arzobispu de Lisboa (1424-1452) y una de les figures m\u00e1s poderoses de la Corte de la primera mit\u00e1 del sieglu XV.\nPedro de Noronha, el primeru d'esti nome, yera f\u00edu d'Alfonso Enr\u00edquez, conde de Nore\u00f1a, Asturies, cond\u00e1u qu'incluy\u00eda'l se\u00f1or\u00edu de Xix\u00f3n, y de la so muyer la condesa Sabela de Portugal, y nietu natural paternu del rei Enrique II de Castiella y maternu del rei Fernandu I de Portugal. \nPedro de Nore\u00f1a foi'l primox\u00e9nitu, teniendo como hermanos m\u00e1s x\u00f3venes a Fernando de Noronha, Conde de Vila Real, Sancho de Noronha, Conde d'Odemira, y tami\u00e9n Constan\u00e7a de Noronha, duquesa de Bragan\u00e7a, pol so casamientu con Afonsu I de Bragan\u00e7a, primer duque con \u00e9sti t\u00edtulu.\nCola muerte de so padre y so madre, en 1394, Pedro y los sos hermanos, toos tov\u00eda menores, van pa Portugal, quedando al cuid\u00e1u del so t\u00edu-g\u00fcelu Jo\u00e3o I de Portugal, a instancies del que Pedro foi obispu d'\u00c9vora (1419-1423), por nomamientu del papa el 11 de xineru de 1419.\nMorri\u00f3 en Lisboa, sepult\u00e1u na capiella del Sant\u00edsimu Sagramentu de la S\u00e9 de Lisboa. Dex\u00f3 f\u00edos illex\u00edtimos, llexitimaos por carta real (13 d'agostu de 1444), con tolos derechos como si fueren llex\u00edtimos, el m\u00e1s vieyu (Jo\u00e3o) d'una Isabel, y los tr\u00e9s siguientes (Isabel, Pedro y Fernando) de Branca Dias (Perestrello), concluy\u00e9ndose per otres v\u00edes que los f\u00edos restantes (non llexitimaos) son tami\u00f1en de Branca Dias."}
{"id": "31993", "revid": "28171", "url": "https://ast.wikipedia.org/wiki?curid=31993", "title": "Cond\u00e1u de Nore\u00f1a", "text": "El t\u00edtulu de Conde de Nore\u00f1a ye un t\u00edtulu nobiliariu hist\u00f3ricu asturianu y portugu\u00e9s. Esti cond\u00e1u foi suprim\u00edu en 1395 por orden real pasando a la corona, nunca m\u00e1s foi conced\u00edu. N'Asturies tuvo vixente algunos a\u00f1os y fai referencia a Nore\u00f1a, Asturies.\nRodrigo \u00c1lvarez de les Asturies, que ten\u00eda el t\u00edtulu por nacimientu, dex\u00f3 d'heredie a Enrique II de Castela que, a su vez, concedi\u00f3lu al so f\u00edu bastardu Alfonso Enr\u00edquez, conde de Nore\u00f1a y Xix\u00f3n]], qu'utiliz\u00f3'l cond\u00e1u como centru pa les sos repit\u00edes revueltes, tanto contra el mediu hermanu Xuan I de Castiella como contra'l so sobr\u00edn Enrique III de Castiella."}
{"id": "31994", "revid": "43102", "url": "https://ast.wikipedia.org/wiki?curid=31994", "title": "Rodrigo \u00c1lvarez de les Asturies", "text": "Rodrigo \u00c1lvarez de les Asturies (ca. 1260-1333), conde de Nore\u00f1a y Xix\u00f3n, tutor del futuru Enrique II de Castiella y se\u00f1or de les villes d'Allande, Llanes y Ribeseya.\nOstent\u00f3 dende 1287 el cargu de comendero de les tierres del Monesteriu de San Vicente d'Uvi\u00e9u. En 1318 recibi\u00f3 la encomienda d'Avil\u00e9s y, siquier a partir de 1314, d'Uvi\u00e9u; en 1325 recibi\u00f3 la encomienda de les tierres episcopales de Llanera y Les Regueres y, en 1329, llogr\u00f3 de la Orde de Santiago la tenencia de los castiellos de Sobrescobiu y Goz\u00f3n.\nMoced\u00e1 y primeros a\u00f1os.\nF\u00edu de Pedru \u00c1lvarez de les Asturies, que mientres el rein\u00e1u d'Alfonsu X llegar\u00eda a ocupar el puestu de mayordomu mayor del rei, y de Sancha Rodr\u00edguez de Lara, Rodrigo convertir nuna de les figures destacaes de la pol\u00edtica castellana mientres les minor\u00edes y reinaos de Fernando IV y Alfonso XI.\nA la muerte del so hermanu Pedru, Rodrigo va recibir n'heriedu los amplios se\u00f1or\u00edos xurisdiccionales de los \u00c1lvarez de les Asturies, ente los qu'ocupaba un llugar preeminente el se\u00f1or\u00edu de Nore\u00f1a y Xix\u00f3n, pola so posici\u00f3n estrat\u00e9xica na rex\u00f3n.\nAmbiciosu y comenenciosu, nun duldar en camudar de bandu y sofitar a unos o otros en funci\u00f3n de les circunstancies. Asina, mientres la minor\u00eda de Fernando IV, sofit\u00f3 al infante Xuan nel cercu d'Uvi\u00e9u, tres proclamase rei en Lli\u00f3n. La ciud\u00e1 d'Uvi\u00e9u, sicas\u00ed, soport\u00f3'l sitiu, y les fuercies rebalbes tuvieron que retirase.\nPela so parte, la reina rexente, Mar\u00eda de Molina, a\u00edna empecipi\u00f3 xestiones p'atraese a Rodrigo \u00c1lvarez al so bandu, y\u00e1 que les sos posesiones n'Asturies convert\u00eden-y nun home clave pa controlar la situaci\u00f3n. En cuenta de la so collaboraci\u00f3n, Rodrigo recibi\u00f3 les villes de Xix\u00f3n, Allande, Llanes y Ribeseya.\nPol\u00edtica castellana.\nD'esta forma empezaba la carrera pol\u00edtica de Rodrigo \u00c1lvarez que, nos a\u00f1os siguientes, y gracies en parte a la influencia del infante Xuan na Corte, algam\u00f3'l t\u00edtulu d'Adelantado Mayor d'Asturies y Lli\u00f3n, y, en 1308, el d'Adelantado Mayor en Galicia.\nA la muerte de Fernando IV abri\u00f3se un nuevu periodu d'inestabilid\u00e1 en Castiella, mientres la minor\u00eda d'Alfonso XI; esta vegada, Rodrigo inclinar pol part\u00edu lider\u00e1u por Mar\u00eda de Molina y l'infante don Pedru y contra el so antiguu valedor l'infante Xuan, qu'a\u00edna intent\u00f3 sacar ganancia del r\u00edu revueltu. Ello ye que figura nos pactos roblaos colos infantes Don Xuan Manuel y don Felipe pa salvar la rexencia, y form\u00f3 parte de les tropes qu'encaloraron les revueltes subsiguientes a los pactos, lo que-y vali\u00f3'l t\u00edtulu de Mayordomu Mayor.\nMientres tol rein\u00e1u d'Alfonso XI, Rodrigo revel\u00f3se como un sofitu eficaz y fiel en tou momentu al so rei, acompa\u00f1\u00e1ndolo en numberosos ocasiones o faciendo d'intermediariu colos varios part\u00edos nobiliarios que trataron de poner en dificultaes al monarca. Intervieno, am\u00e1s, nes batalles de Teba y Tur\u00f3n contra los Benimerines y particip\u00f3 nes campa\u00f1es de Xibraltar y Sevilla.\nTal yera'l so compromisu col rei, qu'\u00e9sti-y apurre al so f\u00edu bastardu Enrique pa la so educaci\u00f3n. Ello ye que Enrique II va ser l'herederu universal de Rodrigo, y les sos posesiones n'Asturies van ser la base qu'utilice pal so asaltu al tronu varios a\u00f1os dempu\u00e9s.\nPol\u00edtica asturiana.\nSicas\u00ed, foi n'Asturies onde la figura y el pesu de Rodrigo \u00c1lvarez dex\u00e1ronse sentir con m\u00e1s fuercia. Y\u00e1 en 1310 dio un privilexu a los habitantes de Siero por qu'executaren la carta puebla promulgada por Alfonsu X.\nLos sos enfrentamientos cola ilesia d'Uvi\u00e9u pol control de la rex\u00f3n fueron especialmente importantes. La Ilesia de San Salvador convirti\u00e9rase colos a\u00f1os n'unu de los mayores propietarios d'Asturies. Pa ello nun duldar n'utilizar part\u00edes armaes al so serviciu, qu'operaben dende los castiellos de Tudela y Priorio.\nEn 1315, y aprovechando que Rodrigo \u00c1lvarez, que, ent\u00f3s daquella, ten\u00eda Uvi\u00e9u n'encomienda, atopar nel sur entamando la defensa contra los benimerines, l'obispu d'Uvi\u00e9u, Fernando \u00c1lvarez, trat\u00f3 de forzar al conceyu a aceptar un alcuerdu bien beneficiosu pa la ilesia en t\u00e9rminos d'impuestos y que supondr\u00eda una medr\u00eda del poder eclesi\u00e1sticu a mari\u00f1a del conceyu.\nRodrigo \u00c1lvarez someti\u00f3 la cuesti\u00f3n a les Cortes que se convocaron en 1315 en Burgos pa solucionar la tema de la rexencia, tratando d'evitar la formaci\u00f3n d'un poder fuerte na zona. Les Cortes decretaron la nulid\u00e1 de los alcuerdos roblaos y, poco tiempu dempu\u00e9s, atopamos a Rodrigo n'Asturies sitiando'l castiellu de Tudela y atayando definitivamente los problemes col obisp\u00e1u.\nDarr\u00e9u, Rodrigo actu\u00f3 como \u00e1rbitru nos diversos conflictos que fueron surdiendo ente conceyos, obisp\u00e1u y otres fuercies vives de la rex\u00f3n, como les disputes tributaries ente Uvi\u00e9u y Xix\u00f3n.\nTestamentu.\n. En 1331, Rodrigo \u00c1lvarez da testamentu ante'l notariu de Xix\u00f3n, Alfonso Nicol\u00e1s, nes sos posesiones de Lillo, en Lli\u00f3n. Esti documentu detalla llargamente les sos posesiones y ordena la realizaci\u00f3n de numberoses donaciones a monesterios ya Ilesia. Al morrer ensin descendencia direuta (el so \u00fanicu f\u00edu var\u00f3n, \u00c1lvar D\u00edaz, yera illex\u00edtimu y morri\u00f3 siendo ne\u00f1u), el testamentu foi primeramente dau en favor del so sobr\u00edn Ferr\u00e1n Rodr\u00edguez de Villalobos, anque darr\u00e9u camudar en favor del so pupilu Enrique, f\u00edu bastardu d'Alfonso XI.\nRodrigo fin\u00f3 en 1333. El so cuerpu foi soterr\u00e1u nel Monesteriu de San Vicente, del que foi comendero, nun sepulcru llabr\u00e1u, xoya del g\u00f3ticu asturianu, g\u00fcei nel Mus\u00e9u Arqueol\u00f3xicu d'Asturies."}
{"id": "31995", "revid": "43102", "url": "https://ast.wikipedia.org/wiki?curid=31995", "title": "Xingyiquan", "text": "El Xingyiquan (\u5f62\u610f\u62f3 , Pinyin = X\u00edng y\u00ec qu\u00e1n , Wade-Giles = Hsing I Ch'\u00fcan) ye \u00fan de los principales estilos internos de les artes marciales chines. El t\u00e9rminu traduzse aproximao como \"Box\u00e9u de la Forma y la Intenci\u00f3n\", o \"Box\u00e9u de la Forma y la Volunt\u00e1\". L'estilu carauter\u00edzase polos sos movimientos agresivos y aparentemente lliniales y pola so potencia esplosiva. Nun hai una \u00fanica organizaci\u00f3n que dirixa la ense\u00f1anza d'esti arte, que cunta am\u00e1s con dellos estilos o escueles.\nUn prauticante de xingyiquan emplega movimientos coordinaos pa xenerar espa\u00f1\u00edos de potencia al env\u00eds d'achuquinar al oponente, atacando y defendiendo al empar. Les formes varien d'escuela a escuela, pero incl\u00fain secuencies a mano vac\u00eda y versiones de les mesmes secuencies con una varied\u00e1 d'armes. Estes secuencies b\u00e1sense na forma de movese y de lluchar de dellos animales. Los m\u00e9todos d'entrenamientu permiten al estudiante progresar per mediu d'aumentar la dificult\u00e1 nes secuencies formales, nel usu de los tiempos y na estratexa de combate.\nOrixe.\nAnque nun se conoz l'orixe exautu del Xingyiquan, la lleenda atrib\u00fai'l so desarrollu al famosu xeneral chinu Yue Fei (1103\u20131142). Ensin embargu'l maestru y estudiosu Yang Jwing-Ming ye de la opini\u00f3n de qu'hai aspeutos del Xingyi (como los estilos d'animales) que remonten los sos anicios al templu Shaolin na dinast\u00eda Liang (sieglu VI d.C.) y que, poro, Yue Fei lo que fizo foi sintetizar dellos principios preesistentes nel so propiu estilu de kung fu.\nEl primer escataf\u00edn documental sobro l'estilu alcu\u00e9ntrase nes \u201cCr\u00f3niques del Clan Ji\u201d, de finales de la era Ming. A respeutive d'esti arte f\u00e1lase aende de Ji Longfeng (1588-1662), tami\u00e9n llam\u00e1u Ji Jike, al que munchos consideren el verdaderu creador del Xingyiquan. Les Cr\u00f3niques describen el Xingyi como un arte bas\u00e1u nos principios del combate con llanza, anque dicen que foi'l mesmu Ji Longfeng el responsable d'esta influyencia per aciu de la so gran maestr\u00eda nel manexu d'esti arma (llam\u00e1benlu Shen Qiang, \u201cLlanza Divina\u201d).\nDempu\u00e9s la hestoria del Xingyiquan atapeci\u00f3 hasta Li Luoneng (tami\u00e9n conoc\u00edu como Li Nengran), a finales del sieglu XIX. Foron Li Luoneng y los sos socesores \u2014ente ellos Guo Yunshen, Li Cunyi, Zhang Zhaodong, Sun Lutang y Shang Yunxiang\u2014 los que popularizaron el Xingyiquan pel norte de China. Sun Lutang intercambi\u00f3 conocimientos con Fu Chen Sung, qu'a resultes diba a esparder la so escuela pel sur de China.\nAngua\u00f1o les formes del Xingyiquan t\u00e1n adautaes a les necesidaes de los modernos prauticantes del deporte competitivu del Wushu. Sicas\u00ed l'estilu vese raramente en competiciones por mor de que tolos prauticantes de wushu tienen que competir en delles pruebes obligatories, qu'arrequexen al xingyi a un llugar secundariu nos ambientes de wushu.\nCarauter\u00edstiques.\nEl Xingyiquan carauter\u00edzase por ataques agresivos de choque y por una forma direuta de movese. La naturaleza llinial del Xingyi paez venir per un llau de los sos or\u00edxenes militares y, per otru, de la influyencia de la llanza que se dic\u00eda taba nos sos anicios. A pesar de la so traza dura y angular, cautivar la fuercia interna o qi \"suave\" ye esencial pa consiguir potencia nel Xingyiquan.\nEl prop\u00f3situ del prauticante de Xingyi ye arreblagar hasta l'oponente y trespasalu potentemente con un \u00fanicu puxu (como usando una llanza). Esto ll\u00f3grase coordinando tol cuerpu como una unid\u00e1 y concentr\u00e1ndose dafechu nel propiu qi.\nLa eficiencia y la econom\u00eda de movimientos son les cualidaes d'un estilista de Xingyiquan, y la so filosof\u00eda de llucha direuta sofita l'ataque y defensa simult\u00e1neos. Hai poques pataes, quitando los golpes de pie perbaxos (qu'eviten los desequilibrios qu'acompa\u00f1en a les pataes altes) y dalgunes pataes a nivel mediu, y les t\u00e9uniques apr\u00e9ciense m\u00e1s pola so eficacia que pol so valir est\u00e9ticu.\nEl Xingyiquan prefier una postura alta llamada Santishi, lliteralmente \"poder de tres cuerpos,\" por c\u00f3mo la postura calti\u00e9n la cabeza, troncu y pies nel mesmu planu vertical. Un dichu com\u00fan del Xingyiquan ye: \u201cles manes nun abandonen al coraz\u00f3n, y los coldos nun abandonen a les costielles.\u201d\nL'usu del Santishi como postura y m\u00e9todu d'entrenamientu principales anicia na rama de Li Luoneng. Rames m\u00e1s tempranes, como l'estilu de la familia Dai, nun usen el Santishi como postura principal nin como m\u00e9todu d'entrenamientu.\nFormes de los Cinco Elementos.\nEl Xingyiquan emplega los cl\u00e1sicos cinco elementos de la filosof\u00eda china pa representar metaf\u00f3ricamente cinco diferentes estaos de combate. Tami\u00e9n llamaos los \"Cinco Pu\u00f1os\" o les \"Cinco Fases\", los cinco elementos rellaci\u00f3nense cola cosmolox\u00eda Tao\u00edsta, anque los nomes nun correspuenden lliteralmente colos t\u00e9rminos cosmol\u00f3xicos. \nLos prauticantes de Xingyiquan usen los cinco elementos como un marcu interpretativu pa reaicionar y responder a los ataques. Esto sigue la teor\u00eda de los cinco elementos, una f\u00f3rmula de combate xeneral qu'asume polo menos tres resultaos d'un combate: el constructivu, el neutral, y el destructivu. Los estudiantes entrenen pa reaicionar \u00e9nte t\u00e9uniques espec\u00edfiques y empara executales de tal forma que van crear arr\u00e9mente un ciclu bas\u00e1u nes interaiciones constructives, neutrales y destructives de la teor\u00eda de los cinco elementos. \u00d3nde apuntar, \u00f3nde golpiar y con qu\u00e9 t\u00e9unica \u2014y c\u00f3mo esos movimientos funcionen defensivamente\u2014 ta determinao pol puntu del ciclu nel que creyan que t\u00e1n.\nCa\u00fan de los elementos tien aplicaciones estremaes que permiten usalu pa defender escontra tolos elementos (incluyendo'l mesmu), polo que cualesquier conxuntu de secuencies ye dafechamente arbitrariu, masque'l ciclu destructivu ye davezu aprend\u00edu a los principiantes como si fuera m\u00e1s f\u00e1cil de visualizar y tuviera aplicaciones m\u00e1s cencielles.\nDelles escueles ense\u00f1en los cinco elementos primero de los doce animales por ser m\u00e1s f\u00e1ciles y curtios d'aprender\nQuiciabes nun ye acionao que los nomes usaos pa los elementos s'empleguen como nomes fundamentales p'aplicaciones d'enerx\u00eda o \"j\u00ecn\" (\u52c1), darr\u00e9u que pue ser confuso describir el \"heng jin conten\u00edu nel pi quan\". Los \"j\u00ecn\" a los que se refieren los nomes de los cinco elementos nun son los \u00fanicos, sin\u00f3n qu'hai munchos otros.\nFormes d'animales.\nEl Xingyiquan b\u00e1sase en doce formes d'animales estremaes (\u5f62; pinyin: x\u00edng). Presentes en tolos estilos rexonales y familiares, \u00e9stes remeden les t\u00e9uniques y t\u00e1utiques del animal correspondiente m\u00e1s que solo los sos movimientos f\u00edsicos. Munches escueles de Xingyi tienen solamente un n\u00famberu peque\u00f1u de movimientos pa cada animal, anque delles aprienden secuencies estenses de movimientos. Una y bona que les formes d'animales son ense\u00f1aes, al estudiante apri\u00e9nden-y davezu una forma coneutada con un animal (\"shi'er xing lianhuan\"), que combina tolos animales ense\u00f1aos xuntos nuna secuencia. Dellos estilos tienen formes m\u00e1s llargues, o m\u00faltiples, p'animales en concreto, como les Formes d'Ocho Tigres \"Huxing bashi\".\nArmes.\nTradicionalmente'l xingyiquan foi un arte d'armes. Los estudiantes estudien primero cola llanza, pa pasar adulces a armes m\u00e1s curties y, col tiempu, a la llucha a mano vac\u00eda. El xingyiquan sorraya una estrecha rellaci\u00f3n ente los movimientos de les t\u00e9uniques con y ensin armes. Esta superposici\u00f3n t\u00e9unica tien el prop\u00f3situ de producir una mayor eficiencia nel deprendimientu. \nArmes comunes\nHai mui bien delles armes. La idea ye qu'un lluchador espertu de Xingyi seya quien a remanar cuasi cualesquier arma ensin que-y importe'l so llargor, pesu o forma."}
{"id": "31996", "revid": "10224", "url": "https://ast.wikipedia.org/wiki?curid=31996", "title": "Hsing I", "text": ""}
{"id": "31997", "revid": "10224", "url": "https://ast.wikipedia.org/wiki?curid=31997", "title": "Hsing I Chuan", "text": ""}
{"id": "31998", "revid": "10224", "url": "https://ast.wikipedia.org/wiki?curid=31998", "title": "Hsing-i Ch'uan", "text": ""}
{"id": "31999", "revid": "10224", "url": "https://ast.wikipedia.org/wiki?curid=31999", "title": "Xing Yi", "text": ""}
{"id": "32000", "revid": "10224", "url": "https://ast.wikipedia.org/wiki?curid=32000", "title": "Xing Yi Liuhe Quan", "text": ""}
{"id": "32001", "revid": "10224", "url": "https://ast.wikipedia.org/wiki?curid=32001", "title": "Hsing-I Chuan", "text": ""}
{"id": "32002", "revid": "28171", "url": "https://ast.wikipedia.org/wiki?curid=32002", "title": "Facult\u00e1 de Medicina y Ciencies de la Sal\u00fa (Universid\u00e1 d'Uvi\u00e9u)", "text": "La Facult\u00e1 de Medicina y Ciencies de la Sal\u00fa de la Universid\u00e1 d'Uvi\u00e9u ye'l centru universitariu d'Uvi\u00e9u onde s'imparten les clases y estudios de las titulaciones de Medicina, Enfermer\u00eda, Fisioterapia, Odontolox\u00eda, Bioqu\u00edmica ya Bioteunolox\u00eda, am\u00e1s d'una serie de novos m\u00e1steres rellacionaos cola tem\u00e1tica de Ciencies de la Sal\u00fa.\nLa facult\u00e1 foi fundada nel a\u00f1u 1968, y dende ent\u00f3s t\u00e1 asitiada nel campus del Cristu. Actualmente alcu\u00e9ntrase separada en varios edificios repart\u00edos pol mesmu campus. Dende setiembre del a\u00f1u 2010 la facult\u00e1 de Medicina fusion\u00f3se cola Escuela Universitaria d'Enfermer\u00eda ya Fisioterapia, convirti\u00e9ndose nesti nuevu centru de referencia pa la formaci\u00f3n de los profesionales de la sal\u00fa n'Asturies. Dende avientu de 2010 el nuevu decanu ye'l Dr. Antonio Cueto Espinar, catedr\u00e1ticu de Medicina Preventiva y Sal\u00fa P\u00fablica."}
{"id": "32003", "revid": "37624", "url": "https://ast.wikipedia.org/wiki?curid=32003", "title": "Hospital Universitariu Central d'Asturies", "text": "L'Hospital Universitariu Central d'Asturies o HUCA ye'l mayor hospital d'Uvi\u00e9u (Asturies). Angua\u00f1o ta xestion\u00e1u pol SESPA, un organismu p\u00fablicu dependiente de la Conseyer\u00eda de Sal\u00fa y Servicios Sociales del Princip\u00e1u d'Asturies.\nL'HUCA foi cre\u00e1u en 1989 a partir de tres hospitales que s'alcontraben nos territorios de Buenavista: l'Hospital Xeneral d'Asturies, l'Hospital Nuesa Se\u00f1ora de Cuadonga y l'Institutu Nacional de Silicosis. Agora tan construy\u00e9ndose unes instalaciones nueves nos terrenos de La Cadellada, al otru estremu d'Uvi\u00e9u, que va ser la sede de toles dependencies hospitalaries.\nTien firm\u00e1u un conveniu cola Universid\u00e1 d'Uvi\u00e9u dende 1990."}
{"id": "32004", "revid": "35", "url": "https://ast.wikipedia.org/wiki?curid=32004", "title": "Luis Adaro y Magro", "text": "Luis Adaro y Magro foi un inxenieru y empresariu asturianu, bien importante nel puxu algam\u00e1u pola miner\u00eda nel Princip\u00e1u y nel desarrollu xeneral d'Asturies. Foi calific\u00e1u de \"verdaderu empresariu schumpeterianu\".\nCurs\u00f3 estudios na Escuela de Mines dende los diecis\u00e9is a\u00f1os, algamando'l t\u00edtulu d'inxenieru de mines en 1872. Tres les sos pr\u00e1utiques nes mines d'Almad\u00e9n pasa al distritu mineru d'Asturies. Dirixe la \"Soci\u00e9te D`Eichthal et Comp\" (Mina Mosquitera, onde instal\u00f3'l primer llavaderu mec\u00e1nicu, a partir del que se divulg\u00f3 la innovaci\u00f3n), y les mines pozu Mar\u00eda Luisa y La Xusta.\nLlev\u00f3 a cabu un intensu llabor pol\u00edticu y empresarial en defensa de los intereses hulleros (tarifes de los ferrocarriles de Llangr\u00e9u, publicaci\u00f3n de \"Los carbones asturianos y la Marina de Guerra\", 1878), impulsando la creaci\u00f3n de diverses instituciones: el Cr\u00e9ditu Industrial Xixon\u00e9s (llueu Socied\u00e1 An\u00f3nima Adaro), la F\u00e1brica de Productos Qu\u00edmicos d'Abo\u00f1o, la Caxa d'Aforros y la Caxa de Socorros pa enfermos, la C\u00e1mara de Comerciu de Xix\u00f3n (cola que celebr\u00f3 una \"esposici\u00f3n internacional\", considerada como'l gua\u00f1u de la actual FIDMA), el Sindicatu del Puertu d'Avil\u00e9s, la Uni\u00f3n Minera y Metal\u00farxica d'Asturies (1883), la Comisi\u00f3n d'estudiu de la riqueza hullera nacional, etc.\nEnte otros trabayos, xestion\u00f3 la construcci\u00f3n del ramal Soto Rei - Cia\u00f1u Santa Ana, del Ferrocarril del Norte; propunxo, con Alejandro Pidal y Mon, la llocalizaci\u00f3n d'El Musel pal puertu de Xix\u00f3n, (1900); y dende 1909 dirix\u00f3 los trabayos de realizaci\u00f3n del Mapa Xeol\u00f3xicu d'Espa\u00f1a. En Sama llevant\u00f3se un monumentu nel so honor conoc\u00edu popularmente como \"La Carbonera\"."}
{"id": "32005", "revid": "239", "url": "https://ast.wikipedia.org/wiki?curid=32005", "title": "Luis Adaro Magro", "text": ""}
{"id": "32006", "revid": "37624", "url": "https://ast.wikipedia.org/wiki?curid=32006", "title": "Montes Wudang", "text": "Los montes Wudang () atopar nel noroeste de la provincia de Hubei, en China. El so cume principal ye llamada Tianzhu (Pilar del Cielu) y destaca ente los 72 picos que lu arrodien. El Conxuntu d'edificios antiguos de los montes de Wudang fueron declaraos patrimoniu de la humanid\u00e1 pola Unesco nel a\u00f1u 1994.\nCr\u00e9ese que nestos montes aniciaron dellos estilos d'artes marciales rellacionaos col tao\u00edsmu, y dest\u00e1quense el Wudangquan o Wudai Pai o estilu de llucha Wudang, y otros estilos rellacionaos, por casu, Pa Kua Chuan, Ba Ji Quan, Tai Chi Chuan, etc. La lleenda atrib\u00fai a la rex\u00f3n de los Montes de Wudang l'orixe de los estilos internos de les artes marciales chines.\nLos Montes Wudang destacar por ser el nucleu de templos tao\u00edstes y pola so tradici\u00f3n hist\u00f3rica de maestros relevantes del tao\u00edsmu y de la medicina tradicional china ."}
{"id": "32007", "revid": "10224", "url": "https://ast.wikipedia.org/wiki?curid=32007", "title": "Wudang", "text": ""}
{"id": "32008", "revid": "10224", "url": "https://ast.wikipedia.org/wiki?curid=32008", "title": "Wu Tang Shan", "text": ""}
{"id": "32009", "revid": "10224", "url": "https://ast.wikipedia.org/wiki?curid=32009", "title": "Wudang Shan", "text": ""}
{"id": "32010", "revid": "10224", "url": "https://ast.wikipedia.org/wiki?curid=32010", "title": "Wudangshan", "text": ""}
{"id": "32011", "revid": "37624", "url": "https://ast.wikipedia.org/wiki?curid=32011", "title": "Monte Emei", "text": "El monte Emei ye un monte asiti\u00e1u na provincia de Cuatro Valles, na zona antigua del Est\u00e1u de Shu, en suroeste China. Ye una de los cuatro montes sagraos del budismu na zona tradicional d'Han.\nBudismu.\nEl proteutor del monte ye Samantabhadra, llam\u00e1u en idioma chinu Puxian. Nesti monte atopa'l primer templu budista construy\u00edu en China nel sieglu I. Equ\u00ed at\u00f3pense tami\u00e9n diecisiete monasterios (non adscritos al budismu tibetanu) construy\u00edos mientres el periodu de la dinast\u00eda Qing. La mayor\u00eda d'ellos at\u00f3pense cerca del visu.\nArquiteutura.\nEstos cenobios amuesen un estilu arquiteut\u00f3nicu flexible que s'afai a la orograf\u00eda del terr\u00e9n.\nDalgunos, como les sales del Monesteriu d'Ufrienda Nacional (), t\u00e1n construy\u00edos sobre terraces de niveles distintos; otros, incluyendo les estructures del Monesteriu de Truenu (), t\u00e1n construy\u00edos sobre altos pilastres. Equ\u00ed modif\u00edquense los planes de los primitivos monesterios budistes pa consiguir aprovechar al m\u00e1ximu l'escenariu natural.\nLos Edificios de S\u00edlabes N\u00edtidas () atopar nuna estrecha llingua de tierra asitiada ente'l r\u00edu blancu y el r\u00edu negru.\nPaisaxe.\nEl cume at\u00f3pase de cutiu cubierta por borrina. Cuando les condiciones meteorol\u00f3xiques son favorables, dacuando puede reparase la \"lluz de buda\", un fen\u00f3menu de refraici\u00f3n que se produz sobre les nubes. D'antiguo, numberosos pelegrinos llanz\u00e1bense al vaciu ante la visi\u00f3n d'esti fen\u00f3menu, creyendo que Buda taba llam\u00e1ndo-yos.\nEl monte Emei foi declar\u00e1u Patrimoniu de la Humanid\u00e1 pola Unesco en 1996.\nArtes Marciales.\nDellos documentos de los sieglos XVI y XVII faen referencia a la pr\u00e1utica d'artes marciales nos monesterios del monte Emei siendo les primeres referencies a un monesteriu shaolin nel que se practica esti tipu d'arte."}
{"id": "32012", "revid": "10224", "url": "https://ast.wikipedia.org/wiki?curid=32012", "title": "Emei Shan", "text": ""}
{"id": "32013", "revid": "10224", "url": "https://ast.wikipedia.org/wiki?curid=32013", "title": "Emeishan", "text": ""}
{"id": "32014", "revid": "37624", "url": "https://ast.wikipedia.org/wiki?curid=32014", "title": "Ruma Barbero", "text": "Rumaldo Ant\u00f3n Barbero de Diego ye un dibuxante asturianu de c\u00f3mic y m\u00fasicu. Ente 1990 y 1995 algama la llicenciatura en \"Belles Artes\" na especialid\u00e1 d'escultura pola Universid\u00e1 de Salamanca.\nRuma Barbero ye fundador nel a\u00f1u 1991, del grupu musical Felpeyu xunto col tami\u00e9n dibuxante Igor Medio, fundaci\u00f3n que tuvo llugar en Salamanca, ciud\u00e1 na que los dos m\u00fasicos estudiaben belles artes; tami\u00e9n participaron nel entamu del grupu los hermanos gallegos Castor y F\u00e9lix Castro. El llabor de Ruma dientro del grupu yera de percusionista. Tami\u00e9n collabor\u00f3 nel tarr\u00e9n musical col grupu Los Ciquitrinos.\n1996 Cofundador de la editorial \"Cactus Comics\", na que tami\u00e9n participaron \u00cdgor Medio, Javi Rodr\u00edguez, Andrea Parissi y Son. La editorial Cactus Comics public\u00f3 dalgunos de los t\u00edtulos m\u00e1s destacaos del c\u00f3mic asturianu nesa d\u00f3mina \u201cLittle Memo\u201d, \u201cLos Aguarones\u201d, \u201cAnselmo Ensombras\u201d y \u201cLove Gun\u201d. Igualmente collabor\u00f3 cola revista El Llapiceru y nel peri\u00f3dicu Les Noticies con una tira dando la so peculiar visi\u00f3n de l'actualid\u00e1 asturiana titulada \"Marcianaes\". Ente les collaboraciones de Ruma colos medios de comunicaci\u00f3n, m\u00e1s all\u00e1 de lo especialmente rellacionao col c\u00f3mic, destaquen les sos collaboraciones col diariu xixon\u00e9s El Comercio; el diariu independiente, y\u00e1 desapaec\u00edu, G\u00fcei; la revista Interferencies, l'Anuariu de la M\u00fasica Asturiana, publicaci\u00f3n na que realiza la primer fotonovela n'asturianu conocida.\nProfesor de secundaria entre los a\u00f1os 1996 y 1998.\nXunto a Xos\u00e9 Ant\u00f3n Garc\u00eda-Sampedro, conoc\u00edu como \"Son\" gana dellos premios auton\u00f3micos de c\u00f3mic como \u201cEl Llapiceru\u201d.\nNa so faceta como dise\u00f1ador gr\u00e1ficu, destaquen les car\u00e1tules de los discos de Felpeyu, La Bandina, DRD, Verdasca, Blima, Tuenda, Duerna, \"M\u00fasica Tradicional d'Allande\", \"M\u00fasica Tradicional en conceyu \u1e36\u1e37ena\" o \"M\u00fasica Tradicional en concechu Quir\u00f3s\". Asina mesmo ye autor de bien de cartelos teatrales pa la compa\u00f1\u00eda Nun Tris, o de conciertos y festivales de m\u00fasica.\nEn (2009) gana'l premiu \"Alfonso Iglesias\" de c\u00f3mic por \"Manzaj\u00fa\", una novela gr\u00e1fica autobiogr\u00e1fica.\nA mediu cam\u00edn ente'l c\u00f3mic y el dise\u00f1u gr\u00e1ficu ta'l C\u00f3mic-CD de Los Ciquitrinos \u201cFaciendo l'indio\u201d (2009) del que tami\u00e9n ye autor.\nDende 2011 publica'l fanzine/dixital \"Aguantando Cachones\", con obra in\u00e9dita y recopilaci\u00f3n de trabayos anteriores.\nMiembru \"fundidor\" de la revista-web sat\u00edrica \"Fundici\u00f3n Pr\u00edncipe de Astucias\", setiembre de 2012.\nN'avientu de 2012 edita \"La Chelita. El Salvador 1992\". Una novela gr\u00e1fica a partir de les vivencies y testimonios de cooperantes internacionales y veteranos de la guerrilla salvadoriana. Con esti trabayu Ruma Barbero algamar\u00eda'l Premiu al Meyor Llibru n'Asturianu de 2012 que concede la Tertulia Malory. Un a\u00f1u m\u00e1s sero, asoleya \"Aguantando cachones\" (Tierra Llibros) que recueye en papel les historietes que vino presentado nel so blogue dende l'a\u00f1u 2011 hasta'l mes de xunetu de 2013\nOtra estaya a destacar del so trabayu ye'l so llabor como lletrista pa grupos como \u201cFelpeyu\u201d, \u201cLos Ciquitrinos\u201d, \u201cTejedor\u201d, \u201cBlima\u201d, \u201cPandereteres de Fitoria\u201d, \"Vrienden\" y pa los proyeutos \u201cAire\u201d y \"Bestiariu\"."}
{"id": "32016", "revid": "43102", "url": "https://ast.wikipedia.org/wiki?curid=32016", "title": ".ag", "text": ".ag ye'l dominiu de nivel superior xeogr\u00e1ficu (ccTLD) p'Antigua y Barbuda."}
{"id": "32017", "revid": "379", "url": "https://ast.wikipedia.org/wiki?curid=32017", "title": ".ar", "text": ".ar ye'l c\u00f3digu de pa\u00eds d'Internet del ccTLD d'Arxentina. En contraste con otros NIC, \"NIC Argentina\" estableci\u00f3 que nam\u00e1i habitantes del pa\u00eds puedan llograr un dominiu \".ar\".\nComo pasa con dellos alministradores de nomes de dominiu, \"NIC Argentina\" esixe'l rexistru de dominios de tercer nivel. Tou dominiu arxent\u00edn, sacantes esceiciones, habr\u00e1 de ser un dominiu de tercer nivel de:\nLes esceiciones, deb\u00edes na so mayor parte a dominios presistentes al momentu de crease NIC, o a razones gubernamentales son:\nDe reci\u00e9n autoriz\u00e1ronse m\u00e1s esceiciones, siempre pa rexistrantes venceyaos al gobiernu nacional: *hablemostodos.ar\nLos ciudadanos particulares nam\u00e1i pueden ser titulares del dominiu de segundu nivel \".com\", y\u00e1 que los otros t\u00e1n acutaos pa organizaciones, mesmo p\u00fabliques que privaes. El rexistru de dominios ta llimit\u00e1u y la so alministraci\u00f3n ta a cargu del Ministeriu de Rellaciones Esteriores, Comerciu Internacional y Cultu.\nEl pas\u00e1u 8 de setiembre de 2008, los dominios .ar sufrieron los siguientes cambeos:"}
{"id": "32018", "revid": "43102", "url": "https://ast.wikipedia.org/wiki?curid=32018", "title": ".bs", "text": ".bs ye'l dominiu de nivel superior xeogr\u00e1ficu (ccTLD) pa Les Bahames."}
{"id": "32019", "revid": "43102", "url": "https://ast.wikipedia.org/wiki?curid=32019", "title": ".bb", "text": ".bb ye'l dominiu de nivel superior xeogr\u00e1ficu (ccTLD) pa Barbados."}
{"id": "32020", "revid": "43102", "url": "https://ast.wikipedia.org/wiki?curid=32020", "title": ".bz", "text": ".bz ye'l dominiu de nivel superior xeogr\u00e1ficu (ccTLD) pa Belize."}
{"id": "32021", "revid": "43102", "url": "https://ast.wikipedia.org/wiki?curid=32021", "title": ".bo", "text": ".bo ye'l dominiu de nivel superior xeogr\u00e1ficu (ccTLD) pa Bolivia y ta alministr\u00e1u pola empresa BolNet."}
{"id": "32022", "revid": "116", "url": "https://ast.wikipedia.org/wiki?curid=32022", "title": ".br", "text": ".br ye'l Dominiu de nivel superior xeogr\u00e1ficu (ccTLD) que-y correspuende a Brasil y que ta alministr\u00e1u pol Comit\u00e9 Xestor d'Internet en Brasil."}
{"id": "32023", "revid": "116", "url": "https://ast.wikipedia.org/wiki?curid=32023", "title": ".ca", "text": ".ca ye'l dominiu de nivel superior xeogr\u00e1ficu (ccTLD) pa Canad\u00e1. Esisten dominios de rexistru de segundu nivel (por casu \".edu.ca\") y de tercer nivel, pa dalg\u00fan de los dominios xeogr\u00e1ficos defin\u00edos (como \".ab.ca\"). \nEl nome del dominiu foi asign\u00e1u orixinalmente a Jon Postel y John Demco de la Universid\u00e1 de Columbia (UBC) en 1988. \nEn 1997, na conferencia a\u00f1al canadiana d'Internet en Halifax (Nueva Escocia), la comunid\u00e1 internauta, con mires a lliberalizar los procedimientos de matr\u00edcula y facilitar el procedimientu, decidi\u00f3 modificar el rexistru del \".ca\".\nCondiciones de rexistru.\nPa rexistrar un dominiu \".ca\" tien de cumplir dalg\u00fan de los siguientes requisitos:"}
{"id": "32031", "revid": "37624", "url": "https://ast.wikipedia.org/wiki?curid=32031", "title": "Fluminense Football Club", "text": "El Fluminense Football Club ye un club de f\u00fatbol de Brasil, de la ciud\u00e1 de Rio de Janeiro. Fund\u00f3lo el 21 de xunetu de 1902 Oscar Cox, un descendiente d'ingleses. "}
{"id": "32032", "revid": "35", "url": "https://ast.wikipedia.org/wiki?curid=32032", "title": "Fluminense", "text": ""}
{"id": "32033", "revid": "37624", "url": "https://ast.wikipedia.org/wiki?curid=32033", "title": "La Coll\u00e1", "text": "Col nome de La Coll\u00e1 podemos referinos a:"}
{"id": "32041", "revid": "43102", "url": "https://ast.wikipedia.org/wiki?curid=32041", "title": "La Armu\u00f1a", "text": "La Armu\u00f1a ye una fastera hist\u00f3rico-tradicional espa\u00f1ola allugada nel noreste de la provincia de Salamanca, n'antigua Rex\u00f3n de Lle\u00f3n, g\u00fcei la comunid\u00e1 aut\u00f3noma de Castiella y Lle\u00f3n.\nEl nome d'esta comarca vien del \u00e1rabe significando \"la g\u00fcerta\".\nLa mayor\u00eda del tarr\u00e9n dest\u00ednase a usos agr\u00edcoles per aciu'l cultivu de cereales y llegume, destacando la llenteya de La Armu\u00f1a que tienen la so propia Denomaci\u00f3n d'Orixe.\nHistoria.\nLes primeres referencies esistentes a La Armu\u00f1a daten del sieglu X demientres les repoblaciones, siendo nomada pela primer vegada con esti nome en documentos rellativos a les campa\u00f1es d'Almanzor nel 980. Enantes, nel 939, tres la victoria de Ramiru II na batalla de Simancas, la presencia cristiana escomenz\u00f3 a notase pesie los ataques musulmanes, al aniciase la repoblaci\u00f3n de la zona con asturianos, llioneses, c\u00e1ntabros, vasco-navarros y rioxanos...\nNel rein\u00e1u d'Alfonsu VI (1072-1109) entama a asentase la llende colos musulmanes y el rei encarga a Raimundo de Borgo\u00f1a, so xenru, empobinar la repoblaci\u00f3n de la zona, la cual sigui\u00f3 demientres el rein\u00e1u d'Alfonsu VII (1126-1157). Pela repoblaci\u00f3n los unviaos del rei yeren los encargaos de distribuyir la tierra. La prollongada repoblaci\u00f3n permiti\u00f3 que los pobladores de La Armu\u00f1a tuvieren estremaes procedencies.\nPela Ed\u00e1 Media, el Cabildu de la Catedral de Salamanca foi alquiriendo tierres dando orixe al Abadengu de La Armu\u00f1a, que yera un se\u00f1or\u00edu perteneciente al Cabildu de la Catedral, y taba form\u00e1u por Arcedianu, La Vell\u00e9s, Negrilla, Palencia de Negrilla, Carbajosa y La Mata, pero la so formaci\u00f3n supunxo una riestra de pleitos col Conceyu de Salamanca, que quer\u00eda recuperar la so xurisdicci\u00f3n. Am\u00e1s d'estes llocalidaes el cabildu foi alquiriendo m\u00e1s tierres de La Armu\u00f1a progresivamente, y tami\u00e9n aumentaron les donaciones deb\u00edo a la Peste Negra qu'asol\u00f3 Europa ente 1347 y 1350. Desapaicieron poblaciones peque\u00f1es y s'esperiment\u00f3 un aumentu de la relixosid\u00e1.\nY\u00e1 a finales de la Ed\u00e1 Media y fasta'l sieglu XVIII la poblaci\u00f3n en La Armu\u00f1a foi decreciendo paulatinamente, nestos a\u00f1os numberosos pueblos foron despobl\u00e1ndose convirti\u00e9ndose en deveses y alquer\u00edes. El motivu taba nel desplazamientu de poblaci\u00f3n, abandonaben les sos llocalidaes y se marchaben a otros conceyos. Carlos III trat\u00f3 de sopiar la situaci\u00f3n cola creaci\u00f3n en 1769 d'una Xunta de Repoblaci\u00f3n, la cual fracas\u00f3 y termin\u00f3 por desapaecer en 1801."}
{"id": "32044", "revid": "37624", "url": "https://ast.wikipedia.org/wiki?curid=32044", "title": "Soto Rei", "text": "Soto Rei ye un llugar del conceyu asturianu de La Ribera, na parroquia de Perera. Especialmente conoc\u00edu pola so estaci\u00f3n de ferrocarril de RENFE, antigua llinia del Norte, convirti\u00e9ndose en tresbordos pa salir d'Asturies. As\u00edtiase a escasos quil\u00f3metros d'Uvi\u00e9u. Los trabayos pa la realizaci\u00f3n del ramal Soto Rei-Cia\u00f1u fueron encomendaos a Luis Adaro y Magro.\nComprende na so mayor parte una urbanizaci\u00f3n xunto al r\u00edu Nal\u00f3n, de 334 habitantes, a modu de ciud\u00e1 dormitoriu."}
{"id": "32046", "revid": "37624", "url": "https://ast.wikipedia.org/wiki?curid=32046", "title": "Kaliningr\u00e1u", "text": "Kaliningrad (en rusu: \u041a\u0430\u043b\u0438\u043d\u0438\u043d\u0433\u0440\u0430\u0434, n'honor de Mikha\u00efl Kalinin nome orixinal alem\u00e1n: K\u00f6nigsberg) ye la capital de la provincia de Kaliningr\u00e1u, un enclave rusu asiti\u00e1u ente Polonia y Lituania y ubic\u00e1u na mar B\u00e1lticu. Hestoricamente tami\u00e9n conociose por dellos otros nomes: en polacu Kr\u00f3lewiec, en litu\u00e1n Karaliau\u010dius y en llat\u00edn Regiomontium.\nKaliningr\u00e1u foi fundada nel 1255 polos caballeros de la Orde Teut\u00f3nica y el rei de Bohemia Ottokar II sobro l'emplazamientu d'un asentamientu de los antiguos prusianos nom\u00e1u \"Tvanksta\" nel llugar dende'l 300 aC, col nome de \"K\u00f6nigsberg\". El nome quier dicir monte'l rei n'alem\u00e1n, n'honor d'Ottokar II. Vien ceu tresformarese na ciud\u00e1 m\u00e1s importante de Prusia: de fechu, foi la capital de l'antigua provincia xerm\u00e1nica de la Prusia Oriental hasta la caida de la ciud\u00e1 en manes sovi\u00e9tiques nel 1945.\nNel 1736, Leonhard Euler algam\u00f3 resolver un famosu problema de matem\u00e1tiques rellacion\u00e1u coles siete pontes de K\u00f6nigsberg. El fil\u00f3sofu Immanuel Kant \u00f1aci\u00f3 y vivi\u00f3 nesta ciud\u00e1.\nNel 1945 la ciud\u00e1 y la provincia foi conquistada y colonizada pola Xuni\u00f3n Sovi\u00e9tica. La poblaci\u00f3n alema\u00f1a foi espulsada nun \u00e9sodu masivu y forzosu qu'afeut\u00f3 a los cerca de 300.000 persones qu'hasta entoncies habitaben la ciud\u00e1.\nSeg\u00fan el censu de 2002, la poblaci\u00f3n de la ciud\u00e1 ye de 430.003. La so composici\u00f3n \u00e9tbica ye de 77.9% rusos, 8.0% bielorrusos, 7.3% ucra\u00ednos, 1.9% lituanos, 0.6% alemanes, y 0.5% polacos.\nLa provincia o \"oblast\" rusa de Kaliningr\u00e1u tien una superficie total de 15.100 km\u00b2. La so poblaci\u00f3n ye de 955.281 habitantes d'orixe rusu, aportaos depu\u00e9s de la espulisi\u00f3n de la poblaci\u00f3n nativo nel 1945.\nLa rex\u00f3n llenda'l norte y este con Lituania, al sur con Polonia y al oeste cola mar B\u00e1ltica. Kalinigr\u00e1u ye l'\u00fanicu puertu rusu del b\u00e1lticu que nun ta xel\u00e1u en tou l'hibiernu lo que-y da una posici\u00f3n estrat\u00e9xica perimportante."}
{"id": "32048", "revid": "116", "url": "https://ast.wikipedia.org/wiki?curid=32048", "title": "Xuan Bautista de La Salle", "text": " San Xuan Bautista de La Salle (Jean-Baptiste de La Salle) foi un sacerdote y pedagogu franc\u00e9s innovador, que consagr\u00f3 la so vida a formar maestros destinados a la educaci\u00f3n de f\u00edos d'artesanos y de ne\u00f1os probes de la d\u00f3mina. Foi'l fundador de los Hermanos de les Escueles Cristianes, Institutu relixosu cat\u00f3licu de car\u00e1cter laical dedic\u00e1u a la educaci\u00f3n de ne\u00f1os y x\u00f3venes, especialmente de los m\u00e1s necesitaos. El 15 de mayu de 1950 foi declar\u00e1u \"patronu especial de tolos educadores de la infancia y de la moced\u00e1\" y \"Patronu universal de los educadores\". pol papa [[P\u00edu XII]].\nReferencies.\n[[Categor\u00eda:Persones de Reims]]\n[[Categor\u00eda:Santos y santes de Francia]]"}
{"id": "32090", "revid": "37624", "url": "https://ast.wikipedia.org/wiki?curid=32090", "title": "Brithenig", "text": "Brithenig ye una ideollingua o llingua construyida, qu'entra dientro'l grupu denom\u00e1u, n'ingl\u00e9s \"conlang\". Andrew Smith cre\u00f3la como divertimentu en 1996, en Nueva Zelanda.\nTien el c\u00f3digu ISO 639-3 BZT\nEl brithenig nun se desendolc\u00f3 pa ser us\u00e1u como l'esperantu o la interlingua, dambes lling\u00fces auxiliares, nin pa series de ficci\u00f3n, como s\u00ed lo ye'l klingon de Star Trek. El xeitu'l brithenig xurdi\u00f3 como un esperimentu pa crear una llingua romance nel supuestu de que'l llat\u00edn desplazara a les lling\u00fces celtes falaes en Gran Breta\u00f1a. \nSicas\u00ed, el result\u00e1u de too foi una llingua hermana de les romances como l'asturianu, el catal\u00e0, el franc\u00e9s, el portugu\u00e9s, etc, cola diferencia de tener trazos de les lling\u00fces celtes, como'l gal\u00e9s y l'antiguu celta o pallabres esbillaes del ingl\u00e9s o'l bret\u00f3n. Una distinci\u00f3n a sorrayar pente'l brithenig y el gal\u00e9s, ye qu'esti \u00faltimu, ye llingua celta-P demientres el llat\u00edn yera una llingua it\u00e1lica-Q, trazu qu'hered\u00f3'l brithenig. \nHebo otres lling\u00fces del mesmu xacer que'l brithenig, como, per exemplu, el breathanach, sofit\u00e1u na otra rama de lling\u00fces celtes (les giod\u00e9liques d'Irlanda); el judajca, romance entemec\u00edu col hebr\u00e9u; el \u00derj\u00f3trunn, col island\u00e9s; el wenedyk, col polacu; el xliponian, qu'esperimentaba cola Llei de Grimm. El Wessic ye una llingua qu'amestaba les antig\u00fces lling\u00fces celtes coles xerm\u00e1niques, dexando de llau esta vegada les romance.\nVocabulariu.\nLes m\u00e1s de les pallabres del vocabulariu del brithenig tienen abondu raiga\u00f1u de les lling\u00fces rom\u00e1niques. Amu\u00e9sase tami\u00e9n la so rellaci\u00f3n col gal\u00e9s.\nExemplu.\nEl padrenuesu en brithenig:"}
{"id": "32098", "revid": "37624", "url": "https://ast.wikipedia.org/wiki?curid=32098", "title": "El Rebollal", "text": "Col nome de El Rebollal podemos referinos a:"}
{"id": "32106", "revid": "116", "url": "https://ast.wikipedia.org/wiki?curid=32106", "title": "Rafael Palacios", "text": "Rafael Abelardo Palacios Garc\u00eda (Cia\u00f1u, 22 de payares de 1963), m\u00e1s conoc\u00edu como \"Rafa Palacios\", ye un pol\u00edticu asturianu y actual Voceru Nacional del Bloque por Asturies.\nCandidatura 2011.\nEl 12 de febreru de 2011 anunci\u00f3 la presentaci\u00f3n de la so candidatura a la presidencia d'Asturies pola coalici\u00f3n Bloque por Asturies-UNA, obteniendo 6.160 votos (el 1,03% del total) perdiendo asina la representaci\u00f3n del Bloque por Asturies na Xunta Xeneral del Princip\u00e1u d'Asturies.\nFlotilla de la Libertad.\nEn xunu de 2011, nel marcu de la iniciativa \"Rumbu a Gaza\", Rafael Palacios emb\u00e1rcase na denomada \"Flotilla de la Libertad\"."}
{"id": "32107", "revid": "379", "url": "https://ast.wikipedia.org/wiki?curid=32107", "title": "Rafa Palacios", "text": ""}
{"id": "32109", "revid": "43102", "url": "https://ast.wikipedia.org/wiki?curid=32109", "title": "Antonio Lobato", "text": "Antonio Lobato Porras ye un periodista deportivu espa\u00f1ol. Ye perconoc\u00edu poles sos tresmisiones televisives de la F\u00f3rmula 1 n'Espa\u00f1a.\nBiograf\u00eda.\n\u00d1ac\u00edu n'Uvi\u00e9u, llicenci\u00f3se en ciencies de la informaci\u00f3n en Madrid. Entam\u00f3 cola so carrera profesional en 1987, na seici\u00f3n de deportes del diariu ABC. LLueu continu\u00f3 na radio, trabayando como cronista deportivu, cubriendo acontecimientos deportivos como los Xuegos Ol\u00edmpicos de Barcelona 92 o delles ediciones de la Vuelta Ciclista a Espa\u00f1a. Tuvo na Radio Espa\u00f1a primer y llueu per Onda Cero. A la par del so trabayu nesta cabera emisora, estrenose na televisi\u00f3n en 1991, como agabitador del programa deportivu Campeones de Telecinco.\nDempu\u00e9s de tr\u00e9s a\u00f1os n'Onda Cero, n'ochobre de 1994 anox\u00f3 la radio pa metese pala redaici\u00f3n de deportes d'Informativos Telecinco. En Xineru de 1997 croci\u00f3 a presentar la informaci\u00f3n deportiva na edici\u00f3n del meyud\u00eda d'Informativos Telecinco y en 1999 foi nom\u00e1u subdireutor de deportes de la cadena.\nEn 2001 croci\u00f3 a presentar La tertulia deportiva, espacio de debate deportivu emitiu diariamente dempu\u00e9s del informativu vespertinu.\nEn 2004 Telecinco axenciose de los derechos de tresmisi\u00f3n de la F\u00f3rmula 1 n'Espa\u00f1a y Lobato, que x\u00e1 tresmitiere'l Giro d'Italia en 1995 pala cadena privada, foi l'elexiu pa facer la cobertura de les carreres. Ello dariai gran popularid\u00e1 al periodista, x\u00e1 que pudo rellatar los dos primeros t\u00edtulos mundiales d'un pilotu espa\u00f1ol, Fernando Alonso, na historia de la F\u00f3rmula 1. El surdimientu d'Alonso escopeti\u00f3 les audiencies televisives de les tresmisiones de Telecinco, que s'asitiaren, dende ent\u00f3s, ente los programes m\u00e1s gueyaos del a\u00f1u n'Espa\u00f1a.\nFici\u00e9ronse conocies dalgunes frases de so nos grandes premios, xunto col so collaciu de tresmisi\u00f3n, como: \"\u00a1Si parpadean se lo van a perder, porque esto es la F\u00f3rmula 1 en estado puro!\"(\u00a1Si apista\u00f1en van perdeselo, porque esto ye Formula 1 n'est\u00e1u puru!), \"\u00a1Magic Alonso esta volando literalmente sobre la pista!\"(\u00a1Magic Alonso ta alando lliteralmente sobro la pista!), \"\u00a1El hijo del viento!\"(\u00a1El fiu del vientu!), \"\u00a1El rey de la lluvia!\"(\u00a1El rei de la muga!), ente otres.\nEn dos ocasiones Antonio Lobato camud\u00f3 unes pallabres col rei Xuan Carlos I en direutu mentanto tresmit\u00eda les carreres.\nAcristian\u00e1u popularmente como \"El calvo de Telecinco\" (El calvu de Telecinco), Lobato convirti\u00f3se n\u00fan de los rostros m\u00e1s encantexaos de la cadena privada. Preba d'ello, en 2006 foi esbill\u00e1u pa presentar la tresmisi\u00f3n de las Campanaes de Nuechevieya xunto con Carmen Alcayde. Asinamismu, en 2006 dio-y la so voz pal doblax del personax Bob Culatas de la pel\u00edcula Cars n'Espa\u00f1a y pal videuxuegu de PlayStation 2 Formula One 2006, faciendo de comentarista de les carreres. Am\u00e1s, foi miembru del xur\u00e1u de los Premios Pr\u00edncipe d'Asturies de los Deportes dende l'a\u00f1u 2002.\nEn setiembre de 2007 Telecinco estructur\u00f3 la so estaya d'informaci\u00f3n deportiva y Lobato foi nom\u00e1u subdireutor d'informativos pa eventos y tresmisiones deportives de la cadena, am\u00e1s de siguir dirixendo y rellatando'l Campeonatu del Mundiu de F\u00f3rmula 1.\nDende la temporada 2009 de F\u00f3rmula 1, Lobato tresmite les carreres en (na)\"La Sexta\", canal que se fizo colos derechos d'emisi\u00f3n palos pr\u00f3ximos cinco a\u00f1os y colos servicios del periodista.\nEn payares de 2010, Lobato foi honr\u00e1u col Premiu Ondas (xunto col equipu de La Sexta) pola so cobertura n'abiertu pala F\u00f3rmula 1."}
{"id": "32110", "revid": "43102", "url": "https://ast.wikipedia.org/wiki?curid=32110", "title": ".us", "text": ".us ye'l dominiu de nivel superior xeogr\u00e1ficu (ccTLD) pa Estaos Xun\u00edos d'Am\u00e9rica."}
{"id": "32111", "revid": "116", "url": "https://ast.wikipedia.org/wiki?curid=32111", "title": "Manolo Preciado", "text": "Manuel Preciado Rebolledo , m\u00e1s conoc\u00edu como Manolo Preciado foi un futbolista y entrenador de f\u00fatbol espa\u00f1ol. Falleci\u00f3 el 6 de xunu de 2012 cuando diba a entrenar al Villarreal Club de F\u00fatbol."}
{"id": "32112", "revid": "35", "url": "https://ast.wikipedia.org/wiki?curid=32112", "title": "Manuel Preciado Rebolledo", "text": ""}
{"id": "32115", "revid": "43102", "url": "https://ast.wikipedia.org/wiki?curid=32115", "title": "Pete Postlethwaite", "text": "Peter \u00abPete\u00bb William Postlethwaite, Oficial del Imperiu Brit\u00e1nicu (Warrington, Cheshire, Inglaterra, 16 de febreru de 1946 \u2013 Shropshire, Inglaterra, 2 de xineru de 2011), foi un actor brit\u00e1nicu.\nBiograf\u00eda.\nNaci\u00f3 en Warrington, Cheshire (Inglaterra), siendo'l cuartu f\u00edu de Mary (Geraldine de soltera) y William Postlethwaite. Form\u00f3se nel St. Mary's University College, en Londres, y demientres un tiempu pens\u00f3 en convertise en sacerdote. Finalmente dedic\u00f3se a la educaci\u00f3n, enantes de decidise polos escenarios en la Bristol Old Vic Theatre School.\nPostlethwaite entam\u00f3 la so carrera nel Everyman Theatre, xunto a Bill Nighy, Jonathan Pryce, Sher Antonio y Julie Walters, cola que tuvo un romance a lo llargo de la segunda mit\u00e1 de la d\u00e9cada de los setenta.\nTrabay\u00f3 habitualmente como actor teatral, destacando'l so papel protagonista na obra \"Scaramouche Jones\". Trabay\u00f3 igualmente cola compa\u00f1\u00eda brit\u00e1nica Royal Shakespeare Company y n'obres como \"A Midsummer Night's Dream\" o \"Every Man and His Humour\".\nDiose a conocer internacionalmente en 1993 al interpretar a Giuseppe Conlon na pel\u00edcula \"En el nombre del padre\", de Jim Sheridan. Por esti trabayu foi candidatu a un \u00d3scar al meyor actor de repartu. La pel\u00edcula, nomada tami\u00e9n al \u00d3scar a la meyor pel\u00edcula, ta basada nos casos de los Cuatro de Guildford y los Siete de Maguire.\nSteven Spielberg describi\u00f3lu como \u00abel meyor actor del mundu\u00bb depu\u00e9s de trabayar con \u00e9l en \"El mundo perdido: Parque Jur\u00e1sico II\" y \"Amistad\", dambes en 1997. Tami\u00e9n particip\u00f3 en pel\u00edcules como \"The Usual Suspects\" (1995) y \"Romeo + Julieta\" (1996).\nEnte les sos \u00faltimes pel\u00edcules destaquen \"Solomon Kane\" (2009), \"Inception\" (2010), \"The Town\" (2010) o \"Furia de titanes\" (2010), \"remake\" de la pel\u00edcula de 1981 del mesmo nombre.\nEn 2004 nom\u00e1ronlu oficial de la Orden del Imperiu Brit\u00e1nico, y en 2006 foi nom\u00e1u Doctor honoris causa de la Universid\u00e1 de Liverpool.\nEn 2008 protagoniz\u00f3 la pel\u00edcula, en clave de documental, \"The Age of Stupid\". Trata sobre'l calentamientu global antropox\u00e9nicu a trav\u00e9s d'un drama con elementos documentales y dellos dibuxos humor\u00edsticos. Postlethwaite fizo'l papel d'un vieyu que vive nel mundu arruin\u00e1u del a\u00f1u 2055. Observa los reportaxes del da\u00f1u caus\u00e1u poles aiciones humanes y plant\u00e9ase la entruga: \u00ab\u00bfpor qu\u00e9 tener fecho nada pa evitalo?\u00bb. "}
{"id": "32158", "revid": "37624", "url": "https://ast.wikipedia.org/wiki?curid=32158", "title": "Miranda (Castrill\u00f3n)", "text": "Miranda ye una entid\u00e1 singular de poblaci\u00f3n, cola categor\u00eda hist\u00f3rica de llugar, perteneciente al conceyu asturianu de Castrill\u00f3n. Tien una poblaci\u00f3n de 90 habitantes (INE 2009), y nun s'enmarca dientro de nenguna de les parroquies de Castrill\u00f3n, a diferencia de lo qu'ocurre nel restu d'Asturies. All\u00fagase a 8 km de la capital del conceyu.\nHistoria.\nHasta 1991 pertenec\u00eda a la parroquia de San Cipriano de Piarnu."}
{"id": "32159", "revid": "28171", "url": "https://ast.wikipedia.org/wiki?curid=32159", "title": "Los Caleyos", "text": "Col nome de Los Caleyos podemos referinos a:"}
{"id": "32161", "revid": "379", "url": "https://ast.wikipedia.org/wiki?curid=32161", "title": "Institutu Nacional d'Estad\u00edstica", "text": ""}
{"id": "32164", "revid": "379", "url": "https://ast.wikipedia.org/wiki?curid=32164", "title": "Capiya", "text": ""}
{"id": "32165", "revid": "37624", "url": "https://ast.wikipedia.org/wiki?curid=32165", "title": "Llinares", "text": "Col nome de Llinares podemos referinos a:"}
{"id": "32166", "revid": "35", "url": "https://ast.wikipedia.org/wiki?curid=32166", "title": "Quintana", "text": "La pallabra quintana (o caser\u00eda) refierse al conxuntu form\u00e1u de casa, horru, corte, tierres, gan\u00e1u que tien una familia en pueblu.. Am\u00e1s, hai delles llocalidaes per toa Asturies nomaes Quintana:"}
{"id": "32167", "revid": "37624", "url": "https://ast.wikipedia.org/wiki?curid=32167", "title": "Naveces (parroquia)", "text": "Naveces ye una parroquia del conceyu asturianu de Castrill\u00f3n. Tien una poblaci\u00f3n de 570 habitantes (INE 2011) y ocupa una extensi\u00f3n de 4,96 km\u00b2.\nAll\u00fagase na zona norte del conceyu, a 5 km de la capital, Piedrasblancas. Llenda al norte col mar Cant\u00e1bricu; al este cola parroquia d'El Puertu; al sur cola de Santiagu'l Monte; y al oeste cola de Bayas.\nHistoria.\nTa documentada dende l'a\u00f1u 857.\nMediu natural.\nNel estremu septentrional de la parroquia all\u00fagase la sablera d'El Puertu."}
{"id": "32171", "revid": "37624", "url": "https://ast.wikipedia.org/wiki?curid=32171", "title": "Palaciu de los Prada", "text": "El Palaciu de los Prada ye una construcci\u00f3n asitiada en Naveces, nel conceyu asturianu de Castrill\u00f3n.\nYe de planta cuadrangular con torre adosada y blas\u00f3n.\nRecibe'l nome de \"Los Prada\" pola familia qu'entam\u00f3 a sobresalir na primer met\u00e1 del sieglu XVII y que cuenta ente los sos miembros con Andr\u00e9s de Prada y de las Alas, rector de les universiades d'Uvi\u00e9u y Salamanca."}
{"id": "32172", "revid": "43102", "url": "https://ast.wikipedia.org/wiki?curid=32172", "title": "Idioma ligur", "text": "La llingua ligur (en ligur \"l\u00ecgure\") ye una llingua rom\u00e1nica, falada nel territoriu de la antigua Rep\u00fablica de X\u00e9nova: la actual rex\u00f3n Liguria y llocalidaes d'El Piamonte y Cerde\u00f1a n'Italia, sur de Francia y M\u00f3nacu.\nA falta d'estad\u00edstiques fiables, les estimaciones del n\u00famberu de falantes ser\u00eden 1.9 millones de persones, seg\u00fan les fontes.\nDialeutos.\nEl ligur ye una llingua enforma fragmentada. La varied\u00e1 xenovesa (\"zen\u00e9ize\") ye'l dialeutu m\u00e1s prestixosu y difundiu por razones hist\u00f3riques. Sicas\u00ed, esiste una intercomprensi\u00f3n ente los diferentes dialeutos."}
{"id": "32173", "revid": "35", "url": "https://ast.wikipedia.org/wiki?curid=32173", "title": "Sud\u00e1n del Sur", "text": "La Rep\u00fablica de Sud\u00e1n del Sur ye un pa\u00eds nel nordeste d'\u00c1frica. La so capital ye Juba. La poblaci\u00f3n ye mayoritariamente cristiana, animista y negra. Llenda con Etiop\u00eda pel este, Kenia, Uganda y la Rep\u00fablica Democr\u00e1tica d'El Congu pel sur, la Rep\u00fablica Centroafricana pel oeste, y al norte con Sud\u00e1n. L'estatus de rex\u00f3n autonoma foi algam\u00e1u por Sud\u00e1n del Sur gracies a los alcuerdos de paz de 2005 (Comprehensive Peace Agreement) ente'l SPLA/M (Sudan People's Liberation Army Movement) y el gobiernu de Sud\u00e1n, finando asina cola Segunda Guerra civil Sudanesa. El 9 de xineru de 2011 celebr\u00f3se un referendu na rex\u00f3n pa determinar l'estatus de Sud\u00e1n del Sur, siendo la independencia total sofitada por m\u00e1s del 96% de la poblaci\u00f3n, fecha realid\u00e1'l 9 de xunetu de 2011, faciendo de Sud\u00e1n del Sur el pa\u00eds m\u00e1s nuevu del mundu angua\u00f1o.\nLa llingua oficial ye l'ingl\u00e9s, faciendo de llingua franca l'\u00e1rabe de Juba. Sud\u00e1n del Sur tien una superficie total de 619.745 km\u00b2 y una poblaci\u00f3n, segun el censu de 2008, de 8.260.490 habitantes. \nOrganizaci\u00f3n territorial.\nSud\u00e1n del Sur ta divid\u00edu en 10 estaos federales, que se dividen en 86 condados. "}
{"id": "32175", "revid": "35", "url": "https://ast.wikipedia.org/wiki?curid=32175", "title": "Bisuyu (dixebra)", "text": ""}
{"id": "32176", "revid": "43102", "url": "https://ast.wikipedia.org/wiki?curid=32176", "title": "Las Cuestas", "text": "El top\u00f3nimu Las Cuestas pue facer referencia a:"}
{"id": "32178", "revid": "37624", "url": "https://ast.wikipedia.org/wiki?curid=32178", "title": "El Freisnu", "text": "Col nome d'El Freisnu podemos referinos a:"}
{"id": "32180", "revid": "28171", "url": "https://ast.wikipedia.org/wiki?curid=32180", "title": "Llau", "text": "Col t\u00e9rminu Llau podemos referinos a:"}
{"id": "32208", "revid": "43102", "url": "https://ast.wikipedia.org/wiki?curid=32208", "title": "M\u00e9rida (Venezuela)", "text": "La ciud\u00e1 de Santiago de los Caballeros de M\u00e9rida o a cencielles Ciud\u00e1 de M\u00e9rida ye la capital del conceyu Llibertador y del est\u00e1u de M\u00e9rida y una de les principales llocalidaes de los Andes venezolanos. Foi fundada en 1558 pol capit\u00e1n Xuan Rodr\u00edguez Su\u00e1rez, formando parte de Nueva Granada; sicas\u00ed, pas\u00f3 a pertenecer a la Capitan\u00eda Xeneral de Venezuela, xugando un papel activu mientres la Guerra d'independencia de Venezuela. \nLa poblaci\u00f3n de la ciud\u00e1 capital ye de 204.879 habitantes y l'\u00e1rea metropolitana qu'abarca'l Conceyu Llibertador algama les 500.000 persones (Censu 2001). La ciud\u00e1 representa'l 28% de la poblaci\u00f3n total del Est\u00e1u M\u00e9rida, que tien m\u00e1s de 750.000 habitantes (Censu 2001). Ye sede de la Universid\u00e1 de Los Andes y de la Archidi\u00f3cesis de M\u00e9rida. Am\u00e1s ostenta'l telef\u00e9ricu m\u00e1s altu y m\u00e1s llargu del mundu. Ye'l mayor centru estudiantil y tur\u00edsticu del occidente venezolanu. Tami\u00e9n presenta como un curiosu'l Sistema de Tresporte Masivu Troleb\u00fas de M\u00e9rida el cual esp\u00f3nse como un mediu de tresporte tur\u00edsticu gracies a la so estructura. \nEsta ciud\u00e1 asitia sobre un pandu enclav\u00e1u nel valle del r\u00edu Chama, que la percuerre d'estremu a estremu. La llocalid\u00e1 de M\u00e9rida alcu\u00e9ntrase asitiada a una altit\u00fa de 1.600 msnm. Como tel\u00f3n de fondu irguir nel horizonte meride\u00f1o el cume m\u00e1s elev\u00e1u del pa\u00eds: el picu Bol\u00edvar, con un altor de 5.007 msnm."}
{"id": "32209", "revid": "116", "url": "https://ast.wikipedia.org/wiki?curid=32209", "title": "\u015ealom", "text": "\u015ealom (en hebr\u00e9u: \u00abpaz\u00bb) ye un peri\u00f3dicu selmanal xud\u00edu biling\u00fce de Turqu\u00eda en turcu y una p\u00e1xina en xudeoespa\u00f1ol. Foi fund\u00e1u en 1947 por o periodista xud\u00edu-turco Avram Leyon en Estambul. O suyo primero numero amaneixi\u00f3 el 29 d'ochobre de dito a\u00f1u. Ye un diariu d'informaci\u00f3n xeneralista, encara que gosa centrar-se en as noticias referente a la comunidad xud\u00edu d'Estambul. La tirada de periodico ye de 5.000 exemplares (primera metat de 2005), incluyendo un suplementu dito \"El Amaneser\", que ye de entrenamientu en xudeoespa\u00f1ol, dende 2005. O direutor ye \u0130vo Molinas y a editor jefe ye Yakup Barokas."}
{"id": "32215", "revid": "116", "url": "https://ast.wikipedia.org/wiki?curid=32215", "title": "Andr\u00e9 Castro", "text": " Xuega de mediucentru nel G\u00f6ztepe SK turcu. "}
{"id": "32217", "revid": "43102", "url": "https://ast.wikipedia.org/wiki?curid=32217", "title": "Feria del Sol (M\u00e9rida)", "text": "La Feria Internacional del Sol, conocida tami\u00e9n como'l Carnaval Taurino de Am\u00e9rica, ye una festivid\u00e1 cultural de calter internacional celebrada na ciud\u00e1 de M\u00e9rida, Venezuela, mientres el mes de febreru, en xunto col antroxu. \nLes festividaes tomen corr\u00edes de toros, esposiciones culturales, comerciales y ganaderes; conciertos; desfiles, actividaes deportives seg\u00fan la eleici\u00f3n de la reina de la feria (Reina del Sol).\nHistoria.\nEn M\u00e9rida, la ciud\u00e1 andina venezolana, conmem\u00f3rase a\u00f1u a a\u00f1u una de les pasiones populares m\u00e1s antig\u00fces de Venezuela, pero en \u201cLa Ciud\u00e1 de los Caballeros\u201d nun se celebraben feries asemeyaes como les de San Crist\u00f3bal, Barquisimeto, Maracaibo, T\u00e1riba, ente otres. Poro, un grupu d'aficionaos a la fiesta brava tuvo la idea de construyir una Plaza de Toros, por que M\u00e9rida tuviera un calendariu taur\u00edn ya incluy\u00e9rase ente les feries m\u00e1s importantes del pa\u00eds.\nDe primeres, les feries a realizar a empiezos d'avientu pa celebrar el d\u00eda de la \"Inmaculada Concepci\u00f3n\" y que ser\u00eda ent\u00f3s la primer feria pal 9 y 10 d'avientu. Pa les corr\u00edes fueron contrataos C\u00e9sar Faraco, Manuel Ben\u00edtez \u201cEl Cordob\u00e9s\u201d, Francisco Rivera \u201cPaquirri\u201d, Julio Aparicio, Curro Gir\u00f3n, Paco Camino y el rejoneador mexicanu Juan Ca\u00f1edo y trep\u00e1ronse toros de F\u00e9lix Rodr\u00edguez, \u201cAchury Viejo\u201d y \u201cAmbal\u00f3\u201d, toos procedentes de Colombia. \nEn Maracaibo la feria de la lluna crear el mesmu d\u00eda de la del sol pero siempres foi un secretu y un bonche pa los ind\u00edxenes creadores d'esta, una y bones ellos siempres esfrutaron burllase de la xente que nun lo sab\u00eda y pon\u00eden cares estra\u00f1es y pensaben que yera mentira pero munchos nun saben que ye ciertu. Na primer corrida desamarr\u00f3se un fuerte bastiu que nun dex\u00f3 la inauguraci\u00f3n y tuvieron que celebrase los dos corr\u00edes el d\u00eda 10: una na ma\u00f1ana y la otra na tarde, siendo esta, la primer vegada que se celebren dos corr\u00edes nuna mesma plaza, nun mesmu d\u00eda en Venezuela.\nEnantes en Caracas, celebr\u00e1rense dos corr\u00edes en mesmu d\u00eda pero en dos places distintos, nel \u201cCirco Metropolitano\u201d y el \u201cNuevo Circo\u201d. Pero nuna mesma plaza, nun mesmu d\u00eda yera la primer vegada. \nEn 1968 nun se celebr\u00f3 la feria, pero si, una corrida'l 13 d'abril de 1968, S\u00e1badu Santu. Trep\u00f3se un estupendu encierre de \u201cDosguti\u00e9rrez\u201d y actuaron Alfredo Leal, Curro Gir\u00f3n y Pepe C\u00e1ceres. \nEnt\u00f3s, deb\u00edu al inconveniente del tiempu d'ag\u00fces decidi\u00f3 celebrase les feries de cuenta que coincidieren colos antroxos sol nome de \u201cFerias del Sol\u201d y asina foi como en 1969 celebr\u00f3se la primer feria con tr\u00e9s corr\u00edes de toros los d\u00edes 15, 16 y 17 de febreru de dichu a\u00f1u.\nEl primer cartelu tuvo compuestu por toros de \u201cValpara\u00edso\u201d p'Alfredo Leal, Daniel \"Matatoba\" Santiago, Manuel Ben\u00edtez \u201cEl Cordob\u00e9s\u201d y el venezolanu Lucio Requena. La primer oreya de la feria foi para Alfredo Leal.\nA partir d'ende esta feria convirti\u00f3se nuna de les m\u00e1s importantes de Venezuela y del mundu taur\u00edn. Apuerten a la ciud\u00e1 personalidaes del mundu taur\u00edn ya importantes toreros espa\u00f1oles, portugueses, mexicanos y colombianos.\nNo que fai a la feria de \u201cLa Inmaculada\u201d celebr\u00f3se n'otres ocasiones, 1990, 1991, 1997 pero con bien poca aceptaci\u00f3n.\nEleici\u00f3n de la reina o novia de la feria.\nMientres les festividaes de la Feria del Sol, amosar a la reina de les fiestes que foi escoyida d\u00edes enantes de la celebraci\u00f3n por un certame popular, onde delles participantes de gran guapura y simpat\u00eda busquen consiguir la corona pa ser la madrina d'esti importante eventu del est\u00e1u de M\u00e9rida."}
{"id": "32219", "revid": "35", "url": "https://ast.wikipedia.org/wiki?curid=32219", "title": "Gal.legos", "text": ""}
{"id": "32222", "revid": "3963469", "url": "https://ast.wikipedia.org/wiki?curid=32222", "title": "Vuelta a Espa\u00f1a", "text": "La Vuelta a Espa\u00f1a, Vuelta Ciclista a Espa\u00f1a o simplemente La Vuelta ye una competici\u00f3n ciclista per etapes que se disputa principalmente por carreteres d'Espa\u00f1a anque, en delles ediciones, ampli\u00f3'l so percorr\u00edu per tierres de Francia, Andorra, Portugal, Pa\u00edses Baxos y B\u00e9lxica.\nLa Vuelta entam\u00f3 la so andadura en 1935. Tien una duraci\u00f3n t\u00edpica de tres selmanes, lo que la fai formar parte, xunto col Tour de Francia y el Giro d'Italia, del grupu de carreres conoc\u00edes como \"Grandes Vueltes\". Al contrario qu'eses dos carreres La Vuelta nun caltuvo una fecha \u00fanica nel calendariu que foi variando dependiendo de la conveniencia de la socied\u00e1 que la entama."}
{"id": "32224", "revid": "116", "url": "https://ast.wikipedia.org/wiki?curid=32224", "title": "Carmelo Gonz\u00e1lez Jim\u00e9nez", "text": " Sali\u00f3 de la cantera de la UD Las Palmas y xuega de mediapunta nel Arucas C. F. de la Interinsular Preferente de Las Palmas."}
{"id": "32225", "revid": "28171", "url": "https://ast.wikipedia.org/wiki?curid=32225", "title": "Jorge Fern\u00e1ndez Garc\u00eda", "text": "Jorge Fern\u00e1ndez Garc\u00eda ye maestru, pedagogu y Espertu en Llingua Asturiana pola Universid\u00e1 d'Uvi\u00e9u. \nAutor de narrativa curtia, lliteratura infantil y de testos teatrales, algam\u00f3 premios en dellos x\u00e9neros. Destaquen el premiu del Concursu de Teatru de l'Academia de la Llingua Asturiana nel 2003 cola obra \"Por una desconocida\", el premiu \"Art Nal\u00f3n Lletres 2006\" de cuentos curtios, l'Acc\u00e9sit del \"II Premiu Asturnews de Lliteratura Infantil y Xuvenil\" nel 2009 y \"XXIII Concursu Los Bilordios de Pin\u00f3n\" nel 2010. \nParticipa en revistes lliteraries como Formientu, La Ratonera, Lliteratura o Lletres Asturianes.\nTien asoleyaos dellos llibros tanto a comu\u00f1a: \"\"Por una desconocida\" (teatu) con Azucena \u00c1lvarez Garc\u00eda, \" \"E\"l lladr\u00f3n de galletes\" y \"Einstein y la relativid\u00e1\" (lliteratura infantil)\" con Amparo Sarri\u00f3n Fern\u00e1ndez-Diestro. Y en solitariu el volume de cuentos p'adultos \"Unos fatos que morrieron por una apuesta y otres histories series\" y en lliteratura xuvenil \"El misteriu del Vassilius Destounis\"."}
{"id": "32228", "revid": "5179", "url": "https://ast.wikipedia.org/wiki?curid=32228", "title": "\u00c5land", "text": ""}
{"id": "32229", "revid": "379", "url": "https://ast.wikipedia.org/wiki?curid=32229", "title": "Anguilla", "text": ""}
{"id": "32230", "revid": "379", "url": "https://ast.wikipedia.org/wiki?curid=32230", "title": "Islles Bermudes", "text": ""}
{"id": "32231", "revid": "5179", "url": "https://ast.wikipedia.org/wiki?curid=32231", "title": "Fixi", "text": ""}
{"id": "32234", "revid": "379", "url": "https://ast.wikipedia.org/wiki?curid=32234", "title": "L\u00edbanu", "text": ""}
{"id": "32237", "revid": "28171", "url": "https://ast.wikipedia.org/wiki?curid=32237", "title": "Lolo'l de Cabranes", "text": "Jos\u00e9 Manuel Robledo, Lolo'l de Cabranes, , ye un cantante asturianu de tonada.\nA diferencia d'otros cantantes, Lolo nun entam\u00f3 de mozu nel mundu de la tonada. Nun ser\u00eda hasta l'a\u00f1u 1998 cuando ganar\u00eda'l so primer concursu, el d'Amieva, que volver\u00eda a ganar nos a\u00f1os 2000, 2001 y 2002 y nel que ser\u00eda proclam\u00e1u como \"Campe\u00f3n de Campeones\". Tami\u00e9n s'alzar\u00eda col t\u00edtulu de campe\u00f3n nel concursu de La Nueva (2002) y (2005); el Ciud\u00e1 d'Uvi\u00e9u (2004); Returbio (2005 y 2006) o Avil\u00e9s (2006). \n\"Lolo\" ser\u00eda reconoc\u00edu nel Memorial Silvino Arg\u00fcelles los a\u00f1os 2004, 2006 y 2008.\nCola Socied\u00e1 Fonogr\u00e1fica Asturiana grab\u00f3 un CD baxo'l t\u00edtulu de \"Sabor Asturianu\", con cantares conoc\u00edos como \"Xunce les vaques, Ramona\", \"L'aire m'apag\u00f3 la vela\", \"Pa casta\u00f1es, Tremanes\", o \"Toca la gaita, gaiteru\".\nY\u00e1 nel a\u00f1u 2012 algamar\u00eda'l primer premiu nel XV Concursu de Tonada Cuenca del Caudal"}
{"id": "32238", "revid": "239", "url": "https://ast.wikipedia.org/wiki?curid=32238", "title": "Jos\u00e9 Manuel Robledo", "text": ""}
{"id": "32243", "revid": "43102", "url": "https://ast.wikipedia.org/wiki?curid=32243", "title": "Islles Xeorxa del Sur y Sandwich del Sur", "text": "El Territoriu Brit\u00e1nicu d'Ultramar de les Islles Xeorxa del Sur y Sandwich del Sur (\"South Georgia and the South Sandwich Islands\" o \"SGSSI\", n'ingl\u00e9s), ye un territoriu en disputa (angua\u00f1o baxo alministraci\u00f3n brit\u00e1nica, pero viviegamente reclam\u00e1u pola Rep\u00fablica Arxentina) allug\u00e1u nel oc\u00e9anu Atl\u00e1nticu Sur. \nEl Territoriu Brit\u00e1nicu d'Ultramar foi cre\u00e1u en 1985, y primeramente foi gobern\u00e1u como xurisdicci\u00f3n dependiente de les islles Malvines. Consiste nes islles \"Xeorxa del Sur\" (de mayor superficie) y un grupu de peque\u00f1es \u00ednsulas conoc\u00edes como \"Sandwich del Sur\". Nun esiste poblaci\u00f3n nativa, y los \u00fanicos habitantes son los cient\u00edficos del British Antarctic Survey que caltienen una base en King Edward Point (la sede alministrativa), y otra base na islla Bird, na que moren 4 bi\u00f3logos. El cuidador del mus\u00e9u de Grytviken y la so muyer, son los \u00fanicos habitantes permanentes de les islles, xunto col maxistr\u00e1u brit\u00e1nicu y la so familia.\nLa soberan\u00eda de les islles ye formalmente apostada pola Rep\u00fablica Arxentina dende 1927 (Xeorxa del Sur) y 1938 (Sandwich del Sur). Estos archipi\u00e9lagos fueron parte del escenariu b\u00e9licu de la Guerra de les Malvines. Pa l'Arxentina formen parte del Departamentu Islles del Atl\u00e1nticu Sur dientro de la Provincia de Tierra del Fueu, L'Ant\u00e1rtida ya Islles del Atl\u00e1nticu Sur. Mientres la Guerra de les Malvines en 1982, cre\u00f3se la Gobernaci\u00f3n Militar de les Islles Malvines, Xeorxa del Sur y Sandwich del Sur, dixebrando esos archipi\u00e9lagos del Territoriu Nacional de Tierra del Fueu, L'Ant\u00e1rtida ya Islles del Atl\u00e1nticu Sur, al que fueron reintegraes nominalmente en 1985.\nIslles Xeorxa del Sur.\nLes Islles Xeorxa del Sur all\u00faguense a cerca de 1.390 km del sureste de les Islles Malvines. Esti grupu compriende la Islla Xeorxa del Sur (la m\u00e1s grande d'esti grupu), xunto coles islles que l'arrodien, asitiaes principalmente nel oeste y el sureste. La superficie total d'esti grupu d'islles algama los 3.756 km\u00b2.\nLes Islles Xeorxa del Sur comp\u00f3nense de les siguientes islles:\nLes siguientes tami\u00e9n son consideraes parte de les Islles Xeorxa del Sur, magar que t\u00e1n a m\u00e1s de 50 km de la islla principal:\nIslles Sandwich del Sur.\nLes Islles Sandwich del Sur comprenden once islles, la mayor\u00eda volc\u00e1niques, les cuales formen un arcu insular que s'estiende de norte a sur, a 805 km de la punta sureste de la Islla Xeorxa del Sur. La so superficie total nun perpasa los 310 km. Los grupos m\u00e1s septentrionales son los archipi\u00e9lagos de Candelaria y Marqu\u00e9s de Traverse, mientres que les Islles Tule del Sur son les que t\u00e1n m\u00e1s al sur. Les tr\u00e9s islles m\u00e1s grandes alcuentrense ente estos tr\u00e9s grupos (Saunders, Blanca y Jorge). El puntu m\u00e1s altu de les Islles Sandwich del Sur ye'l Monte Belinda (1.370 msnm), na Islla Jorge.\nLes Islles Sandwich del Sur comp\u00f3nense de los siguientes grupos:"}
{"id": "32244", "revid": "5110", "url": "https://ast.wikipedia.org/wiki?curid=32244", "title": "Islles Xeorxa y Sandwich del Sur", "text": ""}
{"id": "32245", "revid": "37624", "url": "https://ast.wikipedia.org/wiki?curid=32245", "title": "Svalbard ya Islla Jan Mayen", "text": "Svalbard ya Islla Jan Mayen ye una denomaci\u00f3n utilizada pola ISO 3166-1 con fines estad\u00edsticos, na que s'agrupen dos territorios de Noruega con xurisdicciones xebraes: Svalbard ya Islla Jan Mayen. \nL'archipi\u00e9lagu \u00e1rticu de Svalbard alcu\u00e9ntrase dafechu baxo soberan\u00eda noruega abellug\u00e1u nel estatus especial acordies al Trat\u00e1u de Svalbard, el que tami\u00e9n establez ciertes normes y obligaciones. Svalbard, por exemplu, nun ye parte del Alcuerdu de Schengen qu'aplica nel restu del pa\u00eds (incluyendo Islla Jan Mayen) y nesti territoriu los inmigrantes nun necesiten vis\u00e1u pa trabayar o vivir. El territoriu de Svalbard ta alministr\u00e1u por un gobernador representante del Ministeriu de Xusticia y Polic\u00eda.\nLa Islla Jan Mayen ye un territoriu integr\u00e1u a Noruega y nella nun s'apliquen nenguna de les consideraciones afitaes pa Svalbard. Ente 1930 y 1994, Jan Mayen tuvo alministrada pol gobernador de Svalbard, pero dende 1995 depende del gobernador del cond\u00e1u de Nordland. Dende esa fecha, Jan Mayen nun tien conex\u00f3n alministrativa nenguna col archipi\u00e9lagu de Svalbard, allug\u00e1u a m\u00e1s de 1.000 quil\u00f3metros de distancia.\nMagar qu'esistan diferencies ente l'alministraci\u00f3n de dambos estaos, la ISO consideralos un s\u00f3lu organismu na so llista de c\u00f3digos de pa\u00edses y territorios dependientes. Esto ye por mor de que cuando la ISO propunxo crear un c\u00f3digu especial pa Svalbard, foi'l Ministeriu de Rellaciones Esteriores noruegu'l qu'habr\u00eda propuesto incluyir a Islla Jan Mayen.\nEsisten otres clasificaciones qu'agrupen a dambos territorios, como por exemplu la Divisi\u00f3n d'estad\u00edstiques de les Naciones Xun\u00edes que tien una seici\u00f3n especial pa \"Svalbard y Islla Jan Mayen\" pa nun incluyir dichos datos na seici\u00f3n xeneral de \"Noruega\".\nAm\u00e1s, acordies cola lista ISO 3166-1 alpha-2, Svalbard y Islla Jan Mayen comparten el c\u00f3digu SJ, acut\u00e1u com'l so dominiu d'internet ccTLD, .sj. Sicas\u00ed, los residentes en dambos territorios usen el c\u00f3digu de Noruega, .no, mientres .sj calti\u00e9nse ensin usu."}
{"id": "32248", "revid": "488", "url": "https://ast.wikipedia.org/wiki?curid=32248", "title": "Acrotiri y Dhekelia", "text": "Acrotiri y Dhekelia (\"Acrotiri and Dhekelia\", n'ingl\u00e9s y \"\u0391\u03ba\u03c1\u03c9\u03c4\u03ae\u03c1\u03b9 \u03ba\u03b1\u03b9 \u0394\u03b5\u03ba\u03ad\u03bb\u03b5\u03b9\u03b1\", en griegu) son dos Bases Soberanes del Reinu Xun\u00edu en Xipre, antigua colonia de la Corona Brit\u00e1nica. Les dos \u00e1rees contienen bases militares habitaes por brit\u00e1nicos, zones residenciales onde viven na so mayor\u00eda ciudadanos xipriotes, y terrenos cultivables.\nAcrotiri all\u00fagase al sur de la islla, cerca de la ciud\u00e1 de Limassol. Ll\u00e1masela tami\u00e9n \"Base Soberana Occidental\" (\"Western Sovereign Base Area\" n'ingl\u00e9s). M\u00e1s de 3.500 efeutivos de la Real Fuercia A\u00e9rea Brit\u00e1nica y la Marina Real Brit\u00e1nica t\u00e1n destinaos na base; les sos xeres incl\u00fain la collaboraci\u00f3n colos Cascos Azules de la Organizaci\u00f3n de les Naciones Xun\u00edes nel caltenimientu del procesu de paz.\nDhekelia o \"Base Soberana Oriental\" (\"Eastern Sovereign Base Area\" n'ingl\u00e9s) alcu\u00e9ntrase nel sureste, cerca de L\u00e1rnaka, na llende cola autoproclamada Rep\u00fablica Turca de Xipre del Norte y de la ciud\u00e1 de Famagusta, al pie de la zona llibre alministrada por Naciones Xun\u00edes.\nDemograf\u00eda.\nAlredor de 14.000 persones viven nes bases. Unos 7.000 xipriotes nativos viven nes bases, trabayando nes mesmes, o en peque\u00f1es granxes dientro de les propies llendes de les bases. L'ex\u00e9rcitu brit\u00e1nicu y les sos families conformen el restu de la poblaci\u00f3n."}
{"id": "32249", "revid": "116", "url": "https://ast.wikipedia.org/wiki?curid=32249", "title": "Episkop\u00ed", "text": "Episkop\u00ed (\"Episkopi Cantonment\", n'ingl\u00e9s) ye la capital del ensame de bases militares brit\u00e1niques d'Acrotiri y Dhekelia, na islla de Xipre. Alcu\u00e9ntrase a un llau de la base d'Acrotiri. Esiste un oleoductu fund\u00e1u en 1953."}
{"id": "32251", "revid": "5179", "url": "https://ast.wikipedia.org/wiki?curid=32251", "title": "Aland", "text": ""}
{"id": "32252", "revid": "43102", "url": "https://ast.wikipedia.org/wiki?curid=32252", "title": "Anguila", "text": "El t\u00e9rminu Anguila pue referise a:\nTami\u00e9n pue tar refer\u00edo a:"}
{"id": "32257", "revid": "2", "url": "https://ast.wikipedia.org/wiki?curid=32257", "title": "Esca\u00f1a", "text": ""}
{"id": "32259", "revid": "778", "url": "https://ast.wikipedia.org/wiki?curid=32259", "title": "Antigu conceyu de Castropol", "text": ""}
{"id": "32260", "revid": "379", "url": "https://ast.wikipedia.org/wiki?curid=32260", "title": "EET", "text": ""}
{"id": "32261", "revid": "35", "url": "https://ast.wikipedia.org/wiki?curid=32261", "title": "Hora d'Europa Oriental", "text": "Hora d'Europa Oriental (EET, del ingl\u00e9s \"Eastern European Time\") ye unu de los nomes del fusu horariu que ta 2 hores per delantre del Tiempu Universal Coordin\u00e1u. \nEmpl\u00e9gase en dellos pa\u00edses europeos, del norte d'\u00c1frica, y pa\u00edses d'Oriente Mediu.\nNos meses d'iviernu, los pa\u00edses utilicen la Hora d'Europa Oriental, que correspuende a UTC+2; sicas\u00ed nel branu, la mayor\u00eda de los pa\u00edses adelanten la hora al horariu de branu, pasando a la \"Hora de Branu d'Europa Oriental\", EEST (UTC+3) pal aforru de lluz.\nPa\u00edses que la utilicen.\nUn pa\u00eds qu'utiliza la Hora d'Europa Oriental tol a\u00f1u:\nLos siguientes pa\u00edses, o partes del so territoriu, usen nam\u00e1i la Hora d'Europa Oriental mientres l'iviernu:\nMosc\u00fa utiliz\u00f3 la EET ente los a\u00f1os 1922-30 y 1991-92. En Polonia utiliz\u00f3se nos a\u00f1os 1918-22.\nNa Segunda Guerra Mundial, Alema\u00f1a utiliz\u00f3 la (Middle European Time (CET) en territorios del este ocupaos."}
{"id": "32262", "revid": "43102", "url": "https://ast.wikipedia.org/wiki?curid=32262", "title": "Colonia alministrativa", "text": "Una colonia, en pol\u00edtica, pue ser o un asentamientu o forma de poblamientu (dau hasta'l sieglu XIX), o bien un territoriu suxetu a l'alministraci\u00f3n y gobiernu d'un pa\u00eds remotu, llam\u00e1u \"metr\u00f3polis\" (sieglu XIX). Nuna situaci\u00f3n colonial, los nativos del territoriu coloniz\u00e1u escarecen d'autonom\u00eda \u2014anque puen tar pol\u00edticamente representaos en cuerpos gubernamentales\u2014 y t\u00e1n suxetos a la soberan\u00eda del gobiernu metropolitanu. Gran parte d'\u00c1frica y la totalid\u00e1 d'Am\u00e9rica fueron colonies de les potencies europees mientres sieglos, hasta que les guerres d'independencia del sieglu XIX y el procesu de descolonizaci\u00f3n fechu poles Naciones Xun\u00edes dempu\u00e9s de la Segunda Guerra Mundial dexaron a los territorios ganar la so independencia. Anque la denominaci\u00f3n de \"posesiones d'ultramar\" conti\u00e9n a un bon n\u00famberu d'entidaes suxetes a un estatus xur\u00eddicu asemey\u00e1u.\nNa actualid\u00e1, colonia ye xeneralmente estremada d'una posesi\u00f3n d'ultramar:\nTerritorios non aut\u00f3nomos.\nEn 2010 el Comit\u00e9 de Descolonizaci\u00f3n de les Naciones Xun\u00edes consideraba 16 territorios non aut\u00f3nomos a ser descolonizaos: Anguila, Bermudes, Gibraltar, Guam, Islles Caim\u00e1n, Islles Malvines, Islles Turques y Caicos, Islles V\u00edrxenes Brit\u00e1niques, Islles V\u00edrxenes Americanes, Montserrat, Nueva Caledonia, Islles Pitcairn, S\u00e1\u1e25ara Occidental, Samoa Americana, Saint Helena y Tokel\u00e1u.\nLes potencias qu'ent\u00e1 controlen territorios non aut\u00f3nomos son:"}
{"id": "32263", "revid": "379", "url": "https://ast.wikipedia.org/wiki?curid=32263", "title": "Bandera d'Acrotiri y Dhekelia", "text": ""}
{"id": "32264", "revid": "37624", "url": "https://ast.wikipedia.org/wiki?curid=32264", "title": "Bandera del Reinu Xun\u00edu", "text": "La bandera del Reinu Xun\u00edu, (denomada \"Union Jack\") ye una combinaci\u00f3n de les cruces de los santos patronos d'Inglaterra, d'Escocia, y d'Irlanda del Norte, tres de les cuatro rexones que, xunto con Gales, formen el Reinu Xun\u00edu de Gran Breta\u00f1a ya Irlanda del Norte.\nLa cruz bermella sobre fondo blancu del centru, ye la de San Xurde d'Inglaterra. La cruz en forma de \"X\" blanca sobre fondo azul ye la cruz de San Andr\u00e9s d'Escocia. Y la cruz en forma de \"X\" bermella sobre fondo blancu ye la cruz de San Patriciu d'Irlanda.\nLa versi\u00f3n final de la Bandera de la Xuni\u00f3n apaez en 1801, al producise la xuntura de Gran Breta\u00f1a con Irlanda y va ser cuando se va incluir la cruz de San Patriciu porque con anteriorid\u00e1 y\u00e1 se combinaren les cruces de los patronos d'Inglaterra y Escocia. La cruz de San Patriciu sigue en la bandera del Reinu Xun\u00edu magar qu'angua\u00f1o nam\u00e1i'l territoriu d'Irlanda del Norte forme parte del Reinu Xun\u00edu. \nYe de rescamplar que mientres que les cruces de San Xurde y San Andr\u00e9s tienen una vieya tradici\u00f3n, la \"cruz de San Patriciu\" ye d'invenci\u00f3n reci\u00e9n. \nGales nun ta representada na bandera de la Xuni\u00f3n porque, cuando apaeci\u00f3 la primer versi\u00f3n oficial de la so bandera, Gales y\u00e1 se xuntara con Inglaterra. La bandera del Pa\u00eds de Gales, un drag\u00f3n collor\u00e1u sobre un fondu blancu y verde, daten del sieglu XV. El drag\u00f3n ye un s\u00edmbolu que probablemente foi introduc\u00edu en Gran Breta\u00f1a poles lexones romanes. A pesar del so usu frecuente, nun ta reconocida oficialmente."}
{"id": "32265", "revid": "379", "url": "https://ast.wikipedia.org/wiki?curid=32265", "title": "Union Jack", "text": ""}
{"id": "32266", "revid": "379", "url": "https://ast.wikipedia.org/wiki?curid=32266", "title": "Escudu d'Acrotiri y Dhekelia", "text": ""}
{"id": "32267", "revid": "37624", "url": "https://ast.wikipedia.org/wiki?curid=32267", "title": "Comandante en xefe", "text": "Comandante en xefe ye'l m\u00e1ximu cargu y grau militar esistente en determinaos pa\u00edses de tol mundu. El cargu como talu significa que ye'l comandante de toles fuercies armaes del pa\u00eds. Na mayor\u00eda de los casos son los xefes d'Est\u00e1u o'l xefe de Gobiernu por entemediu del ministru de defensa o asemey\u00e1u. Con esto refu\u00e9rzase la noci\u00f3n de que ye l'autorid\u00e1 civil y pol\u00edtico la que ta al cargu de les fuercies armaes. Foi instaur\u00e1u per primer vegada por Carlos I d'Inglaterra en 1639.\nEsti cargu recibe'l nome nel est\u00e1u espa\u00f1ol de \"Capit\u00e1n Xeneral de Tolos Ex\u00e9rcitos\" (o \"Capit\u00e1n Xeneral de los Reales Ex\u00e9rcitos\") y el t\u00edtulu ostentalu La so Maxest\u00e1 el Rei D. Xuan Carlos I d'Espa\u00f1a.\nN'Arxentina'l comandante en xefe de les Fuercies Armaes ye'l presidente de la Naci\u00f3n. N'Estaos Xun\u00edos d'Am\u00e9rica tal grau tami\u00e9n lu porta'l presidente.\nNes Fuercies Armaes de Xile, esti ye'l rangu qu'ostenta'l Xeneral de mayor antig\u00fced\u00e1 dientro de cada rama, ostentando'l mandu m\u00e1ximu de la mesma, esisten tr\u00e9s (Ex\u00e9rcitu, Armada y Fuercia A\u00e9rea), en Carabineros de Xile recibe'l nome de xeneral direutor de Carabineros. El C\u00f3digu de Xusticia Militar xilenu crea nam\u00e1i pa tiempos de guerra la figura del \"comandante en xefe de les Fuercies Armaes y Carabineros\", cargu que tien de ser ostent\u00e1u por unu de los comandantes en xefe de les FF.AA. o'l xeneral direutor de Carabineros. Coles mesmes, la Rex\u00f3n Militar Austral (Magallanes y l'Ant\u00e1rtica Xilena) cuenta col so propiu comandante en xefe, dependiente direutu del Ministeriu de Defensa Nacional.\nEn Cuba.\nLa estructura de direici\u00f3n de les Fuercies Armaes Revolucionaries de Cuba parte del papel directivu del Comandante en Xefe. Esti cargu foi desempe\u00f1\u00e1u dende los tiempos del \"Ex\u00e9rcitu Rebalbu\" hasta'l 24 de febreru de 2008 por Fidel Castro. Angua\u00f1o, exerz esta funci\u00f3n l'hasta esi momentu Xeneral d'Ex\u00e9rcitu Ra\u00fal Castro, en siendo design\u00e1u como presidente de la Rep\u00fablica de Cuba esi mesmu d\u00eda."}
{"id": "32268", "revid": "379", "url": "https://ast.wikipedia.org/wiki?curid=32268", "title": "EEST", "text": ""}
{"id": "32269", "revid": "37624", "url": "https://ast.wikipedia.org/wiki?curid=32269", "title": "Horariu de Branu d'Europa Oriental", "text": "L'Horariu de Branu d'Europa Oriental (EEST, de \"Eastern European Summer Time\", n'ingl\u00e9s) ye unu de los nomes del fusu horariu UTC+3; va 3 hores per delantre del Tiempu universal coordin\u00e1u (UTC). \u00dasase como hora llegal estival en dellos pa\u00edses d'Europa, d'\u00c1frica del Norte y d'Oriente Mediu. Mientres l'iviernu empl\u00e9gase l'Eastern European Time (UTC+2)."}
{"id": "32270", "revid": "5110", "url": "https://ast.wikipedia.org/wiki?curid=32270", "title": "Tiempu universal coordin\u00e1u", "text": ""}
{"id": "32271", "revid": "37624", "url": "https://ast.wikipedia.org/wiki?curid=32271", "title": "Gobiernu militar", "text": "Un Gobiernu Militar ye una mena de gobiernu, na que l'est\u00e1u ta control\u00e1u por militares o rames d'un ex\u00e9rcitu. Polo xeneral los gobiernos militares lleguen al poder de formes esceicionales, mesmo en reaici\u00f3n a una crisis d'un gobiernu tom\u00e1ndolu en sitiu, que por un golpe d'Est\u00e1u por dellos motivos a nun ser que se trate de sociedaes militaristes.\nUn gobiernu militar pue referise a una d'estes dos situaciones o a dambes:"}
{"id": "32273", "revid": "37624", "url": "https://ast.wikipedia.org/wiki?curid=32273", "title": "Demograf\u00eda d'Acrotiri y Dhekelia", "text": "Cuando s'afitaron les bases militares d'Acrotiri y Dhekelia, les llendes que se crearon tuvieron en cuenta evitar centros de poblaci\u00f3n. Sicas\u00ed, alredor de 14.000 persones viven nes bases. Alredor de 7.000 xipriotes nativos viven nes bases, trabayando nes mesmes, o en peque\u00f1es granxes dientro de les propies llendes de les bases. L'ex\u00e9rcitu brit\u00e1nicu y les sos families conformen el restu de la poblaci\u00f3n.\nNun hai una ciudadan\u00eda espec\u00edfica pa les bases, magar que delles persones tienen permit\u00edo algamar la \"British Overseas Territories citizenship\"(BOTC). A diferencia d'otros territorios brit\u00e1nicos, esti estatus pa les Bases Soberanes nun significa una ciudadan\u00eda brit\u00e1nica plena.\nBaxo los t\u00e9rminos de 1960] del alcuerdo con Xipre que establez les \u00c1rees de les Bases Soberanes, el Reinu Xun\u00edu nun pue utilizar estes \u00c1rees pa prop\u00f3sitos civiles. Esti fechu foi decisivu en 2002 pa la esclusi\u00f3n d'estes \u00c1rees de los Territorios d'Ultramar brit\u00e1nicos esi mesmu a\u00f1u."}
{"id": "32276", "revid": "37624", "url": "https://ast.wikipedia.org/wiki?curid=32276", "title": "Xuegos Ol\u00edmpicos de Barcelona 1992", "text": "Los Xuegos Ol\u00edmpicos de 1992 (oficialmente denomaos Xuegos de la XXV Olimpiada) celebr\u00e1ronse en Barcelona, Catalu\u00f1a, ente'l 25 de xunetu y el 9 d'agostu de 1992, anque'l torn\u00e9u de f\u00fatbol entam\u00f3'l 24 de xunetu. Participaron 9.356 atletes (6.652 homes y 2.704 muyeres). Tres el so acabu celebr\u00e1ronse los IX Xuegos Paral\u00edmpicos ente los d\u00edes 3 y 14 de setiembre."}
{"id": "32277", "revid": "37624", "url": "https://ast.wikipedia.org/wiki?curid=32277", "title": "Capital", "text": "El t\u00e9rminu capital (del llat\u00edn \"caput\", \"cabeza\") pue referise a los siguientes conceutos:\nAm\u00e1s, pue referise a:"}
{"id": "32278", "revid": "37624", "url": "https://ast.wikipedia.org/wiki?curid=32278", "title": "James Henry Gordon", "text": "James Henry Gordon ye un ex-militar brit\u00e1nicu que foi alministrador d'Acrotiri y Dhekelia."}
{"id": "32279", "revid": "35", "url": "https://ast.wikipedia.org/wiki?curid=32279", "title": "Acrotiri", "text": "Acrotiri o Acrotiri pue referise a:"}
{"id": "32280", "revid": "28171", "url": "https://ast.wikipedia.org/wiki?curid=32280", "title": "Acrotiri (pueblu)", "text": "Acrotiri (en griegu: \"\u0391\u03ba\u03c1\u03c9\u03c4\u03ae\u03c1\u03b9\" y en turcu: \"A\u011frotur\") ye un pueblu dientro del \u00c1rea de les Bases Soberanes d'Acrotiri y Dhekelia\nYe l'\u00fanicu pueblu occidental d'esti \u00e1rea con una poblaci\u00f3n non militar significativa."}
{"id": "32283", "revid": "43102", "url": "https://ast.wikipedia.org/wiki?curid=32283", "title": "Badea d'Acrotiri", "text": "La Badea d'Acrotiri (en griegu:\u039a\u03cc\u03bb\u03c0\u03bf\u03c2 \u0391\u03ba\u03c1\u03c9\u03c4\u03b7\u03c1\u03af\u03bf\u03c5, \"Kolpos Acrotiriou\" y en turcu:\"Limasol K\u00f6rfezi\") ye una parte del Mar Mediterraneu al este de la Pen\u00ednsula d'Acrotiri nel sureste de la islla de Xipre. Ell\u00ed all\u00fagase l'alministraci\u00f3n d'Acrotiri y Dhekelia y la ciud\u00e1 de Limassol.\nUn accidente xeogr\u00e1ficu a destacar ye'l Cabu Gata."}
{"id": "32284", "revid": "43102", "url": "https://ast.wikipedia.org/wiki?curid=32284", "title": "Bases Soberanes del Reinu Xun\u00edu", "text": "Les Bases Soberanes (\"Sovereign Base Areas\" - \"SBAs\", n'ingl\u00e9s) son les bases militares brit\u00e1niques allugaes en pa\u00edses enantes gobernaos pol Reinu Xun\u00edu qu'ent\u00e1 caltienen la so antigua metr\u00f3polis y que nun fueron venc\u00edos cuando esos pa\u00edses llograron la independencia.\nIrlanda.\nDempu\u00e9s de la independencia del Est\u00e1u Llibre Irland\u00e9s en 1922, tr\u00e9s puertos mar\u00edtimos, Castletownbere, Queenstown (renombrada darr\u00e9u como Cobh) y Lough Swilly, fueron calten\u00edos pol Reinu Xun\u00edu, como una condici\u00f3n del Trat\u00e1u Anglo-Irland\u00e9s de 1921. Los puertos permanecieron controlaos pol Reinu Xun\u00edu hasta l'Alcuerdu de Llibre Comerciu Anglo-Irland\u00e9s en 1938, cuando fueron devueltos a la soberan\u00eda irlandesa.\nXipre.\nAcrotiri y Dhekelia son dos Bases Soberanes Brit\u00e1niques en Xipre (denominaes tami\u00e9n zones de soberan\u00eda del Reinu Xun\u00edu de Gran Breta\u00f1a ya Irlanda del Norte en Xipre), antigua colonia de la Corona Brit\u00e1nica. Les \"British Forces Cyprus\" son responsables de la so segurid\u00e1; alluguen una antena de comunicaciones, y ye la \u00fanica base de la RAF nel Mediterraneu (y\u00e1 que Gibraltar nun tien nenguna aviaci\u00f3n permanentemente nel so territoriu), llamada \"RAF Acrotiri\". Am\u00e1s d'una guarnici\u00f3n, el Reinu Xun\u00edu ayuda a les Fuercia de Naciones Xun\u00edes en Xipre. En total, cuasi 3.500 militares brit\u00e1nicos t\u00e1n destinaos na islla.\nHai cierta desorientaci\u00f3n cuando s'entra nes zones militares d'una base soberana (a diferencia de Guant\u00e1namo, onde hai carreteres que traviesen r\u00e1pido'l territoriu). En particular, los nomes de les v\u00edes de circulaci\u00f3n nos campos militares son toos bien ingleses, como \"Worcester Road\", ente otros. Les lleis civiles son promulgaes poles autoridaes civiles brit\u00e1niques, pero modelaes sobre les de la Rep\u00fablica de Xipre. Munchos ciudadanos xipriotes trabayen nes bases, principalmente pa les autoridaes brit\u00e1niques o como llabradores, y en negocios llocales. Pero nam\u00e1i dexen a los xipriotes que tengan una conex\u00f3n llocal pa vivir ell\u00ed, como los que viven na llocalid\u00e1 d'Acrotiri o nes contornes de los pueblos que t\u00e1n cerca de les bases. Tami\u00e9n les llocalidaes de Xylotymvou y Ormidhia son esclaves de la Rep\u00fablica de Xipre arrodiaos pola Base Soberana de Dhekelia.\nLes Bases Soberanes en Xipre son un Territoriu d'Ultramar, pero en cuenta de tener un Gobernador, como los dem\u00e1s territorios, Acrotiri y Dhekelia tienen un Alministrador quien, anque design\u00e1u \"pola so Maxest\u00e1\" la Reina, ye responsable del Ministeriu de Defensa Nacional, non de la \"Foreign and Commonwealth Office\". Estes bases tienen un prefixu radiof\u00f3nicu brit\u00e1nicu, ZC4, que ye dafechu distintu del xipriota, que davezu usa 5B."}
{"id": "32285", "revid": "37624", "url": "https://ast.wikipedia.org/wiki?curid=32285", "title": "Territoriu Brit\u00e1nicu d'Ultramar", "text": "Los Territorios brit\u00e1nicos d'ultramar (\"British overseas territories\", n'ingl\u00e9s) son catorce territorios pertenecientes al Reinu Xun\u00edu que nun formen parte integrante del mesmu. Tr\u00e1tense de colonies vieyes que nun s'independizaron o votaron pa siguir siendo territorios brit\u00e1nicos.\nEstos territorios tienen de ser estremaos de les \"dependencies de la Corona\" \u2014Islles Anglonormandes (Xers\u00e9i y Gu\u00e9rnesei) y la Islla de Man\u2014, que tienen un estatus distintu con respectu al Reinu Xun\u00edu. Tampoco tienen de ser confund\u00edos colos reinu de la Commonwealth.\nAngua\u00f1o, los territorios dependientes nun t\u00e1n alministraos direutamente pol Reinu Xun\u00edu sin\u00f3n que tienen el so propiu gobiernu que les alministra, y el Reinu Xun\u00edu encargase de la so proteici\u00f3n, de les rellaciones esteriores y asuntos de negocios.\nNun tienen representaci\u00f3n nel Parllamentu Brit\u00e1nicu y refuguen les propuestes pa incluyilos como parte del Reinu Xun\u00edu.\nA la Reina Sabela II con\u00f3cesela, nestos territorios, como reina del Reinu Xun\u00edu, a diferencia de lo qu'asocede nos reinos de la Commonwealth, onde ye conocida como reina d'esos mesmos pa\u00edses (ex. en Canad\u00e1 ye la Reina de Canad\u00e1, n'Australia como Reina d'Australia...)\nCada territoriu tien un gobernador escoy\u00edu pol monarca del Reinu Xun\u00edu, que trabaya como representante del Gobiernu de La So Maxest\u00e1\u00bb. Los gobernadores enc\u00e1rguense y tienen el poder de la segurid\u00e1 nel territoriu y de la representaci\u00f3n ente'l territoriu y el Gobiernu Brit\u00e1nicu; tami\u00e9n eslleen la llexislatura y act\u00faen pa faer cumplir les lleis. Dependiendo del nivel de poder, suelen ser m\u00e1s simb\u00f3licos o tener mayor rellevancia. Tolos gobernadores suelen proceder del Reinu Xun\u00edu."}
{"id": "32286", "revid": "379", "url": "https://ast.wikipedia.org/wiki?curid=32286", "title": "Colonia de la Corona Brit\u00e1nica", "text": ""}
{"id": "32288", "revid": "116", "url": "https://ast.wikipedia.org/wiki?curid=32288", "title": "Base militar", "text": "Una base militar ye una instalaci\u00f3n propied\u00e1 direuta y remanada por o pal ex\u00e9rcitu o una de les sos rames. Na so mayor\u00eda acueyen material y personal militar, am\u00e1s d'instalaciones pa entrenamientu y operaciones."}
{"id": "32289", "revid": "43102", "url": "https://ast.wikipedia.org/wiki?curid=32289", "title": "Royal Air Force", "text": "La Royal Air Force (RAF) ye la estaya a\u00e9rea de les fuercies armaes brit\u00e1niques. \nEstableci\u00f3se'l 1 d'abril de 1918, reemplazando a la Royal Flying Corps, y ye la fuercia a\u00e9rea independiente m\u00e1s antigua del mundu. Dende la so fundaci\u00f3n, tien xugao un importante papel na historia militar brit\u00e1nica, participando de forma significativa na Segunda Guerra Mundial y, m\u00e1s reci\u00e9n, na Invasi\u00f3n d'Iraq de 2003. En 2007 contaben con 998 aeronaves y un personal de 45.710 efeutivos. La mayor parte d'ellos t\u00e1n nel Reinu Xun\u00edu, si bien un n\u00famberu importante t\u00e1n sirviendo en varies operaciones (principalmente Iraq, Afganist\u00e1n, Oriente Mediu, los Balcanes y l'Atl\u00e1nticu Sur), o en bases d'ultramar (n'Alema\u00f1a, Malvines, Qatar, Xibraltar y Xipre)."}
{"id": "32290", "revid": "379", "url": "https://ast.wikipedia.org/wiki?curid=32290", "title": "Real Fuercia A\u00e9rea Brit\u00e1nica", "text": ""}
{"id": "32291", "revid": "28171", "url": "https://ast.wikipedia.org/wiki?curid=32291", "title": "Royal Navy", "text": "La Royal Navy (\"Marina Real\") ye'l m\u00e1s antiguu de los cuerpos militares brit\u00e1nicos. Dende aproximao 1763 y hasta la Segunda Guerra Mundial foi la mayor y m\u00e1s poderosa marina del mundu. La \"Navy\" ayud\u00f3 a convertir al Reinu Xun\u00edu na potencia dominante de finales del sieglu XVIII, tol sieglu XIX y la primer met\u00e1 del sieglu XX; am\u00e1s, foi esencial nel caltenimientu del Imperiu Brit\u00e1nicu. Angua\u00f1o, la \"Royal Navy\" ye munchu m\u00e1s peque\u00f1a, magar que sigue siendo la mayor armada de guerra de la Europa Occidental, y teunol\u00f3xicamente, una de les m\u00e1s avanzaes del mundu."}
{"id": "32292", "revid": "379", "url": "https://ast.wikipedia.org/wiki?curid=32292", "title": "Marina Real Brit\u00e1nica", "text": ""}
{"id": "32293", "revid": "28171", "url": "https://ast.wikipedia.org/wiki?curid=32293", "title": "Fuercies de Paz de Naciones Xun\u00edes", "text": "Les Fuercies de Paz de Naciones Xun\u00edes, popularmente conoc\u00edes como los cascos azules por mor del color de los mesmos, son cuerpos militares encargaos de crear y caltener la paz n'\u00e1rees de conflictos, monitoriar y observar los procesos pac\u00edficos y d'asistir a ex combatientes na implementaci\u00f3n de trataos con fines pac\u00edficos. Act\u00faen por mandatu direutu del Conseyu de Segurid\u00e1 de la ONX y formen parte miembros de los ex\u00e9rcitos de los pa\u00edses miembros integrantes de les Naciones Xun\u00edes integrando una fuercia multinacional."}
{"id": "32294", "revid": "379", "url": "https://ast.wikipedia.org/wiki?curid=32294", "title": "Cascos Azules", "text": ""}
{"id": "32295", "revid": "116", "url": "https://ast.wikipedia.org/wiki?curid=32295", "title": "Rep\u00fablica Turca de Xipre del Norte", "text": "La Rep\u00fablica Turca de Xipre del Norte (en turcu: \"Kuzey K\u0131br\u0131s T\u00fcrk Cumhuriyeti\") ye un est\u00e1u \"de facto\", que controla'l terciu norte de la islla de Xipre, nel Mediterraneu oriental. La so capital ye Nicosia, (denomada Lefko\u015fa), capitalid\u00e1 que comparte cola Rep\u00fablica de Xipre.\nTurqu\u00eda ye l'\u00fanicu pa\u00eds que la reconoz; tolos dem\u00e1s gobiernos y les Naciones Xun\u00edes reconocen la soberan\u00eda de la Rep\u00fablica de Xipre sobre toa la islla. La Organizaci\u00f3n de la Conferencia Isl\u00e1mica reconoz a la Rep\u00fablica Turca de Xipre del Norte como un est\u00e1u constituyente, baxo'l nome d'Est\u00e1u Turcu Xipriota."}
{"id": "32297", "revid": "37624", "url": "https://ast.wikipedia.org/wiki?curid=32297", "title": "Escudu del Reinu Xun\u00edu", "text": "L'escudu d'armes del monarca brit\u00e1nicu tami\u00e9n us\u00e1u como blas\u00f3n nacional nel Reinu Xun\u00edu. N\u00e9l apaecen reun\u00edos los escudos d'Inglaterra, Escocia ya Irlanda del Norte."}
{"id": "32298", "revid": "37624", "url": "https://ast.wikipedia.org/wiki?curid=32298", "title": "God Save the Queen", "text": "God Save the Queen (\"Dios Salve a la Reina\") ye un cantar patri\u00f3ticu del Reinu Xun\u00edu. El so autor ye'l compositor Jean Baptiste Lully, pero depu\u00e9s foi modificada por Georg Friedrich H\u00e4ndel. \u00dasase de forma tradicional como himnu nacional del Reinu Xun\u00edu y les sos colonies, y como himnu real de la Familia Real Brit\u00e1nica y de los dem\u00e1s pa\u00edses que reconocen al monarca brit\u00e1nicu como'l so xefe d'est\u00e1u. Cuando'l monarca brit\u00e1nicu ye var\u00f3n, tresforma en God Save the King (\"Dios Salve al Rei\"), como yera cantada orixinalmente. \nLletra n'ingl\u00e9s.\nCORU\nI\nGod save our gracious Queen,\nLong live our noble Queen,\nGod save the Queen:\nSend her victorious,\nHappy and glorious,\nLong to reign over us:\nGod save the Queen.\nII\nO Lord, our God, arise,\nScatter thine (\"or\" her) enemies,\nAnd make them fall:\nConfound their politics,\nFrustrate their knavish tricks,\nOn thee our hopes we fix:\nGod save us all.\nIII\nThy choicest gifts in store,\nOn her be pleased to pour;\nLong may she reign:\nMay she defend our laws,\nAnd ever give us cause\nTo sing with heart and voice\nGod save the Queen.\nOtres estrofes en desusu por considerase vieyes y con tonu imperialista:\nIV\nNot in this land alone,\nBut be God's mercies known,\nFrom shore to shore!\nLord make the nations see,\nThat men should brothers be,\nAnd form one family,\nThe wide world over.\nV\nFrom every latent foe,\nFrom the assassins blow,\nGod save the Queen!\nO'er her thine arm extend,\nFor Britain's sake defend,\nOur mother, prince, and friend,\nGod save the Queen!\nVI\nLord grant that Marshal Wade\nMay by thy mighty aid\nVictory bring.\nMay he sedition hush,\nAnd like a torrent rush,\nRebellious Scots to crush.\nGod save the Queen!*\nLletra en franc\u00e9s (emplegada pola parte franc\u00f3fona de Canad\u00e1).\n\"Dieu prot\u00e8ge la reine\nDe sa main souveraine!\nVive la reine!\nQu'un r\u00e8gne glorieux,\nLong et victorieux\nRende son peuple heureux.\nVive la reine!\"\nTorna al asturianu.\nI\nDios salve a la nuesa gloriosa Reina,\nLlarga vida a la nuesa noble Reina,\nDios salve a la Reina;\nQue la faiga victoriosa,\nFeliz y gloriosa,\nQue tenga una llongura reinada sobre n\u00f3s:\nDios salve a la Reina.\nII\nOh Se\u00f1or, el nuesu Dios, surdi,\nEsvalixa a los enemigos d'ella\nY fai que cayan.\nConfunde les sos pol\u00edtiques,\nAtaya los sos trucos ardiles,\nEn ti, ponemos les nueses esperances,\nDios salve a toos.\nIII\nLos meyores presentes\nLes tos m\u00e1s estimoses ufriendes;\nQue'l so rein\u00e1u seya llargu;\nQue defenda les nueses lleis,\nY que siempres mos dea motivu\nPa cantar con coraz\u00f3n y voz\nDios salve a la Reina.\n\"The song God Save the King\".\nI\nGod save our gracious King,\nLong live our noble King,\nGod save the King:\nSend him victorious,\nHappy and glorious,\nLong to reign over us:\nGod save the King.\nII\nThy choicest gifts in store,\nOn his be pleased to pour;\nLong may he reign:\nMay he defend our laws,\nAnd ever give us cause\nTo sing with heart and voice\nGod save the King."}
{"id": "32299", "revid": "379", "url": "https://ast.wikipedia.org/wiki?curid=32299", "title": "God Save the King", "text": ""}
{"id": "32300", "revid": "379", "url": "https://ast.wikipedia.org/wiki?curid=32300", "title": "Fuerces de Paz de la ONX", "text": ""}
{"id": "32301", "revid": "5110", "url": "https://ast.wikipedia.org/wiki?curid=32301", "title": "Dhekelia", "text": ""}
{"id": "32302", "revid": "43102", "url": "https://ast.wikipedia.org/wiki?curid=32302", "title": ".ai", "text": ".ai ye'l dominiu de nivel superior xeogr\u00e1ficu (ccTLD) p'Anguila."}
{"id": "32303", "revid": "43102", "url": "https://ast.wikipedia.org/wiki?curid=32303", "title": ".au", "text": ".au ye'l dominiu de nivel superior xeogr\u00e1ficu (ccTLD) p'Australia."}
{"id": "32304", "revid": "43102", "url": "https://ast.wikipedia.org/wiki?curid=32304", "title": ".bd", "text": ".bd ye'l dominiu de nivel superior xeogr\u00e1ficu (ccTLD) pa Bangladex."}
{"id": "32305", "revid": "43102", "url": "https://ast.wikipedia.org/wiki?curid=32305", "title": ".bm", "text": ".bm ye'l dominiu de nivel superior xeogr\u00e1ficu (ccTLD) pa Les Bermudes."}
{"id": "32306", "revid": "43102", "url": "https://ast.wikipedia.org/wiki?curid=32306", "title": ".bn", "text": ".bn ye'l dominiu de nivel superior xeogr\u00e1ficu (ccTLD) pa Brun\u00e9i."}
{"id": "32307", "revid": "116", "url": "https://ast.wikipedia.org/wiki?curid=32307", "title": ".bt", "text": ".bt ye'l dominiu de nivel superior xeogr\u00e1ficu (ccTLD) pa But\u00e1n."}
{"id": "32308", "revid": "43102", "url": "https://ast.wikipedia.org/wiki?curid=32308", "title": ".ky", "text": ".ky ye'l dominiu de nivel superior xeogr\u00e1ficu (ccTLD) pa Islles Caim\u00e1n."}
{"id": "32309", "revid": "37624", "url": "https://ast.wikipedia.org/wiki?curid=32309", "title": ".kh", "text": ".kh ye'l dominiu de nivel superior xeogr\u00e1ficu (ccTLD) pa Camboya."}
{"id": "32310", "revid": "43102", "url": "https://ast.wikipedia.org/wiki?curid=32310", "title": ".cl", "text": ".cl ye'l dominiu de nivel superior xeogr\u00e1ficu (ccTLD) pa Chile."}
{"id": "32311", "revid": "43102", "url": "https://ast.wikipedia.org/wiki?curid=32311", "title": ".cn", "text": ".cn ye'l dominiu de nivel superior xeogr\u00e1ficu (ccTLD) pa China."}
{"id": "32312", "revid": "116", "url": "https://ast.wikipedia.org/wiki?curid=32312", "title": ".va", "text": ".va ye'l dominiu de nivel superior xeogr\u00e1ficu (ccTLD) pa Ciud\u00e1 del Vaticanu."}
{"id": "32313", "revid": "43102", "url": "https://ast.wikipedia.org/wiki?curid=32313", "title": ".co", "text": ".co ye'l dominiu de nivel superior xeogr\u00e1ficu (ccTLD) pa Colombia."}
{"id": "32314", "revid": "43102", "url": "https://ast.wikipedia.org/wiki?curid=32314", "title": ".kp", "text": ".kp ye'l dominiu de nivel superior xeogr\u00e1ficu (ccTLD) pa Corea del Norte. Ta reman\u00e1u por \"Korea Computer Center\", nesi pa\u00eds. Sicas\u00ed los sirvidores DNS son furn\u00edos por una empresa alemana."}
{"id": "32315", "revid": "43102", "url": "https://ast.wikipedia.org/wiki?curid=32315", "title": ".kr", "text": ".kr ye'l dominiu de nivel superior xeogr\u00e1ficu (ccTLD) pa Corea del Sur."}
{"id": "32316", "revid": "43102", "url": "https://ast.wikipedia.org/wiki?curid=32316", "title": ".cr", "text": ".cr ye'l dominiu de nivel superior xeogr\u00e1ficu (ccTLD) pa Costa Rica."}
{"id": "32317", "revid": "43102", "url": "https://ast.wikipedia.org/wiki?curid=32317", "title": ".cu", "text": ".cu ye'l dominiu de nivel superior xeogr\u00e1ficu (ccTLD) pa Cuba."}
{"id": "32318", "revid": "43102", "url": "https://ast.wikipedia.org/wiki?curid=32318", "title": ".dm", "text": ".dm ye'l dominiu de nivel superior xeogr\u00e1ficu (ccTLD) pa Dominica."}
{"id": "32319", "revid": "116", "url": "https://ast.wikipedia.org/wiki?curid=32319", "title": ".do", "text": ".do ye'l dominiu de Nivel Superior xeogr\u00e1ficu (ccTLD) pa Rep\u00fablica Dominicana."}
{"id": "32320", "revid": "43102", "url": "https://ast.wikipedia.org/wiki?curid=32320", "title": ".ec", "text": ".ec ye'l dominiu de nivel superior xeogr\u00e1ficu (ccTLD) pa Ecuador."}
{"id": "32321", "revid": "43102", "url": "https://ast.wikipedia.org/wiki?curid=32321", "title": ".ae", "text": ".ae ye'l dominiu de nivel superior xeogr\u00e1ficu (ccTLD) pa Emiratos \u00c1rabes Xun\u00edos."}
{"id": "32322", "revid": "43102", "url": "https://ast.wikipedia.org/wiki?curid=32322", "title": ".fo", "text": ".fo ye'l dominiu de nivel superior xeogr\u00e1ficu (ccTLD) pa Islles Feroe."}
{"id": "32323", "revid": "116", "url": "https://ast.wikipedia.org/wiki?curid=32323", "title": ".ph", "text": ".ph ye'l dominiu de nivel superior xeogr\u00e1ficu (ccTLD) pa Filipines."}
{"id": "32324", "revid": "43102", "url": "https://ast.wikipedia.org/wiki?curid=32324", "title": ".fj", "text": ".fj ye'l dominiu de nivel superior xeogr\u00e1ficu (ccTLD) pa Islles Fixi."}
{"id": "32325", "revid": "43102", "url": "https://ast.wikipedia.org/wiki?curid=32325", "title": ".gd", "text": ".gd ye'l dominiu de nivel superior xeogr\u00e1ficu (ccTLD) pa Granada."}
{"id": "32326", "revid": "43102", "url": "https://ast.wikipedia.org/wiki?curid=32326", "title": ".gl", "text": ".gl ye'l dominiu de nivel superior xeogr\u00e1ficu (ccTLD) pa Groenlandia."}
{"id": "32327", "revid": "43102", "url": "https://ast.wikipedia.org/wiki?curid=32327", "title": ".gp", "text": ".gp ye'l dominiu de nivel superior xeogr\u00e1ficu (ccTLD) pa Guadalupe."}
{"id": "32328", "revid": "43102", "url": "https://ast.wikipedia.org/wiki?curid=32328", "title": ".gt", "text": ".gt ye'l dominiu de nivel superior xeogr\u00e1ficu (ccTLD) pa Guatemala."}
{"id": "32329", "revid": "116", "url": "https://ast.wikipedia.org/wiki?curid=32329", "title": ".gg", "text": ".gg ye'l dominiu de Nivel Superior xeogr\u00e1ficu (ccTLD) pa Gu\u00e9rnesei."}
{"id": "32330", "revid": "43102", "url": "https://ast.wikipedia.org/wiki?curid=32330", "title": ".gy", "text": ".gy ye'l dominiu de nivel superior xeogr\u00e1ficu (ccTLD) pa Guyana."}
{"id": "32331", "revid": "43102", "url": "https://ast.wikipedia.org/wiki?curid=32331", "title": ".gf", "text": ".gf ye'l dominiu de nivel superior xeogr\u00e1ficu (ccTLD) pa Guyana Francesa."}
{"id": "32332", "revid": "37624", "url": "https://ast.wikipedia.org/wiki?curid=32332", "title": ".ht", "text": ".ht ye'l dominiu de nivel superior xeogr\u00e1ficu (ccTLD) p'Hait\u00ed. Cre\u00f3se en 1997 y ye alministr\u00e1u por \"R\u00e9seau de D\u00e9veloppement Durable d'Ha\u00efti\" (RDDH) cola asistencia de la Universid\u00e1 Estatal d'Hait\u00ed."}
{"id": "32333", "revid": "43102", "url": "https://ast.wikipedia.org/wiki?curid=32333", "title": ".hn", "text": ".hn ye'l dominiu de nivel superior xeogr\u00e1ficu (ccTLD) pa Hondures."}
{"id": "32334", "revid": "43102", "url": "https://ast.wikipedia.org/wiki?curid=32334", "title": ".hk", "text": ".hk ye'l dominiu de nivel superior xeogr\u00e1ficu (ccTLD) pa \u1e24ong Kong. M\u00e1s bien \u00fasase'l dominiu \".co.hk\" pa les empreses (co: corporation) y \".gov.hk\" pa los organismos p\u00fablicos. "}
{"id": "32335", "revid": "43102", "url": "https://ast.wikipedia.org/wiki?curid=32335", "title": ".in", "text": ".in ye'l dominiu de nivel superior xeogr\u00e1ficu (ccTLD) pa India."}
{"id": "32336", "revid": "43102", "url": "https://ast.wikipedia.org/wiki?curid=32336", "title": ".id", "text": ".id ye'l dominiu de nivel superior xeogr\u00e1ficu (ccTLD) pa Indonesia."}
{"id": "32337", "revid": "43102", "url": "https://ast.wikipedia.org/wiki?curid=32337", "title": ".ir", "text": ".ir ye'l dominiu de nivel superior xeogr\u00e1ficu (ccTLD) pa Ir\u00e1n."}
{"id": "32338", "revid": "37624", "url": "https://ast.wikipedia.org/wiki?curid=32338", "title": ".iq", "text": ".iq ye'l dominiu de nivel superior xeogr\u00e1ficu (ccTLD) pa Iraq."}
{"id": "32339", "revid": "43102", "url": "https://ast.wikipedia.org/wiki?curid=32339", "title": ".im", "text": ".im ye'l dominiu de nivel superior xeogr\u00e1ficu (ccTLD) pa Islla de Man."}
{"id": "32340", "revid": "43102", "url": "https://ast.wikipedia.org/wiki?curid=32340", "title": ".il", "text": ".il ye'l dominiu de nivel superior xeogr\u00e1ficu (ccTLD) pa Israel."}
{"id": "32341", "revid": "43102", "url": "https://ast.wikipedia.org/wiki?curid=32341", "title": ".kw", "text": ".kw ye'l dominiu de nivel superior xeogr\u00e1ficu (ccTLD) pa Kuwait."}
{"id": "32342", "revid": "43102", "url": "https://ast.wikipedia.org/wiki?curid=32342", "title": ".ki", "text": ".ki ye'l dominiu de nivel superior xeogr\u00e1ficu (ccTLD) pa Kiribati."}
{"id": "32343", "revid": "116", "url": "https://ast.wikipedia.org/wiki?curid=32343", "title": ".kg", "text": ".kg ye'l dominiu de nivel superior xeogr\u00e1ficu (ccTLD) pa Kirguist\u00e1n."}
{"id": "32344", "revid": "43102", "url": "https://ast.wikipedia.org/wiki?curid=32344", "title": ".kz", "text": ".kz ye'l dominiu de nivel superior xeogr\u00e1ficu (ccTLD) pa Kazakst\u00e1n."}
{"id": "32345", "revid": "43102", "url": "https://ast.wikipedia.org/wiki?curid=32345", "title": ".la", "text": ".la ye'l dominiu de nivel superior xeogr\u00e1ficu (ccTLD) pa Laos."}
{"id": "32346", "revid": "43102", "url": "https://ast.wikipedia.org/wiki?curid=32346", "title": ".lb", "text": ".lb ye'l dominiu de nivel superior xeogr\u00e1ficu (ccTLD) pa El L\u00edbanu."}
{"id": "32347", "revid": "116", "url": "https://ast.wikipedia.org/wiki?curid=32347", "title": ".my", "text": ".my ye'l dominiu de nivel superior xeogr\u00e1ficu (ccTLD) pa Malasia."}
{"id": "32348", "revid": "37624", "url": "https://ast.wikipedia.org/wiki?curid=32348", "title": ".mv", "text": ".mv ye'l dominiu de nivel superior xeogr\u00e1ficu (ccTLD) pa Maldives."}
{"id": "32349", "revid": "43102", "url": "https://ast.wikipedia.org/wiki?curid=32349", "title": ".fk", "text": ".fk ye'l dominiu de nivel superior xeogr\u00e1ficu (ccTLD) pa Islles Malvines."}
{"id": "32350", "revid": "37624", "url": "https://ast.wikipedia.org/wiki?curid=32350", "title": ".mp", "text": ".mp ye'l dominiu de nivel superior xeogr\u00e1ficu (ccTLD) pa Islles Marianes del Norte."}
{"id": "32351", "revid": "116", "url": "https://ast.wikipedia.org/wiki?curid=32351", "title": ".mq", "text": ".mq ye'l dominiu de nivel superior xeogr\u00e1ficu (ccTLD) pa Martinica."}
{"id": "32352", "revid": "43102", "url": "https://ast.wikipedia.org/wiki?curid=32352", "title": ".mh", "text": ".mh ye'l dominiu de nivel superior xeogr\u00e1ficu (ccTLD) pa Islles M\u00e1rxal."}
{"id": "32353", "revid": "43102", "url": "https://ast.wikipedia.org/wiki?curid=32353", "title": ".mx", "text": ".mx ye'l dominiu de nivel superior xeogr\u00e1ficu (ccTLD) pa M\u00e9xicu."}
{"id": "32354", "revid": "43102", "url": "https://ast.wikipedia.org/wiki?curid=32354", "title": ".fm", "text": ".fm ye'l dominiu de nivel superior xeogr\u00e1ficu (ccTLD) pa Estaos Federaos de Micronesia. Ye un dominiu popular ente les emisores de radio y webs de reproducci\u00f3n en tiempu real porque ye la abreviatura de frecuencia modulada. Un exemplu ye'l sitiu web Last.fm. Otros exemplos de ccTLDs de carauter\u00edstiques paec\u00edes son .am, .tv, .cd, .dj y .mu."}
{"id": "32355", "revid": "116", "url": "https://ast.wikipedia.org/wiki?curid=32355", "title": ".ms", "text": ".ms ye'l dominiu de nivel superior xeogr\u00e1ficu (ccTLD) pa Montserrat."}
{"id": "32356", "revid": "116", "url": "https://ast.wikipedia.org/wiki?curid=32356", "title": ".mm", "text": ".mm ye'l dominiu de nivel superior xeogr\u00e1ficu (ccTLD) pa Myanmar (enantes Birmania)."}
{"id": "32357", "revid": "116", "url": "https://ast.wikipedia.org/wiki?curid=32357", "title": ".nr", "text": ".nr ye'l dominiu de nivel superior xeogr\u00e1ficu (ccTLD) pa Nauru."}
{"id": "32358", "revid": "43102", "url": "https://ast.wikipedia.org/wiki?curid=32358", "title": ".np", "text": ".np ye'l dominiu de nivel superior xeogr\u00e1ficu (ccTLD) pa Nepal."}
{"id": "32359", "revid": "116", "url": "https://ast.wikipedia.org/wiki?curid=32359", "title": ".ni", "text": ".ni ye'l dominiu de nivel superior xeogr\u00e1ficu (ccTLD) pa Nicaragua."}
{"id": "32360", "revid": "116", "url": "https://ast.wikipedia.org/wiki?curid=32360", "title": ".nu", "text": ".nu ye'l dominiu de nivel superior xeogr\u00e1ficu (ccTLD) pa Niue."}
{"id": "32361", "revid": "116", "url": "https://ast.wikipedia.org/wiki?curid=32361", "title": ".nz", "text": ".nz ye'l dominiu de nivel superior xeogr\u00e1ficu (ccTLD) pa Nueva Zelanda."}
{"id": "32362", "revid": "116", "url": "https://ast.wikipedia.org/wiki?curid=32362", "title": ".om", "text": ".om ye'l dominiu de nivel superior xeogr\u00e1ficu (ccTLD) pa Om\u00e1n."}
{"id": "32363", "revid": "116", "url": "https://ast.wikipedia.org/wiki?curid=32363", "title": ".pw", "text": ".pw ye'l dominiu de nivel superior xeogr\u00e1ficu (ccTLD) pa Pal\u00e1u."}
{"id": "32364", "revid": "116", "url": "https://ast.wikipedia.org/wiki?curid=32364", "title": ".pa", "text": ".pa ye'l dominiu de nivel superior xeogr\u00e1ficu (ccTLD) pa Panam\u00e1."}
{"id": "32365", "revid": "116", "url": "https://ast.wikipedia.org/wiki?curid=32365", "title": ".pg", "text": ".pg ye'l dominiu de nivel superior xeogr\u00e1ficu (ccTLD) pa Pap\u00faa Nueva Guinea.\nLos rexistros f\u00e1ense baxo los nomes de segundu nivel .com.pg, .net.pg, .ac.pg, .gov.pg, .mil.pg, y .org.pg.\nLa pol\u00edtica de resoluci\u00f3n de conflictos ye similar a la que ten\u00eda Network Solutions enantes de la creaci\u00f3n d'UDRP nel a\u00f1u 2000; el propietariu d'una marca rexistrada puede facer una oxeci\u00f3n a un rexistru de dominiu y esto va facer que'l dominiu quede en suspensu nun siendo que quien lu rexistr\u00f3 tami\u00e9n pueda demostrar derechos de marca (y pague una fianza pa indemnizar el rexistru), o consiga una resoluci\u00f3n xudicial al so favor."}
{"id": "32366", "revid": "116", "url": "https://ast.wikipedia.org/wiki?curid=32366", "title": ".pk", "text": ".pk ye'l dominiu de nivel superior xeogr\u00e1ficu (ccTLD) pa Paquist\u00e1n."}
{"id": "32367", "revid": "116", "url": "https://ast.wikipedia.org/wiki?curid=32367", "title": ".py (dixebra)", "text": ".py fai referencia a:"}
{"id": "32368", "revid": "116", "url": "https://ast.wikipedia.org/wiki?curid=32368", "title": ".py", "text": ".py ye'l dominiu de nivel superior xeogr\u00e1ficu (ccTLD) pa Paragu\u00e1i."}
{"id": "32369", "revid": "116", "url": "https://ast.wikipedia.org/wiki?curid=32369", "title": ".pe", "text": ".pe ye'l dominiu de nivel superior xeogr\u00e1ficu (ccTLD) pa Per\u00fa."}
{"id": "32370", "revid": "116", "url": "https://ast.wikipedia.org/wiki?curid=32370", "title": ".pr", "text": ".pr ye'l dominiu de nivel superior xeogr\u00e1ficu (ccTLD) pa Puertu Ricu."}
{"id": "32371", "revid": "116", "url": "https://ast.wikipedia.org/wiki?curid=32371", "title": ".qa", "text": ".qa ye'l dominiu de nivel superior xeogr\u00e1ficu (ccTLD) pa Qatar."}
{"id": "32372", "revid": "43102", "url": "https://ast.wikipedia.org/wiki?curid=32372", "title": ".kn", "text": ".kn ye'l dominiu de nivel superior xeogr\u00e1ficu (ccTLD) pa Saint Kitts y Nevis."}
{"id": "32373", "revid": "116", "url": "https://ast.wikipedia.org/wiki?curid=32373", "title": ".sb", "text": ".sb ye'l dominiu de nivel superior xeogr\u00e1ficu (ccTLD) pa les Islles Salom\u00f3n."}
{"id": "32374", "revid": "43102", "url": "https://ast.wikipedia.org/wiki?curid=32374", "title": ".sv", "text": ".sv ye'l dominiu de nivel superior xeogr\u00e1ficu (ccTLD) pa El Salvador."}
{"id": "32375", "revid": "43102", "url": "https://ast.wikipedia.org/wiki?curid=32375", "title": ".ws", "text": ".ws ye'l dominiu de nivel superior xeogr\u00e1ficu (ccTLD) pa Samoa."}
{"id": "32376", "revid": "43102", "url": "https://ast.wikipedia.org/wiki?curid=32376", "title": ".vc", "text": ".vc ye'l dominiu de nivel superior xeogr\u00e1ficu (ccTLD) pa San Vicente y Les Granadines."}
{"id": "32377", "revid": "43102", "url": "https://ast.wikipedia.org/wiki?curid=32377", "title": ".lc", "text": ".lc ye'l dominiu de nivel superior xeogr\u00e1ficu (ccTLD) pa Saint Lucia."}
{"id": "32378", "revid": "116", "url": "https://ast.wikipedia.org/wiki?curid=32378", "title": ".rs", "text": ".rs ye'l dominiu de nivel superior xeogr\u00e1ficu (ccTLD) pa Serbia (que surde de la disoluci\u00f3n en dellos Estaos de l'antigua Yugoslavia, qu'emplegaba'l dominiu .yu)."}
{"id": "32379", "revid": "116", "url": "https://ast.wikipedia.org/wiki?curid=32379", "title": ".sg", "text": ".sg ye'l dominiu de nivel superior xeogr\u00e1ficu (ccTLD) pa Singapur."}
{"id": "32380", "revid": "116", "url": "https://ast.wikipedia.org/wiki?curid=32380", "title": ".sy", "text": ".sy ye'l dominiu de nivel superior xeogr\u00e1ficu (ccTLD) pa Siria."}
{"id": "32381", "revid": "43102", "url": "https://ast.wikipedia.org/wiki?curid=32381", "title": ".lk", "text": ".lk ye'l dominiu de nivel superior xeogr\u00e1ficu (ccTLD) pa Sri Lanka."}
{"id": "32382", "revid": "116", "url": "https://ast.wikipedia.org/wiki?curid=32382", "title": ".se", "text": ".se ye'l dominiu de nivel superior xeogr\u00e1ficu (ccTLD) pa Suecia."}
{"id": "32383", "revid": "116", "url": "https://ast.wikipedia.org/wiki?curid=32383", "title": ".ch", "text": ".ch ye'l dominiu de nivel superior xeogr\u00e1ficu (ccTLD) pa Suiza."}
{"id": "32384", "revid": "116", "url": "https://ast.wikipedia.org/wiki?curid=32384", "title": ".sr", "text": ".sr ye'l dominiu de nivel superior xeogr\u00e1ficu (ccTLD) pa Surinam."}
{"id": "32385", "revid": "116", "url": "https://ast.wikipedia.org/wiki?curid=32385", "title": ".sj", "text": ".sj ye'l dominiu de nivel superior xeogr\u00e1ficu (ccTLD) pa Svalbard ya Islla Jan Mayen."}
{"id": "32386", "revid": "43102", "url": "https://ast.wikipedia.org/wiki?curid=32386", "title": ".th", "text": ".th ye'l dominiu de nivel superior xeogr\u00e1ficu (ccTLD) pa Tailandia."}
{"id": "32387", "revid": "116", "url": "https://ast.wikipedia.org/wiki?curid=32387", "title": ".tj", "text": ".tj ye'l dominiu de nivel superior xeogr\u00e1ficu (ccTLD) pa Taxiquist\u00e1n."}
{"id": "32388", "revid": "43102", "url": "https://ast.wikipedia.org/wiki?curid=32388", "title": ".tl", "text": ".tl ye'l dominiu de nivel superior xeogr\u00e1ficu (ccTLD) pa Timor Oriental."}
{"id": "32389", "revid": "43102", "url": "https://ast.wikipedia.org/wiki?curid=32389", "title": ".tp", "text": ".tp foi l'anterior dominiu de nivel superior xeogr\u00e1ficu (ccTLD) pa Timor Oriental (c\u00f3digu ISO 3166-1) hasta 2005 cuando se retir\u00f3 en favor del dominiu .tl."}
{"id": "32390", "revid": "116", "url": "https://ast.wikipedia.org/wiki?curid=32390", "title": ".tk", "text": ".tk ye'l dominiu de nivel superior xeogr\u00e1ficu (ccTLD) pa Tokel\u00e1u."}
{"id": "32391", "revid": "37624", "url": "https://ast.wikipedia.org/wiki?curid=32391", "title": ".to", "text": ".to ye'l dominiu de nivel superior xeogr\u00e1ficu (ccTLD) pa Tonga."}
{"id": "32392", "revid": "116", "url": "https://ast.wikipedia.org/wiki?curid=32392", "title": ".tt", "text": ".tt ye'l dominiu de Nivel Superior xeogr\u00e1ficu (ccTLD) pa Trinid\u00e1 y Tobagu."}
{"id": "32393", "revid": "116", "url": "https://ast.wikipedia.org/wiki?curid=32393", "title": ".tm", "text": ".tm ye'l dominiu de nivel superior xeogr\u00e1ficu (ccTLD) pa Turkmenist\u00e1n."}
{"id": "32394", "revid": "116", "url": "https://ast.wikipedia.org/wiki?curid=32394", "title": ".tc", "text": ".tc ye'l dominiu de nivel superior xeogr\u00e1ficu (ccTLD) pa Islles Turques y Caicos."}
{"id": "32395", "revid": "43102", "url": "https://ast.wikipedia.org/wiki?curid=32395", "title": ".tr", "text": ".tr ye'l dominiu de nivel superior xeogr\u00e1ficu (ccTLD) pa Turqu\u00eda."}
{"id": "32396", "revid": "37624", "url": "https://ast.wikipedia.org/wiki?curid=32396", "title": ".tv", "text": ".tv ye'l dominiu de nivel superior xeogr\u00e1ficu (ccTLD) pa Tuvalu. Ye mui popular y poro, valiosu, al coincidir cola abreviatura de la pallabra televisi\u00f3n. En 2019, el 8,4% de los ingresos del gobiernu de Tuvalu provieno de derechos sobre'l dominiu."}
{"id": "32397", "revid": "37624", "url": "https://ast.wikipedia.org/wiki?curid=32397", "title": ".ua", "text": ".ua ye'l dominiu de nivel superior xeogr\u00e1ficu (ccTLD) pa Ucra\u00edna."}
{"id": "32398", "revid": "116", "url": "https://ast.wikipedia.org/wiki?curid=32398", "title": ".uy", "text": ".uy ye'l dominiu de nivel superior xeogr\u00e1ficu (ccTLD) pa Urugu\u00e1i."}
{"id": "32399", "revid": "28171", "url": "https://ast.wikipedia.org/wiki?curid=32399", "title": "Combate", "text": "Combate, o llucha ye una amarraza violenta aniciada ente dos o m\u00e1s persones o grupos en visu a forciar cada parte\u2019l so dominiu sobre la contraria.\nEl t\u00e9rminu \"combate\" refierse de cutiu a un conflictu arm\u00e1u, llocaliz\u00e1u n\u2019espaciu y tiempu, ente fuercies militares en guerra, mientres que\u2019l t\u00e9rminu m\u00e1s xeneral de \u00abllucha\u00bb suel referise a cualesquier amarraza violenta. La violencia en combate pue ser unillateral, mientres que la llucha implica como m\u00ednimo una reaici\u00f3n defensiva. Ensin embargu estos t\u00e9rminos \u00fasense davezu como sin\u00f3nimos. Un combate a gran escala suel denomase \u00abbatalla\u00bb. Nel terr\u00e9n de los enfrentamientos personales avecen usase otros sin\u00f3nimos de \u00abllucha\u00bb como \u00abengarrada\u00bb, \u00abengarradiella\u00bb, \u00abamarrada\u00bb, \u00abamarradiella\u00bb, \u00abgriesca\u00bb, etc. Esti caberu \u00fasase muncho tami\u00e9n a respeutive de los enfrentamientos coleutivos non b\u00e9licos.\nUn combate pue desendolcase seg\u00fan delles regles o bien escarecer d'elles dafechu. Exemplos d'estes regles son les Convenciones de Xinebra (que s\u2019ocupaben del tratamientu de los soldaos en tiempu de guerra), la caballer\u00eda medieval, y les Regles del Marqu\u00e9s de Queensberry (refer\u00edes al box\u00e9u).\nEl combate na guerra incl\u00fai dos o m\u00e1s organizaciones militares opuestes, xeneralmente representando naciones en guerra (magar que la guerra de guerrilles y les campa\u00f1es de desaniciu de les insurxencies pueden salise d'esta definici\u00f3n). La guerra r\u00edxese poles lleis de guerra que gobiernen los sos prop\u00f3sitos y conducta, y protexen los derechos de los soldaos y de los non-combatientes.\nEl combate pue ser arm\u00e1u o desarm\u00e1u. El combate a mano vac\u00eda tien llugar a una distancia percurtia, atacando al oponente con partes del cuerpu (golpes, pataes, estrangulamientos, etc.) y/o con dalg\u00fan arma propia pa la engarrada personal (armes blanques, palos, etc.), empara de les les armes de reglamentu o de les b\u00e9liques.\nEl combate a mano vac\u00eda pue am\u00e1s dividise en tres seiciones dependiendo de la distancia y allugamientu de los combatientes:\nCombate verbal.\nEsisten tami\u00e9n delles formes d'aici\u00f3n pola pallabra rellacionaes colos enfrentamientos f\u00edsicos y verbales rexistraes tanto na antig\u00fced\u00e1 como angua\u00f1o. Los patrones fixos d'aici\u00f3n pola pallabra emplegaos nun enfrentamientu verbal constit\u00fain un fen\u00f3menu que s\u2019alcuentra tanto en testos hist\u00f3ricos como modernos. Anque les convenciones camuden col tiempu y d'una cultura a otra, los enfrentamientos ritualizaos paecen ser parte del inventariu d'usos del llinguax, y d'esta miente ye bien normal atopar semeyances ente les formes qu'individuos d'estremaes cultures remanen nun duelu verbal. El combate verbal pue derrocar en combate f\u00edsicu algam\u00e1u ciertu puntu."}
{"id": "32400", "revid": "43102", "url": "https://ast.wikipedia.org/wiki?curid=32400", "title": "Llucha", "text": "Llucha fai referencia a dellos art\u00edculos:"}
{"id": "32401", "revid": "43102", "url": "https://ast.wikipedia.org/wiki?curid=32401", "title": "Jukendo", "text": "Jukendo (\u9283\u5263\u9053, j\u016bkend\u014d) ye l'arte marcial xapon\u00e9s de la llucha a la bayoneta, y recibe mui bien de comparances col kendo (magar que con bayonetes en cuenta d'espaes). Les t\u00e9uniques del Jukendo t\u00e1n basaes nes del Sojutsu (arte de la llanza) o en t\u00e9uniques de bayoneta del sieglu XVII, cuando les armes de fueu foron introduc\u00edes en Xap\u00f3n.\nNel periodu Meiji, les t\u00e9uniques de llucha a la bayoneta amest\u00e1ronse nun sistema llam\u00e1u \u201cjukenjutsu\u201d, y ense\u00f1\u00e1ronse na academia militar Toyama en Tokiu. Morihei Ueshiba, el fundador del aikido, entren\u00f3se en jukenjutsu y incorpor\u00f3 parte d'esi arte al propiu de so. Acabada la Segunda Guerra Mundial, la pr\u00e1utica del jukenjutsu foi torgada polos aliaos, pero m\u00e1s tarde volvi\u00f3 baxo la forma moderna del jukendo. En 1952 estableci\u00f3se la Federaci\u00f3n Xaponesa Amateur de Jukendo. En 1956 cre\u00f3se la Federaci\u00f3n de Jukendo de Tol Xap\u00f3n.\nEl jukendo modernu usa un \"mokuju\", una copia en madera d'un fusil con una bayoneta ensin filu inxertada na pica, empara d'un fusil real. L\u2019arte praut\u00edquenlu tanto los militares xaponeses como los civiles. L\u2019entrenamientu incl\u00fai \"kata\" (formes o patrones), exercicios por pareyes y alcuentros competitivos usando \"mokuju\" y equipu proteutor. Los tres oxetivos principales puntuables son el coraz\u00f3n, el garg\u00fcelu y el nivel baxu del llau izquierdu del oponente."}
{"id": "32402", "revid": "43102", "url": "https://ast.wikipedia.org/wiki?curid=32402", "title": "Naomi Watts", "text": "Naomi Ellen Watts ye una actriz inglesa.\nEntam\u00f3 la so carrera na televisi\u00f3n australiana, au apaeci\u00f3 n'anuncios y series - la telenovela \"Home and Away\", la gallardoniada miniserie \"Novies de Cristu\" y la comedia \"\u00a1Oi, pap\u00e1 ...!\" -. Nel cine, debut\u00f3 en \"Mulholland Drive\" (2001), a la que-y siguieron proyeutos como \"The Ring\" (2002), la doblemente nomada a los Oscar \"21 gramos\" (2003), \"King Kong\" (2005) o \"The Impossible\" (2012), que-y vali\u00f3 la so segunda nominaci\u00f3n al \u00d3scar como meyor actriz. Trabay\u00f3 con direutores como David Lynch, Peter Jackson, Woody Allen, Alejandro Gonz\u00e1lez I\u00f1\u00e1rritu, Gus Van Sant, James Ivory, Clint Eastwood y Juan Antonio Bayona.\nWatts naci\u00f3 en Shoreham, Kent, Inglaterra, onde vivi\u00f3 hasta los ocho a\u00f1os. Los sos padres, Gilette Edwards Braun (vendedora d'antig\u00fcedaes y dise\u00f1adora de ropa galesa) y Peter Watts (chapista de xires ya inxenieru de son\u00edu ingl\u00e9s, del grupu Pink Floyd, quien apaez na portada trasera del \u00e1lbum \"Ummagumma\" con camisa blanca),que divorci\u00e1ronse cuando ella ten\u00eda cuatro a\u00f1os.\u200b\nPocu dempu\u00e9s, la so madre tresllad\u00f3se col restu de la familia a la llocalid\u00e1 de Llangefni (concretamente, a unu de los sos distritos, llam\u00e1u Llanfawr), al noroeste de Gales, onde vivir\u00eden colos sos g\u00fcelos, Hugh y Nikki Roberts.\u200b Anque so madre tresllad\u00e1base delles vegaes a Gales ya Inglaterra, Naomi Watts terminaba tornando a Llangefni polos sos novialgos.\nAl cumplir los catorce a\u00f1os y mientres un viaxe a Australia, so madre decat\u00f3se de que yera \"la tierra de les oportunidaes\", y tresllad\u00e1ronse a Sydney en 1982. La so g\u00fcela, Nikki, yera australiana, asina que nun foi dif\u00edcil llograr la documentaci\u00f3n necesaria; de magar, Naomi y la so familia son ciudadanos australianos. Naomi describe a la so madre como una hippie con enclinos \"pasivu-agresivos\" qu'amenaciaba con unviala xunto col so hermanu Ben (un a\u00f1u mayor qu'ella y agora fot\u00f3grafu nos Estaos Xun\u00edos) al cuidu de los sos g\u00fcelos, pos nun ten\u00eda dineru para poder faese cargu d'ellos, dempu\u00e9s de la muerte del so padre. Sobro la so nacionalid\u00e1, Watts dixo: \nCarrera.\nPrimeros trabayos (1986-2000).\nWatts empecipi\u00f3 la so carrera en series de televisi\u00f3n australianes (\"Home and Away\", \"Brides of Christ\" y \"Hey Dad..!.\"). Am\u00e1s, tuvo un papel secundariu na pel\u00edcula australiana de 1991 \"Flirting\" xunto a Nicole Kidman y a Thandie Newton, que tami\u00e9n ser\u00eden estrelles de Hollywood. Tuvo arriendes un papel secundariu en \"Tank Girl\", en 1995.\nEn 1998, apaeci\u00f3 na pel\u00edcula \"Dangerous Beauty\", nun papel secundariu, interpretando a \"Guila de Lezze\", pero'l repartu cuntaba con estrelles de la talla de Catherine McCormack, Rufus Sewell o Jacqueline Bisset. Anduvo buscando papeles calidables en Hollywood y finalmente actu\u00f3 en series de baxu presupuestu como \"Sleepwalkers\" y \"\".\nEntamos en Hollywood (2001-2004).\nEmpez\u00f3 a consiguir papeles para pel\u00edcules de Hollywood. Apaeci\u00f3 en \"Mulholland Drive\", pel\u00edcula que alz\u00f3la a la fama y que s'estren\u00f3 en 2001 nel Festival de Cine de Cannes, y gan\u00f3 la de la Socied\u00e1 Nacional de Cr\u00edticos de Cine a la meyor actriz y el National Board of Review como premiu Breakthrough Performance del a\u00f1u. La pel\u00edcula surrealista xener\u00f3 discutiniu, poles sos escenes l\u00e9sbiques. y en \"The Shaft\", dirixida pol neerland\u00e9s , que llogr\u00f3 males cr\u00edtiques. Trabayando col direutor de cine/guionista en \"Mulholland Drive\", Watts y \u00e9l quedaron pa trabayar xuntos na pel\u00edcula \"Ellie Parker\" (2001).\nEn 2002, protagoniz\u00f3 la pel\u00edcula de terror, \"The Ring\", la versi\u00f3n norteamericana de la pel\u00edcula xaponesa. L'a\u00f1u siguiente protagoniz\u00f3 la pel\u00edcula \"Ned Kelly\", xunto con Heath Ledger, Orlando Bloom y Geoffrey Rush; am\u00e1s, apaeci\u00f3 en \"Le Divorce\", xunto con Kate Hudson. Depu\u00e9s, en 2003, protagoniz\u00f3 \"21 gramos\", d'Alejandro Gonz\u00e1lez I\u00f1\u00e1rritu, xunto a Benicio del Toro y Sean Penn, na que gan\u00f3 delles nominaciones a los Premios \u00d3scar y Premiu BAFTA a la meyor actriz.\nEn 2004 Watts tuvo un papel de sofitu na pel\u00edcula \"Estra\u00f1es coincidencies\", onde actu\u00f3 xunto cola actriz Isla Fisher y Jude Law. Pocu dempu\u00e9s, produxo y protagoniz\u00f3 \"We Don't Live Here Anymore\", que foi bien acoyida polos cr\u00edticos. Tami\u00e9n actu\u00f3 en \"The Assassination of Richard Nixon\" xunto a Don Cheadle y de nuevu Sean Penn.\n\u00c9situ comercial (2005-actualid\u00e1).\n M\u00e1s tarde y en 2005, pasando enforma tiempu rodando \"King Kong\", finalmente lleg\u00f3 a los cines. Empobinada por Peter Jackson, foi la pel\u00edcula m\u00e1s comercial de Watts en tola so trayeutoria cinematogr\u00e1fica. Esi mesmu a\u00f1u refug\u00f3'l papel que-y ufiertaron en \"Fantastic Four\", que finalmente interpretar\u00eda Jessica Alba.\nEn 2006, protagoniz\u00f3 \"El velu pint\u00e1u\", un filme empobin\u00e1u por John Curran y con una repartu compuestu por Edward Norton y Liev Schreiber.\nEn 2007, estren\u00f3se \"Eastern Promises\", drama empobin\u00e1u por David Cronenberg que Watts protagoniza xunto a Viggo Mortensen y a Vincent Cassel. Mientres el rodaxe de la mesma, afay\u00f3 que taba embarazada del so primer f\u00edu.\nFoi en 2008 cuando s'estren\u00f3 la versi\u00f3n norteamericana \"Funny Games\", dirixida por Michael Haneke, el mesmu que cre\u00f3 la versi\u00f3n orixinal alemana. En dambes apaez Tim Roth. N'abril de 2009, estren\u00f3se \"The International - Dineru na solombra\", un thriller onde Watts apaeci\u00f3 al llau de Clive Owen.\nAm\u00e1s, la prensa la llapada \"La reina de los remakes\" (\"The queen of remakes\", n'ingl\u00e9s), y\u00e1 que apaeci\u00f3 en munchos. Angua\u00f1o, tienen en marcha la nueva versi\u00f3n de \"Los p\u00e1xaros\" (1963), d'Alfred Hitchcock, y llamar para apaecer nel papel qu'anta\u00f1o interpret\u00f3 Tippi Hedren.\nN'agostu de 2010, empez\u00f3'l rodaxe de \"The Impossible\", una pel\u00edcula empobinada pol espa\u00f1ol Juan Antonio Bayona protagonizada al llau d'Ewan McGregor avera del tsunami qu'en 2004 afar\u00f3 la mari\u00f1a de Tailandia y que, seg\u00fan un anal\u00eds xener\u00e1u poles Naciones Xun\u00edes, refundi\u00f3 un total de 229.866 perdes humanes, incluyendo 186.983 muertos y 42.883 persones sum\u00edes.\nEn xunu de 2014, foi contratada pa interpretar a Evelyn Johnson-Eaton en \"\"."}
{"id": "32403", "revid": "116", "url": "https://ast.wikipedia.org/wiki?curid=32403", "title": ".uz", "text": ".uz ye'l dominiu de nivel superior xeogr\u00e1ficu (ccTLD) pa Uzbequist\u00e1n."}
{"id": "32404", "revid": "116", "url": "https://ast.wikipedia.org/wiki?curid=32404", "title": ".vu", "text": ".vu ye'l dominiu de nivel superior xeogr\u00e1ficu (ccTLD) pa Vanuatu."}
{"id": "32405", "revid": "116", "url": "https://ast.wikipedia.org/wiki?curid=32405", "title": ".ve", "text": ".ve ye'l dominiu de nivel superior xeogr\u00e1ficu (ccTLD) pa Venezuela."}
{"id": "32406", "revid": "116", "url": "https://ast.wikipedia.org/wiki?curid=32406", "title": ".vn", "text": ".vn ye'l dominiu de nivel superior xeogr\u00e1ficu (ccTLD) pa Vietnam."}
{"id": "32407", "revid": "116", "url": "https://ast.wikipedia.org/wiki?curid=32407", "title": ".wf", "text": ".wf ye'l dominiu de nivel superior xeogr\u00e1ficu (ccTLD) pa Wallis y Futuna."}
{"id": "32408", "revid": "116", "url": "https://ast.wikipedia.org/wiki?curid=32408", "title": ".jm", "text": ".jm ye'l dominiu de nivel superior xeogr\u00e1ficu (ccTLD) pa Xamaica."}
{"id": "32409", "revid": "116", "url": "https://ast.wikipedia.org/wiki?curid=32409", "title": ".ge", "text": ".ge ye'l dominiu de Nivel Superior xeogr\u00e1ficu (ccTLD) pa Xeorxa."}
{"id": "32410", "revid": "43102", "url": "https://ast.wikipedia.org/wiki?curid=32410", "title": ".gs", "text": ".gs ye'l dominiu de nivel superior xeogr\u00e1ficu (ccTLD) pa Xeorxa del Sur y Sandwich del Sur."}
{"id": "32411", "revid": "116", "url": "https://ast.wikipedia.org/wiki?curid=32411", "title": ".je", "text": ".je ye'l dominiu de Nivel Superior xeogr\u00e1ficu (ccTLD) pa Xers\u00e9i."}
{"id": "32412", "revid": "116", "url": "https://ast.wikipedia.org/wiki?curid=32412", "title": ".jo", "text": ".jo ye'l dominiu de nivel superior xeogr\u00e1ficu (ccTLD) pa Xordania."}
{"id": "32413", "revid": "43102", "url": "https://ast.wikipedia.org/wiki?curid=32413", "title": ".ye", "text": ".ye ye'l dominiu de nivel superior xeogr\u00e1ficu (ccTLD) pa Yeme."}
{"id": "32415", "revid": "28171", "url": "https://ast.wikipedia.org/wiki?curid=32415", "title": "Dan", "text": "Dan (\u6bb5) ye un t\u00e9rminu xapon\u00e9s empleg\u00e1u nes artes marciales y n\u2019otres pr\u00e1utiques tradicionales xaponeses como l\"'ikebana\" (arreglos florales), el xuegu del go, el shogi (xuegu asemey\u00e1u al axedrez) o la ceremonia del t\u00e9 (\"chado\" o \"chanoyu\"), pa se\u00f1alar estremaos niveles de maestr\u00eda o d'esperiencia.\nEl sistema de graos \"dan\" util\u00edzase dempu\u00e9s del de los kyu, que ye\u2019l sistema que marca la progresi\u00f3n de los prauticantes enantes d'algamar el primer \"dan\". Na mayor\u00eda de les artes marciales, la condici\u00f3n de propietariu d'un grau \"dan\" (\"y\u016bdansha\", \u6709\u6bb5\u8005) ind\u00edcase llevando un cintu negru. Los niveles posibles van tradicionalmente, n\u2019orde creciente de maestr\u00eda, del primer al d\u00e9cimu dan. Los primeros \"dan\" pueden algamase xeneralmente per aciu de la presentaci\u00f3n a ex\u00e1menes o a competiciones. Los graos m\u00e1s elevaos riquen pela so parte d'a\u00f1os d'esperiencia y d'una contribuci\u00f3n significativa a la ense\u00f1anza o investigaci\u00f3n de l'activid\u00e1 de que se trate.\nLos graos cimeros nam\u00e1i pue dalos un altu representante d'una instituci\u00f3n central. Ensin embargu la primer vez que se concedi\u00f3 un grau 10\u1d58 Dan tuvo que facelo, l\u00f3xica y necesariamente, un gradu\u00e1u m\u00e1s baxu. Sicas\u00ed dellos maestros xaponeses nunca dieron neng\u00fan grau perriba del 5\u1d58 Dan, magar que dalgunos de los sos alumnos, pel so llau, di\u00e9ren-yos danes perriba del so propiu nivel (p.e. Jigoro Kano recibi\u00f3 un 12\u1d58 Dan).\nUn casu particular ye la escuela Bujinkan de Ninjutsu, con un programa qu'abarca nueve estilos d'artes marciales, que concede hasta\u2019l 15\u1d58 Dan.\nMagar que\u2019l sistema dan anici\u00f3 nel xuegu del \"go\", foi aplic\u00e1u a les artes marciales per primer vegada por Jigoro Kano, el fundador del yudu, cuando concedi\u00f3\u2019l primer dan a dos de los sos alumnos (Shiro Saigo y Tsunejiro Tomita) en 1883. Hasta \u00e9sa sigu\u00edase un sistema tradicional de certificaos d'aptit\u00fa (el m\u00e1s conoc\u00edu y antiguu ye\u2019l llam\u00e1u \"menkyo\") y ent\u00e1 nun s\u2019estremaben na so apariencia los que despu\u00e9s diben ser los \"yudansha\" (cintos negros) de los \"mudansha\" (los que nun ten\u00eden grau). Kano p\u00fanxose\u2019l cintu negru en 1886.\nPoro, el sistema de graos \"dan\" ye abondo modernu. D\u2019esta miente, nes escueles tradicionales, el primer dan correspuende al momentu nel que\u2019l candidatu al deprendimientu termin\u00f3\u2019l so periodu de prueba y ye consider\u00e1u dignu d'entrar nel verdaderu deprendimientu. Falando en cierto, el primer \"dan\" ye\u2019l rangu del principiante. Del mesmu mou, el d\u00e9cimu \"dan\" ta xeneralmente atroc\u00e1u pal fundador del arte marcial, y solamente \u00e9l pue pasalu a otru. Esto result\u00f3 na desapaici\u00f3n d'esi grau en delles artes marciales.\nEn xapon\u00e9s, los graos d'esti sistema tienen los siguientes nomes:\nEsti sistema xapon\u00e9s de graduaci\u00f3n tuvo tantu \u00e9situ qu'acab\u00f3 espardi\u00e9ndose per tol dominiu de les artes marciales asi\u00e1tiques (Vietnam y Corea sobre too), y foi adopt\u00e1u inclusive por delles escueles creaes nes \u00faltimes d\u00e9cades n'Occidente."}
{"id": "32417", "revid": "37624", "url": "https://ast.wikipedia.org/wiki?curid=32417", "title": "Kyu", "text": "Kyu (\u7d1a) ye un t\u00e9rminu xapon\u00e9s utiliz\u00e1u sobre too nes artes marciales, pero tami\u00e9n n\u2019otres pr\u00e1utiques tradicionales xaponeses como l'ikebana (arreglos florales), el xuegu del go o la ceremonia del t\u00e9, pa indicar les estremaes etapes de la progresi\u00f3n d'un principiante hasta algamar un grau Dan. Este sistema \u00fasase tami\u00e9n angua\u00f1o n\u2019otres artes marciales asi\u00e1tiques, como les vietnamites o les coreanes.\nAnque\u2019l sistema de graduaci\u00f3n \u201cdan\u201d ye asemey\u00e1u en toles actividaes u s\u2019aplica, el sistema de graos \u201ckyu\u201d varia enforma d'una activid\u00e1 a otra. Los kyus clasif\u00edquense n\u2019orde inversu de mayor a menor n\u00famberu, siendo\u2019l primer kyu la etapa cimera enantes del primer dan, anque\u2019l n\u00famberu de graos pue ser diferente d'unes artes o estilos a otros. Nel xuegu del \u201cgo\u201d, por casu\u201d, hai m\u00e1s de trenta niveles kyu, mientres que nes artes marciales vienen siendo tradicionalmente seis.\nLa concesi\u00f3n de los graos kyu ye de cutiu responsabilid\u00e1 \u00fanica del profesor, sin tener qu'intervenir una autorid\u00e1 superior como asocede colos es\u00e1menes de dan.\nLos \"koryu\" m\u00e1s tradicionales, arriendes del sistema de kyu y de dan, tienen una xerarquizaci\u00f3n de responsabilid\u00e1: \"okuiri\", \"mokuroku\", \"shomokuroku\", etc. hasta \"menkyo kaiden\" (gran maestru); o bien d'ense\u00f1anza: \"hanchi\", \"shihan\", \"kyoshi\", \"renshi\" etc. Sicas\u00ed toos entamen pelos kyus.\nN\u2019aikido dalgunos maestros venceyen l'algame del \"hakama\" al d'un kyu concretu, davezu\u2019l 3\u1d58, el 2\u1d58 o\u2019l 1\u1d58. Pero nun hai una regla xeneral, colo qu'esta eleici\u00f3n queda a los deleres de cada profesor. Cr\u00e9yese que pa llevar \"hakama\" hai que tener facilid\u00e1 de movese tanto de pie como de rodiyes, lo que pue facer d'esta prenda un entueyu pa qu'un primerizu faiga los empiezos.\nCintos de color.\nEn delles artes marciales, como\u2019l yudu o\u2019l k\u00e1rate, la mayor parte de los \"dojos\" simbolicen visualmente la progresi\u00f3n de los graos kyu pola color del cintu \"(obi)\" del traxe \"(keikogi, dogi, judogi, karategi, etc.)\". Davezu d'esta miente: blanco (6\u1d58 kyu), amariello (5\u1d58 kyu), naranxa (4\u1d58 kyu), verde (3\u1d49\u02b3 kyu), azul (2\u1d58 kyu), y marr\u00f3n (1\u1d49\u02b3 kyu). "}
{"id": "32418", "revid": "735", "url": "https://ast.wikipedia.org/wiki?curid=32418", "title": "Kobudo d'Okinawa", "text": "Kobudo d'Okinawa ye un t\u00e9rminu xapon\u00e9s que pue tornase a \"v\u00eda marcial antigua d'Okinawa\". \u00dasense tami\u00e9n como sin\u00f3nimos los de Ryukyu Kobujutsu, Ryukyu Kobudo, o simplemente Kobudo (\u53e4\u6b66\u9053), pero nesti \u00faltimu casu hai que tener cuid\u00e1u de nun lu tracamundiar coles artes marciales xaponeses tradicionales (llamaes tami\u00e9n \u201ckobudo\u201d) prauticaes nes escueles antig\u00fces (koryu). Xeneralmente refierse a les tradiciones cl\u00e1siques d'armes de les artes marciales d'Okinawa, sobre too\u2019l bo (palu llargu), el sai (porra con forma de daga), el tonfa (porra con rabil), el kama (foc\u00edn), y el nunchaku (palos encadenaos); pero tami\u00e9n el \"tekko\" (pu\u00f1u de fierro), \"tinbe-rochin\" (escudu y llanza), y el \"surujin\" (cadena con contrapesu). Armes okinawenses menos comunes incl\u00fain el \"tambo\" (palu curtiu), el \"hambo\" (palu de llargor mediu) y l\"'eku\" (remu del bote tradicional).\nHistoria del Kobudo.\nLa historia del Kobudo ta perci\u00f1ida a la historia d'Okinawa. A lo llargo del sieglu XIV los distintos territorios de la isla axunt\u00e1rense alredor de tres reinos en guerra. Poro, cr\u00e9yese qu'esti foi un periodu de gran desarrollu de les artes marciales. Nel sieglu XV el reinu de Chuzan llogr\u00f3 vencer a los otros, permitiendo que la isla s\u2019uniera baxo un gobiernu independiente.\nD\u00e9cades m\u00e1s tarde, el gobiernu central fixo un refileru de cambios nel archipi\u00e9lagu, incluyendo la torga de llevar espaes. En resultes, empecipiaron a desendolcase t\u00e9uniques afechisques pa poder usar ferramientes agr\u00edcoles y cotidianes como armes de defensa personal. Nun s\u2019apauten los investigadores sobre si la iniciativa tuvo ente la xente com\u00fan (llabradores, pescadores, etc), o ente los \u201cpeichin (la clas guerrera de les Islles Ryukyu).\nYe cuasi seguro, ensin embargu, que\u2019l comerciu bayurosu nos sieglos XV y XVI ente les Ryukyu y dellos pa\u00edses asi\u00e1ticos, contrib\u00fai al desarrollu del kobudo. At\u00f3pense mui bien delles semeyances ente les armes chines antig\u00fces y les que s\u2019utilicen nel archipi\u00e9lagu.\nEn 1609 el reinu de Ryukyu foi invad\u00edu pol clan xapon\u00e9s Satsuma (llig\u00e1u al shogun Tokugawa), que reforz\u00f3 la pol\u00edtica de torga d'armes, incluyendo la d'importar armes de metal. Escenariu talu foi granible pal desendolcu d'artes marciales non dependientes de la espada, que van acabar formando\u2019l K\u00e1rate y Kobudo que lleguen hasta n\u00f3s.\nPor mor de toes estes torgues, el deprendimientu d'aquelles artes marciales pas\u00e1base dafurto ente los sos prauticantes, calteni\u00e9ndose per sieglos al marxe del algame p\u00fablicu. Del mesmu xeitu prod\u00faxose bien poca documentaci\u00f3n al respeutive, torgando la comprendoria de la historia de la so creaci\u00f3n y desendolcu.\nSolamente a principios del sieglu XX maestros como Moden Yabiku, Shinko Matayoshi y Shinken Taira entamaron un trabayu d'investigaci\u00f3n sistem\u00e1tica en visu a la continuid\u00e1 de la pr\u00e1utica del kobudo, poni\u00e9ndolu al algame de tola socied\u00e1. Nesti sen hai que considerar tami\u00e9n la contribuci\u00f3n de Shimpo Matayoshi pal espardimientu del estilu Matayoshi Kobudo.\nArmes tradicionales.\nSAI.\nEl Sai (porra de tres puntes, como una traenta peque\u00f1a) ye un arma de kobudo utilizada en tr\u00edu, dos como armes principales y una tercera escondida, pal casu de que\u2019l que les remanara fuera desarm\u00e1u o se-y francieren. Enantes d'usase como arma us\u00f3se na construcci\u00f3n de barganaces. Angua\u00f1o nun s\u2019utiliza muncho en situaciones reales, por ser dif\u00edcil d'esconder, anque ye mortal. Tami\u00e9n ye, ente les armes del kobudo, la m\u00e1s dif\u00edcil de remanar.\nEl sai tien que tener como m\u00e1ximo\u2019l tama\u00f1u del antebrazu del que lu empu\u00f1a. \u00dasase poniendo la punta apegada al antebrazu (usu non mortal), o coles tres puntes p'alantre (usu mortal). Pue emplegase colos siguientes oxetivos:\nNUNCHAKU.\nEl nunchaku, o palu doble, ye un arma utilizada en solitario (vense tami\u00e9n disciplines modernes derivaes que los usen en pareya). \nPue usase con dellos fines:\nTONFA.\nUn tonfa (arma de madera asemeyada a la porra de rabil de delles fuercies policiales modernes) ye un arma de kobudo utilizada en pareya.\nPue usase con dellos fines:\nBO.\nEl Bo (llam\u00e1u \u201ckon\u201d n\u2019okinawense) ye b\u00e1sicamente un palu con un llargor est\u00e1ndar de 1,80 metros aproximao (\u201crokushakubo\u201d, pola midida llamada \u201cshaku\u201d, que vien ser un \u201cpie\u201d; \u201crokushaku\u201d = 6 pies aprox.). Hailos m\u00e1s curtios, de 1,50 metros, y otros m\u00e1s llargos, de 2 metros. Anta\u00f1o us\u00e1base p'acarrexar los cubos arreyaos en cada cabu.\nPue usase con diferentes fines:\nEku.\nL\u2019eku ye\u2019l remu que s\u2019usaba antiguamente n\u2019Okinawa, que pas\u00f3 a usase como arma de defensa.\nKama.\nEl kama ya un foc\u00edn (precisamente\u2019l mesmu que s\u2019usaba nes plantaciones) reman\u00e1u solu o en pareya."}
{"id": "32419", "revid": "10224", "url": "https://ast.wikipedia.org/wiki?curid=32419", "title": "Ryukyu Kobudo", "text": ""}
{"id": "32420", "revid": "10224", "url": "https://ast.wikipedia.org/wiki?curid=32420", "title": "Ryukyu Kobujutsu", "text": ""}
{"id": "32423", "revid": "43102", "url": "https://ast.wikipedia.org/wiki?curid=32423", "title": "Tangsudo", "text": "El Tangsudo o Tang Soo Do (\ub2f9\uc218\ub3c4, \u201cV\u00eda de la Mano de China\u201d) ye un arte marcial tradicional coreanu.\nEsti arte marcial cinca na disciplina y pr\u00e1utica de kates y movimientos de defensa personal. Hwang Kee, el fundador d'esti arte (per aciu de la escuela Moo Duk Kwan), dixo que lu creara de la llectura de testos antiguos de subak (un arte marcial coreanu antiguu) de la que viv\u00eda en Manchuria na d\u00e9cada de 1930. El k\u00e1rate xapon\u00e9s y los enfoques internos chinos pue qu'influyeren tami\u00e9n nel Tangsudo. En munchos aspeutos el Tangsudo asem\u00e9yase al k\u00e1rate y al taekwondo, sacantes el bien pocu inter\u00e9s qu'aquel tien nes competiciones deportives.\nHistoria del tangsudo.\nAntig\u00fces d\u00f3mines.\nEl nome \"tangsudo\", que significa \u201cla v\u00eda de la mano de China\u201d, fai referencia a la Dinast\u00eda Tang, que rein\u00f3 de 618 a 907. Les t\u00e9uniques chines amest\u00e1ronse a otres coreanes pa crear esti nuevu arte marcial, que nam\u00e1i tien unes poques semeyances col Tangsudo modernu.\nResurdimientu modernu.\nNa pen\u00ednsula de Corea, munches escueles d'artes marciales foron prohib\u00edes 35 a\u00f1os polos invasores xaponeses. Ensin embargu los maestros siguieron formando a los sos disc\u00edpulos y asina foron, pa la fin de la Segunda Guerra Mundial, a desendolcar les artes marciales coreanes modernes. Dalgunos decidieron fundar el \"Tangsudo\" modernu.\nHwang Kee, prauticante de Taekkyon dende ne\u00f1u y tami\u00e9n, de la que tuviera en Manchuria, d'artes marciales chines, organiza y funda\u2019l Moo Duk Kwan el 9 de payares de 1945 en Se\u00fal, escomenzando asina la ense\u00f1anza del tangsudo. \nPor aciu de la dixebra resultante de la guerra de Corea, en setiembre de 1953 interrumpi\u00f3se\u2019l desendolcu de les artes marciales. Al algamar Corea del Sur la independencia, el nuevu gobiernu, con un rixu nacionalista, atalant\u00f3 que yera meyor prohibir toles escueles y artes marciales con t\u00e9uniques aniciaes en Xap\u00f3n y en China. Pero munchos d'estos maestros y profesores axunt\u00e1rense a otros que sigu\u00eden entrenando en Corea, y foron abriendo adulces delles delles escueles (kwans) d'otros estilos d'artes marciales, gobernaes pola \"Moo Duk Kwan\" y ordenaes pol \u201cKwan Ja Nim\u201d Hwang Kee. En realid\u00e1 estableci\u00e9rense cinco escueles (Chung Do Kwan, Jidokwan, Chang Moo Kwan, Moo Duk Kwan, y Song Moo Kwan). col deber y l'oxetivu de caltener les t\u00e9uniques de pataes y pu\u00f1aes. De 1945 a 1950, enantes de la guerra de Corea, estes escueles llam\u00e1bense \"o geh khan dojang\". La organizaci\u00f3n m\u00e1s grande y influyente yera la Moo Duk Kwan. El so puxu naz del aspeutu cient\u00edficu del arte y del desarrollu filos\u00f3ficu y cultural marcial. En 1953 entama l'esporpolle de les artes marciales coreanes. En 1957 espubl\u00edzase, afal\u00e1u pol xeneral Choi Hong Hee, un decretu qu'obliga a los maestros y escueles (kwans) a adautase y aunise a un solu nome y t\u00e9unica prauticada en Corea, el Tae Soo.\nEsi mesmu a\u00f1u de 1957 ye d'especial significancia pal \u201cKwan Ja Nim\u201d Hwang Kee y el so arte marcial, darr\u00e9u que descubri\u00f3\u2019l \u201cMoo Yei Dobo Tong Ji\u201d, perimportante y valiosu documentu con t\u00e9uniques d'artes marciales d'unos 300 a\u00f1os d'antig\u00fced\u00e1. Yera l'\u00fanicu documentu con t\u00e9uniques tan antig\u00fces como de 2.000 a\u00f1os aproximao.\nEn mayu de 1961 entama un refileru d'engarraes y persecuciones pol\u00edtiques que dura 30 a\u00f1os, faciendo asina que la Moo Duk Kwan seya marxinada. El regresu del gobiernu militar tuvo darr\u00e9u un impautu negativu na vida d'Hwang Kee y de la Moo Duk Kwan. El gobiernu y los sos xenerales cometieron los mesmos errores que l'antiguu gobiernu xapon\u00e9s d'ocupaci\u00f3n, persiguiendo y obligando a los maestros coreanos a aunise al nuevu arte marcial del Tae Soo, colo que cay\u00f3 de manera la influencia de la Moo Duk Kwan y del Tangsudo, a los que\u2019l gobiernu consideraba una gran amenaza. En xineru de 1964 cr\u00e9ase l'Asociaci\u00f3n Coreana de Tae Soo. Al a\u00f1u siguiente camuda\u2019l nome a \u201cAsociaci\u00f3n Coreana de Tae Kwon Do\u201d.\nEn 1964 tuvieren llugar alderiques y movimientos pa la unificaci\u00f3n del \"Tangsudo\" y del \"Taekwondo\", afalaos por un grupu de maestros de taekwondo encabez\u00e1u pol xeneral Choi Hong Hee. Hwang Kee aceut\u00f3 los argumentos pa la unificaci\u00f3n, y barrunt\u00e1bala posible mentanto se cumpliera\u2019l criteriu d'iguald\u00e1 pa entrambos grupos, pero dempu\u00e9s d'un n\u00famberu cafiante de xuntes y alderiques decidi\u00f3se refugar la unificaci\u00f3n, cola sida de que\u2019l Tangsudo yera un arte marcial coreanu tradicional dafechu.\nEl \u201cKwan Jan Nim\u201d Hwang Kee atalant\u00f3 que la so responsabilid\u00e1 yera caltener les t\u00e9uniques orixinales y tresmitir el Moo Duk Kwan como lu desendolcaren les xeneraciones pasaes, siguiendo\u2019l deprendimientu de les xeneraciones futures, al env\u00eds de qu'\u00e9l y tol pueblu coreano sintiera arguyu d'esti arte marcial poderosu y noble.\nEn resultes del fracasu de la unificaci\u00f3n del Tangsudo y el Taekwondo, un movimientu de los maestros de Taekwondo, col xeneral Choi Hong Hee a la cabeza, entamaron presiones pol\u00edtiques, faciendo afartes maniobres torc\u00edes pa tracamundiar a munchos instructores de la Moo Duk Kwan. Pasu ente pasu la disciplina de la Moo Duk Kwan cay\u00f3 en desgracia per aciu de les influyencies pol\u00edtiques de los maestros de Taekwondo. Los miembros foron despid\u00edos, persigu\u00edos y obligaos a cambiar el nome a Taekwondo. Asina escomencipia otra falcatr\u00faa de la pol\u00edtica coreana y la traici\u00f3n de dellos miembros de la Moo Duk Kwan y de maestros de Taekwondo. P\u00fanxose\u2019l nome de Taekwondo Moo Duk Kwan, pero en realid\u00e1 la t\u00e9unica y\u00e1 nun yera orixinal, porque estos disidentes escaecieron les t\u00e9uniques orixinales aceutando los nuevos movimientos.\nHwang Kee calt\u00favose fitu como cabezaleru de la organizaci\u00f3n mientres dur\u00f3 esti acosu pol\u00edticu; les sos mires, bien sabies, taben puestes nel futuru y crey\u00eda na importancia y nel valor pergrande de conservar esti arte marcial y les sos t\u00e9uniques perantig\u00fces, y sab\u00eda tami\u00e9n que col tiempu estes artes coreanes hab\u00eden recibir el reconocimientu del mundu occidental y de les autoridaes llocales. Hubo intentos de destruir el Bu Kwan Yeok (llibru de rexistru) pa desaniciar los archivos de la escuela y les t\u00e9uniques de la Moo Duk Kwan, pero nun tuvieron \u00e9situ. Esti llibru abri\u00e9ralu Hwang Kee cuando\u2019l so alumnu Kim Um Chong foi reconoc\u00edu como primer gradu\u00e1u de la escuela.\nPor fin, en payares de 1965, el \"Kwan Jan Nim\" Hwang Kee foi reconoc\u00edu poles autoridaes por mor de la so neciura y insistencia en caltener el so m\u00e9todu d'artes marciales, pasando a ser llegal y a conservar l'asociaci\u00f3n, magar que la engarrada sigui\u00f3 siendo llarga y abegosa. En 1966 la Corte Suprema concedi\u00f3 a Hwang Kee'l derechu d'esparder el Moo Duk Kwan y el Tangsudo a otros pa\u00edses, escomenzando de sigu\u00edo un desaf\u00edu nuevu pal Tangsudo. Los pa\u00edses escoy\u00edos foron: Estaos Xun\u00edos, Grecia, Gran Breta\u00f1a, Francia, B\u00e9lxica, Alema\u00f1a, Italia, Suiza, Holanda, Puerto Rico, Arxentina, Malasia, Australia, Brun\u00e9i, y M\u00e9xicu. El Tangsudo sigue angua\u00f1o cruciando fronteres y espoxigando cada d\u00eda m\u00e1s en tol mundu. Pa Hwang Kee nun yera un entueyu qu'otres organizaciones tuvieren rellaci\u00f3n col Moo Duk Kwan; nam\u00e1i dic\u00eda que ten\u00eda qu'haber una \u00fanica y verdadera Moo Duk Kwan.\nT\u00e9uniques de combate del tangsudo.\nLes postures.\nHai mui bien de postures nel tangsudo, asemeyaes en xeneral a les d'otres artes marciales. Dalgunes son b\u00e1siques, por exemplu la \"postura de preparaci\u00f3n\", mientres qu'otres dependen m\u00e1s del equilibriu, como la \"postura sobre un solu pie\" o la \"postura de la grulla\".\nLes t\u00e9uniques b\u00e1siques.\nLes t\u00e9uniques b\u00e1siques son simples y eficaces. Los estudiantes aprienden toles t\u00e9uniques b\u00e1siques (bloqueos, golpes de pu\u00f1u, golpes de pie) que pueden atopase nel arte cl\u00e1sicu del Tangsudo. Nos \"dojang\" (el \u201cllugar de la v\u00eda\u201d) se solli\u00f1a \"l'arte\", non solamente\u2019l combate. Les t\u00e9uniques de mano impliquen, ente otres, una varied\u00e1 de t\u00e9uniques de pu\u00f1u y de \"mano-cuchiellu\" (\"sonnal\", \"sudo\"). Ca\u00fana d'elles tien una forma y una aplicaci\u00f3n determinaes, y empl\u00e9guense nel bloqu\u00e9u y n\u2019ataque. El tangsudo ye un arte marcial que cinca nes t\u00e9uniques de pierna y na flexibilid\u00e1. Les piernes tami\u00e9n son utilizaes pa bloquiar y atacar.\nL'entrenamientu en Tangsudo.\nNel m\u00e9todu tradicional, l'estudiante tien d'aprender de mano los fundamentos (\"gibon\"), y siguidamente prauticar el combate a un pasu (\"hanbon gyeoreugi\") y el combate a tres pasos (\"sambon gyeoreugi\"). El combate a un pasu apriende c\u00f3mo concentrase, pero\u2019l combate a tres pasos apriende c\u00f3mo movese p'alantre y p'atr\u00e1s, y a utilizar la distancia. En xunto dan al estudiante l'enfotu necesariu pa bloquiar y p'atacar ama\u00f1osamente en combate llibre.\nL'entrenamientu mental.\nLos maestros solli\u00f1en la importancia de los principios y el creu del Tangsudo; los estudiantes aprienden la disciplina y el respetu. L\u2019enfotu, la concentraci\u00f3n y el control son asina sorrayaos, darr\u00e9u que son aspectos perimportantes de la vida cotidiana.\nLa pr\u00e1utica de les bases (\"kibon\").\nPr\u00e1uticamente en cada lleici\u00f3n los estudiantes prautiquen les t\u00e9uniques b\u00e1siques movi\u00e9ndose. Esto \u00e1idalos a pescanciar la din\u00e1mica d'un movimientu y afina la t\u00e9unica pola repetici\u00f3n. Les bases aprienden al estudiante\u2019l bon equilibriu y la bona postura.\nLes formes (\"hyeong\").\nLes formes son riestres predeterminaes de t\u00e9uniques b\u00e1siques. Les del tangsudo deriven de dellos estilos d'artes marciales. Al efeutu, la mayor\u00eda son versiones de kata de k\u00e1rate. Los \"hyeong\" demuestren l'aplicaci\u00f3n de toles t\u00e9uniques b\u00e1siques en bien de situaciones. El prauticante de la forma imax\u00ednase defendi\u00e9ndose contra dellos adversarios. Estos modelos reglaos de t\u00e9uniques praut\u00edquenlos los estudiantes de tolos niveles. El deprendimientu de les formes aumenta la comprendoria y l'acordanza de les t\u00e9uniques. F\u00e1ense con t\u00e9uniques b\u00e1siques y deprienden la estratexa, les t\u00e1utiques, la sincronizaci\u00f3n y l'equilibriu. Si\u2019l tangsudo se trata como \u201cl'arte pol arte\u201d, les formes depri\u00e9ndense con facilid\u00e1 y asemeyen un tipu de danza al presentales. Seg\u00fan l'estudiante va progresando en capacid\u00e1, los \"hyeong\" vuelen m\u00e1s complicaos y convi\u00e9rtense nun retu. Les formes son una parte del entrenamientu del tangsudo qu'un estudiante pue prauticar f\u00e1cilmente cuasi ondequiera.\nEl combate (\"daeryeon\").\nEl combate d'entrenamientu permite utilizar llibremente toles t\u00e9uniques contra \u00fan o m\u00e1s oponentes. Ye importante l'autocontrol. Tami\u00e9n se prautica\u2019l momentu xustu, l'asitiamientu y los m\u00e9todos acionaos pa superar les defenses del contrariu. \u00dasense cascos acolchaos, y proteiciones de mano y de pie, pero resp\u00e9tase la regla d'evitar el contautu plenu.\nEl combate a un pasu (\"hanbon daeryeon\").\nEsti exerciciu aplica controlaes les t\u00e9uniques baxo la forma de defensa personal contra un ataque conoc\u00edu. L\u2019oxetivu ye desendolcar respuestes autom\u00e1tiques condicionaes por una situaci\u00f3n dada. Permiten deprender la distancia xusta y la sincronizaci\u00f3n, que son los dos factores cruciales nun combate real. Tami\u00e9n la segurid\u00e1 y el control son parte del procesu. Ye una manera de prauticar mui controlada, segura, y ensin contautu.\nEl combate llibre (\"jayu daeryeon\").\nEl combate llibre val pa prauticar les t\u00e9uniques contra otros en condiciones controlaes, al env\u00eds de poder defendese nuna situaci\u00f3n desconocida. Soll\u00ed\u00f1ase tol tiempu la segurid\u00e1. Acordies col enfoque tradicional, l'estudiante nun precisa solmena-y golpaes a un sacu pes\u00e1u p'aumentar la potencia de los golpes y pa preparase pal combate llibre, porque los estudiantes prautiquen el control, ensin contautu. Frenen los golpes cuasimente al tocar l'oxetivu. D\u2019esta miente, si nun combate real deciden que\u2019l golpazu llegue a pintoriu, van poder facelo f\u00e1cil.\nDiz la teor\u00eda tradicional que si l'estudiante fai contautu de cutiu, ser\u00e1-y de xuru abegoso controlar les sos t\u00e9uniques cuando lo precise. Pero si prautica siempre\u2019l control, pue escoyer golpiar cuando seya necesario. Si l'estudiante fai contautu constante en combate llibre, el so esp\u00edritu volver\u00e1se xabaz. Pero si l'estudiante prautica\u2019l combate control\u00e1u, el so esp\u00edritu volver\u00e1se m\u00e1s control\u00e1u. Los dos estaos d'\u00e1nimu pueden calistrar la vida diaria de so. Como se torga\u2019l contautu plenu, los estudiantes nun necesiten usar proteiciones acolchaes fuertes. L\u2019usu de guantes de box\u00e9u y proteiciones grueses de pies afalen a cutir con fuercia, y cuando cuten llevando esta mena de proteiciones, nun son quien a sentir si la so t\u00e9unica ye correuta. Pa evitar esti pilancu, los maestros tradicionales escueyen proteiciones llixeres pa los pu\u00f1os y los empeines, qu'abonden pa evitar mancadures cuando se fai contautu ensin querer.\nDende\u2019l puntu de vista modernu, non tradicional, el combate llibre asem\u00e9yase al de kickboxing. Los estudiantes usen guantes de box\u00e9u, proteiciones de pies y de cabeza.\nSi\u2019l combate llibre ta orient\u00e1u a la competici\u00f3n o al combate caleyeru, l'estudiante tien que s\u2019esforciar en meyorar el so endurecimientu. Por esto tien que tener bones bases y ser ama\u00f1osu nel combate a \u00fan y tres pasos, porque aumenten el so endurecimientu. Esti nun aporta darr\u00e9u, sin\u00f3n que va llevar de dos a tres meses construyir d\u00e9l. Lo importante ye una respiraci\u00f3n acionada: l'estudiante tien que respirar xustamente al golpiar y bloquiar. Si reti\u00e9n l'aliendu cuando fai una t\u00e9unica, podr\u00e1 facela, pero minutu a minutu va dir galdiendo, acabando por perder la so capacid\u00e1 de siguir. Al endefechu, cada vez qu'inspira y espira correutamente, allarga\u2019l tiempu nel que pue combatir.\nL'entrenamientu de la defensa personal (\"hoshinsul\").\nEsta activid\u00e1 apriende a un estudiante la forma de defendese contra agarres y atrapes. Tami\u00e9n incl\u00fai un aprendimientu sobre la manera de tratar situaciones nes que ye necesario defendese ensin causar un da\u00f1u permanente al atacante, y l'usu de puntos de presi\u00f3n. El \"jayu daeryeon\" vistu enriba ye perfeutu pa meyorar les capacidaes de defensa personal. L\u2019estudiante pue combinar toles t\u00e9uniques: golpes de pie, de pu\u00f1u, torciones\u2026\nEl rompimientu de tables (\"kyeokpa\").\nEl rompimientu de tables ye l'activid\u00e1 preferida de munchos estudiantes y espectadores. El rompimientu prueba\u2019l nivel t\u00e9unicu de los estudiantes y \u00e1idalos a pescanciar l'efeutu que les sos t\u00e9uniques pueden tener nun oxetivu. Faise nos ex\u00e1menes de grau, y soll\u00ed\u00f1ase la segurid\u00e1 en tou momentu. Esta activid\u00e1 apriende a concentrase, a enfocar la mente y a visualizar correutamente l'oxetivu. Esto tami\u00e9n aida a los estudiantes a pasar les barreres mentales y a meyorar l'enfotu."}
{"id": "32424", "revid": "10224", "url": "https://ast.wikipedia.org/wiki?curid=32424", "title": "Tang Soo Do", "text": ""}
{"id": "32428", "revid": "116", "url": "https://ast.wikipedia.org/wiki?curid=32428", "title": "Morihei Ueshiba", "text": "&lt;noinclude&gt;\nMorihei Ueshiba (\u690d\u829d \u76db\u5e73, Ueshiba Morihei) foi un famosu artista marcial y fundador del arte marcial xapon\u00e9s del Aikido. Los prauticantes d'esti arte avecen llamalu \"Kaiso\" (\u958b\u7956, \"el fundador\") o, m\u00e1s de cutiu, \"\u014c Sensei\" (\u5927\u5148\u751f/\u7fc1\u5148\u751f, \"Gran Maestru\").\nBiograf\u00eda.\nMorihei Ueshiba naci\u00f3 na actual Tanabe (Xap\u00f3n) el 14 d'avientu de 1883 (16 de payares seg\u00fan el calendariu llunar xapon\u00e9s que rex\u00eda daquella). Yera l'\u00fanicu f\u00edu home de los cinco que tuvieron Yoroku y Yuki Ueshiba. Foi un ne\u00f1u de constituci\u00f3n feble y morrinosu davezu, pero mui intelixente. Estudi\u00f3 chinu y relix\u00f3n budista con un sacerdote \"shingon\", y lleg\u00f3 a amosar un gran encl\u00edn pola oraci\u00f3n y la meditaci\u00f3n. Pa qu'espoxigara f\u00edsicamente, so padre p\u00fanxolu a prauticar el sumo y la nataci\u00f3n desque ten\u00eda 10 a\u00f1os.\nEn 1901 march\u00f3 a Tokiu, onde abri\u00f3 una llibrer\u00eda y papeler\u00eda, en realid\u00e1 un simple puestu ambulante. Ell\u00ed estudi\u00f3\u2019l jujutsu del koryu Tenshin Shinyo Ryu, baxo la direici\u00f3n de Tokusaburo Tozawa. Amal\u00f3 otra vez y torn\u00f3 pa casa, a Tanabe. Dempu\u00e9s oblig\u00f3se a forxar un cuerpu nuevu y fuerte prauticando los exercicios f\u00edsicos m\u00e1s duros. Dalg\u00fan tiempu dempu\u00e9s, cas\u00f3 con Hatsu Itogawa.\nA los 20 a\u00f1os arregl\u00f3se p'allistase nun reximientu d'infanter\u00eda magar la so talla escasa (1,56 m.) Aprendi\u00f3 ende\u2019l \"jukenjutsu\" (combate a la bayoneta). Particip\u00f3 na guerra ruso-xaponesa en Manchuria. Dex\u00f3 l'ex\u00e9rcitu en 1906 y volvi\u00f3 a Tanabe.\nEn 1910 el gobiernu xapon\u00e9s entama un proyeutu pa repoblar Hokkaido. En 1912 Ueshiba decidi\u00f3 marchar pa ell\u00ed cola so familia y un pi\u00f1u de 80 persones, coles que funden la ciud\u00e1 de Shirataki. La vida ye mui dura, l'iviernu perllargu, les colleches males. Pero\u2019l determ\u00edn d'Ueshiba afala a los colonos.\nDaquella conoz Ueshiba a Sokaku Takeda, Soke (cabezaleru propietariu) de la escuela de Daito-ryu Aikijujutsu, heriede del jujutsu del clan Takeda. Ueshiba conv\u00eddalu a quedar en ca d'\u00e9l pa convertise nel so disc\u00edpulu, y Takeda apri\u00e9nde-y el so arte.\nEn 1919 ent\u00e9rase de que so padre ta permalu. Dexa les tierres al maestru Takeda y degola pa Tanabe, anque nun llega a tiempu de ver con vida a Yoroku. Pero nesi viax oye falar d'Onisaburo Deguchi, una personalid\u00e1 mui importante nel Xap\u00f3n de primeros de sieglu que yera sacerdote y cabezaleru de la nueva secta o relix\u00f3n sincr\u00e9tica denomada Omoto-kyo.\nMorihei Ueshiba abri\u00f3 m\u00e1s tarde\u2019l dojo \u201cUeshiba Juku\u201d pa los siguidores d'esta relix\u00f3n. Ell\u00ed va desendolcar la so propia idea de \"budo\". La so nomad\u00eda agr\u00e1ndase, y el so arte va conoci\u00e9ndose colos nomes socesivos de \"Daitoryu jujutsu\", \"Daitoryu aiki jujutsu\", y, en 1922, \"aikijujutsu\". Daquella visit\u00e1balu dacuando\u2019l maestru Takeda.\nEn 1924, Morihei Ueshiba decidi\u00f3 siguir al maestru Deguchi a Mongolia pa entamar una comunid\u00e1 ut\u00f3pica, un centru espiritual pal amor y la fraternid\u00e1 universales, acordies colos principios de la Omoto-kyo. Foi ent\u00f3s cuando tuvo la so primer illuminaci\u00f3n (\"satori\"): paez-y sentir los golpes primero de que-y los dean, na forma d'un rellumu blancu. Escurque'l nivel de dominiu de les artes marciales qu'algamara-y permit\u00eda nun dexar abertura dala na so actit\u00fa, y anticipar cuasi instintivamente los ataques que-y llanzaben, lo qu'atestig\u00fcen numberosos testimonios. Seis meses m\u00e1s tarde, dempu\u00e9s de bien d'entueyos, el gobiernu chino encarcel\u00f3los y hubo afusilalos. Evit\u00e1ronlo gracies a la intervenci\u00f3n del gobiernu xapon\u00e9s.\nOtra vuelta en Xap\u00f3n Ueshiba recobra los entrenamientos y sigue desendolcando\u2019l so arte, el \"Ueshiba Aiki Jujutsu\", qu'en 1930 renoma \"Aikibudo\". La so nomad\u00eda esp\u00e1rdese per tol pa\u00eds. Grandes maestros de les artes marciales van velu pa desafialu. Jigoro Kano, el fundador del Yudu, unvia a los sos meyores estudiantes pa estudiar esi arte marcial qu'en 1942 convertir\u00e1se por fin nel Aikido. A Ueshiba inv\u00edtenlu a facer mui bien delles demostraciones en tol Xap\u00f3n, inclusive delantre de la familia imperial. Tami\u00e9n da clases na Academia de la Polic\u00eda Militar.\nA principios de la guerra del Pac\u00edficu, en 1942, el maestru Ueshiba marcha pa Iwama, cerca de Tokyo. Ell\u00ed ded\u00edcase a prauticar l'agricultura y a perfeicionar l'arte marcial nel so dojo, l'Aiki Dojo. Tami\u00e9n fai llevantar un santuariu pal aikido, l'Aiki Jinja, que g\u00fcei ta catalog\u00e1u como monumentu hist\u00f3ricu.\nEn 1948 los ocupantes americanos, que torgaren toles pr\u00e1utiques marciales xaponeses, autoricen que se vuelva a ense\u00f1ar Aikido, pol so calter pac\u00edficu y de busca de la verd\u00e1. El 9 de febreru abre oficialmente la \"Fundaci\u00f3n Aikikai\", dirixida por Kisshomaru Ueshiba, tercer f\u00edu del fundador. El dojo central de l'Aikikai, en Tokyo, ll\u00e1mase Hombu Dojo.\nEnt\u00f3s escomienza\u2019l desarrollu de l'Aikido en tol mundu, aguiy\u00e1u pol esp\u00edritu abiertu de la disciplina y polos munchos contautos d'alumnos nel estranxeru. Koichi Tohei, 9u Dan y prauticante de los primeros tiempos, foi unvi\u00e1u a los Estaos Xun\u00edos a ense\u00f1ar l'arte. Munchos profesores sigui\u00e9ronlu n\u2019otros pa\u00edses.\nEl maestru Ueshiba recibi\u00f3\u2019l t\u00edtulu d\"'\u014c Sensei\" (\u201cGran Maestru\u201d) y sigui\u00f3 perfeicionando l'Aikido n\u2019Iwama, onde desendolca la \u00faltima evoluci\u00f3n de la disciplina, tresformando un arte de guerra nun arte de paz.\nEn 1969, el maestru Ueshiba cai malu y muerre\u2019l 26 d'abril d'un c\u00e1ncanu pergafu. Dos meses m\u00e1s tarde muerre la muyer, Hatsu. En 1970\u2019l so f\u00edu Kisshomaru foi escoy\u00edu pol Aikikai pa suceder a so padre col t\u00edtulu de \"Doshu\" (\u201cMaestru de la V\u00eda\u201d), y a la muerte d'\u00e9sti en 1999 socedi\u00f3lu\u2019l so f\u00edu y nietu del fundador, Moriteru Ueshiba.\nMoriteru Ueshiba, l'actual Doshu, sigue desendolcando l'Aikido cola aidanza de grandes maestros de tol mundu, espardiendo l'esp\u00edritu d'\u014c Sensei nel so mensax de paz.\nDel \u201cAiki jujutsu\u201d al \u201cAikido\u201d.\nDe los a\u00f1os 1920 a mediaos de los 1930 Morihei Ueshiba ense\u00f1\u00f3\u2019l sistema \"aiki jujutsu\", con llicencia concedida por Sokaku Takeda. Nesta disciplina taben titulaos los estudiantes m\u00e1s antiguos d'Ueshiba.\nEsta forma temprana d'entrenar con Ueshiba carauteriz\u00e1base pol usu ampliu de golpes a puntos vitales (\"atemi\"), un programa muncho m\u00e1s ampliu que\u2019l d'a\u00f1os m\u00e1s tarde, un usu mayor d'armes, un enfoque m\u00e1s llinial de la t\u00e9unica que\u2019l que diben tener les formes tard\u00edes del Aikido. Estos m\u00e9todos cons\u00e9rvense nes ense\u00f1ances de los sos alumnos primeros: Kenji Tomiki, fundador del Shodokan Aikido, a veces llam\u00e1u Tomiki-ryu; Noriaki Inoue (Shinei Taido), Minoru Mochizuki (Yoseikan), Gozo Shioda (Yoshinkan) y Morihiro Saito (Iwama-ryu). Munchos d'estos est\u00edlos consid\u00e9rense \"estilos de pre-guerra\", anque dalgunos d'estos maestros siguieron en contautu y baxo la influyencia d'Ueshiba despu\u00e9s de la Segunda Guerra Mundial.\nMorihei Ueshiba siempre foment\u00f3 l'empobinamientu al sentimientu relixosu shinto\u00edsta y espres\u00f3 espl\u00edcitamente la so vocaci\u00f3n por cautivar la propia espiritualid\u00e1 de xeitu mui personal, con rituales y pr\u00e1utiques shinto\u00edstes que ten\u00eden raiga\u00f1os antiguos y que yeren davezu abegoses d'entender hasta polos sos estudiantes y amigos de m\u00e1s ci\u00f1u.\nPero foi de la que tuvo n\u2019Ayabe, pero sobre too polo que sufri\u00f3 cuando so padre morri\u00f3 ensin qu'\u00e9l pudiera velu otra vuelta, cuando la vida del fundador del Aikido esperiment\u00f3 una tresformaci\u00f3n espiritual decisiva pola mor del alcuentru con Onisaburo Deguchi. Ueshiba convi\u00e9rtese nel so amigu y disc\u00edpulu, y esta rellaci\u00f3n tien una importancia fundamental pal desarrollu de la conceici\u00f3n del Aikido de Morihei Ueshiba.\nA los 36 a\u00f1os Ueshiba dex\u00f3se amenar por Deguchi pa siguilu nos sos proyeutos venturiegos, si non llocos, pa esparder fuera de les llendes del Xap\u00f3n la influyencia de la ideolox\u00eda social de la Omoto. Tres marchar al continente aportaron a Mongolia, onde dieron en g\u00fcesu y tal aventura socio-pol\u00edtica, con pilpayos relixosos, fracas\u00f3 ensembre y cuasi-yos cuesta la vida, porque les autoridaes chines prind\u00e1ronlos polos entamos de faza\u00f1es y fechos ablucantes de combate per Asia y cond\u00e9rgaronlos a muerte. Salieron con bien de lo que y\u00e1 paec\u00eda\u2019l final solamente pola intervenci\u00f3n milagrosa \u201cin extremis\u201d del consul\u00e1u xapon\u00e9s, qu'intervieno nel \u00faltimu momentu. \nDempu\u00e9s de talos estremismos, a los ac\u00e9rrimes del \"part\u00edu\" Omoto punx\u00e9ronlos nel puntu mira per un tiempu en Xap\u00f3n, y tami\u00e9n los arrequexaron socialmente, pero nun paez qu'eso-y cincara muncho al fundador del Aikido, porque dempu\u00e9s d'esi par\u00e9ntesis allo\u00f1\u00f3se permanentemente de la pol\u00edtica pa somorguiase dafechu na busca espiritual.\nEsta evoluci\u00f3n d'Ueshiba fizo que tami\u00e9n fuera estrem\u00e1ndose adulces de Sokaku Takeda. Ent\u00f3s escomenz\u00f3 a amestar m\u00e1s cambios al arte marcial. Estos cambios van espey\u00e1ndose nos diferentes nomes que diba poniendo al arte: primero \"aiki jujutsu\", dempu\u00e9s \"Ueshiba-ryu\", \"Asahi-ryu\", \"aiki budo\", y finalmente \"aikido\".\nCuando Ueshiba yera m\u00e1s vieyu, m\u00e1s habilid\u00e1u, y con un puntu de vista m\u00e1s espiritual, el so arte sigu\u00eda cambiando, volvi\u00e9ndose m\u00e1s flexible y m\u00e1s circular. Les t\u00e9uniques de golpiar volvi\u00e9ronse menos importantes, y el curr\u00edculum formal volvi\u00f3se m\u00e1s cenciellu. Na so propia espresi\u00f3n del arte hab\u00eda m\u00e1s \u00e9nfasis no que se llama \"kokyu nage\", o \"proyeiciones cola respiraci\u00f3n\", suaves y combinaes, utilizando\u2019l movimientu del oponente al env\u00eds de valtalu. Munches d'estes t\u00e9uniques t\u00e1n enraigonaes nes partes \"aiki-no-jutsu\" del curr\u00edculum del Daito-ryu empara de les t\u00e9uniques m\u00e1s direutes de ma\u00f1es sobre les articulaciones al xeitu del jujutsu."}
{"id": "32430", "revid": "37624", "url": "https://ast.wikipedia.org/wiki?curid=32430", "title": "Bayoneta", "text": "La bayoneta ye un arma blanca, puntiada, dise\u00f1ada pa inxertase sobre, debaxo, o na boca d'un fusil, mosquete o arma de fueu asemeyada, y convertila asina nuna llanza. D\u2019esta miente, ye un arma emplegada pal combate cuerpu a cuerpu o como \u00faltimu recursu nes t\u00e1utiques d'asaltu.\nLes primeres bayonetes, comunes dende\u2019l sieglu XVII hasta\u2019l XIX y utilizaes sobre too nos mosquetes, foron les llamaes \"de cubu\" o \"d'enchufe\", que ten\u00eden como sistema d'encaxe un cilindru met\u00e1licu amest\u00e1u a una cuchiella triangular. Nel sieglu XX empleg\u00e1ronse distintos tipos de cuchiellos con sistemes que permit\u00eden amestalos al arma como bayoneta. Estos cuchiellos tami\u00e9n pod\u00eden emplegase nel campu batalla pa prop\u00f3sitos de combate o como arb\u00edes d'usu xeneral.\nY\u00e1 dende la segunda metada del sieglu XIX alderic\u00e1base l'usu de les bayonetes darr\u00e9u que, de magar aumentara la potencia de fueu de los fusiles, consider\u00e1benles in\u00fatiles, arriendes de peligroses pa los mesmos soldaos que les utilizaben. Na Primer Guerra Mundial siguieron empleg\u00e1ndose, pero na Segunda Guerra Mundial el so usu y\u00e1 pue considerase aneud\u00f3ticu en xeneral, magar qu'estrem\u00e1u nos distintos frentes: us\u00f3se bien poco n\u2019Europa, pero nel Pac\u00edficu los Estaos Xun\u00edos y Xap\u00f3n empleg\u00e1ronles a mag\u00fceyu nes batalles pol control de les estrat\u00e9xiques islles d'aquel frente.\nDe toes maneres, si comparamos les campa\u00f1es de mediaos del sieglu XIX coles de mediaos del sieglu XX, pres\u00e9ntasenos una diferencia bien grande: si na primera d\u00f3mina polo menos la met\u00e1 de les muertes yera debida a fir\u00edes por arma blanca, per aciu de les lluches cuerpu a cuerpu, na segunda nun se dio nin un 5% de muertes por bayoneta. \nAngua\u00f1o tov\u00eda s\u2019apriende la t\u00e9unica de la esgrima de combate con bayoneta en munchos cuerpos militares, por ser una preparaci\u00f3n sicol\u00f3xica perbona pal combate al asaltu, magar que nun se dean munches oportunidaes reales d'emplegase por mor de la evoluci\u00f3n actual de les t\u00e1utiques. Calti\u00e9n esta arb\u00eda, sicas\u00ed, un usu plenu con ocasi\u00f3n de ceremonies y desfiles."}
{"id": "32431", "revid": "116", "url": "https://ast.wikipedia.org/wiki?curid=32431", "title": "Plaza Monumental Rom\u00e1n Eduardo Sandia", "text": "La Plaza Monumental Rom\u00e1n Eduardo Sandia conocida tami\u00e9n como la Plaza de Toros de M\u00e9rida ye una plaza de g\u00fces de primera categor\u00eda allugada na ciud\u00e1 de M\u00e9rida, Venezuela siendo una de les principal infraestructura pa eventos culturales y art\u00edsticos a gran escala de la ciud\u00e1 dempu\u00e9s del Estadiu Ol\u00edmpicu Metropolitano y el recintu see pa les corr\u00edes de g\u00fces nel marcu de les Feria Internacional del Sol.\nLa plaza foi inaugurada en 1967 pa sirvir de see a dellos de los eventos de les Ferias del Sol y tien una capacid\u00e1 de 16.000 espectadores.\nRecibi\u00f3 figures del Tor\u00e9u como Julian L\u00f3pez \"El Juli\", Francisco Rivera Ord\u00f3\u00f1ez, Juan Jos\u00e9 \"Morante de la Puebla\", Miguel \u00c1ngel Perera, Enrique Ponce, Francisco Rivera \"Paquirr\u00ed\", P\u00e1lomo Lin\u00e1res, Javier Conde, Manuel B\u00e9nitez \"El Cordob\u00e9s\", Jos\u00e9 Mar\u00eda Manzanares, Antonio Barrera, Paquito Perlaza, Leonardo B\u00e9nitez, Luis Bolivar, David Fandila \"El Fandi\", Mary Paz Vega, Morenito de Maracay, Nerio Ramirez \"El Tovare\u00f1o\", Rafael Orellana, C\u00e9sar Vanegas, C\u00e9sar Faraco, Eduardo Valenzuela, ente Otros.\nTami\u00e9n recibi\u00f3 Artistes venezolanos ya internacionales como Juanes, Man\u00e1, Desorden P\u00fablico, Caramelos de Cianuro, Franco De Vita, Paulina Rubio, Chino y Nacho, Don Omar, Tito El Bambino, Molotov, Wisin &amp; Yandel, Dalmata, Vos Veis, Los Hombres G, Aterciopelados, Jorge Celed\u00f3n, Jean Carlos Centeno, L'squadron, Tecupae, Luis Silva, Armando Mart\u00ednez, ente Otros."}
{"id": "32433", "revid": "35", "url": "https://ast.wikipedia.org/wiki?curid=32433", "title": "Blima (grupu musical)", "text": "Blima ye un grupu de m\u00fasica folk asturianu que surde nel a\u00f1u 2006 como tr\u00edu instrumental compuestu por bouzuki (Fernando Oyag\u00fcez), acordi\u00f3n diat\u00f3nica (Marcos G. Alonso) y xiblata travesera (Xurde Fern\u00e1ndez). Pa la grabaci\u00f3n del so primer discu incorpor\u00f3 la voz de la cantante tradicional Silvia Quesada que nel segundu trabayu sustituy\u00f3se pola voz de Mapi Quintana, lo que-y dio un toque jazz\u00edsticu al trabayu del grupu. \nArriendes del camb\u00e9u produc\u00edu na voz, tami\u00e9n hebo otres variaciones ente los m\u00fasicos, tando compuestu angua\u00f1o (2011), por cuatro m\u00fasicos (Fernando Oyag\u00fcez, bouzouki, guitarra, coros; Marcos G. Alonso, acordi\u00f3n diat\u00f3nicu; Gonzalo Pumares, viol\u00edn y coros y Juan Carlos Vega \"Cab\u00edn\": contrabaxu, baxu ll\u00e9tricu) y una cantante (Mapi Quintana), por m\u00e1s que na grabaci\u00f3n del so segundu discu participaron una bona riestra de m\u00fasicos."}
{"id": "32435", "revid": "37624", "url": "https://ast.wikipedia.org/wiki?curid=32435", "title": "Premiu Period\u00edsticu Moscones en Xix\u00f3n", "text": "L'Asociaci\u00f3n Moscones en Xix\u00f3n convoc\u00f3 per primer vegada esti premiu period\u00edsticu en 2004 y la \u00faltima ocasi\u00f3n en 2010. Nel concursu participen obres n'asturianu y en castell\u00e1n que fueren espublizaes en medios del mundu enteru y que dean a conocer los valores culturales, c\u00edvicos y \u00e9ticos del conceyu de Grau."}
{"id": "32437", "revid": "28171", "url": "https://ast.wikipedia.org/wiki?curid=32437", "title": "Laudelina Hortal", "text": "Laudelina Hortal Gonz\u00e1lez ye una cantante asturiana de tonada.\nLaudelina, como ye habitual nel mundu de la tonada, particip\u00f3 en bien de concursos faci\u00e9ndose col primer premiu nos de Xix\u00f3n (2006), Avil\u00e9s (2006), Uvi\u00e9u (2005 y 2006). Nos a\u00f1os 2006 y 2011figurar\u00eda nel list\u00e1u de les diez meyores voces del a\u00f1u dientro del Memorial Silvino Arg\u00fcelles.\nIgualmente recibir\u00eda'l \"Urogallo de Bronce\" conced\u00edu pol Centru Asturianu de Madrid nel a\u00f1u 2009."}
{"id": "32438", "revid": "28171", "url": "https://ast.wikipedia.org/wiki?curid=32438", "title": "Benetice", "text": "Benetice ye un pueblu de la Rep\u00fablica Checa, na rex\u00f3n de \"Vyso\u010dina\". N'\u00e9l viven 37 persones.\nYe posible ver el castiellu de Lipnice dende Benetice."}
{"id": "32439", "revid": "43102", "url": "https://ast.wikipedia.org/wiki?curid=32439", "title": "Jiu-jitsu brasilanu", "text": "El Jiu-jitsu brasilanu, conoc\u00edu tami\u00e9n pola denomaci\u00f3n inglesa de Brazilian Jiu-jitsu o BJJ, ye un arte marcial, deporte de combate, y sistema de defensa personal, centr\u00e1u nes t\u00e9uniques d'agarre y especialmente na llucha en suelu. Deriva del Yudu del Kodokan de primeros del sieglu XX, que pela so parte anici\u00f3 en delles escueles xaponeses (o ryu) de jujutsu a finales del sieglu XIX.\nEl Jiu-jitsu brasilanu ense\u00f1a qu'una persona m\u00e1s peque\u00f1a o m\u00e1s feble pue ser pa defendese con \u00e9situ d'un asaltante m\u00e1s grande y m\u00e1s fuerte usando palanques y t\u00e9uniques acionaes, especialmente aplicando ma\u00f1es articulares (sobre todiyos, rodiyes, mo\u00f1eques, coldos, costazos, cervicales) y estrangulamientos (los sangu\u00edneos sobre too) pa superar al otru. El Jiu-jitsu brasilanu pue entrenase pa campeonatos deportivos basaos n\u2019agarres (con y ensin chaqueta) o d'artes marciales mestes (MMA), o pa la defensa personal. L\u2019exercitamientu de los combates reglaos y llibres xuega un papel principal nel deprendimientu, concedi\u00e9ndose a l'aplicaci\u00f3n pr\u00e1utica, especialmente en competici\u00f3n, un plus pal progresu y ascensi\u00f3n a travi\u00e9s de los graos/cintos.\nHistoria.\nEl Jiu-jitsu brasilanu naci\u00f3 en Brasil per aciu de la llegada, nos primeros a\u00f1os del sieglu XX, del c\u00f3nsul xapon\u00e9s Mitsuyo Maeda, conoc\u00edu pol nomatu de \"Conde Koma\", que, dempu\u00e9s de demostrar nel cursu de los sos viaxes les t\u00e9uniques del yudu estilu Kodokan (ello ye, el que se prauticaba na primer escuela del fundador Jigoro Kano), del que sobre too dominaba l'aspeutu de la llucha en suelu, fund\u00f3 un dojo onde\u2019l tov\u00eda rapaz Carlos Gracie, f\u00edu de Gastao, un ricu home de negocios, converti\u00f3se n\u00fan de los sos meyores estudiantes. Un hermanu peque\u00f1u de Carlos, el renom\u00e1u Helio, engarr\u00f3se en decenes d'alcuentros llexendarios (como\u2019l famosu retu contra\u2019l campe\u00f3n de llucha llibre Waldemar Santana y el que tuvo contra \u00fan de los meyores yudoques de tolos tiempos, Masahiko Kimura), amos\u00f3 al mundu c\u00f3mo la t\u00e9unica escelente del Jiu-jitsu pod\u00eda llevar al \u00e9situ en combate tami\u00e9n a una persona menuda como Helio Gracie.\nNos a\u00f1os 80 del sieglu XX, destacaos miembros de la familia Gracie emigraron a los Estaos Xun\u00edos y organizaron torneos inter-estilos nos que desafiaben a lluchadores d'otros sistemes. El programa de televisi\u00f3n que retresmit\u00eda estos desaf\u00edos foi un \u00e9situ y, inspir\u00e1u pol movimientu brasilanu de combates cuasi sin regles que llamaben \"Vale Tudo\" (\u201cval too\u201d), naz nos EXA\u2019l renom\u00e1u Ultimate Fighting Championship, que se celebr\u00f3 per primer vegada en 1993. Amos\u00f3se asina al mundu la eficacia del jiu-jitsu brasilanu, que domin\u00f3 claramente a los otros m\u00e9todos nes tres primeres ediciones de 12.\nEl campe\u00f3n de la familia Gracie escoy\u00edu pa representar el so estilu de llucha foi Royce, \u00fan de los f\u00edos d'Helio: foi quien pa dominar, per aciu d'una gran habileza, a tolos lluchadores del torn\u00e9u, inclu\u00edos los m\u00e1s fuertes f\u00edsicamente y mui bien m\u00e1s pesaos. Colos sos 80 kg. Royce Gracie peracab\u00f3 (fizo que se rindieren) a los sos terribles oponentes usando palanques, estrangulamientos, llaves articulares, presiones doloroses y otres t\u00e9uniques eficaces poco avezaes n\u2019otres disciplines. Foi un \u00e9situ atayante que fizo conocer al mundu lo qu'angua\u00f1o def\u00ednese de manera m\u00e1s xen\u00e9rica como \"jiu-jitsu brasilanu\" (en cuenta de \"Gracie jiu jitsu\" como lu llamaben daquella), por honrar al pa\u00eds que tanto desendolc\u00f3 l'\"arte suave\".\nLa gran sonad\u00eda afalada pola fuercia de los medios americanos de comunicaci\u00f3n de mases llev\u00f3 al \u201cJiu-jitsu brasilanu\u201d a ser un deporte famosu per dayures, y dende ent\u00f3s el so espardimientu aument\u00f3 esponencialmente. G\u00fcei\u2019l movimientu internacional del BJJ ta a esi efeutu en medr\u00eda constante, per un llau como deporte recreativu en s\u00ed mesmu (nel los golpes t\u00e1n torgaos), pero tami\u00e9n como elementu fundamental de la preparaci\u00f3n de los lluchadores de \"MMA\" (artes marciales mestes), deporte de contautu m\u00e1ximu deriv\u00e1u del orixinal Vale Tudo brasilanu, qu'algam\u00f3 la fama cimera col International Vale Tudo Championship.\nT\u00e9unica.\nEn realid\u00e1\u2019l jiu-jitsu brasilanu, a pesar de lo que munchos piensen, nun ta mui llo\u00f1e del jujutsu xapon\u00e9s (trescrito dacuando como ju-jitsu o jiu-jitsu) o la so forma moderna que nun ye otra que\u2019l conoc\u00edu yudu. La verdadera diferencia, m\u00e1s que t\u00e9unica, alcu\u00e9ntrase nel m\u00e9todu y na estratexa: el yudu, por casu, pola mor de la reglamentaci\u00f3n, busca la victoria (Ippon) a travi\u00e9s del valtu perfeutu o del bloqu\u00e9u en suelu venti segundos o m\u00e1s pa llograr la rindici\u00f3n; esta restricci\u00f3n de tiempu fai que na pr\u00e1utica se privilexe m\u00e1s la llucha en posici\u00f3n vertical. En BJJ, per contrario, nun s\u2019espera vencer valtando, lo que solo da una ventaya de dos puntos, colo que ye inevitable que\u2019l combate siga la mayor parte del tiempu en suelu, onde nun ta prevista nenguna llende en casu d'unos segundos d'inactivid\u00e1 como asocede nel yudu o nes formes deportives del jiu-jitsu xapon\u00e9s. Poro, pal BJJ ye meyor l'intercambiu de llucha en suelu, onde la posici\u00f3n \"de guardia\", col adversariu trab\u00e1u ente les propies piernes cuando se ta p\u00e1mpana arriba, ye una de les principales carauter\u00edstiques del estilu, bien de veces puntu de partida p apalanques, estrangulamientos y inversiones de posici\u00f3n.\nLes posiciones m\u00e1s avezaes a respeutive del yudu o\u2019l jujutsu son la de montar a la rebalguina (que llamen \"montada\"; \"tate shiho gatame\" en xapon\u00e9s), o garrar al encruz, pechu con pechu (la \"cruzada\"; \"yoko shiho gatame\" en xapon\u00e9s). Posiciones desendolcaes de mou carauter\u00edsticu nel Jiu-jitsu brasilanu son la \"monta a caballu per detr\u00e1s\", m\u00e1s conocida como \"back mount\", perfecta pa estrangular; y la guardia \"en caparina\", coles rodiyes p'alantre y los pies ente les piernes del contrariu, perbona pa facer inversiones y poner al oponente en desventaya. Otres posiciones t\u00edpiques incl\u00fain: la guardia controlando los brazos coles piernes (spider guard), la media guardia, la guardia De La Riva, la rubber guard. Partiendo d'elles, como queda dicho, pue facese un refileru inacabable d'acabaciones, palanques y estrangulamientos al env\u00eds de contrarrestar la fuercia f\u00edsica d'oponentes inclusive muncho m\u00e1s pesaos."}
{"id": "32440", "revid": "5110", "url": "https://ast.wikipedia.org/wiki?curid=32440", "title": "Jiu Jitsu Brasile\u00f1u", "text": ""}
{"id": "32441", "revid": "5110", "url": "https://ast.wikipedia.org/wiki?curid=32441", "title": "Jiu-Jitsu brasile\u00f1u", "text": ""}
{"id": "32442", "revid": "37624", "url": "https://ast.wikipedia.org/wiki?curid=32442", "title": "Concepci\u00f3n (Chile)", "text": "Concepci\u00f3n ye una ciud\u00e1 de Chile. Tien una superficie de 221,6 km\u00b2 y tien una poblaci\u00f3n de 216.061 habitantes (data de 2002). Ye la capital industrial, sede de l'Archidi\u00f3cesis de Concepci\u00f3n y el noyu alministrativu y universitariu de la Octava Rex\u00f3n del Biob\u00edo y de la provincia hom\u00f3nima.\nHistoria.\nFoi fondada pol conquistador espa\u00f1ol Pedro de Valdivia nel 5 d'ochobre de 1550.\nCiudaes enurmu\u00f1aes.\nLes ciudades enurmu\u00f1aes de Concepci\u00f3n son les siguientes:"}
{"id": "32443", "revid": "43102", "url": "https://ast.wikipedia.org/wiki?curid=32443", "title": "Kenpo Americanu", "text": "El Kenpo Americanu o Kenpo K\u00e1rate ye un sistema d'artes marciales cre\u00e1u por Ed Parker, carauteriz\u00e1u pol usu d'una rabasera de movimientos r\u00e1pidos col env\u00eds de facese col oponente. Sopel\u00e9xase muncho como un sistema de defensa personal, y deriva d'artes marciales xaponeses tradicionales y d'otres como\u2019l Kung fu del sur de China, que s\u2019atopaben nel entemez cultural del \u1e24awai de la primer met\u00e1 del sieglu XX.\nParker introduxo a lo llargo de la so vida mui bien de cambeos nel arte, qu'afeutaben a principios, teor\u00edes y conceutos de movimientu asina como a la terminolox\u00eda. Cuando\u2019l maestru Parker morri\u00f3 ensin nomar un socesor pal so arte, dex\u00f3 detr\u00e1s de sigo un gran n\u00famberu d'instructores qu'ense\u00f1aron munches versiones estremaes de Kenpo Americanu.\nOr\u00edxenes del Kenpo Americanu.\nLa historia moderna del Kenpo Americanu empecipia nos a\u00f1os 1940, cuando\u2019l Gran Maestru James Mitose (1916\u20131981) entam\u00f3 a ense\u00f1ar en Hawaii\u2019l so estilu xapon\u00e9s patrimonial, el Kosho Shorei Ryu Kempo (o Kosho-ryu Kenpo). Esti arte de la familia Mitose, m\u00e1s tarde llam\u00e1u Kenpo Jujutsu, manga tradicionalmente\u2019l so orixe al Shaolin Kung Fu y a Bodhidharma. El Kenpo Jujutsu c\u00e9ntrase nos golpes de pu\u00f1u y pie, ma\u00f1es y valtos. L\u2019arte de Mitose yera mui llinial, ensin los movimientos circulares del Kenpo Americanu.\nWilliam Kwai Sun Chow, que y\u00e1 estudiara Kung-fu chinu con so padre, deprendi\u00f3 Kenpo con James Mitose, llegando a cintu negru de primer nivel. Chow escomenz\u00f3 despu\u00e9s a ense\u00f1ar un arte que llamaba Kenpo K\u00e1rate, mezclando los movimientos circulares que deprendiera de so padre col sistema que deprendiera de Mitose. Chow foi probando y camudando\u2019l so arte, adaut\u00e1ndolo a les necesidaes de los estudiantes americanos.\nEd Parker adeprendi\u00f3 Kenpo K\u00e1rate con William Chow, y lleg\u00f3 a cintu negru, anque a\u00f1os dempu\u00e9s Chow dixo que Parker nun algamara nam\u00e1i que\u2019l cintu p\u00farpura. Hailos tami\u00e9n que dicen que Parker solo llegara al cintu marr\u00f3n con Chow, quiciabes porque esti yera\u2019l grau col qu'escomenz\u00f3 a ense\u00f1ar n\u2019Utah en 1955. Al Tracy argumenta que Chow concedi\u00f3\u2019l \"sandan\" (cintu negru 3er Dan) a Parker n\u2019avientu de 1961.\nEl sistema conoc\u00edu como Kenpo Americanu foi desarroll\u00e1u por Ed Parker como heriede del arte de Chow. Parker revis\u00f3 los m\u00e9todos m\u00e1s anticuaos pa que prestaren pa los escenarios de combate de los tiempos modernos. Nesti periodu reestructur\u00f3 dafechu les formes y t\u00e9uniques del Kenpo Americanu. Allo\u00f1\u00f3se de los m\u00e9todos que ven\u00eden visiblemente d'otres artes (como les formes propies del Hung Gar) y estableci\u00f3 una rellaci\u00f3n m\u00e1s fondera ente les formes y el curr\u00edculum t\u00e9unicu de defensa personal del Kenpo Americanu. Tami\u00e9n refug\u00f3 los conceutos orientales que ten\u00eda por esot\u00e9ricos (p.e. el qi) y busc\u00f3 espresar l'arte en t\u00e9rminos de principios cient\u00edficos y met\u00e1fores occidentales.\nEvoluci\u00f3n del Kenpo Americanu.\nKenpo K\u00e1rate.\nDe mano Ed Parker llam\u00f3 al so arte Kenpo Jujitsu. Principi\u00f3 por ense\u00f1ar a otros compatriotes de Hawaii qu'estudiaben na Brigham Young University de Provo, Utah, en 1954. Pa 1956, y\u00e1 taba ense\u00f1ando de manera comercial en Provo. A finales de 1956 abri\u00f3 un estudiu en Pasadena, California. En 1960 espubliz\u00f3 un llibro sobre\u2019l so primer sistema. Esti carauteriz\u00e1base por tener muncha influyencia xaponesa, incluyendo l'usu de movimientos lliniales y circulares, t\u00e9uniques \"enfocaes\" y llaves, agarres y valtos al estilu del jujutsu.\nLes t\u00e9uniques de Kenpo d'Ed Parker yeren cambiaes de les qu'ense\u00f1aba William Chow, combinares con cambeos qu'incorporaben movimientos del Box\u00e9u, Yudu, y Lua.\nKenpo Chinu.\nCuando Ed Parker se sum\u00f3 a les artes chines empez\u00f3 a referise al so arte como \"Kenpo Chinu.\" Pola mor d'ello escribi\u00f3 \"Secretos del K\u00e1rate Chinu\", public\u00e1u en 1963, non muncho despu\u00e9s de \"Kenpo K\u00e1rate\". El programa t\u00e9unicu ten\u00eda semeyances reconocibles col Hung Gar, Choy Li Fut, y otres artes marciales chines del Sur, incluyendo dos formes, Tigre-Grulla y Pantera (o \"Book Set\"), y una pr\u00e1utica d'entrenamientu (\"Star Block\") que pod\u00eda venir del Hung Gar.\nKenpo Americanu.\nParker entam\u00f3 a codificar les sos tempranes conceiciones del Kenpo Chinu nuna interpretaci\u00f3n personal del arte estremada y evolucionada, abandonando por exemplu, a favor del ingl\u00e9s americanu, los elementos del llinguax y un bon n\u00famberu de tradiciones asi\u00e1tiques. Nesi periodu dex\u00f3 les t\u00e9uniques y principios organizaos neto que nes artes chines y xaponeses beneficiando\u2019l so propiu programa de formes y t\u00e9uniques. Envered\u00f3\u2019l so arte per cambeos continuos. Aconsey\u00f3 siempre qu'una vez que l'estudiante aprendiera la lleici\u00f3n espresada na \"fase ideal\" de la t\u00e9unica, ten\u00eda que siguir en cata d'aspeutos que pudieren encaxar nes sos necesidaes y posibilidaes personales. Am\u00e1s, los alumnos de Parker deprend\u00eden un curr\u00edculum diferente dependiendo de cu\u00e1ndo estudiaren con \u00e9l. Dalgunos prefer\u00eden el material m\u00e1s vieyu al m\u00e1s nuevu, quer\u00edan caltener el material m\u00e1s vieyu que Parker tentaba de sustituyir, o quer\u00eden amestar al kenpo qu'aprendieren nun periodu particular l'entrenamientu n\u2019otres artes marciales.\n\u00dan de los estudiantes m\u00e1s famosos y cintu negru honorariu d'Ed Parker foi Elvis Presley.\nGraduaciones.\nNel Kenpo Americanu hai un sistema b\u00e1sicu de graos consistente en Cintu Blancu, Amariellu, Naranxa, P\u00farpura, Azul, Verde, Marr\u00f3n Tercer Kyu, Marr\u00f3n Segundu Kyu, Marr\u00f3n Primer Kyu, y Cintu Negru de Primer a D\u00e9cimu Nivel. Les diferentes organizaciones tienen sistemes estremaos de cintos, por casu la WKKA (World Kenpo Karate Association) incl\u00fai un grau \"avanz\u00e1u\" pa cada cintu espres\u00e1u por una tira del siguiente nivel puesta al travi\u00e9s nun cabu del cintu, y tami\u00e9n incl\u00fai un Cintu Encarn\u00e1u de 3er Grau enantes del Negru de primer nivel. Los graos Dan de cintu negru t\u00e1n indicaos por \u201ctires\u201d encarnaes de media pulgada hasta\u2019l cuartu, y un \u201cbloque\u201d de cinco pulgaes pal quintu. D\u2019eh\u00ed p'arriba, van a\u00f1adi\u00e9ndose m\u00e1s tires de media pulgada hasta\u2019l novenu grau. Pal cintu negru 10u Dan, p\u00f3nense dos \u201cbloques\u201d de 5 pulgaes separaos por un espaciu de media pulgada."}
{"id": "32444", "revid": "10224", "url": "https://ast.wikipedia.org/wiki?curid=32444", "title": "Kenpo K\u00e1rate", "text": ""}
{"id": "32445", "revid": "10224", "url": "https://ast.wikipedia.org/wiki?curid=32445", "title": "Kenpo Karate", "text": ""}
{"id": "32446", "revid": "10224", "url": "https://ast.wikipedia.org/wiki?curid=32446", "title": "Kenpo K\u00e1rate Americanu", "text": ""}
{"id": "32447", "revid": "10224", "url": "https://ast.wikipedia.org/wiki?curid=32447", "title": "Kenpo Karate Americanu", "text": ""}
{"id": "32448", "revid": "10224", "url": "https://ast.wikipedia.org/wiki?curid=32448", "title": "Kenpo d'Ed Parker", "text": ""}
{"id": "32449", "revid": "10224", "url": "https://ast.wikipedia.org/wiki?curid=32449", "title": "Kenpo americanu", "text": ""}
{"id": "32450", "revid": "116", "url": "https://ast.wikipedia.org/wiki?curid=32450", "title": "Nippon Kempo", "text": "El Nippon Kempo o Nihon Kempo (\u65e5\u672c\u62f3\u6cd5) ye un arte marcial xapon\u00e9s centr\u00e1u en combates a contautu plenu nos que los prauticantes lleven un equipu proteutor dise\u00f1\u00e1u al efeutu (\"bogu kumite\") y empleguen una gran varied\u00e1 de t\u00e9uniques. En Xap\u00f3n ll\u00e1menlu a vegaes de forma acurtiada \"Nikken\".\nCarauter\u00edstiques.\nEl Nippon Kempo desendolc\u00f3lu en 1932 Masaru Sawayama (1906-1977), d\u00e1ndo-y la mesma importancia a les t\u00e9uniques de golpiar usando manes y pies, a les d'inmovilizaci\u00f3n y control, y a les proyeiciones y valtos. El Nippon Kempo ye un arte defensivu que nun llenda a los estudiantes en cuantes a metodolox\u00eda.\nDende un puntu de vista t\u00e9unicu, el Nippon Kempo ye un sistema d'artes marciales bas\u00e1u en t\u00e9uniques de golpes y pataes (\"atemi-waza\"), bloqueos (\"uke-waza\"), proyeiciones (\"nage-waza\"), llaves de torcimientu articular (\"kansetsu-gyakutori-waza\") y combate en suelu (\"ne-waza\"). Utiliza t\u00e9uniques derivaes d'otres artes como\u2019l yudu, jujutsu, aikido, k\u00e1rate, kung fu, box\u00e9u y llucha.\nLos prauticantes faen combate y prautiquen estes t\u00e9uniques protex\u00edos por un equipamientu acion\u00e1u, darr\u00e9u que l'arte praut\u00edcase a contautu plenu; poro, \u00fasense \"men\" (cascu), \"do\" (petu), \"kurobu\" (guantes), y \"mate ate\" (proteutor xenital). Ta permit\u00edo \u201cgarrar\u201d un pu\u00f1etazu o una patada, o facer una llave sobre una articulaci\u00f3n, y golpiar con rodiyes y coldos al cuerpu o a la cara tami\u00e9n suma puntos. Al favorecese les t\u00e9uniques a nivel altu, la pr\u00e1utica de tentar puntuar a\u00edna con un pu\u00f1etazu al \"men\" ye normal, polo que los prauticantes busquen aprender y desarrollar movimientos de cabeza y cuerpu pa evitar, esviar o contratacar munches combinaciones de pataes y pu\u00f1etazos.\nEn Xap\u00f3n el Nippon Kempo praut\u00edcase en m\u00e1s de cien universidaes, y ye parte del entrenamientu de manches fuercies policiales."}
{"id": "32451", "revid": "10224", "url": "https://ast.wikipedia.org/wiki?curid=32451", "title": "Nihon Kempo", "text": ""}
{"id": "32452", "revid": "28171", "url": "https://ast.wikipedia.org/wiki?curid=32452", "title": "Bashir Gemayel", "text": "Bashir Gemayel foi una personalid\u00e1 pol\u00edtica libanesa, militar y presidente electu d'El L\u00edbanu. Morri\u00f3'l 14 de setiembre de 1982 xunto con 26 miembros m\u00e1s de les falanxes cristianes nun atent\u00e1u na sede del so part\u00edu Kataeb. L'\u00fanicu acus\u00e1u pola so muerte foi Habib Tanious Shartouni.\nBiograf\u00eda.\nNaci\u00f3 en barriu d'Achrafieh, na ciud\u00e1 de Beirut y dientru d'una importante familia maronita. Yera'l redrueyu de seis hermanos y fiu de Pierre Gemayel fundaor del part\u00edu pol\u00edticu Falanxe Libanesa. Bashir Gemayel entr\u00f3 na Falanxe en 1962 dientru la estaya estudiantil. Foi al colexu de Notre Dame de Jamhour, tami\u00e9n al Institutu Liban\u00e9s Modernu y a la Universid\u00e1 de San Xose en Beirut en 1971. Llicenci\u00e1u en Drechu y Ciencies Pol\u00edtiques ingres\u00f3 en Colexu d'Abogaos de Beirut y exerci\u00f3 como talu na zona oeste la ciud\u00e1.\nEn 1970 Bashir foi secuestr\u00e1u por militantes palestinos y guard\u00e1u en campu de refuxiaos de Tel Al-Zaatar magar que foi lliber\u00e1u unes poques hores depu\u00e9s.\nEn 1971 fai un viax a los Estaos Xun\u00edos, ell\u00ed dir\u00e1 a l'Academia de Drechu Internacional. Ye nesi mesmu a\u00f1u cuando algama'l cargu d'inspector de la estaya militar de Falanxe que formar\u00e1 una milicia pa intentar calterner lo qu'ellos consideraben \"les amenaces palestines en territoriu liban\u00e9s\".\nLa guerra.\nEntamen a medrar les rocees, engarradielles y conflictos ente cristianos y miembros de la OLP (Organizaci\u00f3n pala lliberaci\u00f3n de Palestina) nos primeros a\u00f1os de la d\u00e9cada de los 70. Am\u00e9stense y sofiten a los palestinos grupos enforma de musulmanes sunites, drusos y dellos sectores de la izquierda libanesa, que s'opon\u00eden al part\u00edu Kataeb, formando toos ellos el llam\u00e1u \"Movimientu Nacional Liban\u00e9s\".\nLa guerra entama en 1975, tien Bashir Gemayel 28 a\u00f1os. Esi mesmu a\u00f1u foi acus\u00e1u polos grupos pro-palestinos de ser l'instigaor de \"s\u00e1badu prietu\" onde les falanxes cristianes asesinen a decenes o centenares de palestinos y libaneses musulmanes nel Beirut oriental control\u00e1u polos grupos paramilitares cristianos como rempuesta al asesinatu de dellos miembros de Kataeb unes hores enantes.\nEn 1976 muerre William Hawi d'un disparu d'un francotiraor na batalla Tal Al-Zaatar, cola so muerte Bashir convi\u00e9rtese nel cabezaleru de les milicies libaneses darr\u00e9u convi\u00e9rtese tami\u00e9n nun de los m\u00e1s importantes miembros del Frente liban\u00e9s, que yera una xuntanza de dellos part\u00edos pol\u00edticos de calter cristianu y comandante de la so estaya militar, les Fuercies Libaneses. Estes \u00faltimes yeren tami\u00e9n una xuntanza de milicies de calter paramilitar que refugaron a la OLP y a les tropes siries. Dirix\u00f3 a les sos tropes na \"Guerra de los cien d\u00edes\" en 1978. Naquel enfrentamientu los cristianos resistieren el bombard\u00e9u y l'ataque de les tropes siries nel este de Beirut y que durara tres meses. \nDepu\u00e9s d'una serie de victories militares Bashir convi\u00e9rtese nun referente de la comunid\u00e1 maronita, cuando se produz el so espoxigue como l\u00edder entamen a surdir odios y rocees ente les milicies de Bashir Gemayel, que yera la mayoritaria, y otres de calter tami\u00e9n paramilitar, de militancia menos numberosa y qu'operaben en dellos llugares llo\u00f1e de la capital Beirut, como yera'l casu de los Tigres de Dany Chamoun. En 1980 na ciud\u00e1 de Safra estos dos grupos enfrentaranse, los Tigres de Dany Chamoun sedr\u00e1n eliminaes dexando tol poder nes manes de Bashir.\nLa so muerte.\nEl 14 de setiembre de 1982, na sede del part\u00edu Kataeb n'Achrafieh, Bashir Gemayel falaba-yos a los sos collacios de part\u00edu por \u00faltima vegada como'l so cabezaleru y comandante de les Fuercies Libaneses. A les 16:10 de la tarde, una bomba espa\u00f1\u00f3 na so sede, matando a Bashir y 26 miembros m\u00e1s.\nShartouni Habib, miembru del Partido Nacional Socialista Siriu, y tami\u00e9n cristianu maronita, foi deteniu depu\u00e9s del asesinatu. Seg\u00fan elli punxiera-y la bomba porque \"Bachir vendiera'l pa\u00eds a Israel\". Foi encarcel\u00e1u ocho a\u00f1os y lliber\u00e1u poles tropes siries el 13 d'ochobre de 1990.\nLa so muerte foi condergada pol Conseyu de Segurid\u00e1 na so resoluci\u00f3n 520 y pol presidente de los Estaos Xun\u00edos Ronald Reagan. Reagan yera un de los pol\u00edticos que mas aprecio-y ten\u00eda dientru'l panorama pol\u00edticu internacional asina'l presidente americanu dixo falando sobro Bashir \"esti cabezaleru xoven y prometeor apurri\u00e9ranos la llume d'esperanza a El L\u00edbanu\".\nEl so gobiernu.\nEl 23 d'Agostu, 22 enantes del so asesinatu, Bashir Gemayel ye nom\u00e1u presidente d'El L\u00edbanu al ser l'\u00fanicu candidatu que presentara la so candidatura pala presidencia'l pa\u00eds. Durante'l so gobiernu dellos fechos sucedieron:\nEl 25 d'agostu despli\u00e9guense les Fuercies Internacionales de Paz d'orixe franc\u00e9s, americanu y italianu; el 30 d'agostu Yasser Arafat abandona Beirut; el 2 de setiembre \u00e1brese la ruta de Sodeco que taba considerada como una llende que separtaba a cristianos de musulmanes; el 4 de setiembre l'exercitu liban\u00e9s entra en Beirut Occidental por primer vegada dende l'entamu la guerra; el 9 de setiembre l'ex\u00e9rcitu liban\u00e9s entra por primer vegada en campamentu de refuxaos de Bourj el-Barajneh; el 11 de setiembre la econom\u00eda de merc\u00e1u de Beirut entama les sos actividaes y Bashir aconc\u00e9yase col ex-primer ministru liban\u00e9s Saeb Salam; el 13 de setiembre el puertu de Beirut entama a funcionar con normalid\u00e1 nes sos actividaes."}
{"id": "32453", "revid": "116", "url": "https://ast.wikipedia.org/wiki?curid=32453", "title": "Amador Rodr\u00edguez Men\u00e9ndez", "text": "Amador Rodr\u00edguez Men\u00e9ndez , conoc\u00edu art\u00edsticamente como Amador, foi un escultor asturianu.\nMagar que naci\u00f3 en Ceuta, Amador consid\u00e9rase asturianu, ya que nesta tierra nacieron so padre y so madre y a ella vino, a Cangas del Narcea, de ne\u00f1u. Estudi\u00f3 na Escuela de Comerciu de Xix\u00f3n.\nLos sos primeros pasos nel mundu art\u00edsticu dalos cola pintura, por m\u00e1s que ye la escultura na qu'algamar\u00e1 reconocimientu. Los sos primeros trabayos tienen a la figura humana como protagonista, pero alrodiu del a\u00f1u 1960 abandona definitivamente la figuraci\u00f3n, aceptando el racionalismu y les formes xeom\u00e9trique pures como'l cubu o la esfera, dos series a les que dedicar\u00e1 buena parte del so trabayu. El reconocimientu internacional lleg\u00f3-y nel a\u00f1u 1972 cola so participaci\u00f3n na XXXVI edici\u00f3n de la Bienal de Venecia.\nNel a\u00f1u 2014, la familia del escultor don\u00f3 18 obres d'estremaes d\u00f3mines del artista al Mus\u00e9u de Belles Artes d'Asturies y cedi\u00f3 otres tres en dep\u00f3situ, que vienen a completar la coleci\u00f3n d' Amador de la que dispon\u00eda l'equipamientu cultura d'Uvi\u00e9u"}
{"id": "32454", "revid": "43102", "url": "https://ast.wikipedia.org/wiki?curid=32454", "title": "My Thuy", "text": "My Thuy ye un conceyu de la provincia de Quang Binh, na comunid\u00e1 de Bac Trung Bo (Vietnam). En 2006 ten\u00eda 3.115 habitantes y el so t\u00e9rminu municipal ocupa 31,92 km\u00b2."}
{"id": "32455", "revid": "2", "url": "https://ast.wikipedia.org/wiki?curid=32455", "title": "Bashir gemayel", "text": ""}
{"id": "32456", "revid": "109034", "url": "https://ast.wikipedia.org/wiki?curid=32456", "title": "Capoeira", "text": "La capoeira ye un arte marcial afro-brasilanu que gua\u00f1a nos m\u00e9todos de combate y nes dances de los pueblos africanos de los tiempos de la esclavit\u00fa en Brasil. Estr\u00e9mase de les otres artes marciales pela so vertiente ll\u00fadica y davezu acrob\u00e1tica. Les piernes y pies \u00fasense enforma en combate, pero tami\u00e9n pueden emplegase otres partes del cuerpu como, sobre too, les manes, la cabeza, les rodiyes y los coldos. La \"capoeira\" xu\u00e9gase y/o ll\u00fachase de distintes formes, a diferentes altures y a diferentes velocidaes, acompa\u00f1ada de cutiu por instrumentos, cantares y palmaes.\nEtimolox\u00eda.\nNun se conoz muncho del orixe de la pallabra \u201c\"capoeira\"\u201d. Sicas\u00ed hai distintes teor\u00edes que traten d'esplicalu. Una diz que vien escurque de la pallabra qu'en llingua tupi-guarani significa \u201cclaru\u201d o \u201ccampu rasu\u201d, por vese davezu a los esclavos fux\u00edos entrenando nesos sitios al env\u00eds de defendese de los amos que quer\u00eden prindalos. Otra versi\u00f3n refierse a la pallabra portuguesa \u201c\"capoeira\"\u201d, que designa al piteru y al tipu de cesta de blima que val\u00eda pa tresportar a estes aves. Los esclavos dir\u00eden al merc\u00e1u coles cestes a vender estos animales, aprovechando la oportunid\u00e1 pa prauticar estos biltos de llucha, qu'habr\u00eden llamase capoeira por tresposici\u00f3n cola mercanc\u00eda que llevaben.\nHistoria.\nAniciu de la capoeira.\nYe perdif\u00edcil describir con detalle\u2019l nacimientu d'esti arte marcial de magar surdi\u00f3 na clandestinid\u00e1, nun dexando por ello cuasi escataf\u00edn (documentos, escritos, etc) pa contar la so hestoria.\nDalgunos consideren la \"capoeira\" africana dafechu, por mor de que tolo que la constit\u00fai esiste, o esisti\u00f3, de dalguna manera n\u2019Africa. Ye posible que la capoeira tea mui inspirada nes t\u00e9uniques de combate de los ex\u00e9rcitos del Reinu Kongo, que comprend\u00eda los actuales Rep\u00fablica Democr\u00e1tica d'El Congu, El Congu, Angola y Gab\u00f3n. Esti arte de guerra a mano vac\u00eda aprend\u00edase a los guerreros que ten\u00eden que s\u2019enfrentar a los ex\u00e9rcitos d'ocupaci\u00f3n. Seg\u00fan la Socied\u00e1 d'Historiadores del Congo-Brazzaville recib\u00eda\u2019l nome de \u201cNgo-Lo\u201d (\u201cla fuercia de la pantera\u201d, que yera\u2019l t\u00f3tem tradicional del pueblu Kongo). Pero otros piensen que ye brasilanu dafechu, porque naci\u00f3 nel territoriu de Brasil por muncho que los sos creadores fueren esclavos ven\u00edos d'\u00c1frica.\nEnsin embargu la versi\u00f3n m\u00e1s aceutada diz que la Capoeira ye de xuru afro-brasilana: mientres hubo esclavit\u00fa en Brasil dende\u2019l sieglu XVI, los portugueses estremaron y mezclaron distintes tribus africanes p'amenorgar los riesgos de revueltes; pueblos distintos entraron en contautu, y d'esti atropamientu heteroxeneu naci\u00f3 la primer forma de capoeira, una combinaci\u00f3n de lluches y tradiciones africanes nel contestu de la socied\u00e1 colonial portuguesa nel Brasil.\nPrauticar la \"capoeira\" yera una forma de rebeli\u00f3n contra la socied\u00e1 esclavista. Los primeros capoeiristes entren\u00e1bense na llucha atapando\u2019l so arte marcial baxo l'apariencia d'un xuegu; d'esta miente, cuando los amos asomaben, el calter marcial quedaba esll\u00edu pola m\u00fasica y los cantares, el combate tresform\u00e1base de secute nuna mena de baille en forma de xuegu \u00e1xil que tracamundiaba la rocea d'aquellos y torg\u00e1balos ver la naturaleza b\u00e9lica de la capoeira al pensar que nun yera m\u00e1s qu'otra \u201c\"brincadeira\"\u201d (xuegu o trebeyu) d'esclavos.\nLa capoeira prautic\u00e1base tami\u00e9n nos \u201c\"quilombos\"\u201d, abeyos secretos d'esclavos fux\u00edos creaos en llugares a desencomano pa escapar de los sos verdugos. El m\u00e1s conoc\u00edu, \u201c\"O Quilombo dos Palmares\"\u201d, dur\u00f3 m\u00e1s d'un sieglu y foi oxetu de numberosos cantares; el so representante m\u00e1s renom\u00e1u, Zumbi dos Palmares, foi \u00fan de los cabezaleros de la resistencia de los esclavos africanos.\nLa capoeira supon\u00eda tami\u00e9n una forma de llinguax corporal: los primeros esclavos, que falaben lling\u00fces estremaes y pertenec\u00eden a cultures diferentes, crear\u00edenla casualmente o non como una especie de factor de comunicaci\u00f3n inter\u00e9tnica.\nLes anteriores son les esplicatives emit\u00edes m\u00e1s de cutiu. Munchos historiadores tentaron d'esplicar les circunstancies de la nacencia de la capoeira, pero nun paez que seya posible facelo d'una manera formal y absoluta.\nPeriodu poscolonial.\nCada vez m\u00e1s conocida y definida na historia de Brasil, la capoeira va sobrevivir hasta la independencia del pa\u00eds en 1822 y el desaniciu (oficial) de la esclavit\u00fa en 1888, pero inda sigue siendo mal vista pola autorid\u00e1, que l'albidra peligrosa. \u00dasenla especialmente los lladrones y matones de toa castra, axuntaos en bandes rivales llamaes \u201c\"maltas de capoeira\"\u201d; la capoeira prautic\u00e1base na cai y los \u201c\"capoeiristas\"\u201d o la \u201c\"capoeira\"\u201d causaben baruyos, y\u00e1 que la utilizaben davezu pa iguar les sos cuentes n\u2019enfrentamientos sangrinos.\nCuando la Guerra de la Triple Alianza col Paragu\u00e1i, Brasil unvi\u00f3 numberosos esclavos y condenaos a lluchar empara de la so llibert\u00e1, y munchos capoeiristes morrieron por un pa\u00eds que nun-yos ten\u00eda ci\u00f1u dalu.\nEn 1890, al env\u00eds de torgar la vaga creciente de la capoeira, instituy\u00f3se en Brasil el delitu de \u201c\"capoeiragem\"\u201d pa penar a los culpables de prauticar la capoeira. Al que garraben prautic\u00e1ndola prind\u00e1benlu y pod\u00eden unvialu a trabayos forciaos.\nD\u2019esta miente la capoeira calt\u00favose p\u00fablicamente atapada bien de tiempu, y esti est\u00e1u asumi\u00f3se nos \u201cc\u00f3digos\u201d capoeiristes: estos pasaron a ser an\u00f3nimos y a conocese nam\u00e1i pol so \u201c\"apelido\"\u201d o nomatu, a escoyer arb\u00edes llixeres y tresportables, y a facer el toque de la \u201c\"cavalaria\"\u201d (caballer\u00eda) pa sollertar de la llegada de les autoridaes y permitir xispiar a los capoeiristes.\nPrimeros del sieglu XX.\nA primeros del sieglu XX la capoeira foi algamando cada vez m\u00e1s popularid\u00e1, democrat\u00edzase y gana en respetabilid\u00e1. Foi sofitada po munchos artistes, pensadores y personaxes p\u00fablicos brasilanos qu'empecipiaron a atalantar la posibilid\u00e1 de convertila nuna de les manifestaciones populares y culturales brasilanes.\nNos a\u00f1os 1930, Manuel dos Reis Machado, m\u00e1s conoc\u00edu como Mestre Bimba, fund\u00f3 en Salvador de Bahia la primer escuela de capoeira, que llam\u00f3 \u201c\"Centro de Cultura Fisica e Capoeira Regional\"\u201d. Esti ye un soced\u00edu singular, porque daquella la capoeira solamente s\u2019aprend\u00eda na cai y, poro, entrenala nuna sala con programes codificaos (son por casu famoses les \u201cocho secuencies de Mestre Bimba\u201d) yera una noved\u00e1 y anticipa les munches academies que se van crear de sigu\u00edo.\nLa Capoeira Rexonal estr\u00e9mase de la tradicional porque Mestre Bimba va amesta-y elementos de \u201cBatuque\u201d, una llucha africana que prauticara so padre, y otros elementos esbillaos d'artes marciales estranxeres pa facer una llucha diferente de la capoeira tradicional. \u00dan de los sos deseos tami\u00e9n yera llimpiar la imaxe de la capoeira estrem\u00e1ndola del bandolerismu y de los problemes de delincuencia de la socied\u00e1 brasilana de la d\u00f3mina. Pa ello s\u00f3lo aceuta na so academia a persones que seyan p'acreitar un puestu de trabayu o una situaci\u00f3n honrada, colo que la primer xeneraci\u00f3n d'alumnos son na so mayor\u00eda mozos blancos de families riques, lo que daquella yera una forma de respetabilid\u00e1.\nEn 1952 foi quien a atrayer l'atenci\u00f3n del presidente brasilanu d'ent\u00f3s, Getulio Vargas, y fai una demostraci\u00f3n que va llograr qu'al so t\u00e9rminu\u2019l presidente diga que la capoeira ye\u2019l \u201cverdaderu deporte nacional\u201d.\nNun sen contrariu dafechu al de Mestre Bimba, Vicente Ferreira Pastinha, conoc\u00edu como Mestre Pastinha, encarna la corriente que quier caltener en cierta midida la capoeira tradicional, que va llamase \u201c\"Capoeira Angola\"\u201d.\nEstos finxos son los que permiten a la capoeira remanecer del so veru y afitase angua\u00f1o como una de les actividaes deportives m\u00e1s prauticaes polos brasilanos xunto col f\u00fatbol, el bal\u00f3n volea y el Jiu-jitsu brasilanu.\nLa capoeira g\u00fcei.\nCol espoxigue de la capoeira, foi surdiendo en Brasil un bon n\u00famberu de grupos, y alredor de 1970 \u00fan d'ellos cre\u00f3 un sistema de gordones a asemeyanza de los cintos de color de les artes marciales asi\u00e1tiques. Ensin embargu nun hai uniformid\u00e1 ente los distintos grupos de capoeira a respeutive los colores de los gordones. Cada grupu tien una graduaci\u00f3n propia de colores. Davezu\u2019l primeru ye\u2019l blancu, que representa la virxinid\u00e1, cuando too ta por deprender, pero a veces pue ser verde claro como se\u00f1a d'un frutu qu'inda nun ta maduru. Y hasta hai grupos onde\u2019l gord\u00f3n blancu ye\u2019l de los maestros. Esto demuestra les diferencies esistentes ente los grupos.\nLa d\u00e9cada de 1980 y el resurdimientu de los movimientos de concienciaci\u00f3n de la negrit\u00fa afalaron l'apaici\u00f3n de grupos que buscaben acercase a la tradici\u00f3n. Pelos mesmos a\u00f1os van esperdig\u00e1ndose los profesores de capoeira per tol mundu.\nA nivel internacional esta disciplina ta mayoritariamente organizada en grupos, ca\u00fan d'ellos compuestu d'academies y d'escueles. Cada grupu tien les sos propies aspiraciones, pr\u00e1utiques y vezos, pero conservando siempre la base cultural com\u00fan de la disciplina.\nLa roda.\nLa principal carauter\u00edstica, y ilustraci\u00f3n perfeuta de la capoeira, ye la \"roda\". La \"roda\" (corru) ye\u2019l c\u00edrculu que formen los capoeiristes nes sos lluches, que se llamen \"jogos\" (xuegos). \nNa \"roda\" t\u00e1n representaos tolos aspeutos de la capoeira: el marcial, coles sos lluches, y l'art\u00edsticu, coles \u201cfloreis\u201d (acrobacies), los cantares y los instrumentos t\u00edpicos de la capoeira. El xuegu simboliza la llucha, el llinguax corporal y la conversaci\u00f3n non verbal ente los dos collacios. Esti corru, que llenda l'espaciu de xuegu, presta sobre too pa crear un ambiente atopadizu pal espect\u00e1culu. N\u2019efeutu esti corru crea, per aciu de los cantares y ritmos brasilanos, un ambiente folixeru y caldu qu'\u201cenllena d'enerx\u00eda\u201d a los capoeiristas que s\u2019enfrenten dientro\u2019l c\u00edrculu.\nNuna \"roda\" t\u00edpica at\u00f3pense los instrumentos de m\u00fasica brasilana siguientes: \nLa persona que tien el berimbau gunga (el de son\u00edu m\u00e1s grave) controla la \"roda\", y ye la que decide\u2019l ritmu de la m\u00fasica y, poro, el tipu de xuegu que tienen que facer los capoeiristes metanes la \"roda\". Decide tami\u00e9n l'entamu y el final de la \"roda\".\nNa \"Capoeira Angola\" la composici\u00f3n m\u00e1s avezada ye:\nPrincipalmente hai dos estilos estremaos: \"Angola\" y \"Rexonal\". La Capoeira Angola ye la tradicional, nomada asina pol Mestre Pastinha, que pretend\u00eda conservar los vezos antiguos qu'esta ten\u00eda arreyaos, a la escontra de la creaci\u00f3n de la Capoeira Rexonal por Mestre Bimba, que pretend\u00eda fradar l'arte de tolo que pod\u00eda facelu menos afechiscu en combate. \nEl capoeirista que canta infl\u00fai tami\u00e9n nel \"jogo\" que tien llugar metanes la \"roda\". Al efeutu los cantares qu'acompa\u00f1en el ritmu tienen davezu munchu xac\u00edu: cuenten una historia que sopelexa dellos valores o, simplemente, carauter\u00edstiques de xuegu qu'hai que tratar de reproducir na \"roda\". Un bon capoeirista tien que ser pa interpretar el ritmu y los cantares en visu a facer el xuegu que correspuenda, ello ye, adautar la so velocid\u00e1 y movimientos al ritmu de los instrumentos, y poner en pr\u00e1utica los valores y carauter\u00edstiques de xuegu que seya menester nos cantares. Por exemplu un xuegu enllenu de picard\u00eda (\"mandinga\"), o d'acrobacies, o inclusive de movimientos d'animales.\nL\u2019entamu de la \"roda\" sigue un ritual precisu. Acabante formar el corru, dos capoeiristes all\u00e9guense enclicaos al pie del berimbau central y esperen. Nel intre los instrumentos entren n\u2019aici\u00f3n con un orde bien concretu: el berimbau central escomienza solu, ent\u00f3s los otros acomp\u00e1\u00f1enlu, dempu\u00e9s ye la vez del atabaque, sigu\u00edu del pandeiro y, finalmente, del agogo. Cuando tolos instrumentos t\u00e1n tocando, un capoeirista escomienza a cantar: canta les coples solu, y tol corru repite los estribillos a coru. Solamente cuando la \"roda\" canta\u2019l primer estribillu los dos capoeiristes que taben al aguarde pueden entamar a \u201cxugar\u201d. Siguidamente cualesquier de los otros capoeiristes pue garrar la vez d'\u00fan de los dos protagonistes enclic\u00e1ndose primero al pie del berimbau central.\nEscueles.\nLa capoeira apri\u00e9ndese nel sen d'escueles especializaes, llamaes academies, onde reina una xerarqu\u00eda mui precisa ente\u2019l \"Mestre\" y los alumnos. Perbaxo\u2019l maestru ta\u2019l contramaestre (o \"mestrando\"), sigu\u00edu del profesor, l'instructor y el monitor (o \"graduado\"). Los monitores pueden entamar a dar clases a los rapacinos o aidar a daqui\u00e9n con m\u00e1s grau, pero xeneralmente ye dende\u2019l grau d'instructor cuando se dan clases de capoeira. La disciplina y el respetu mutuos son valores fundamentales nesta pr\u00e1utica.\nNa capoeira deportiva los distintos niveles t\u00e9unicos d'un capoeirista pueden tar reconoc\u00edos (neto que nel yudu o nel k\u00e1rate) pola concesi\u00f3n d'un gord\u00f3n de color, correspondiendo cada color a un grau o nivel de conocencia (t\u00e9unica, hestoria, cantares, instrumentos, etc.). El grau non solamente reconoz capacidaes t\u00e9uniques del prauticante, sin\u00f3n que tami\u00e9n recompensa\u2019l so nivel de dedicaci\u00f3n o implicaci\u00f3n cola so escuela o grupu (organizaci\u00f3n, participaci\u00f3n n\u2019exhibiciones, etc.)\nHai grupos, sobre too los m\u00e1s tradicionales, que nun utilicen graos. Cuando lo faen, el n\u00famberu de graos y los colores de los gordones correspondientes nun son id\u00e9nticos pa tolos grupos. Los que prautiquen la \"Capoeira Angola\" nun utilicen graos nin gordones.\nBatizado.\nEl \"Batizado\" (bautismu) ye\u2019l pasu de grau. Pa ello ap\u00e1utase davezu una selmana o menos de pr\u00e1utiques, cola intervenci\u00f3n de persones de nivel ven\u00edes de tol mundu. Tien que tar presente un \"mestre\". Pa cada nivel los alumnos tresnen peque\u00f1os espect\u00e1culos de danza, de cantares, de m\u00fasica\u2026 o demostraciones de capoeira colos profesores y instructores.\nAp\u00e9llase a los alumnos pol so \u201cnome de capoeira\u201d. Llueu, unu a unu, van xugando con \u00fan de los profesores, hasta que los valten, al env\u00eds de ser introduc\u00edos al mundu de la capoeira y asina recibir el primer gord\u00f3n. Acabante pasar tolos del mesmu nivel, los alumnos xueguen ente ellos. Dempu\u00e9s se-yos da\u2019l gord\u00f3n (equivalente, por analox\u00eda, a un cintu n\u2019otres artes marciales).\nMaculel\u00ea.\nEl \"maculel\u00ea\" ye parte de la vida y hestoria de la capoeira.\nEl maculel\u00ea ye una danza prauticada en toles academies o escueles de capoeira. Los sos gua\u00f1os t\u00e1n nos cortadores de ca\u00f1a d'azucre qu'usaben los machetes pal entrenamientu. El ritmu nesta danza ponlu l'atabaque. Los xugadores entamen una \"roda\" alredor del atabaque. Faen la \"ginga\" al ritmu del instrumentu y esfronen ente ellos unos palos llamaos \"grimas\" que lleven en cada mano, fechos tradicionalmente de madera de \u201cbirib\u00e1\u201d (rollinia mucosa). Nel orixe los xugadores de \"maculel\u00ea\" emplegaben machetes o sables, sustituy\u00edos g\u00fcei por palos por motivos de segurid\u00e1, masque dellos grupos xueguen tov\u00eda con armes blanques.\nSamba de Roda.\nLa \"samba de roda\" ye otra forma de danza prauticada na capoeira, col ritmu marc\u00e1u pol son del berimbau, del pandeiro y del atabaque.\nLos capoeiristes faen una \"roda\". La \"samba de roda\" nun ta reglamentada, sin\u00f3n que ye llibre. Ye un mediu pa que los xugadores s\u2019espresen, pa entamar xar\u00e9u ente ellos. Prauticada por tolos capoeiristes, precisa un xuegu r\u00e1pidu de piernes que rique munches hores de pr\u00e1utica."}
{"id": "32457", "revid": "2", "url": "https://ast.wikipedia.org/wiki?curid=32457", "title": "Amador (escultor)", "text": ""}
{"id": "32460", "revid": "43102", "url": "https://ast.wikipedia.org/wiki?curid=32460", "title": "Taekkyon", "text": "El Taekkyon, (\ud0dc\uaef8) ye un arte marcial tradicional coreanu en munchos aspeutos asemey\u00e1u a una danza por mor de los sos movimientos llixeros y aparentemente febles, qu'ensin embargu escuenden una gran fuercia que pue causar al oponente un gran da\u00f1u, inclusive la muerte. Estos b\u00e1sense muncho en pataes a nivel baxu y barr\u00edos pa facer perder l'equilibriu al oponente y valtalu.\nHistoria del Taekkyon.\nLa pr\u00e1utica del del Taekkyon (antiguu Subak) nun paez que tuviera nunca mui estendida pela pen\u00ednsula coreana, pero foi frecuente al rodiu d'Hanyang, la capital de la Dinast\u00eda Joseon. Nel cumal de la so popularid\u00e1 inclusive\u2019l rei lu prauticaba y yeren corrientes los torneos. Ensin embargu \u00e9stos foron torgaos pol siguiente rei per aciu de los apuestes que ten\u00eden llugar alredor d'ellos (la xente llegaba a xugase hasta la muyer y la casa), converti\u00e9ndolu asina nun arte militar a cencielles. A primeros de la Dinast\u00eda Joseon el primitivu Subak dixebr\u00f3se en dos: el \"yusul\" y el Taekkyon., \nEl Taekkyon ta document\u00e1u como un arte marcial con puxu nun llibru de 1895 sobre deportes y xuegos de Corea.\nEl Taekkyon sufri\u00f3 un duru golpe cuando'l Neoconfucionismu medr\u00f3 en popularid\u00e1, y la ocupaci\u00f3n xaponesa da\u00f1\u00f3lu tov\u00eda m\u00e1s hasta'l puntu de que l'arte desanici\u00f3se cuasimente. El Taekkyon disfrut\u00f3 d'un resurdimientu nes d\u00e9cades que siguieron al final del periodu colonial xapon\u00e9s en 1945. El prauticante de Taekkyon de la \"vieya escuela\", Song Duk-Ki, caltuvo la pr\u00e1utica a travi\u00e9s de la ocupaci\u00f3n xaponesa y en resultes sem\u00f3 la grana pa la rexeneraci\u00f3n del arte. Converti\u00f3se nel primer tesoru cultural viviente del taekkyon, siendo \u00e9sti l'\u00fanicu arte marcial tradicional coreanu que poseye esta calificaci\u00f3n.\nT\u00e9uniques.\nEl Taekkyon tien munchos tipos de t\u00e9uniques, ente elles les de mano y pierna asina como llaves articulares y testeraes. Ensin embargu g\u00fcei los distintos estilos nun tienen siempre en cuenta toles t\u00e9uniques. En toos ellos, como soced\u00eda nel pas\u00e1u, les pataes son les dominantes. El Taekkyon apriende una gran bayura de pataes, especialmente a nivel baxu como'l \u201cddanjuk\u201d, y blincos.\nLos movimientos del Taekkyon son fluy\u00edos y en forma de danza, colos prauticantes movi\u00e9ndose de contino. Ye carauter\u00edsticu'l constante doblar y espurrir les rodiyes, lo que se llama \u201co-kum jil\u201d. Los sos movimientos pueden asemeyase a los del Taekwondo, pero les t\u00e9uniques y principios del Taekkyon estr\u00e9mense enforma de los de cualesquier otru arte marcial coreanu. Por exemplu'l Taekkyon nun emplega movimientos s\u00f3pitos de rodiyes. Los principios y m\u00e9todos usaos pa espurrir la pierna c\u00e9ntrense en poner m\u00e1s arte que fuercia. \nNel Taekkyon f\u00e1ense munchos barr\u00edos con pataes baxes cola pierna adelantrada reuta, usando la bola'l pie y el calca\u00f1u, y pataes altes fluy\u00edes en media lluna. Munches pataes saquen la pierna de la llinia central pa fuera, lo que se llama \u201cgyot cha gi\u201d, y de fuera pa dientro usando'l borde del calca\u00f1u y del pie. \u00dasense tami\u00e9n ma\u00f1es como trespi\u00e9s haza dientro, saltos de muria, finximientos, cambeos de ritmu y pasos resbariosos. L'arte ye tami\u00e9n como una danza na que'l lluchador cambia de contino la guardia d'izquierda a derecha per aciu de caminar p'alantre y p'atr\u00e1s colos brazos altos y preparaos pa la defensa.\nLes pataes baxes, avezaes nel Taekkyon, \u00fasense pa bloquiar les pataes del oponente. Pero tami\u00e9n incl\u00fain estes pataes barr\u00edos de pierna y golpaes direutes a la rodiya. Hai alredor de 10 t\u00e9uniques b\u00e1siques distintes d'esti grupu de t\u00e9uniques llam\u00e1u \"ddanjuk\".\nAspeutu deportivu.\nCuando se prautica en competici\u00f3n, el Taekkyon fai usu d'un conxuntu menor de t\u00e9uniques, empobinaes s\u00f3lo a garrar y patiar. Conc\u00e9dense puntos al que valta (o baxa) al oponente al suelu, lu saca del ring o lu patia na cabeza. Nun hai golpes cola mano o cola cabeza, y mancar a costa fecha al oponente ta torgao. Les pataes a la cabeza avecen ser dures, pero con poca fuercia, y los lluchadores nun pueden tentar de valtar al oponente con emburriones como nel box\u00e9u occidental o nel muay thai. Los combates dec\u00eddense a veces al meyor de tres valtos, ganando'l primeru n'algamar dos puntos. Pero distintes asociaciones modernes empleguen regles una migaya estremaes. Al que nun tea avez\u00e1u a velos los combates pueden paece-y alcuentros de ciertu cuid\u00e1u pero folixeros. Los competidores arr\u00f3diense prudentes, cambiando de pasu de contino y amagando con pataes baxes, enantes d'espa\u00f1ar nuna rabasera d'aici\u00f3n que pue facer qu'un lluchador dea col llombu en suelu.\nDesarrollu modernu.\nEn 1987 la personalid\u00e1 m\u00e1s importante de la tresmisi\u00f3n del Taekkyon, Song Duk-ki, nom\u00e1u tesoru nacional pol gobiernu de Corea del Sur, morri\u00f3 a la ed\u00e1 de 94 a\u00f1os. Bien llueu, nel mesmu a\u00f1u, Shin Han-Seung (m\u00e1ximu responsable de la calificaci\u00f3n del Taekkyon como tesoru cultural intanxible) morri\u00f3 tami\u00e9n. Dende ent\u00f3s permanecen actives delles asociaciones de Taekkyon que tienen prop\u00f3sitos diferentes.\nLes \u00faniques asociaciones autorizaes de Taekkyon son:\nEl Taekkyon ta prendiendo tami\u00e9n n'otres naciones de tol mundu, con organizaciones en:"}
{"id": "32461", "revid": "10224", "url": "https://ast.wikipedia.org/wiki?curid=32461", "title": "Taekkyeon", "text": ""}
{"id": "32462", "revid": "10224", "url": "https://ast.wikipedia.org/wiki?curid=32462", "title": "Taekyon", "text": ""}
{"id": "32463", "revid": "10224", "url": "https://ast.wikipedia.org/wiki?curid=32463", "title": "Krav maga", "text": ""}
{"id": "32464", "revid": "43102", "url": "https://ast.wikipedia.org/wiki?curid=32464", "title": "Liriu", "text": "\u200eCol nome de liriu conozse n'Asturies un refileru de xuegos que tienen como puntu en com\u00fan l'usu de dos pieces de madera: una allargada, la \u201cmachorra\u201d, y otra m\u00e1s peque\u00f1a y afilada pelos estremos, nomada \u201cliriu\u201d.\nL'aici\u00f3n motriz com\u00fan d'estos xuegos ye la siguiente: el xugador tendr\u00e1 que llevantar el liriu del suelu golpi\u00e1ndolu cola machorra y, una vegada tea nel aire, aventa-y otra vuelta, bien p'allo\u00f1alu lo m\u00e1s que se puea, bien pa empobinalu a un sitiu determin\u00e1u.\nTradicionalmente, yera un xuegu de cai practic\u00e1u por ne\u00f1os, anque nun privativamente varones. Angua\u00f1o, cola fin de recuperar el xuegu del escaezu, t\u00e1 produci\u00e9ndose un procesu d'esportificaci\u00f3n, abander\u00e1u polos miembros del Conceyu Nacional de Liriu.\nAm\u00e1s, anque esti xuegu seya tradicional asturianu, nun ye privativu d'Asturies: la mesma aici\u00f3n motriz esp\u00e1rdese dende la India hasta Cuba.\nEl nome del xuegu: orixe confusu y varied\u00e1.\nLa etimolox\u00eda de la pallabra \u201cliriu\u201d ye desconocida, anque la esistencia de rimes propies y referentes al xuegu (\"Liriulariu, a la casa'l boticariu\"; \"Liriulariu, a la pica'l campanariu\"), mui asemeyaes al nome del xuegu navarru \"irulario\" [n'eskera, hiru=tr\u00e9s], f\u00f3rmula tami\u00e9n recoyida nel Pa\u00eds Vascu por Garmendia Larranaga en Ume Jolasak (2007), sofiten la teor\u00eda de que la pallabra \"liriu\" proceda de \"l'iriu\". \nPero, anque \u201cliriu\u201d ye'l nome m\u00e1s espard\u00edu, esti conxuntu de xuegos recibe nomes estremaos seg\u00fan seya'l llugar onde se xuegue: palu na Cuenca del Nal\u00f3n; palill.u o paliyu, pa la zona occidental; biyarda, na zona eo-naviega; la gocha, en Teberga; salta marrana en Riosa; birlla en Mer\u00e9, LLanes; birya en Cabrales. Tami\u00e9n recibe'l nome de \u201cpala\u201d cuando la machorra se sustit\u00fai por una paleta de madera.\nVariantes del liriu.\nHai variantes abondo de xuegos que comparten l'aici\u00f3n motriz referida na introducci\u00f3n. \nDiccionariu.\nEl liriu tien aver\u00e1u un bayurosu glosariu de t\u00e9rminos usaos. A los diferentes nomes del xuegu seg\u00fan los llugares onde se practica, hai que sumar los nomes de los preseos, de les t\u00e9uniques y de les xugades."}
{"id": "32465", "revid": "37624", "url": "https://ast.wikipedia.org/wiki?curid=32465", "title": "Conceyu Nacional de Liriu", "text": "El Conceyu Nacional de Liriu (CNL) ye un proyeutu d'esportificaci\u00f3n del xuegu del liriu, cola fin de dotalu d'una reglamentaci\u00f3n est\u00e1ndar y d'un calendariu d'actividaes l\u00fadiques, competitives ya educatives que permitan el so espardimientu y lu saquen del escaezu que'l xuegu, como buena parte del padremo\u00f1u cultural asturianu, sufre ente les nueves xeneraciones.\nEl CNL ta form\u00e1u por un grupu de persones, equipos y clubes esportivos dedicaos al llabor d'espardimientu del liriu, ensin \u00e1nimu de lucru.\nHistoria.\nL'anicitiva de crear un grupu cola pretensi\u00f3n d'esportificar el xuegu del liriu surde nos caberos meses del a\u00f1u 2008 coles conversaciones entamaes ente l'equipu decanu Asturlirio de Las B\u00e1rzanas (Castrill\u00f3n), el Quirinal Liriu Sport d'Avil\u00e9s y el Club de xuegos tradicionales Espor d'Asturies-Espor[a], con sede n'Uvi\u00e9u, que presenten n'avientu d'esi a\u00f1u, nel espaciu radiof\u00f3nicu de la RPA \"Acuto\", los preparativos p'algamar el I Campionatu d'Asturies de Liriu.\nEn xunu del 2009, prod\u00fazse'l primer esperimentu competitivu cola modalid\u00e1 d'encastrar, nel II Abiertu'l Pitu Caleya de Piarnu, (Castrill\u00f3n), col sofitu de la Liga Nacional de Billarda gallega.\nLes normes definitives de xuegu y d'organizaci\u00f3n de los eventos van ser roblaes polos representantes de los tr\u00e9s equipos del liriu en LLamorgal (LLanera), el 18 de xunetu de 2009.\nEsi mesmu d\u00eda, escomienza'l primer Campionatu d'Asturies de Liriu que, dempu\u00e9s de tres xornaes. Acompa\u00f1ando a les partides por equipos, y siguiendo la normativa roblada, organ\u00edcense torneos abiertos a la participaci\u00f3n de toes aquelles persones qu'asina lo deseyen.\nEsi mesmu a\u00f1u, el Conceyu Nacional de Liriu enc\u00e1rgase por primer vegada de seleicionar los xugadores pal combin\u00e1u asturianu que dende fac\u00eda dos a\u00f1os s'enfrentaba a la gallega pola Copa Cant\u00e1brica de Liriu.\nDempu\u00e9s de varios eventos, la temporada 2010 escomienza cola adhesi\u00f3n de dos nuevos equipos al Conceyu Nacional de Liriu: la Camaret\u00e1 de Liriu de Nore\u00f1a y los Sidrones de Xix\u00f3n.\nLa competici\u00f3n por equipos comienza y\u00e1 en marzu, con cinco xornades por delantre onde los equipos enfr\u00e9ntense toos a la vez, lo que lleva a camudar el sistema de puntuaciones de les partides, nun conceyu produc\u00edu en La Caizuela (Illas). Am\u00e1s, cr\u00e9ase'l I Campionatu d'Asturies de Liriu Individual, que tien en cuenta pa la so puntuaci\u00f3n les partides por equipos y los abiertos.\nEn payares f\u00e1ise la Primer Gala de Liriu en LLamorgal, onde s'entreguen los premios individuales y coleutivos de dambos campionatos. Esi mesmu d\u00eda, nun conceyu previu, dec\u00eddese, por unanimid\u00e1, formar la Promotora de la Federaci\u00f3n Asturiana de Liriu y Asemeyaos (Pro-FALA), col env\u00eds de crear esa Federaci\u00f3n durante l'a\u00f1u 2011.\nDempu\u00e9s de los dos primeros a\u00f1os de vida del Conceyu Nacional de Liriu, esti grupu organiz\u00f3, direutamente o al travi\u00e9s los sos equipos y persones miembros, m\u00e1s de venti eventos rellaicionaos col liriu."}
{"id": "32466", "revid": "37624", "url": "https://ast.wikipedia.org/wiki?curid=32466", "title": "Asturlirio", "text": "Equipu decanu del liriu n'Asturies. Miembru fundador del Conceyu Nacional de Liriu.\nDe Las B\u00e1rzanas, Castrill\u00f3n. \nNaz como rempuesta a la invitaci\u00f3n de la Liga Nacional de Billarda gallega pa realizar un alcuentru de d'ambos xuegos d'identica t\u00e9unica. \nDisputa'l primer alcuentru en xunu de 2007, nel I Trof\u00e9u'l Pitu Caleya de Piarnu y ye la base de les dos primeres seleiciones asturianes que s'enfrentar\u00e1n a Galicia na primer y segunda Copa Cant\u00e1brica de Liriu."}
{"id": "32467", "revid": "37624", "url": "https://ast.wikipedia.org/wiki?curid=32467", "title": "Quirinal Liriu Sport", "text": "Miembru fundador del Conceyu Nacional de Liriu.\nSurde de xugadores d'Asturlirio ya incorpora machorradores procedentes de la Liga Nacional de Billarda de la calid\u00e1 de Xerm\u00e1n \"el falangista\" Viluba .\nDisputa'l so primer alcuentru nel III Trof\u00e9u'l Pitu Caleya de Piarnu, en xunu de 2009."}
{"id": "32468", "revid": "37624", "url": "https://ast.wikipedia.org/wiki?curid=32468", "title": "Sidrones", "text": "Equipu de liriu, miembru del Conceyu Nacional de Liriu.\nCon sede en Xix\u00f3n y miembros disgregaos pol centru'l pa\u00eds: Villaviciosa, Piedrasblancas o Uvi\u00e9u.\nL'equipu form\u00f3se alredor de los Cursos de Branu de l'Academia de la Llingua Asturiana del a\u00f1u 2009. Di\u00e9ron-y el nome en resulta de los descubrimientu arqueol\u00f3xicu del nom\u00e1u Home de la Cueva del Sidr\u00f3n.\nEl so primer eventu va ser el I Abiertu Llonganiza d'Avil\u00e9s, nel mes d'agostu del 2009."}
{"id": "32469", "revid": "37624", "url": "https://ast.wikipedia.org/wiki?curid=32469", "title": "Camaret\u00e1 de Liriu de Nore\u00f1a", "text": "Equipu de liriu, miembru del Conceyu Nacional de Liriu.\nL'equipu que \u00f1az dientro de la Escuela de M\u00fasica Tradicional de Nore\u00f1a, form\u00e1u de secute l'Alcuentru Espor d'Asturies-Restu'l Mundiu que s'organiz\u00f3 na villa condal en payares de 2009.\nLa Camaret\u00e1 debuta en marzu'l 2010 nel I Abiertu de Liriu d'Illas."}
{"id": "32470", "revid": "28171", "url": "https://ast.wikipedia.org/wiki?curid=32470", "title": "Copa Cant\u00e1brica de Liriu", "text": " La Copa Cant\u00e1brica de Liriu/Billarda ye un torn\u00e9u disput\u00e1u ente la seleici\u00f3n de liriu d'Asturies y la de billarda de Galicia (nomada A Aut\u00e9ntica), que se vien disputando dende l'a\u00f1u 2007 en tierres de Castrill\u00f3n.\nLiriu y billarda son dos xuegos tradicionales que comparten la mesma aici\u00f3n motriz. El liriu ye propiu d'Asturies y dende l'a\u00f1u 2009 ta supervis\u00e1u pol Conceyu Nacional de Liriu, qu'organiza eventos competitivos y d'espardimientu. La billarda (nome que tami\u00e9n recibe'l liriu na zona eo-naviega) tien una mayor tradici\u00f3n competitiva alrodiu de la Liga Nacional de Billarda.\nLes dos primeres ediciones de la Copa Cant\u00e1brica de Liriu disput\u00e1ronse baxo la normativa gallega, pero dende l'a\u00f1u 2009 la modalid\u00e1 de xuegu ye la del liriu a encastrar reglamentada pol CNL.\nEl trof\u00e9u de la Copa Cant\u00e1brica queda en propied\u00e1 de la seleici\u00f3n que venza cinco veces na competici\u00f3n o tr\u00e9s de secute. De momentu, Galicia venci\u00f3 en tr\u00e9s ocasiones por una d'Asturies.\nL'alcuentru competitivu tien aver\u00e1u un torn\u00e9u abiertu posterior a la xinta d'hermand\u00e1, l' Abiertu del LLac\u00f3n Internacionalista, disput\u00e1u cola normativa LNB.\nI Copa Cant\u00e1brica.\nAsturies 1 \u2013 Galicia 2\nPista Polideportiva de Piarnu, Castrill\u00f3n.\nDomingu 4 de payares de 2007.\nNormativa LNB.\nDisput\u00f3se al meyor de tr\u00e9s rondes de cinco carreres ca\u00fana, les dos primeres, al mesmu tiempu. Acaben con empate y corri\u00f3se una \u00faltima ronda, que se decidi\u00f3 nel \u00faltimu g\u00fcelpe a favor de Galicia.\nII Copa Cant\u00e1brica.\nAsturies 1 \u2013 Galicia 2.\nPista Polideportiva de Piarnu, Castrill\u00f3n.\nDomingu 26 d'ochobre de 2008.\nNormativa LNB.\nDisput\u00f3se al meyor de tr\u00e9s rondes, de cinco carreres ca\u00fana. Les dos primeres rondes corri\u00e9ronse al mesmu tiempu. La tercera termin\u00f3 pola v\u00eda r\u00e1pida con tr\u00e9s varados (algamar la meta d'un solu g\u00fcelpe) consecutivos d'A Aut\u00e9ntica.\nIII Copa Cant\u00e1brica.\nAsturies 31 \u2013 Galiza 25 \nPista Polideportiva de Piedrasblancas, Castrill\u00f3n.\nDomingu 8 de payares de 2009.\nNormativa CNL.\nDisput\u00f3se al meyor de 64 carreres, con un machorrador de cada seleici\u00f3n ca\u00fana. Los empareyamientos fici\u00e9ronse a ciegues, anotando cada seleici\u00f3n el so llist\u00e1u de xugadores enantes del comienzu de la partida. Puntuaba la victoria con 1 puntu; l'empate y la derrota nun puntuaba.\nIV Copa Cant\u00e1brica.\nAsturies 17 \u2013 Galiza 34 \nPista Polideportiva de Piedrasblancas, Castrill\u00f3n.\nS\u00e1badu 30 d'ochobre de 2010.\nNormativa CNL.\nDisput\u00f3se al meyor de 60carreres, con un machorrador de cada seleici\u00f3n ca\u00fana. Los empareyamientos fici\u00e9ronse a ciegues, anotando cada seleici\u00f3n el so llist\u00e1u de xugadores enantes del comienzu de la partida. Puntuaba la victoria con 1 puntu; l'empate y la derrota nun puntuaba. Les seleiciones taben formaes por 15 xugadores ca\u00fana:\n\"ASTURIES\": Xos\u00edn y Abel (Camaret\u00e1); To\u00f1o, Dani y Lilian (Sidrones); Pepa, Xuacu y Sergio (Espor[a]); Hevia y Pravia (Quirinal); y Javier, Falo, Marisa, Enrique y Mart\u00ednez (Asturliriu).\n\"GALIZA\": Daniel, Franco y Julio (Billardeiros Musicais); Reyes, Geni, Guille, Isa y Ana (Os Outros); Luis (Bateas de Porto Novo); Suso y Marti\u00f1o (Remorulle Bulls); Xerm\u00e1n y Flores (Equipa B\u00edteres); y los independientes Michelle y Joaqu\u00edn."}
{"id": "32473", "revid": "37624", "url": "https://ast.wikipedia.org/wiki?curid=32473", "title": "Luis G\u00f3mez Llorente", "text": "Luis G\u00f3mez Llorente foi un historiador, fil\u00f3sofu, profesor y pol\u00edticu espa\u00f1ol, hist\u00f3ricu militante del socialismu d'izquierda. Foi Diput\u00e1u al Congresu de los Diputaos por Asturies na Transici\u00f3n espa\u00f1ola.\nActivid\u00e1 pol\u00edtica na clandestinid\u00e1.\nLuis G\u00f3mez Llorente estudi\u00f3 na antigua Facult\u00e1 de Filosof\u00eda y Lletres de la Universid\u00e1 Complutense de Madrid, onde se llicenci\u00f3 na especialid\u00e1 de Filosof\u00eda Pura. Curs\u00f3 tami\u00e9n estudios de Derechu. Foi a lo llargo d'esos a\u00f1os de formaci\u00f3n cuando entam\u00f3 la so activid\u00e1d pol\u00edtica na Agrupaci\u00f3n Socialista Universitaria, ingresando en 1958 nel Part\u00edu Socialista Obreru Espa\u00f1ol, nel que lleg\u00f3 a ser Secretariu d'Educaci\u00f3n y Formaci\u00f3n y miembru de la Comisi\u00f3n Executiva; asina como na UXT.\nDedic\u00e1u a la docencia, imparti\u00f3 clases de Filosof\u00eda, nuna peque\u00f1a academia privada, na antigua Univerid\u00e1 Llaboral d'Alcal\u00e1 de Henares, depu\u00e9s nel Institutu de Bachilleratu \"Severo Ochoa\" y nel Institutu d'Educaci\u00f3n Secundaria \"Virgen de la Paloma\" de Madrid. Como proyeici\u00f3n d'esta dedicaci\u00f3n profesional, G\u00f3mez Llorente foi nom\u00e1u en 1974 Vicedecanu del Colexu Oficial de Doctores y Llicenciaos, formando parte de la candidatura progresista, nuna d\u00f3mina hist\u00f3rica, la de la transici\u00f3n a la democracia n'Espa\u00f1a, en que los Colexos profesionales desempe\u00f1aron un papel importante como instrumentu y caxa de resonancia de la llucha escontra la dictadura de Francisco Franco.\nTe\u00f3ricu d'Izquierda Socialista.\nNes Eleiciones xenerales del 15 de xunu de 1977 Luis G\u00f3mez Llorente foi elix\u00edu diput\u00e1u por Asturies. Reelix\u00edu en 1979 tami\u00e9n foi Vicepresidente Primeru del Congresu de los Diputaos na I Llexislatura.\nPersona m\u00e1s inclinada hacia un trabayu internu, el momentu de mayor proyeci\u00f3n p\u00fablica de G\u00f3mez Llorente asocedi\u00f3 en 1979 a lo llargo del XXVIII Congresu del PSOE, nel que, xunto a Francisco Bustelo, Pablo Castellano y otros representantes de l'ala izquierda del part\u00edu, op\u00fanxose al pragmatismu socialdem\u00f3crata impuls\u00e1u por Felipe Gonz\u00e1lez, encabezando lo que ser\u00eda llueu'l nucleu alredor del que se form\u00f3 la corriente Izquierda Socialista (IS)."}
{"id": "32474", "revid": "116", "url": "https://ast.wikipedia.org/wiki?curid=32474", "title": "C\u00e9sar Vallejo", "text": "C\u00e9sar Abraham Vallejo Mendoza, , ta consider\u00e1u como'l m\u00e1s grande poeta peruanu. La so obra m\u00e1s conocida ye Trilce."}
{"id": "32479", "revid": "37624", "url": "https://ast.wikipedia.org/wiki?curid=32479", "title": "Cusco", "text": ""}
{"id": "32487", "revid": "37624", "url": "https://ast.wikipedia.org/wiki?curid=32487", "title": "Espor d'Asturies", "text": "Espor d'Asturies \u2013 Espor[a] foi un Club Deportivo B\u00e1sicu que naz a finales del a\u00f1u 2008 como respuesta d'un grupu de persones, compromet\u00edu cola cultura tradicional asturiana, pa la situaci\u00f3n actual de los xuegos tradicionales asturianos.\nMiembru fundador del Conceyu Nacional de Liriu.\nMiembru de l'Asociaci\u00f3n Europea de Xuegos Tradicionales.\nOxetivos.\nLa perspeutiva d'Espor d'Asturies, dende un primer momentu, nun ye quedase \u00fanicamente nun contestu competitivu, sin\u00f3n que los sos oxetivos busquen poner en valor la cultura f\u00edsica del pa\u00eds, ufiertar modelu pa un estudiu oxetivu de la etno-ludo-motricid\u00e1 asturiana y, sobre too, preparar unos cimientos que sofiten l'espardimientu de los xuegos y deportes tradicionales. \nLes aiciones d'Espor[a] van empobinaes por eses directives hacia la meta final: conseguir que los xuegos tradicionales vuelvan a la cai.\nAiciones y collaboraciones.\nEnantes de formalizase como Club Deportivo B\u00e1sciu, Espor d'Asturies y\u00e1 collabora cola Tertulia Cultural \"El Garrapiellu\" de Xix\u00f3n nel \"II Cursu B\u00e1sicu de Monitor de Xuegu y Deporte Tradicional\", n'avientu de 2008, pa facer una breve introducci\u00f3n de los bolos de Tin\u00e9u y del liriu.\nEspor d'Asturies pres\u00e9ntase en socied\u00e1 nel programa radiof\u00f3nicu \"Acuto\", de la RPA, nesi mesmu mes d'avientu.\nDende l'aniciu de les sos actividaes, el liriu va tomar gran importancia pa Espor d'Asturies, embarc\u00e1u nel proyeutu d'esportificaci\u00f3n d'esti xuegu nom\u00e1u Conceyu Nacional de Liriu. Miembru fundador del mesmu, xunto a los equipos Quirinal y Asturlirio, roblar\u00e1 l'Alcuerdu pa la Celebraci\u00f3n del I Campionatu d'Asturies de Liriu, el 18 de xunetu de 2009 y participa de forma activa nel conceyu d'Illas pa la celebraci\u00f3n del II Campionatu y la creaci\u00f3n del I Campionatu d'Asturies de Liriu Individual. Ye miembru de la Promotora de la Federaci\u00f3n Asturiana de Liriu y Asemeyaos.\nEn xunetu de 2009 participa nel Alcuentru Internacional de Xuegos Tradicionales celebrada n'Aranda del Dueru (Espa\u00f1a), onde mostrar\u00e1'l liriu y el so procesu d'esportificaci\u00f3n. Pal a\u00f1u 2010, la Asociaci\u00f3n Europea de Xuegos Tradicionales acepta la incorporaci\u00f3n d'Espor d'Asturies como miebru de plenu drechu. Y en xunetu d'esi mesmu a\u00f1u, nel Alcuentru de Guarda (Portugal), el club asturianu presentar\u00e1'l xuegu d'a manaes.\nDiverses organizaciones recurren dende un principu a Espor d'Asturies pa qu'organice alcuentros de xuegos tradicionales. Asina, celebra delles gymkhanes de xuegos tradicionales pa la Escuela de M\u00fasica Tradicional de Nore\u00f1a y la Casa d'Asturies en Valencia.\nEn tierres valencianes, Espor d'Asturies ponse en contautu cola Escola Valenciana de Jocs Tradicionals pa la celebraci\u00f3n d'un alcuentru de liriu/pic i pala.\nCompromisu cola llingua asturiana.\nDao que'l xuegu nun ye'l simple fechu de l'activid\u00e1 f\u00edsica sin\u00f3n toles rellaciones sociales que lleva venceyaes, \u00fan de los oxetivos d'Espora ye qu'eses rellaciones se dean n'asturianu, faciendo usu del bayurosu l\u00e9xicu que tien esti idioma pa cad\u00fan de los xuegos que n'Asturies son tradicionales.\nNesti sen y nel apueste claru de la defensa de la cultura tradicional, Espora vien collaborando col movimientu de reivindicaci\u00f3n lling\u00fc\u00edstica mesmo que cola Academia de la Llingua Asturiana. Asina, tuvo al llau del Conceyu Abiertu pola Oficialid\u00e1, na xornada 10.000 Semeyes pola Oficialid\u00e1, celebrada en La Pola (Siero), y nos Cursos de Branu entamaos pola Academia de la Llingua Asturiana. Dende ent\u00f3s, esti Club vien contando col sofitu de la institucion cimera de la llingua asturiana pa la celebraci\u00f3n de les xornaes que-y correspondi\u00f3 entamar nel Campionatu d'Asturies de Liriu.\nAm\u00e1s, apost\u00f3 dende'l primer momentu por facer del asturianu l'idioma vehicular del Conceyu Nacional de Liriu, institucionaliz\u00e1u dafechu en llingua asturiana, mand\u00e1ndose d'ella en toles sos publicaciones y recuperando'l vocabulariu tradicional d'esti xuegu.\nEspor d'Asturies fai usu llingua asturiana en tolos documentos asoleyaos, medios de comunicaci\u00f3n, redes sociales y eventos nos que participa, n'Asturies y allende les sos fronteres.\nXuegos.\nEspor d'Asturies trata de recoyer y espardir el mayor n\u00famberu de xuegos de la bayurosa cultura ludomotriz asturiana.\nL'apueste pola esportificaci\u00f3n del liriu nun impide que dientro'l club practique tami\u00e9n el bolu de Tin\u00e9u, anque ensin tar federaos. Am\u00e1s, dientro de los diversos eventos organizaos pol club suelen contase multit\u00fa de xuegos, dende'l dexabolu hasta a manaes, pasando poles carreres de llecheres, de panoyes, el tiru con gomeru, el cascayu, el tiru al palu o el pa\u00f1uelu, ente munchos otros.\nSeici\u00f3n de liriu.\nEspor d'Asturies ye miembru fundador del Conceyu Nacional de Liriu y el so compromisu pola recuperaci\u00f3n d'esti xuegu tradicional y\u00e1 lu llev\u00f3 a tierres castellanes, gallegues y valencianes, n'alcuentros con organizaciones que tan impulsando los diferentes xuegos de los dos palos aut\u00f3ctonos pa de so.\nAl so llabor organizativu, tanto institutional como d'alcuentros, hai que nomar los diferentes trunfos algamaos nes dos primeres temporades de liriu como deporte, dende que disputare'l so primer eventu, el III Abiertu'l Pitu Caleya de Piarnu, en xunu de 2009:"}
{"id": "32491", "revid": "116", "url": "https://ast.wikipedia.org/wiki?curid=32491", "title": "Jeet Kune Do", "text": "El jeet kune do (chinu: \u622a\u62f3\u9053; canton\u00e9s: \"jihtky\u00f9hndouh\"; pinyin: \"ji\u00e9qu\u00e1nda\u00f2\"; \u201cv\u00eda del pu\u00f1u qu'interceuta\u201d) ye un arte marcial principalmente de mano vac\u00eda, cre\u00e1u por Bruce Lee alredor de 1967. \nFilosof\u00eda y principios.\nEl jeet kune do nun ye propiamente un estilu de llucha, sin\u00f3n m\u00e1s bien un conceutu, que consiste nel estudiu de delles artes marciales o d'otros tipos de deportes al env\u00eds de desendolcar la propia pr\u00e1utica. El prauticante absuerbe lo que ye \u00fatil pa \u00e9l, refuga lo que nun lo ye y amiesta lo que ye de so.\nAt\u00f3pense equ\u00ed elementos del \"wing chun\", un arte marcial chinu que prauticara Bruce Lee con Yip Man y Wong Shun Leung enantes de colar pa los Estaos Xun\u00edos. El \"jeet kune do\" posia pataes propies d'otres artes marciales chines del Norte, asina como golpes de box\u00e9u, esgrima, \"hapkido\", \"kali/eskrima\" y \"jujutsu\"; hasta elementos inspiraos nel boxeador Mohamed Ali. El \"jeet kune do\" (en curtio dacuando JKD), magar que provi\u00e9n de les artes \u201ctradicionales\u201d, ruempe cola \u00e9tica avezada: ye ll\u00edcito dafechu morder, sacar los g\u00fceyos, cutir nos xenitales; darr\u00e9u que ye un m\u00e9todu de combate en situaciones reales. Ye importante pescanciar que Bruce Lee cautiv\u00f3 la idea de \"fluxu\", ello ye, de camb\u00e9u constante; el prauticante nun tien que s\u2019apegar al so arte, hai que facelu evolucionar, ye in\u00fatil caltener la tradici\u00f3n si nun la facemos espoxigar. El lluchador ye\u2019l que fai al arte y non l'arte\u2019l que fai al lluchador. El lluchador espr\u00e9sase per aciu del so arte, y como toos somos diferentes ca\u00fan espr\u00e9sase de forma diferente.\nLa exa del \"jeet kune do\" ta muncho nel desarrollu f\u00edsicu, la defensa personal y el combate. Insiste sobre too na noci\u00f3n de combate real y total.\nOtru puntu esencial del JKD ye l'ausencia de formes marciales, que\u2019l fundador xulgaba in\u00fatiles. Nun ye que nun supiera tami\u00e9n apreciales, pero nun ye cuesti\u00f3n d'estilos: tr\u00e1tase sobre too d'una filosof\u00eda, y los que pudieron escuchar a Bruce Lee en vida recuerden les sos capacidaes nestes \u00e1rees.\nCarauter\u00edstiques t\u00e9uniques.\n1. Econom\u00eda estructural rigorosa nel ataque y na defensa (ataques de reflundiu colos miembros adelantraos, defenses con manes pega\u00f1oses \u201cchi sao\u201d).\n2. \u201cArmes\u201d camudables, pataes y pu\u00f1aes solmenaos \u201ccon arte sin arte\u201d, ensin venceyase a los m\u00e9todos, pa evitar el paral\u00eds.\n3. Ritmu rotu, ritmu mediu y ritmu enteru o ritmu de tres cuartos (ritmu del JKD nel ataque y el contrataque).\n4. Entrenamientu con peses, entrenamientu cient\u00edficu suplementariu y puesta a puntu completa.\n5. Movimientos direutos (el \"movimientu direutu del JKD\") nos ataques y contrataques, llanz\u00e1ndolos dende la posici\u00f3n na que se ta, ensin volver a ella.\n6. Movilid\u00e1 del troncu y xuegu de piernes llixeru.\n7. Trabayar suelto, con t\u00e1utiques d'ataque inesperaes.\n8. Cuerpu a cuerpu despiad\u00e1u:\n9. Fortalecimientu de tol organismu per aciu del combate total y con contautu, sobre blancos m\u00f3viles.\n10. \u201cArmes\u201d potentes per aciu d'un ameyoramientu continuu.\n11. Espresi\u00f3n de la individualid\u00e1 y non producci\u00f3n de mases, vitalid\u00e1 y non aplicaci\u00f3n muerta de regles cl\u00e1siques.\n12. Am\u00e1s de los movimientos f\u00edsicos, entrenamientu de la \u201ccontinuid\u00e1 del yo espresivu\u201d.\n13. Totalid\u00e1, non parcialid\u00e1 estructural.\n14. Relaxaci\u00f3n y entrada potente en xunto; pero una relaxaci\u00f3n plena d'elasticid\u00e1, como un muelle, non un cuerpu f\u00edsicamente dondu. Arriendes de flexibilid\u00e1 mental.\n15. Fluxu ininterrump\u00edu (movimientos reutos y curvos, a nivel altu y baxu, a derecha y a izquierda, pasos llaterales, oscilaci\u00f3n vertical y circular del troncu, movimientos circulares coles manes)\n16. Caltenimientu constante d'una posici\u00f3n bien equilibrada al movese. Continuid\u00e1 ente tensi\u00f3n m\u00e1xima y relaxaci\u00f3n m\u00e1xima.\nEl JKD dempu\u00e9s de Bruce Lee.\nAnque oficialmente Bruce Lee pesll\u00f3 les sos escueles d'artes marciales dos a\u00f1os enantes de la so muerte, autoriz\u00f3 que\u2019l so programa fuera ense\u00f1\u00e1u en priv\u00e1u. Dempu\u00e9s de la so muerte\u2019l jeet kune do dixebr\u00f3se en dos grupos principales estremaos, que son escurque:"}
{"id": "32493", "revid": "37624", "url": "https://ast.wikipedia.org/wiki?curid=32493", "title": "Luis Vega Escand\u00f3n", "text": "Luis Vega Escand\u00f3n foi un abog\u00e1u y pol\u00edticu asturianu que foi Diput\u00e1u al Congresu por Asturies.\nVega Escand\u00f3n llicenci\u00f3se en Derechu pola Universid\u00e1 d'Uvi\u00e9u y siempre tuvo cercanu a les pol\u00edtiques democratacristianes, participando en divesos entamos dende los tiempos del franquismu. Nel a\u00f1u 1962 integr\u00f3se nel part\u00edu Izquierda Dem\u00f3crata Cristiana, fundando nel a\u00f1u 1976 xunto con Fernando \u00c1lvarez de Miranda el Partido Democratacristiano, que m\u00e1s sero s'integrar\u00eda na UCD, y col que ser\u00eda elix\u00edu Diput\u00e1u al Congresu por Asturies nes primeres eleiciones de la Transici\u00f3n (1977) y nes del a\u00f1u 1979. Posteriormente, depu\u00e9s del francimientu de la UCD, ingresar\u00eda nel Partido Dem\u00f3crata Popular col que participa nes eleiciones de 1982 en coalici\u00f3n con Alianza Popular, volviendo a ser elix\u00edu Diput\u00e1u. Depu\u00e9s de la disoluci\u00f3n del Partido Dem\u00f3crata Popular ingresar\u00eda nel Partido Popular, formaci\u00f3n qu'abandonar\u00eda nel a\u00f1u 1996.\nTami\u00e9n algamar\u00eda la condici\u00f3n d'Eurodiput\u00e1u. Igualmente participar\u00eda na redaci\u00f3n del Estatutu d'Autonom\u00eda d'Asturies, siendo Vicepresidente del Conseyu Rexonal."}
{"id": "32496", "revid": "37624", "url": "https://ast.wikipedia.org/wiki?curid=32496", "title": "Campionatu d'Asturies de Liriu", "text": "El Campionatu d'Asturies de Liriu ye la competici\u00f3n por equipos asoleyada pol Conceyu Nacional de Liriu p'algamar l'equipu m\u00e1s competitivu ente los que lu integren.\nLos Campionatos vienen disput\u00e1ndose en tantes xornaes como equipos formen el CNL, teniendo ca\u00fan la obligaci\u00f3n d'organizar una.\nDende 2009, van disputaos dos Campionatos, dambos algamaos pol equipu uvie\u00edn Espor d'Asturies.\nI Campionatu d'Asturies de Liriu 2009.\nDempu\u00e9s de les conversaciones ente los tr\u00e9s equipos fundadores del Conceyu Nacional de Liriu (Asturlirio, Quirinal Liriu Sport y Espor d'Asturies), el s\u00e1badu 18 de xunetu de 2009 r\u00f3blase l'Acuerdu pa la Celebraci\u00f3n del I Campionatu d'Asturies de Liriu en LLamorgal, LLanera. Nesi alcuerdu p\u00f3nense los sofitos del Campionatu: el sistema competitivu, el sistema de xuegu y les condiciones del tarr\u00e9n y la ferramienta.\n1\u00aa xornada.\nEspor d'Asturies, 73 \u2013 Quirinal Liriu Sport, 65 \u2013 Asturlirio, 51\nLLamorgal, LLanera. 18 de xunetu de 2009.\nDe secute la robla, cell\u00e9brase la primer xornada del Campionatu, organizada por Espor d'Asturies. A 30 carreres, puntuando'l primeru n\u00e9ncastrar 3 puntos de carrera, el segundu 2, y el terceru, 1.\n2\u00aa xornada.\nQuirinal Liriu Sport, 74 \u2013 Espor d'Asturies, 80\nPoliderpotivu de la Magdalena, Avil\u00e9s. 22 d'agostu de 2009.\nLa segunda xornada del Campionatu ye organizada por Quirinal Liriu Sport. L'equipu Asturlirio nun comparez. Disp\u00fatase a 30 carreres, celebraes de dos en dos. Punt\u00faen 3 puntos de carrera'l primeru n'encastrar y 2 el segundu.\n3\u00aa xornada.\nEspor d'Asturies, 84 \u2013 Quirinal Liriu Sport, 83\nPista Polideportiva de Piarnu, Castrill\u00f3n. 7 de payares de 2009.\nLa imposibilid\u00e1 de comparecer del equipu Asturlirio, fai que los dos equipos restantes organicen la xornada. Disp\u00fatase a 32 carreres, celebraes de dos en dos. Puntuaron 3 puntos de carrera'l vencedor y 2 el segundu.\nII Campionatu d'Asturies de Liriu 2010.\nFicieron falta dos aconceyamientos previos, n'Avil\u00e9s y en La Caizuela, p'algamar el consensu pala nueva reglamentaci\u00f3n de la Temporada 2010. Los cinco equipos (Asturlirio, Quirinal Liriu Sport, Espor d'Asturies, Sidrones y la Camaret\u00e1 de Liriu de Nore\u00f1a) alcordaron un camudamientu nel sistema de puntuaci\u00f3n de les carreres, p'axilizar el so trescursu con cinco xugadores en ca\u00fana, y de la xornada.\nLes puntuaciones de cada carrera quedaben de la siguiente forma: \nEl campionatu disput\u00f3se a cinco xornaes, onde cada equipu organizaba una.\n1\u00aa xornada.\nEspor d'Asturies, 63 \u2013 Camaret\u00e1 de Liriu de Nore\u00f1a, 46 \u2013 Asturlirio, 24 \u2013 Sidrones, 16 \u2013 Quirinal Liriu Sport, 43\nColexu P\u00fablicu El LLano, de Xix\u00f3n. 28 de marzu de 2010.\nL'eventu, que se complet\u00f3 col I Abiertu de Liriu d'El LLano, fue organiz\u00e1u por Espor d'Asturies.\nLa partida fue a 30 carreres, de les qu'Espor d'Asturies enconstr\u00f3 en primer llugar 14 veces. Los tr\u00e9s xugadores m\u00e1s granibles de la partida fueron Xerm\u00e1n de Quirinal Liriu Sport (con un cociente de 0.92), To\u00f1o de Sidrones (0.91) y Aar\u00f3n de la Camaret\u00e1 de Liriu de Nore\u00f1a (0.88).\n2\u00aa xornada.\nCamaret\u00e1 de Liriu de Nore\u00f1a, 16 \u2013 Asturlirio, 18 \u2013 Sidrones, 11 \u2013 Quirinal Liriu Sport, 14 - Espor d'Asturies, 35\nPas\u00e9u Frai Ram\u00f3n, Nore\u00f1a. 25 d'abril de 2010.\nLa Camaret\u00e1 de Liriu de Nore\u00f1a organiza \u00fan de los eventos m\u00e1s espectaculares hasta'l momentu nel Pas\u00e9u Frai Ram\u00f3n de la villa condal, na cai, delantre'l quioscu la m\u00fasica. Ax\u00fantase'l I Abiertu'l Picadillu de Nore\u00f1a.\nLa partida disp\u00fatase a 15 carreres. Espor d'Asturies lleva 9 d'eses carreres. Quirinal Liriu Sport solamente comparez con tr\u00e9s machorradores, lo que ye insuficiente pa puntuar na clasificaci\u00f3n xeneral. Los xugadores m\u00e1s granibles son Suari y Iy\u00e1n, d'Espor d'Asturies, con un plenu de puntos, y Javier d'Asturlirio, con un cociente de 0.88.\n3\u00aa xornada.\nSidrones, 29 \u2013 Quirinal Liriu Sport, 22 \u2013 Espor d'Asturies, 30 \u2013 Camaret\u00e1 de Liriu de Nore\u00f1a, 36 \u2013 Asturlirio, 25\nColexu P\u00fablicu Maliayo, de Villaviciosa. 22 de mayu de 2010.\nLos Sidrones llevaron esta xornada a Villaviciosa, onde se celebr\u00f3 am\u00e1s el I Abiertu maliayu de Liriu.\nDisput\u00f3se a 20 carreres. La Camaret\u00e1 lleva 9 y gana la partida, pero solo con tres machorradores, lo qu'impide que punt\u00fae na clasificaci\u00f3n xeneral en favor d'Espor d'Asturies, que queda segundu. Los meyores xugadores de la aprtida van ser Suari d'Espor d'Asturies (0.83), To\u00f1o de Sidrones (0.77) y Pacheco de la Camaret\u00e1 de Liriu de Nore\u00f1a (0.75).\n4\u00aa xornada.\nQuirinal Liriu Sport, 30 \u2013 Espor d'Asturies, 50 \u2013 Asturlirio, 53 \u2013 Sidrones, 39\nColexu P\u00fablicu de La Caizuela, Illas. 27 de xunu de 2010.\nQuirinal Liriu Sport organiza la xornada nel conceyu d'Illas, cola partida y el I Abiertu'l Coneyu d'Illas.\nLa Camaret\u00e1 nun se presenta, polo que'l restu los equipos deciden aprovechar la velocid\u00e1 de les carreres a cuatro xugadores pa disputar les 30 m\u00e1ximes reglamentaries. Asturlirio, que gana la partida, algama 13 carreres pa so. Pero los puntos de partida del segundu puestu val\u00eden-y a Espor d'Asturies pa conseguir el Campionatu. Los tres xugadores m\u00e1s valiosos van ser Sergio d'Espor d'Asturies (0.95), Javier d'Asturlirio (0.87) y To\u00f1o de los Sidrones (0.83).\n5\u00aa xornada.\nAsturlirio, 28 \u2013 Espor d'Asturies, 48 \u2013 Quirinal Liriu Sport, 27 \u2013 Sidrones, 25 \u2013 Camaret\u00e1 de Liriu de Nore\u00f1a, 29\nPolideportivu de Piedrasblancas, Castrill\u00f3n. 24 de xunetu de 2010.\nEl equipu decanu, Asturlirio, decidi\u00f3 finar el Campionatu na m\u00edtica plaza de Piedrasblancas, organizando am\u00e1s el I Abiertu de Piedrasblancas de Liriu.\nLa partida tuvo un llargor de 20 carreres, siendo 13 pa Espor d'Asturies. La Camaret\u00e1 present\u00f3se solo con dos xugadores. Cuatro xugadores consiguieron 11 de los 12 puntos que disputaron (0.92): Javier d'Asturlirio y Sergio, Xuacu y Iy\u00e1n, d'Espor d'Asturies."}
{"id": "32497", "revid": "28171", "url": "https://ast.wikipedia.org/wiki?curid=32497", "title": "Honorio D\u00edaz D\u00edaz", "text": "Honorio D\u00edaz D\u00edaz foi un pol\u00edticu y sindicalista agrariu asturianu.\nBiograf\u00eda.\nNaci\u00f3 nel somantu d'una familia numberosa. Ganaderu y mineru, entam\u00f3 a trabayar con doce a\u00f1os na construcci\u00f3n, hasta qu'a los quince foi contrat\u00e1u como pinche nun llavaderu de carb\u00f3n, en Pumarabule, foi llavador de carb\u00f3n en \"Hulleras de Rosell\u00f3n\", en 1928, y picador, de 1933 a 1936, na mesma compa\u00f1\u00eda. Particip\u00f3 na Revoluci\u00f3n d'ochobre de 1934, tomando'l cuartel de la Guardia Civil de Nava. Tuvo fug\u00e1u dellos meses, aunque al final opt\u00f3 por entregase a les autoridaes. Lluch\u00f3 nes files republicanes na Guerra Civil Espa\u00f1ola, combatiendo nel batall\u00f3n M\u00e1rtires de Carbay\u00edn cayendo fer\u00edu en dos ocasiones. Depu\u00e9s de la contienda foi, otra vez, reclut\u00e1u, pasando a Larache, onde enferm\u00f3. Llicenci\u00e1u del ex\u00e9rcitu, cas\u00f3se y continu\u00f3 naminer\u00eda, como tuberu, ente los a\u00f1os 1940 y 1942, maquinista d'estraci\u00f3n, de 1942 a 1952, y encarg\u00e1u del serviciu ll\u00e9tricu n'Aramil y Toral, de 1952 a 1968, a\u00f1u nel que se xubil\u00f3 de la miner\u00eda, dedic\u00e1ndose a la ganader\u00eda en Feleches, Siero, onde viv\u00eda. \nPol\u00edticamente, en 1928 afili\u00f3se a les Xuventues Socialistes y en 1929 al PSOE, presidiendo l'Agrupaci\u00f3n Socialista de Lamu\u00f1o, de 1929 a 1934, y de La Secada, de 1934 a 1936. Nos a\u00f1os setenta entam\u00f3 l'activid\u00e1 sindical agraria reivindicando meyores pa los ganaderos y campesinos, presidiendo la Hermand\u00e1 de Llabradores, entamando la \"marcha blanca\" sobre Uvi\u00e9u, en protesta pola ruina del campu y el baxu preciu de la lleche. Foi tami\u00e9n unu de los fundadores de la Uni\u00f3n de Campesinos Asturianos (UCA). En marzu de 1978 asisti\u00f3 a la \"tractorada\" que organiz\u00f3 este sindicato en Salas. Na Transici\u00f3n, foi elix\u00edu senador por Asturies, como candidatu del PSOE, na I llexislatura y va II, siendo'l m\u00e1s vot\u00e1u n'Asturies. Foi vicepresidente de la comisi\u00f3n d'agricultura del Sen\u00e1u y foi miembru de la de peticiones. Na llexislatura constituyente fuera elix\u00edu diput\u00e1u por Asturies. Particip\u00f3 igualmente na Asamblea de Parllamentarios asturianos que punxo en marcha el procesu auton\u00f3micu. Foi Conseyeru d'Agricultura nel gobiernu preauton\u00f3micu que presidi\u00f3 Rafael Fern\u00e1ndez."}
{"id": "32501", "revid": "43102", "url": "https://ast.wikipedia.org/wiki?curid=32501", "title": "Xeometr\u00edes non eucl\u00eddees", "text": "Una xeometr\u00eda non eucl\u00eddea ye l'estudiu de les formes y les construcciones que nun se corresponden direutamente con neng\u00fan sistema euclideu n-dimensional, caracterizaes por un tensor de corvadura de Riemann que nun s'anula. Ente los exemplos de xeometr\u00edes non eucl\u00eddees t\u00e1n la xeometr\u00eda hiperb\u00f3lica y el\u00edptica, contrapuestes a la xeometr\u00eda eucl\u00eddea.\nLa diferencia fundamental ente la xeometr\u00eda eucl\u00eddea y la non eucl\u00eddea ye la naturaleza de les llinies paraleles. El quintu postul\u00e1u d'Euclides, el postul\u00e1u de les paraleles, diz que, nun planu bidimensional, pa cualquier recta \"\u2113\" y cualquier puntu \"A\", exterior a \"\u2113\", hai exautamente una recta que pasa por \"A\" y nun interseca \"\u2113\". En xeometr\u00eda hiperb\u00f3lica, sicas\u00ed, hay infinites llinies por \"A\" que nun intersequen \"\u2113\", mientres que na xeometr\u00eda el\u00edptica, cualquier llinia que pasa por \"A\" interseca \"\u2113\" (ver xeometr\u00eda hiperb\u00f3lica, xeometr\u00eda el\u00edptica y xeometr\u00eda absoluta).\nOtra forma de describir les diferencies ente estes xeometr\u00edes ye considerar dos llinies rectes estend\u00edes indefin\u00edamente nun planu bidimensional perpendiculares a una tercera:\nLa xeometr\u00eda non eucl\u00eddea pue entendese dibuxando figures xeom\u00e9triques en superficies curves, como la superficie d'una esfera o l'interior d'una taza.\nConceutos de xeometr\u00eda non eucl\u00eddea.\nLos sistemes de xeometr\u00eda non eucl\u00eddea difer\u00e9nciense de los de la eucl\u00eddea en que modifiquen el quintu postul\u00e1u d'Euclides, el postul\u00e1u de les pareleles. \nEn xeneral, hai dos tipos de xeometr\u00eda non eucl\u00eddea (homox\u00e9nea), la xeometr\u00eda hiperb\u00f3lica y la xeometr\u00eda el\u00edptica. Na xeometr\u00eda hiperb\u00f3lica hai varies llinies por un puntu particular que nun intersequen con otra llinia da. Na xeometr\u00eda el\u00edptica nun hai llinies que nun s'intersequen, independientemente de lo llo\u00f1e qu'entamen. Am\u00e1s, la xeometr\u00eda el\u00edptica modifica tami\u00e9n el primer postul\u00e1u d'Euclides de forma que dos puntos determinen polo menos una llinia. La xeometr\u00eda riemanniana trata con xeometr\u00edes que nun son homox\u00e9nees, lo que significa que n'alg\u00fan sent\u00edu non tolos puntos son iguales. Por examplu, na superficie form\u00e1 pegando una semiesfera a un extremo de un cilindru, los puntos de la esfera, llocalmente, obedecen la xeometr\u00eda el\u00edptica, mientres que los del cilindru obedecen llocalmente la eucl\u00eddea. Bernhard Riemann, a partir del trabayu de Gauss, determin\u00f3 un metou pa describir esos espacios.\nBasando los nuevos sistemes nestos principios, ca\u00fan se construye seg\u00fan les sos propies regles y los sos postulaos. Les xeometr\u00edes non eucl\u00eddees, y en particular la el\u00edptica, xueguen un papel importante na teor\u00eda la relativid\u00e1 y la xeometr\u00eda l'espacio-tiempu.\nEstos conceutos aplicaos a dellos planos non eucl\u00eddeos puen mostrase nam\u00e1i en tres o cuatro dimensiones. La cinta M\u00f6bius y la botella Klein son oxetos de un \u00fanicu llau, algo imposible nel planu euclideu. La cinta M\u00f6bius pue construise en tres dimensiones, pero la botella Klein necesita cuatro.\nXeometr\u00eda non eucl\u00eddea del espacio-tiempu.\nEl alcance de la xeometr\u00eda non eucl\u00eddea incluye la teor\u00eda l'espacio-tiempu de Herman Minkowski. Esta xeometr\u00eda usa una forma bilineal m\u00e1s xeneral en llugar de la ditancia m\u00e9trica usual. Los conceutos nesta xeometr\u00eda refi\u00e9rense m\u00e1s a un \u00e1ngulu hiperb\u00f3licu qu'al \u00e1ngulu euclideu usual. Por exemplu, l'aplicaci\u00f3n contractiva mueve estos \u00e1ngulos como fai la rotaci\u00f3n eucl\u00eddea colos \u00e1ngulos ordinarios. En llugar de llinies perpendiculares, la xeometr\u00eda l'espacio-tiempu usa llinies hiperb\u00f3lico-ortogonales que determinen hiperplanos de simultaneid\u00e1.\nAm\u00e1s, la xeometr\u00eda hiperb\u00f3lica apaez na relativid\u00e1 especial de la siguiente forma: un sistema de referencia inercial ta determin\u00e1u por una velocid\u00e1 y, dada una unid\u00e1 de tiempu, cada velocid\u00e1 corresponde a un eventu futuru del orixe que ye la posici\u00f3n d'un observaor con esa velocid\u00e1 dempu\u00e9s de la unid\u00e1 de tiempu. Estos eventos futuros formen un hiperboloide, la base del modelu hiperb\u00f3licu de la xeometr\u00eda hiperb\u00f3lica. Herman Minkowski fizo esta conex\u00f3n nel su famosu trabayu de 1908.\nHistoria.\nMientres la xeometr\u00eda eucl\u00eddea, llam\u00e1 as\u00ed pol matem\u00e1ticu griegu Euclides, inlcuye algunes de les matem\u00e1tiques m\u00e1s vieyes conoc\u00edes, les xeometr\u00edes non eucl\u00eddees nun fueron ampliamente aceptaes hasta'l sieglu XIX.\nEl debate qu'acab\u00f3 llevando al descubrimientu de les xeometr\u00edes non eucl\u00eddees entam\u00f3 casi tan pronto como'l trabayu Euclides los \"Elementos\" fue escritu. Nos \"Elementos\" Euclides escomencipi\u00f3 con un n\u00famberu limit\u00e1u de suposiciones (23 definiciones, cinco nociones comunes y cinco postulaos) ya intent\u00f3 probar tolos otros resultaos (proposicones) del llibru. El m\u00e1s famosu de los postulaos ye \u00fan que se conoz normalmente como'l \"quintu postul\u00e1u d'Euclides\" o el \"postul\u00e1u de les paraleles\", que na formulaci\u00f3n orixinal d'Euclides ye:\nSi una recta corta otres dos rectes de tal forma que los \u00e1ngulos interiores del mesmu llau sumen menos de dos rectos, ent\u00f3s eses dos rectes, si se prollonguen indefin\u00edamente, t\u00f3panse nesi llau onde los \u00e1ngulos sumen menos de dos rectos.\nOtros matem\u00e1ticos vieron maneres m\u00e1s f\u00e1ciles de enunciar esta propied\u00e1 (v\u00e9ase \"postul\u00e1u de les paraleles\"). Independientemente de la forma del postul\u00e1u, sicas\u00ed, siempre paez que ye m\u00e1s complic\u00e1u que los otros cuatro (qu'incluyen, por exemplu, \"Ente dos puntos pue dibuxase una llinia recta\").\nDurante polo menos dos mil a\u00f1os, los xe\u00f3metres tuvieron problemas con esta complexid\u00e1 del quintu postul\u00e1u y creyeron que pod\u00eda ser prob\u00e1u como teorema a partir de los otros cuatro. Muchos intentaron topar una demostraci\u00f3n por contradicci\u00f3n, incluyendo el matem\u00e1ticu \u00e1rabe Ibn al-Haytham (Alhazen, sieglu XI), los matem\u00e1ticos perses Omar Khayy\u00e1m (sieglu XII) y el matem\u00e1ticu italianu Giovanni Girolamo Saccheri (sieglu XVIII).\nLos teoremes de Ibn al-Haytham, Khayyam y al-Tusi sobre cuadril\u00e1teros, incluyendo el cuadril\u00e1teru de Lambert y el cuadril\u00e1teru de Saccheri, fueron \"los primeros teoremas de les xeometr\u00edes hiperb\u00f3lica y el\u00edptica\". Estos teoremes y los sos postulaos alternativos, como l'axioma de Playfair, xugaron un papel importante nel desarrollu posterior de la xeometr\u00eda non eucl\u00eddea. Estos primeros intentos de rebatir el quintu postul\u00e1u tuvieron muncha influencia nel su desarrollu ente los xe\u00f3metras europeos posteriores, incluyendo Witelo, Levi ben Gerson, Alfonso, John Wallis y Saccheri. Toos estos primeros intentos fechos intentando formular la xeometr\u00eda non eucl\u00eddea, sicas\u00ed, aportaron demostraciones err\u00f3nees del quintu postul\u00e1u, asumiendo coses que yeren equivalentes a \u00e9l. Pero s\u00ed que sirvieron pa ver les primeres propiedaes de les xeometr\u00edes hiperb\u00f3lica y el\u00edptica.\nKhayyam, pel so llau, pue ser una esceici\u00f3n. Al contrario que munchos xe\u00f3metras enantes y dempu\u00e9s d'\u00e9l (incluyendo a Saccheri), Khayyam nun intent\u00f3 probar el postul\u00e1u de les paraleles en s\u00ed, sin\u00f3n que quer\u00eda derivalu d'\u00fan equivalente que formul\u00f3 de \"Los principios\" (Arist\u00f3teles): \"Dos rectes converxentes intersequen y ye imposible pa dos rectes converxentes que diverxan na direici\u00f3n na que converxen.\" Khayyam ent\u00f3s consider\u00f3 los tres casos, rectu, obtusu y agudu, que puen tomar los \u00e1ngulos d'un cuadril\u00e1teru de Saccheri y dempu\u00e9s de demostrar unos cuantos teoremes sobre ellos, refut\u00f3 los caso obtusu y agudu bas\u00e1ndose nel so postul\u00e1u y de eh\u00ed deriv\u00f3 el postul\u00e1u cl\u00e1sicu d'Euclides. Otra esceici\u00f3n pue ser el f\u00edu d'al-Tusi, Sadr al-Din (conoc\u00edu a vegaes como \"Pseudo-Tusi\"), qu'escribi\u00f3 un llibru sobre esti tema en 1298, bas\u00e1u nes caberes idees d'al-Tusi, que presentaba \u00fan de los primeros argumentos pa una hip\u00f3tesis non eucl\u00eddea equivalente al postul\u00e1u de les paraleles. \"Esencialmente, revis\u00f3 el sistema euclideu de axiomes y postulaos y les demostraciones de munches proposiciones de los \"Elementos\".\" El so trabayu publicose en Roma en 1594 y fue estudi\u00e1u por xe\u00f3metras europeos, incluyendo a Saccheri.\nGiordano Vitale, nel so llibru \"Euclide restituo\" (1680, 1686), us\u00f3'l cuadril\u00e1teru de Saccheri pa demostrar que si tres puntos equidisten de los llaos AB y CD, ent\u00f3s AB y CD equidisten. \nNun trabayu titul\u00e1u \"Euclides ab Omni Naevo Vindicatus\" (\"Euclides liber\u00e1u de tolos fallos\"), public\u00e1u en 1733, Saccheri enseguida descart\u00f3 la xeometr\u00eda el\u00edptica como una posibilid\u00e1 (tienen que modificase otros axiomes d'Euclides pa que funcione) y p\u00fasose a trabayar demostrando la tira de resultaos sobre xeometr\u00eda hiperb\u00f3lica.\nAl final lleg\u00f3 a un puntu onde crey\u00eda que los sos resultaos demostraben la imposibilid\u00e1 de la xeometr\u00eda hiperb\u00f3lica. Esta afirmaci\u00f3n paez que taba bas\u00e1 en presuposiciones eucl\u00eddees, porque nun hab\u00eda ninguna contradicci\u00f3n \"l\u00f3xica\". Nel so intentu de probar la xeometr\u00eda eucl\u00eddea descubri\u00f3, sin querer, una xeometr\u00eda nueva viable. Nesi momentu crey\u00edase ampliamente que l'Universu funcionaba seg\u00fan los principios de la xeometr\u00eda eucl\u00eddea.\nEl comienzu del sieglu XIX presenci\u00f3 por fin pasos decisivos na creaci\u00f3n de la xeometr\u00eda non eucl\u00eddea. Sobre 1830, el matem\u00e1ticu h\u00fangaru J\u00e1nos Bolyai y el matem\u00e1ticu rusu Nikolai Ivanovich Lobachevsky publicaron dixebradamente trataos sobre xeometr\u00eda hiperb\u00f3lica. Poro, la xeometr\u00eda hiperb\u00f3lica ll\u00e1mase xeometr\u00eda de Bolyai-Lobachevsky, ya que ambos matem\u00e1ticos, independientemente, son los autores b\u00e1sicos de la xeometr\u00eda non eucl\u00eddea. Gauss dixo-y al padre Bolyai, cuando-y ense\u00f1aron el trabayu'l f\u00edu, qu'hab\u00eda desarrollao una xeometr\u00eda como esa 20 a\u00f1os enantes, anque nun la espubliz\u00f3. Mientres Lobachevsky cre\u00f3 una xeometr\u00eda non eucl\u00eddea negando el postul\u00e1u de les paraleles, Bolyai consigui\u00f3 una xeometr\u00eda onde la eucl\u00eddea y la hiperb\u00f3lica son posibles dependiendo d'un par\u00e1metru k. Bolyai acaba'l so trabayu diciendo que ye imposible decidir mediante'l razonamientu matem\u00e1ticu nam\u00e1i si la xeometr\u00eda de la f\u00edsica del Universu ye eucl\u00eddea o non, que eso ye tarea de la f\u00edsica.\nEn la d\u00e9cada de 1840, Hermann Grassmann escribi\u00f3 una tesis doctoral sobre \u00e1lgebra abstracta y \u00e1lgebra exterior, onde discut\u00eda que la dimensionalid\u00e1 del Universu f\u00edsicu nun yera necesariamente tres, sin\u00f3n que pue nun tar acot\u00e1. En 1846 un c\u00e1lculu xeom\u00e9tricu coorden\u00e1u y sin m\u00e9trica, dable pa una clase de espacios incluyendo los espacios af\u00edn y proyeutivu. Desgraciadamente, anque'l trabayu Grassmann fue fundamental pa unes cuantes rames de les matem\u00e1tiques del sieglu XX, yera tan adelant\u00e1u al so tiempu que los sos compa\u00f1eros nun pudieron entendelu.\nBernhard Riemann, nuna lectura famosa en 1854, fund\u00f3'l campu de la xeometr\u00eda riemanniana, discutiendo en particular les idees agora llamaes variedaes, m\u00e9trica Riemanniana y corvadura. \nConstruy\u00f3 una familia infinita de xeometr\u00edes non eucl\u00eddees dando una f\u00f3rmula pa una familia de m\u00e9triques riemannianes en la esfera unid\u00e1 nel espaciu euclideu. \nA vegaes, inxustamente nam\u00e1i se-y reconoz el descubrimientu de la xeometr\u00eda el\u00edptica, pero dafechu esta construcci\u00f3n muestra que'l so trabayu yera de llargu alcance, con teoremes v\u00e1lidos en toles xeometr\u00edes.\nModelos de xeometr\u00eda non eucl\u00eddea.\nLa xeometr\u00eda eucl\u00eddea ta model\u00e1 pola nuestra noci\u00f3n de \"planu\".\nXeometr\u00eda el\u00edptica.\nEl modelu m\u00e1s simple pa la xeometr\u00eda el\u00edptica ye una esfera, onde les \"rectes\" son \"circunferencies m\u00e1ximes\" (como l'ecuaor o'l meridianu nel globu terrestre) y los puntos opuestos identifiquense (consid\u00e9rense el mesmu).\nNel modelu el\u00edpticu, pa cualquier llinia \"\u2113\" y cualquier puntu \"A\", que nun pertenez a \"\u2113\", toles llinies que pasen por \"A\" intersequen \"\u2113\".\nXeometr\u00eda hiperb\u00f3lica.\nIncluso dempu\u00e9s del trabayu de Lobachevsky, Gauss y Bolyai, quedaba la pregunta: \u00bfexiste un modelu pa la xeometr\u00eda hiperb\u00f3lica? La respuesta fue d'Eugenio Beltrami, en 1868, quien mostr\u00f3 per primera veg\u00e1 qu'una superficie llam\u00e1 pseudosfera tien la corvadura apropi\u00e1 pa modelar un cachu del espaciu hiperb\u00f3licu y nun segundu trabayu'l mesmu a\u00f1u defini\u00f3'l modelu Klein, el modelu'l discu Poincar\u00e9 y el modelu'l semiplanu Poincar\u00e9, que modelen tol espaciu hiperb\u00f3licu, y us\u00f3 esto pa demostrar que la xeometr\u00eda eucl\u00eddea y la xeometr\u00eda hiperb\u00f3lica yeren equiconsistentes si y nam\u00e1i si la xeometr\u00eda eucl\u00eddea lo yera (la implicaci\u00f3n contraria s\u00edguese del modelu la horosfera de la xeometr\u00eda eucl\u00eddea).\nNel modelu hiperb\u00f3licu, dentro d'un planu bidimensional, pa cualquier llinia \"\u2113\" y cualquier puntu \"A\", que nun pertenez a \"\u2113\", hai infinites llinies que pasen por \"A\" y nun intersequen \"\u2113\".\nOtros modelos.\nHai otros modelos matem\u00e1ticos del planu nos que'l postul\u00e1u de les paraleles falla, por exemplu, el planu Dehn, que consiste en tolos puntos (x,y), onde x ya y son finitos (n\u00famberos surreales).\nImportancia.\nEl desarrollu de les xeometr\u00edes non eucl\u00eddees mostr\u00f3se importante pa la f\u00edsica nel sieglu XX. La teor\u00eda de la relativid\u00e1 xeneral d'Albert Einstein describe l'espaciu en xeneral no como planu (euclideu) sin\u00f3n como curv\u00e1u el\u00edpticamente (non euclideu) cerca de rexones onde hai enerx\u00eda. Esta clase de xeometr\u00eda onde la corvadura cambia seg\u00fan el puntu ll\u00e1mase xeometr\u00eda riemanniana.\nFicci\u00f3n.\nLa xeometr\u00eda non eucl\u00eddea apaez frecuentemente en obres de ciencia-ficci\u00f3n y fantas\u00eda.\nEntama a notase m\u00e1s el so usu tras la influencia del escritor de novela de terror del sieglu XX H. P. Lovecraft. Nes sos obres, munches coses antinaturales siguen les sus propies lleis de la xeometr\u00eda. Dizse que esto ye perdesagradable y suel llevar a la llocura a quien lo ve.\nEl protagonista de \"Zen and the Art of Motorcycle Maintenance\", de Robert Pirsig, menciona munches vegaes la xeometr\u00eda riemanniana.\nEn \"Los hermanos Karamazov\", Dostoyevsky discute la xeometr\u00eda non eucl\u00eddea mediante'l so protagonista Iv\u00e1n.\nEn \"The Inverted World\", Christopher Priest describe les penuries de vivir nun planeta con forma de una pseudosfera xiratoria.\n\"El n\u00famberu de la bestia\" de Robert Heinlein's utiliza la xeometr\u00eda non eucl\u00eddea pa explicar el teletransporte a trav\u00e9s del espaciu y el tiempu y entre universos paralelos y ficticios."}
{"id": "32505", "revid": "43102", "url": "https://ast.wikipedia.org/wiki?curid=32505", "title": "Kajukenbo", "text": "El Kajukenbo ye un arte marcial h\u00edbridu que combina Box\u00e9u, Yudu, Jujutsu, Kenpo Americanu, Eskrima, Tangsudo, y Kung Fu. Foi fund\u00e1u en 1947 nel pobl\u00e1u Palama d'Oahu, \u1e24awai. El prop\u00f3situ orixinal del arte yera enfrentase con \u00e9situ al crime llocal y aidar a la xente a defendese de los marineros de l'Armada de los Estaos Xun\u00edos, que, cuando s\u2019enfilaben, entam\u00e1benla colos paisanos. Los fundadores foron Sijo (\"fundador\") Adriano Emperado, Peter Young Yil Choo, Joe Holck, Frank Ord\u00f3\u00f1ez y George Chang, que se daben pa sigo\u2019l nome de \u201cBlack Belt Society\u201d. A los fundadores del Kajukenbo pruy\u00eda-yos desendolcar un arte que \"los fixera invencibles nes casi m\u00e1s abegoses de \u1e24awai\".\nHistoria.\nLos fundadores.\nCinco prauticantes d'artes marciales estremaes, que taben viviendo nes islles \u1e24awai tres la Segunda Guerra Mundial, auni\u00e9ronse pa crear un institutu de pr\u00e1utica qu'incluyera delles artes marciales:\nAdriano Emperado (1926-2009) atroc\u00f3 pa sigo\u2019l t\u00edtulu de \"Sijo\" (\u201cfundador\u201d).\nPa da-y un nome al sistema esbillaron les primeres s\u00edlabes de los nomes d'esos estilos que lu compon\u00eden nel aniciu:\n1945-1959.\nDe 1945 a 1947 estos cinco profesores punxeron a comu\u00f1a los sos conocimientos, ensayando d\u00eda tres d\u00eda les posibles situaciones d'agresi\u00f3n que pod\u00eden atopase na vida real. Dempu\u00e9s decidieron llamar \u201ckajukenbo\u201d al sistema resultante y crearon la Black Belt Society (Socied\u00e1 de Cintos Negros), y darr\u00e9u l'Institutu de Defensa Personal Kajukenbo. Col tiempu lo que s\u2019ense\u00f1aba ende tresllad\u00f3se a la costa oeste de los Estaos Xun\u00edos, concretamente a la base a\u00e9rea de Travis en California, au en 1958 el maestru Aleju Reyes abri\u00f3 la primer escuela fuera de les islles \u1e24awai. Dio clases especiales a los miembros del Ex\u00e9rcitu del Aire de los Estaos Xun\u00edos. \u00dan d'ellos foi\u2019l profesor Richard Peralta, qu'escomenz\u00f3 col kajukenbo en 1959.\nEn 1959, \"Sijo\" Emperado amest\u00f3 m\u00e1s t\u00e9uniques de wushu al kajukenbo, lo que camud\u00f3 l'arte a una combinaci\u00f3n fluyida de t\u00e9uniques \u201ddures\u201d y \u201csuaves\u201d.\nDempu\u00e9s de 1959.\nCharles Gaylord, Tony Ramos y Aleju Reyes, que recibieren el so cintu negru de manes d'Emperado, espardieron el kajukenbo pel continente americanu. Ca\u00fan d'ellos abri\u00f3 la so propia escuela de kajukenbo en California. En 1969, Tony Ramos prautic\u00f3 con Bruce Lee y intercambi\u00f3 con \u00e9l los sos m\u00e9todos ya idees. Aleju Reyes morri\u00f3 en 1977, y Tony Ramos morri\u00f3 en \u1e24awai en 1999. Nesi mediu tiempu Charles Gaylord centr\u00f3se ensembre nel sistema, y acab\u00f3 por inventar el llam\u00e1u \"m\u00e9todu de Gaylord.\" Ye presidente de l'Asociaci\u00f3n de Kajukenbo d'Am\u00e9rica (Kajukenbo Association of America) y heriede de la continuaci\u00f3n del arte del \"Sijo\".\nEl so espardimientu pel restu\u2019l mundu ye bien peque\u00f1u, rellacion\u00e1u sobre too cola iniciativa d'unes poques persones que por razones de serviciu foron treslladaes a los llugares onde lu aniciaron.\nN\u2019Espa\u00f1a\u2019l biltu sem\u00f3lu Edward C. Sheppard (un militar alumnu de Richard Peralta) qu'a primeros de los a\u00f1os 1970 foi unvi\u00e1u a la Base A\u00e9rea de Torrej\u00f3n de Ardoz, au entam\u00f3 a dar clases d'esti sistema na fastera americana. En 1973 incorpor\u00f3se a les sos clases \u00c1ngel Garc\u00eda Soldado, figura decisiva del kajukenbo n\u2019Espa\u00f1a darr\u00e9u que d'\u00e9l habr\u00e1n provenir col tiempu tolos cintos negros espa\u00f1oles m\u00e1s antiguos. Dende 1986, col t\u00edtulu de \u201cGrand Master\u201d (foi conseyeru de Sijo Emperado, y ye un de los pocos del conseyu habilid\u00e1u pa firmar el grau de novenu grau) \u00c1ngel Garc\u00eda habr\u00e1 ser l'encarg\u00e1u d'estender el Kajukenbo per toa Europa. En 1978 otru alumnu d'Edward C. Sheppard llam\u00e1u Ren\u00e9 R. Rodr\u00edguez escomenz\u00f3 a ense\u00f1ar na llocalid\u00e1 d'Alcal\u00e1 d'Henares. Nesi a\u00f1u principi\u00f3 como alumnu d'\u00e9l Agust\u00edn L\u00f3pez Campos. Cuando a Ren\u00e9 Rodr\u00edguez lu treslladaron a otra base, Agust\u00edn L\u00f3pez sigui\u00f3 deprendiendo con GM \u00c1ngel Garc\u00eda Soldado. En 1990 Agust\u00edn L\u00f3pez conoci\u00f3 al profesor Richard Peralta (que morri\u00f3 nel 2005) y fund\u00f3 en 1991 otra Asociaci\u00f3n Espa\u00f1ola de Kajukenbo. En resultancia g\u00fcei s\u00edguense n\u2019Espa\u00f1a dos llinies fundamentalmente: KSDI Europa, que sigue\u2019l llinax d'Emperado a travi\u00e9s del GM \u00c1ngel Garc\u00eda y que prautica una evoluci\u00f3n del Kajukenbo aceutada por Sijo; y el KSDS, que sigue les ense\u00f1ances de Richard Peralta a travi\u00e9s d'Agust\u00edn L\u00f3pez Campos, con un Kajukenbo m\u00e1s tradicional .\nEl kajukenbo angua\u00f1o.\nEl kajukenbo actual tien m\u00e1s t\u00e9uniques de prinda y m\u00e1s proyeiciones (t\u00e9uniques pa valtar al oponente) qu'otres escueles de kenpo. Les sesiones de trabayu atienden muncho al acondicionamientu cardiovascular y al fortalecimientu funcional. Hai variaciones d'escuela a escuela, pero nun ye raro entrenar con sacos pesaos y con guantes de box\u00e9u. Les t\u00e9uniques de defensa del kajukenbo son una mecedura de golpes escoy\u00edos d'estilos estremaos que nuna secuencia mortal lleven a la inmovilizaci\u00f3n, de cutiu definitiva, del oponente. Incl\u00fain llaves a les articulaciones, golpes baxos y ataques combinaos. Anque tien dellos aspeutos competitivos, c\u00e9ntrase principalmente nel combate real, na eficacia y nel signific\u00e1u de los an\u00e1lisis pr\u00e1uticos. En xeneral, les persones que prautiquen kajukenbo creyen que les aiciones innobles y desagradables, como los golpes a los g\u00fceyos o a los xenitales, son aceutables dafechu si agabitan a la defensa contra un agresor na cai. La mayor\u00eda de les escueles de kajukenbo refuguen los movimientos fachendosos y acrob\u00e1ticos, que son poco pr\u00e1uticos. La mayor\u00eda de los curr\u00edculos incl\u00fain contrataques contra golpes de pu\u00f1u y pierna, contra cuchiellos, contra palos, contra armes de fueu y contra prindes de llucha.\nLa base ye com\u00fan pa estes escueles, lo que les fai asemeyaes enforma, pero perm\u00edtense los camudamientos a los deleres d'elles. Teniendo en cuenta les diferencies ente los cuatro estilos fundacionales del kajukenbo, faise imposible incorporalos ensembre y, pela cueta, ye inevitable un ciertu grau d'especializaci\u00f3n. Esta apertura nel enfoque tiende a afalar a les escueles pa qu'incorporen otres artes nes sos pr\u00e1utiques. Dellos exemplos son la esgrima filipina y l'aikido xapon\u00e9s.\nDalgunes escueles de kajukenbo carauter\u00edcense por tener 26 formes (\"kata\") divid\u00edes en 13 \"pinyans\" llamaos a veces \"Palama sets\": los conxuntos (de secuencies) de Palama; asina como en 13 \"concentraciones\". Cada \"concentraci\u00f3n\" tien el so propiu nome, por exemplu la n\u00famberu \u00fan ll\u00e1mase \"golpe de la grulla/garra del tigre.\" El nome de cada \"concentraci\u00f3n\" describe\u2019l movimientu carauter\u00edsticu de so. Poro, la primer concentraci\u00f3n incl\u00fai un golpe de grulla y una garra de tigre. Estes secuencies amest\u00e1ronse al kajukenbo p'ameyorar les habilidaes del estudiante. Cada movimientu d'estes formes tien la so funci\u00f3n. Por exemplu, el primer movimientu en \"pinyan 1\" ye\u2019l golpe de derecha haza fuera movi\u00e9ndose a una posici\u00f3n cola pierna izquierda atr\u00e1s. Esti movimientu pue aplicase pa bloquiar un pu\u00f1etazu. Dellos kates c\u00e9ntrense tami\u00e9n nel combate contra dellos enemigos.\nUna parte importante en delles clases de kajukenbo ye la \u201cOraci\u00f3n del Kajukenbo\u201d, escrita por Frank Ord\u00f3\u00f1ez, anque munches escueles son llaiques dafechu. En delles clases acost\u00famase a finar la sesi\u00f3n con una referencia a la trinid\u00e1 del kajukenbo: esp\u00edritu, mente y cuerpu (ca\u00fan col so propiu xestu de manes). Dempu\u00e9s de la trinid\u00e1 los estudiantes y instructores al empar abren les sos manes pa representar la paz y darr\u00e9u inclinen les cabeces en se\u00f1al de respetu. Nos vezos de manches escueles faise tami\u00e9n un saludu carauter\u00edsticu: los estudiantes saluden a la bandera americana y a los sos instructores p'amosar respetu. Los estudiantes y instructores al empar saluden a los cintos negros cuando entren na sala.\nCarauter\u00edstiques t\u00e9uniques.\nLo Duro y lo Suave.\nLes artes marciales tradicionales estr\u00e9mense polo xeneral seg\u00fan dos categor\u00edes: les artes marciales esternes, o estilos duros, como\u2019l k\u00e1rate y el yudu; y les artes marciales internes, o estilos suaves, como\u2019l tai chi chuan y el qigong. Los estilos suaves b\u00e1sense nel principiu d'absorber la enerx\u00eda de los golpes al env\u00eds de tornala m\u00e1s f\u00e1cilmente a la escontra del contrariu, mentanto los estilos duros respuenden a los adversarios cola fuercia y con bloqueos \u201csecos\u201d. Cada categor\u00eda esf\u00edciase nel so principiu b\u00e1sicu.\nEl kajukenbo amiesta dambos principios, duru y suave, porque ello aumenta les posibilidaes de respuesta y facilita les capacidaes d'adautaci\u00f3n a les estremaes situaciones a les qu'un prauticante pue enfrentase.\nLa percusi\u00f3n m\u00faltiple.\nEl kajukenbo ye un estilu de kenpo orient\u00e1u a la defensa personal eficaz en situaciones reales, en visu a valtar al agresor y ponese fuera de peligru. Nun enfrentamientu real nun ye seguro que los golpes puedan dar nel blancu. P\u2019aumentar les posibilidaes de llograr l'oxetivu, les t\u00e9uniques de kajukenbo tan formaes por una restrayada de golpes, una decena o m\u00e1s, solmenaos a los puntos vitales del cuerpu. \nEl \u201cchecking\u201d.\nUna de les especialidaes del kajukenbo ye\u2019l \u201cchecking\u201d. \"Checking\" significa \"control\". Tr\u00e1tase, poro, d'un control del movimientu del adversariu cola aida d'un bloqu\u00e9u que se fai por contautu y/o presi\u00f3n.\nLos \u201ccheckings\u201d at\u00f3pense en cuasi toles t\u00e9uniques de kajukenbo. Igual que pueden torgar la movilid\u00e1 del oponente y los contrataques d'\u00e9sti, presten tami\u00e9n pa \u201crellenar\u201d los espacios de tiempu que queden ente dos golpes. Ufren tami\u00e9n al prauticante la oportunid\u00e1 d'aprovechase d'un poco\u00f1\u00edn de tiempu pa decidir el movimientu siguiente (llocalizaci\u00f3n, intensid\u00e1\u2026). \nLos puntos vitales.\nAsina mesmo, al env\u00eds de llograr mayor eficacia, los golpes en kajukenbo emp\u00f3nense principalmente a puntos vitales. Pueden causar el \u201cko\u201d del oponente o mancadures graves, o inclusive provocar la muerte.\nLes armes.\nEl kajukenbo ye un sistema de defensa a mano vac\u00eda contra tou tipu d'ataques (con o ensin armes). Integra tami\u00e9n el remanamientu de les principales armes del kali adaut\u00e1ndolu al contestu d'esta d\u00f3mina. L\u2019oxetivu principal ye siempre consiguir una defensa personal realista.\nEn xeneral hai tres tipos de defensa contra armes: mano vac\u00eda contra cuchiellu, palu contra cuchiellu y cuchiellu contra cuchiellu.\nMano vac\u00eda contra cuchiellu\nEl deprendimientu de la defensa a mano vac\u00eda contra una agresi\u00f3n con cuchiellu b\u00e1sase en t\u00e9uniques de bloqu\u00e9u y de desarme en visu a amenorgar el n\u00famberu y la graved\u00e1 de les fir\u00edes que pue recibir un prauticante nuna situaci\u00f3n real d'agresi\u00f3n.\nEsta riestra de t\u00e9uniques cubre tolos tipos posibles d'ataque, ensin importar l'\u00e1ngulu o la trayeutoria del arma; por exemplu circular al pescuezu o de pinchu al vientre.\nPalu contra cuchiellu\nEl kajukenbo apriende de los distintos estilos filipinos d'eskrima, como\u2019l \u201cDoce Pares\u201d o\u2019l \u201cLameco\u201d. Les t\u00e9uniques de palu asem\u00e9yense daqu\u00e9 a les de mano vac\u00eda, porque tienen igualmente por oxetivu desarmar al oponente.\nLes t\u00e9uniques de palu permiten trabayar en distancies m\u00e1s grandes y, poro, m\u00e1s segures. El llargor que da\u2019l palu aumenta tami\u00e9n la fuercia y la potencia d'impautu. Sobre too apri\u00e9ndese a cutir nes articulaciones, porque estos son los golpes que favorecen el desarme y que dexen in\u00fatil el brazu del oponente.\nLes t\u00e9uniques de palu del kajukenbo nun siguen ensembre les de los estilos d'orixe. A la pr\u00e1utica del kajukenbo incorpor\u00e1ronse les m\u00e1s afechisques pal so funcionamientu l\u00f3xicu y les que se trabayen f\u00e1cil nuna orientaci\u00f3n de defensa personal.\nCuchiellu contra cuchiellu\nEscu\u00e9yense principalmente na eskrima filipina, anque\u2019l kajukenbo dexa s\u00f3lo les m\u00e1s simples y eficaces. L\u2019oxetivu ye desarmar al adversariu y controlalu al env\u00eds de que dexe de ser un peligru.\nLos Palama sets.\nComo ya se dixo, tr\u00e1tase de formes asemeyaes a los kates o a los tao que puen atopase nes artes marciales orientales tradicionales, magar que tami\u00e9n s\u2019inspiren nel trabayu del \u201cbox\u00e9u de sombra\u201d, una forma d'entrenamientu del combate al aire. El so deprendimientu tien por oxetivu que l'estudiante desarrolle la estabilid\u00e1, la precisi\u00f3n y el propiu estilu.\nRapidez, precisi\u00f3n, potencia y adautaci\u00f3n.\nLa respuesta a l'agresi\u00f3n hai que la facer d'una manera mui r\u00e1pida y esplosiva al env\u00eds de sorprender al enemigu y da-y el menor tiempu posible a reaicionar. El kajukenbo ta dise\u00f1\u00e1u pa ser eficaz cualquiera que s\u00eda la distancia a la que ta l'oponente. Con esti fin, el kajukenbo trabaya distintos tipos de movimientos: golpes, torcimientos, proyeiciones, inmovilizaciones, etc.\nEn kajukenbo trab\u00e1yase siempre a la gueta de la eficacia en casu de combate real. Los entrenamientos tienen por oxetu algamar la condici\u00f3n f\u00edsica necesaria p'aguantar el tiempu d'una engarrada caleyera. Les t\u00e9uniques trab\u00e1yense al env\u00eds de desendolcar los reflexos que presten pa saber qu\u00e9 facer neses situaciones. Trab\u00e1yense con tinu respetando siempre lo espec\u00edfico de ca\u00fan (seg\u00fan s\u00eda unu m\u00e1s peque\u00f1u, m\u00e1s grande, de brazos menos fuertes\u2026).\nPolo tanto\u2019l kajukenbo nun s\u2019ense\u00f1a r\u00edxidamente como otres artes marciales, au l'oxetivu ye reproducir lo m\u00e1s fielmente posible los movimientos realizaos pol maestru. El kajukenbo tien l'oxetivu de dotar a cada prauticante de t\u00e9uniques eficaces independientemente del so tama\u00f1u o de les sos capacidaes.\nGraos y t\u00edtulos d'ense\u00f1anza.\nAnque les distintes escueles usen graos y t\u00edtulos diferentes, que varien enforma a vegaes, s\u00edguese davezu un sistema de cintos de colores pa los graos m\u00e1s baxos (perbaxo\u2019l negru) asemey\u00e1u al de les artes marciales d'orixe oriental. \nEn cuantes a los cintos negros, estos usen t\u00edtulos d'ense\u00f1anza d'orixe chinu. Los de primer (cintu negru a cencielles) a segundu grau usen el t\u00edtulu de \"Sibak\" (Asistente del Profesor; llit. \u201cT\u00edu Mayor\u201d) o \"Sisuk\" (Instructor Mozu). De tercer a quintu grau usen el de \"Sifu\" (Instructor; llit. \u201cG\u00fcelu\u201d), o \"Simu\" (Instructora o Muyer del Instructor) si ye muyer. Al sestu y s\u00e9ptimu grau ll\u00e1menlos \"Sigung\" (\u201cT\u00edu del Instructor\u201d). Los cintos negros d'octavu grau son \"Profesores\", y el novenu grau ye un \"Grand Master\" (GM, Gran Maestru). Pal fundador, Adriano Emperado, atroc\u00f3se\u2019l t\u00edtulu de \"Sijo\" (Fundador; llit. \u201cGran G\u00fcelu\u201d), col d\u00e9cimu grau de cintu negru."}
{"id": "32508", "revid": "28171", "url": "https://ast.wikipedia.org/wiki?curid=32508", "title": "Emilio Garc\u00eda-Pumarino Ramos", "text": "Emilio Garc\u00eda-Pumarino Ramos foi Diput\u00e1u al Congresu por Asturies na Llexislatura constituyente y na I Llexislatura.\nBiograf\u00eda.\nEstudi\u00f3 el bachilleratu nel colexu de los Hermanos Maristes y llicenci\u00f3se en Derechu na Universid\u00e1 d'Uvi\u00e9u. En 1972 obtuvo plaza de rexistrador de la propied\u00e1. La so activid\u00e1 pol\u00edtica entam\u00f3 al participar na fundaci\u00f3n del Partido Social Dem\u00f3crata, de Francisco Fern\u00e1ndez Ord\u00f3\u00f1ez, siendo'l so secretariu xeneral n'Asturies. Foi elix\u00edu diput\u00e1u de la UCD por Asturies na llexislatura constituyente (1977-1979) y na I legislatura (1979-1982)."}
{"id": "32510", "revid": "43102", "url": "https://ast.wikipedia.org/wiki?curid=32510", "title": "Muay Thai", "text": "El Muay Thai (\u0e21\u0e27\u0e22\u0e44\u0e17\u0e22) o Box\u00e9u Thailand\u00e9s ye un arte marcial y deporte de combate de Tailandia (de fechu\u2019l deporte nacional) carauteriz\u00e1u por usar mui bien dellos golpes y delles t\u00e9uniques cuerpu a cuerpu. Nesti sen asem\u00e9yase a otros estilos de kickboxing d'Indochina, como\u2019l Pradal Serey de Camboya, el Tomoi de Malasia, el Lethwei de Myanmar y el Muay Lao de Laos. El so antecesor ye\u2019l Muay Boran.\nLa pallabra \"muay\" deriva del s\u00e1nscritu \"mavya\" y \"thai\" refierse a los nativos de Tailandia. Al Muay Thai ll\u00e1menlu dacuando l'\"Arte de los Ocho Miembros\" o la \"Ciencia de los Ocho Miembros\" por mor de qu'usa pu\u00f1etazos, pataes, coldazos y golpes coles rodiyes, colo qu'usa ocho \"puntos de contautu\" empara de los \"dos puntos\" (dambos pu\u00f1os) del box\u00e9u occidental y los \"cuatro puntos\" (manes y pies) d'otros deportes de combate derivaos d'artes marciales. Un prauticante de Muay Thai den\u00f3mase \"nak muay\". A los prauticantes occidentales ll\u00e1menlos a veces \"nak muay farang\" o \u201cboxeador estranxeru\u201d.\nHistoria.\nEl Muay Thai vien del Muay Boran (\u201cBox\u00e9u Antiguu\u201d), que calti\u00e9n esta denomaci\u00f3n pr\u00e1uticamente hasta\u2019l sieglu XX, identific\u00e1ndose dafechu col Muay Thai anque angua\u00f1o inda suel referise a la manera tradicional de prauticar quita de lo deportivo. Esti arte anici\u00f3 en Siam, l'actual Tailandia. L\u2019antigua capital d'esti reinu taba en Sukhotai de 1238 a 1408. Al tar de contino en guerra contra otros reinos vecinos, como Myanmar y Camboya, yera obligao desendolcar les habilidaes de los soldaos del reinu nel manexu d'armes krabi krabong, y nel usu del cuerpu como arma en situaciones de combate zarr\u00e1u. T\u00e9uniques como les pataes, golpes col pu\u00f1u, coles rodiyes, coles espiniyes, colos coldos, y delles formes de valtar al adversariu, desendolc\u00e1ronse daquella. El Muay Boran consider\u00e1base ent\u00f3ncenes como un arte fundamental, y parte imprescindible del curr\u00edculum real para poder aspirar al tronu.\nNos sieglos siguientes l'arte sigui\u00f3 evolucionando. Foi nel llargu periodu de paz baxo\u2019l rei Narai (1604-1690) cuando se converti\u00f3 en deporte profesional. Los combates fac\u00edense nun zarru cuadr\u00e1u form\u00e1u por una cuerda en suelu qu'indicaba l'\u00e1rea de combate. Les regles yeren cencielles: engarrase hasta qu'unu quedara en pie, o qu'unu de los dos se diera. Nun hab\u00eda llendes de pesu, estatura o ed\u00e1; les aldees compet\u00eden unes contra otres y fac\u00edense apuestes.\nEn 1774 Hsinbyushin, el rei de la vecina Myanmar, quixo facer unos festexos d'una selmana n\u2019honor de la gran pagoda de Rang\u00fan. Ente ellos hab\u00eda box\u00e9u, y escoy\u00e9ronse boxeadores thai cativos pa que s\u2019esfronaren contra los boxeadores del reinu. El 17 de marzu d'esi a\u00f1u, Nhai Khanomtom, un prisioneru de guerra thai, combati\u00f3 y venci\u00f3 a diez boxeadores birmanos de sigu\u00edo, ensin nenguna posa ente les engarraes. Yera la primer vez que\u2019l Muay Thai s\u2019emplegaba nuna competici\u00f3n fuera de Tailandia. Por esti yogur a Nai Khanomtom concedi\u00e9ron-y el t\u00edtulu de \u00a8Padre del Muay Boran\u00a8, y el d\u00eda 17 de marzu afit\u00f3se hasta angua\u00f1o como\u2019l \u00a8D\u00eda Nacional del Muay Boran\u00a8.\nEl Muay Boran, arriendes d'estilos tem\u00e1ticos como\u2019l del \u201cmonu blanco Hanuman\u201d, estrem\u00e1base mayormente n\u2019estilos procedentes d'un llugar o d'una tradici\u00f3n concreta:\nA respeutive lo anterior, dic\u00edase del Muay Boran: \u201cEl pu\u00f1u potente del \u2018Korat\u2019, l'esp\u00edritu del \u2018Lopburi\u2019, la postura del \u2018Chaiya\u2019 y la velocid\u00e1 del \u2018Thasao\u2019\u201d. Estes pr\u00e1utiques tradicionales del arte thailand\u00e9s, non competitives, ax\u00fantense en Tailandia nel t\u00e9rminu \"mae mai muay thai\".\nEl Muay Thai na actualid\u00e1.\nAngua\u00f1o\u2019l Muay Thai praut\u00edcase como deporte en munchos pa\u00edses del mundu. El so espardimientu global converti\u00f3lu n\u00fan de los deportes de contautu m\u00e1s estend\u00edos, y el so n\u00famberu de prauticantes nun para de medrar. Los meyores \u201ckhaimuays\u201d (campos d'entrenamientu) son thailandeses, pero actualmente hai otros pa\u00edses que pueden competir a la par, sobre too nes categor\u00edes cimeres de pesu. Los Pa\u00edses Baxos son bierzu de munchos lluchadores de sonad\u00eda, como Ernesto Hoost, Peter Aerts o\u2019l llexendariu Ramon Dekkers, ocho veces campe\u00f3n del mundu; y munchos m\u00e1s que s\u2019enfrentaron con thailandeses nel pa\u00eds d'ellos y con regles completes de Muay Thai profesional.\nFai falta mentar sicas\u00ed que, como deporte nacional y espresi\u00f3n cultural thailandesa, hai un mu\u00e9rganu regulador denom\u00e1u Federaci\u00f3n Mundial de Muay Thai (WMF), encarg\u00e1u de velar pola promoci\u00f3n y espardimientu correutos del Muay Thai, uno como deporte (Thai Boxing/Muay Thai), y otro arte marcial tradicional (Muay Boran).\nT\u00e9uniques.\nLes t\u00e9uniques b\u00e1siques del Muay Thai son los pu\u00f1etazos, pataes, rodiyazos y coldazos. \u00dasense tami\u00e9n t\u00e9uniques cuerpu a cuerpu y valtos. El Muay Thai ye un arte de combate de contautu total, u l'intercambiu de golpaes ente los lluchadores ye constante.\nPataes.\nLes pataes m\u00e1s comunes nel Muay Thai son les circulares y les frontales. La patada circular del Muay Thai import\u00e1ronla otres artes marciales, como por exemplu\u2019l kickboxing xapon\u00e9s. Esta patada circular carauter\u00edstica usa\u2019l movimientu xiratoriu de tol cuerpu.\nLos lluchadores de Muay Thai entrenen pa cutir siempre cola espiniya. La espiniya ye la parte m\u00e1s fuerte de la pierna del boxeador, mientres que\u2019l pie tien munchos g\u00fcesos menudos y ye muncho m\u00e1s feble \u00e9nte les lesiones. Un lluchador pue acabar manc\u00e1ndose si utiliza solamente los pies como zona d'impautu. Los lluchadores de Muay Thai tresnen con procuru les sos espiniyes n\u2019entrenamientos col sacu pes\u00e1u y en combates o \u201csparring\u201d. Al env\u00eds d'algamar m\u00e1s resistencia y puxu nel momentu de la engarrada, los lluchadores tami\u00e9n prautiquen los golpes d'espiniya sobre superficies dures.\nEsta t\u00e9unica conozse como \u201cencallecimientu\u201d y consiste en sedar un poco\u00f1\u00edn el g\u00fcesu al env\u00eds de qu'una capa estra de calciu s\u2019amieste a la parte sedada (un procesu biol\u00f3xicu natural), criando peque\u00f1os \u201ccallos\u201d nel g\u00fcesu y torn\u00e1ndolo asina m\u00e1s resistente. Ensin embargu esti ye un procesu lentu, que rique abondu tiempu d'entrenamientu pa que seya granible.\nColdazos.\nUtil\u00edcense siete formes de solmenar un coldazu: horizontal, diagonal ascendente, diagonal descendente, ascendente, descendente, p'atr\u00e1s xirando, y en saltu. \nEstr\u00e9mase tami\u00e9n el coldazu simple del coldazu en secuencia.\nEl coldazu simple ye un movimientu de coldu independiente de los dem\u00e1s movimientos, mientres qu'un coldazu en secuencia ye un segundu golpe col mesmu brazu, siendo primero un ganchu y sigui\u00e9ndo-y un coldazu. Estos coldazos, y la mayor parte de los otros, util\u00edcense cuando la distancia ente los lluchadores t\u00f3rnase demasiao peque\u00f1a y queda pocu espaciu pa llanzar un ganchu a la cabeza del oponente.\nT\u00e9uniques defensives.\nLa defensa ye daqu\u00e9 perimportante nel Muay Thai. Utiliza los costazos, los brazos y les caniyes como un \u201cescudu\u201d pa bloquiar les t\u00e9uniques del oponente. Bloquiar ye un elementu fundamental del Muay Thai, y comb\u00ednase col nivel de condici\u00f3n f\u00edsica del prauticante. Les pataes circulares baxes y medies al cuerpu bl\u00f3quiense davezu cola caniya. Los golpes a la parte cimera del cuerpu bl\u00f3quiense davezu con antebrazu, o si se pue cola caniya. Les pataes circulares medies, si se traben, aseguren tami\u00e9n la posibilid\u00e1 de valtar al oponente, o arrefundialu llo\u00f1e.\nEl cuerpu a cuerpu.\nEl cuerpu a cuerpu, o \u201cclinch\u201d, apl\u00edcase garrando al oponente alredor del pescuezu o del troncu. Equ\u00ed nun son dixebraos los boxeadores, y la engarrada sigue con un intercambiu de rodiyazos y coldazos. Nel cuerpu a cuerpu \u00fasense davezu delles t\u00e9uniques d'aventar al oponente al suelu.\nGraos.\nLos graos son asemeyaos a los d'otres artes marciales, pero varien seg\u00fan les federaciones o asociaciones. Sicas\u00ed en Tailandia nun se siguen estes graduaciones, sin\u00f3n una simple clasificaci\u00f3n de lluchadores seg\u00fan seyan \u201camateurs\u201d o profesionales (A, B, o C). Hai tami\u00e9n t\u00edtulos d'ense\u00f1anza pa los maestros, como Maestru (\u201cArjarn\u201d), Gran Maestru (\u201cArjarn Yai\u201d) o Gran Maestru Honorariu (\u201cPor Ra Ma Jarn\u201d). "}
{"id": "32512", "revid": "10224", "url": "https://ast.wikipedia.org/wiki?curid=32512", "title": "Box\u00e9u Tailand\u00e9s", "text": ""}
{"id": "32513", "revid": "10224", "url": "https://ast.wikipedia.org/wiki?curid=32513", "title": "Thai Boxing", "text": ""}
{"id": "32522", "revid": "2", "url": "https://ast.wikipedia.org/wiki?curid=32522", "title": "Ministeriu d'Educaci\u00f3n, cultura, deportes, ciencia y teunolox\u00eda de Xap\u00f3n", "text": ""}
{"id": "32524", "revid": "5110", "url": "https://ast.wikipedia.org/wiki?curid=32524", "title": "Jiu-Jitsu Brasile\u00f1u", "text": ""}
{"id": "32525", "revid": "10224", "url": "https://ast.wikipedia.org/wiki?curid=32525", "title": "Llucha Llionesa", "text": ""}
{"id": "32529", "revid": "28171", "url": "https://ast.wikipedia.org/wiki?curid=32529", "title": "Submar\u00edn Nautilus", "text": "El Nautilus ye'l submar\u00edn que forma l'elementu central de la novela \"Vingt mille lieues sous les mers\" (\"Ventimil leg\u00fces de viaxe submar\u00edn\"), de Jules Verne, que recibe pa ello'l conseyu del inxenieru Gustave Z\u00e9d\u00e9. El mesmu submar\u00edn apaez igualmente en \"L'\u00cele myst\u00e9rieuse\". El \"Nautilus\" foi bautiz\u00e1u asina n'honor del dise\u00f1\u00e1u por Robert Fulton."}
{"id": "32530", "revid": "239", "url": "https://ast.wikipedia.org/wiki?curid=32530", "title": "Nautilus (submar\u00edn)", "text": ""}
{"id": "32531", "revid": "116", "url": "https://ast.wikipedia.org/wiki?curid=32531", "title": "Hung Gar", "text": "El Hung Gar, Hung Ga o Hung Kuen (\"Box\u00e9u de la Familia Hung\") ye un sistema de kung fu desendolc\u00e1u nel sieglu XVII, mui conoc\u00edu por ser l'arte que prauticaba l'h\u00e9roe popular chinu Wong Fei-hung (1847-1924). Ye \u00fan de los principales sistemes del sur de China, xunto col Choy Li Fut y el Wing Chun. L'Hung Gar ta bas\u00e1u nel box\u00e9u del tigre y de la grulla.\nHistoria.\nPor mor de que la hestoria de les artes marciales chines tresmiti\u00f3se tradicionalmente de forma oral m\u00e1s que per escrito, ye probable que muncho de la hestoria primera del Hung Gar nunca vaya esclariase o afitase en documentos escritos.\nSeg\u00fan la llenda, l'Hung Gar debe\u2019l nome a Hung Hei-kwun, qu'aprendiera artes marciales con Chi Zin, un maestru Chan (Zen) del Templu Shaolin del Sur. Chi Zin (o Gee Shin) foi tami\u00e9n maestru d'otros cuatro estudiantes: Choy Gau-lee, Mok Da-si, Lau Sam-ngan y Li Yao-san. Estos cinco artistes marciales (\u201cLos Cinco Ancestros\u201d) converti\u00e9ronse m\u00e1s tarde nos fundadores de los cinco estilos familiares principales de les artes marciales chines del Sur: Hung Gar, Choy Gar, Mok Gar, Lau Gar y Li Gar.\nEl templu onde entrenaben yera un abeyu d'oponentes de la Dinast\u00eda Qing, que lu usaben de base pa les sos actividaes, y foi a\u00edna esbarrumb\u00e1u poles fuercies de los Qing. Hung, d'oficiu mercadel de t\u00e9, col\u00f3 m\u00e1s tarde de Fujian (Fukien) a Guangdong (Cant\u00f3n), llevando l'arte con \u00e9l.\nEl car\u00e1uter \"hung\" (\u6d2a) us\u00f3se pa denomar al Emperador Hong Wu (\u6d2a\u6b66\u5e1d), que derroc\u00f3 a la mongola Dinast\u00eda Yuan y estableci\u00f3 la Dinast\u00eda Ming aut\u00f3ctona. Los enemigos de la Dinast\u00eda Qing manch\u00fa usaron davezu\u2019l car\u00e1uter nes sos representaciones gr\u00e1fiques. Parad\u00f3xicamente Luk Ah-choy, \u00fan de los encontos principales de la tresmisi\u00f3n del Hung Gar, yera f\u00edu d'un manch\u00fa allug\u00e1u en Cant\u00f3n.\nHung Hei-kwun ye en realid\u00e1 un nome adopt\u00e1u al env\u00eds d'honrar a aquel primer emperador Ming. Los rebeldes anti-Qing dieron nome al biltu m\u00e1s allo\u00f1\u00e1u de les sociedaes secretes que formaron la \u201cHung Men\u201d (\u6d2a\u9580). Los miembros d\u00b4esta socied\u00e1 dic\u00eden que la fundaren sobrevivientes de la destrucci\u00f3n del Templu Shaolin, y les artes marciales que prauticaben vinieron llamase \"Hung Gar\" (\"Familia Hung\") y \"Hung Kuen\" (\"Box\u00e9u de los Hung\").\nCarauter\u00edstiques.\nL'Hung Gar ye\u2019l m\u00e1s famosu de los estilos sure\u00f1os de Shaolin de les artes marciales chines. Tien unos ritmos mui espec\u00edficos en cuantes a la manera en que lu ense\u00f1en y lu prautiquen. Ta consider\u00e1u un estilu honorable nel que se sup\u00f3n que\u2019l mayor inter\u00e9s del ye deprender les formes tradicionales de manera precisa y exauta, al env\u00eds de pescanciar la gran tradici\u00f3n del estilu. Lo carauter\u00edstico del Hung Gar son les posiciones bien baxes, sobre too la \"sei ping ma\" (posici\u00f3n del caballu), la estabilid\u00e1 nos pasos y la entrada direuta, asina como les t\u00e9uniques de mano potentes, sobre too la mano ponte y la vers\u00e1til garra de tigre. Entr\u00e9nase muncho tami\u00e9n l'acondicionamientu de los antebrazos pa consiguir resistencia (\"da sam sing\", \u201cespa\u00f1\u00edu de les tres estrelles\u201d).\nL\u2019habilid\u00e1 alg\u00e1mase per aciu del desendolcu de tres partes: una ximnasia corporal completa, el combate llibre y les formes (taolu), que son un conxuntu de t\u00e9uniques coreografiaes, como si foren un \u201cllibru\u201d pa los prauticantes. Anque formes hai cerca d'un cientu nel Hung Gar, les siguientes cuatro consid\u00e9rense los pegollos del estilu:\nEn tol mundu, los estudiantes empleguen tradicionalmente de dellos meses a tres a\u00f1os nel entrenamientu de la postura, que davezu consiste en tar na posici\u00f3n del caballu de media hora a delles hores nuna mesma sesi\u00f3n, primero de deprender cualesquier forma. Con que cada forma pue llevar alredor d'un a\u00f1u de deprendimientu, anque les armes s\u2019aprienden a lo \u00faltimo. Ensin embargu, angua\u00f1o esti tipu d'instrucci\u00f3n consid\u00e9rase econ\u00f3micamente inviable y irrealizable polos estudiantes, que tienen otros intereses arriendes de prauticar kung fu.\nDelles vegaes l'Hung Gar consid\u00e9rase equivocadamente como solo esternu \u2014ello ye, como dependiente de la fuercia f\u00edsica bruta m\u00e1s que del cultivu del qi\u2014 a pesar de que l'estudiante avanza pasu ente pasu haza un enfoque internu.\nArmes.\nLes anteriores son les armes principales adoptaes pol estilu Hung Gar. Acordies cola tradici\u00f3n china pueden estremase n\u2019armes yin y yang. Les primeres consid\u00e9rense armes femenines, r\u00e1pides, llixeres y precises, como la espada reuta; les otres pela so parte son masculines, m\u00e1s lentes, pesaes y potentes, como l'alabarda. Pero pue facese tami\u00e9n otra distinci\u00f3n, ente armes propies y armes impropies. Les primeres nacen col env\u00eds concretu d'usase como armes, mientres que les segundes nun yeren armes n\u2019orixe, sin\u00f3n preseos de trabayu, a veces d'aniciu rural (como\u2019l palu de dos cabeces o\u2019l forc\u00e1u), pero tami\u00e9n provinientes d'otros oficios (como los cuchiellos de caparina, preseos de carnicer\u00eda). Esta mena d'armes s\u00f3lo m\u00e1s tarde entr\u00f3 a formar parte de la tradici\u00f3n marcial, cuando l'estilu escomenz\u00f3 a espardese y a ser prautic\u00e1u pol pueblu."}
{"id": "32532", "revid": "10224", "url": "https://ast.wikipedia.org/wiki?curid=32532", "title": "Hung Ga", "text": ""}
{"id": "32533", "revid": "10224", "url": "https://ast.wikipedia.org/wiki?curid=32533", "title": "Hung Kuen", "text": ""}
{"id": "32534", "revid": "10224", "url": "https://ast.wikipedia.org/wiki?curid=32534", "title": "Hung Ga Kuen", "text": ""}
{"id": "32535", "revid": "10224", "url": "https://ast.wikipedia.org/wiki?curid=32535", "title": "Qinna", "text": ""}
{"id": "32536", "revid": "10224", "url": "https://ast.wikipedia.org/wiki?curid=32536", "title": "Luohan (artes marciales)", "text": ""}
{"id": "32537", "revid": "37624", "url": "https://ast.wikipedia.org/wiki?curid=32537", "title": "Los solevaos del Bounty", "text": "Los solevaos del Bounty (en franc\u00e9s orixinal Les R\u00e9volt\u00e9s de la Bounty) ye una novela de Jules Verne, publicada en 1879 con \"Les Cinq Cents Millions de la B\u00e9gum\" na coleci\u00f3n de los \"Voyages extraordinaires\" editada por Jules Hetzel.\nEl rellatu ta bas\u00e1u nos anales mar\u00edtimos brit\u00e1nicos relativos al mot\u00edn que se desarrollara a bordu de la \"Bounty\" en 1789, pero nun diz nada sobre los acontecimientos que la precedieron. Verne entama \"in medias res\" pola toma del barcu polos amotinaos y l'abandonu del capit\u00e1n, William Bligh, con un ciertu n\u00famberu de miembros de la tripulaci\u00f3n y del material de navegaci\u00f3n. Bligh consigui\u00f3 algamar Timor a 6710 Km del so puntu de partida, en cuarenta y siete d\u00edes, a bordu d'una peque\u00f1a embarcaci\u00f3n atarraquitada. El rellatu consagra los dos \u00faltimos cap\u00edtulos al balance del mot\u00edn y a echar una g\u00fceyada a la colonia de Pitcairn, fundada por un pu\u00f1\u00e1u d'ingleses y tahitianos.\nEl testu orixinal ye la obra de Gabriel Marcel (1843-1909), xe\u00f3grafu de la \"Biblioth\u00e8que nationale de France\" que Jules Verne conoc\u00eda bien pues en 1878, los dos publicaren xuntos una obra de divulgaci\u00f3n titulada \"Les Grands Navigateurs du XVIIIe si\u00e8cle\". Jules Verne relle\u00f3 y corrix\u00f3 el manuscritu de Marcel del qu'adquiriera los derechos por 300 francos.\nVerne tom\u00f3 delles llibertaes colos fechos, inventando'l personaxe de Bobo, y asitiando en medio de los amotinaos homes de la tripulaci\u00f3n qu'en realid\u00e1 tar\u00eden na chalupa.\nTraducci\u00f3n al asturianu.\nLa versi\u00f3n en llingua asturiana foi traducida por Xes\u00fas Gonz\u00e1lez Rato."}
{"id": "32538", "revid": "116", "url": "https://ast.wikipedia.org/wiki?curid=32538", "title": "Mar\u00eda S\u00e1nchez Blanco", "text": "Mar\u00eda S\u00e1nchez Blanco , La Pastorina del Cares, foi una cantante asturiana de tonada.\nMar\u00eda taba considerada como una de les grandes voces d'angua\u00f1o y nos a\u00f1os 2004, 2007 y 2010 incluy\u00f3se na llista del Memorial Silvino Arg\u00fcelles como una de les diez meyores cantandores de tonada del a\u00f1u.\nA lo llargo de la so carrera como cantante, Mar\u00eda gano dellos de los concursos de tonada m\u00e1s importantes d'Asturies como los de \"Ciud\u00e1 d'Uvi\u00e9u\", \"La Voz de Avil\u00e9s\", La Nueva, Samart\u00edn del Rei Aurelio y el Cuenca del Caudal."}
{"id": "32539", "revid": "116", "url": "https://ast.wikipedia.org/wiki?curid=32539", "title": "Lila Downs", "text": "Ana Lila Downs S\u00e1nchez , m\u00e1s conocida como Lila Downs, ye una cantante, compositora, y productora mexicana que vive nos Estaos Xun\u00edos y en M\u00e9xicu.\nLila Downs naci\u00f3 en Tlaxiaco, M\u00e9xicu, el 9 de setiembre de 1968 de p\u00e1 americanu y ma mexicana. A los 10 a\u00f1os tresllad\u00f3se a vivir a Estaos Xun\u00edos y un a\u00f1u dempu\u00e9s asoley\u00f3'l so primer trabayu \"Ofrenda\". Tien un rexistru de voz de tr\u00e9s octaves. Ye una de les cantantes llatines m\u00e1s importantes del mundu. El so esposu ye'l saxofonista americanu Paul Cohen col que tien un f\u00edu, \"Benito\".\nDende ent\u00f3s sac\u00f3 otra media docena de discos y incluso grab\u00f3 un \"live\" pa la FIP de Par\u00eds."}
{"id": "32540", "revid": "37624", "url": "https://ast.wikipedia.org/wiki?curid=32540", "title": "Choy Li Fut", "text": "El Choy Li Fut (canton\u00e9s) o Cai Li Fo (mandar\u00edn) ye un arte marcial chinu fund\u00e1u en 1836 por Chan Heung.\nEl sistema combina t\u00e9uniques d'artes marciales de dellos sistemes de kung fu del Norte y del Sur; les t\u00e9uniques potentes de mano y brazu de les formes d'animales de Shaolin del Sur, combinaes colos movimientos llargos y circulares, xiros corporales y pasos \u00e1xiles que carautericen les artes marciales del Norte de China. Consid\u00e9rase un estilu esternu, que combina t\u00e9uniques dures y suaves y que tami\u00e9n incorpora al curr\u00edculu mui bien delles armes. El Choy Li Fut ye un sistema eficaz de defensa personal, sobre too poles sos defenses contra dellos atacantes. Tien una farracada t\u00e9uniques, como pu\u00f1etazos en llargo y en curtio, pates, barr\u00edos y valtos, ataques a puntos de presi\u00f3n, llaves articulares y agarres.\nAniciu.\nEl creador del Choy Li Fut foi Chan Heung (1806-1875), nac\u00edu nel pueblu de Jing Mei (King Mui), nel \u00e1rea alministrativa de Xin Hui, provincia de Guangdong (Cant\u00f3n). Chan Heung tuvo de los siete a los quince a\u00f1os siguiendo les ense\u00f1ances d'un t\u00edu suyu, Chan Yuen-wu, disc\u00edpulu llaicu de Shaolin espertu en Fut Gar (estilu especializ\u00e1u en golpes de palma). A los quince a\u00f1os Chan Yuen-wuy mand\u00f3lu con Li Yau-san, renom\u00e1u espertu de Li Gar (famosu poles t\u00e9uniques de pierna y el palu llargu) en Cant\u00f3n. Dempu\u00e9s de cuatro a\u00f1os, y col preste del maestru Li, Chan foi prauticar Choy Gar (posiciones baxes, pasos cambiantes y box\u00e9u llargu) col maestru Choy Fook a Baiheguan, nel monte Lau Fu.\nChoy Fook (Cai Fu) viv\u00eda d'ermita\u00f1u nel monte Lau Fu y nun quer\u00eda volver ense\u00f1ar artes marciales. Chan Heung march\u00f3 a Lau Fu a la gueta d'\u00e9l. Cuando Choy Fook taba nel templu Shaolin, quem\u00e1rase gravemente y qued\u00e1ren-y bien de repulgos pela cabeza; por eso-y dieron l'alcu\u00f1u del \"Monxu cola Cabeza Mancada\". Esta descripci\u00f3n ye lo que-y vali\u00f3 a Chan Heung p'atopar al monxu y apurri-y una carta de recomendaci\u00f3n de Li Yau-san. Pero Chan Heung vol\u00f3 deceicion\u00e1u darr\u00e9u que Choy Fook mand\u00f3lu colar. Dempu\u00e9s de munchu rogar, Choy Fook almiti\u00f3lu como estudiante, pero s\u00f3lo pa deprende-y Budismu.\nUna ma\u00f1ana, cuando Chan Heung taba prauticando les sos artes marciales, Choy Fook se\u00f1al\u00f3 un pe\u00f1\u00e9u y mand\u00f3-y que lu aventara d'una patada. Chan Heung axunt\u00f3 tola brenga n\u2019esfronando\u2019l pie contra\u2019l pe\u00f1\u00e9u, y arrefundi\u00f3lu cuasi a cuatro metros. En cuenta de felicitalu, Choy Fook meti\u00f3\u2019l so propiu pie embaxo\u2019l pe\u00f1\u00e9u y arrefundi\u00f3lu pel aire como si nada. Chan Heung plasm\u00f3 con esta demostraci\u00f3n. Torn\u00f3 otra vuelta a roga-y a Choy Fook que-y deprendiera les sos artes marciales, pero esta vez el monxu apaut\u00f3. Choy Fook ense\u00f1\u00f3 nueve a\u00f1os a Chan Heung tanto la v\u00eda del Budismu como la de les artes marciales.\nEn 1834, a los ventiocho a\u00f1os, Chan Heung dex\u00f3 a Choy Fook y volvi\u00f3 pal pueblu de Jing Mei, onde refixo y afin\u00f3 lo qu'aprendiera. En 1835 Choy Fook aconsey\u00f3lu na forma d'un poema especial en emparey\u00e1u doble:\n\u9f8d\u864e\u98a8\u96f2\u6703, El drag\u00f3n y el tigre alcu\u00e9ntrense como l'aire y la nube.\n\u5f92\u5152\u597d\u81ea\u7232, Disc\u00edpulu mio, has curiar bien del to futuru.\n\u91cd\u5149\u5c11\u6797\u8853, Al env\u00eds de qu'aliquen les artes de Shaolin,\n\u4e16\u4ee3\u6bcb\u76f8\u907a. Nun dexes que les xeneraciones vinientes escaezan esta ense\u00f1anza.\nEn 1836 Chan estableci\u00f3 formalmente\u2019l sistema Choy Li Fut, nom\u00e1u pa honrar al monxu budista Choy Fook, que-y deprendi\u00f3 Choy Gar; a Li Yau-san, que-y deprendi\u00f3 Li Gar, y al so t\u00edu Chan Yuen-wu, que-y ense\u00f1\u00f3 Fut Gar.\nLa tresmisi\u00f3n del estilu.\nChan Heung abri\u00f3 la primer escuela del Choy Li Fut nel templu familiar llocal del so pueblu. Al esporpollar la so reputaci\u00f3n, cientos de persones de los pueblos cercanos foron a aprender Choy Li Fut. Acabante establecer Chan Heung la so nueva escuela, espa\u00f1\u00f3 en China la Guerra del Opiu y Chan Heung xunt\u00f3se al ex\u00e9rcitu en Cant\u00f3n pa lluchar contra los invasores brit\u00e1nicos. Tres la derrota de China en 1842, torn\u00f3 pa casa.\nA mediaos de sieglu Chan Heung col\u00f3 de Jing Mei cola muyer y los dos f\u00edos, y aprovech\u00f3 la oportunid\u00e1 d'abrir munches escueles de Choy Li Fut pel sur de China, aidando a esparder les idees revolucionaries contra\u2019l gobiernu manch\u00fa corruptu de los Qing, a los que munchos chinos de la etnia mayoritaria Han y delles sociedaes secretes achacaben la decadencia y males de China. \nChan Heung tuvo dieciocho disc\u00edpulos orixinales conoc\u00edos como los 18 Lohan (\u5341\u516b\u7f85\u6f22), llamaos asina n\u2019honor de Bodhidharma, del que tradicionalmente se dic\u00eda que deprendiera a los monxos de Shaolin la versi\u00f3n primera de les Dieciocho Manes de Lohan nel sieglu VI, que dalgunos consideren la predecesora de les artes marciales de Shaolin.\nEn 1848 los dieciocho disc\u00edpulos orixinales dixebr\u00e1ronse pa ense\u00f1ar Choy Li Fut per tol sur de China. El primeru n\u2019ense\u00f1alu fuera de Jing Mei foi Lung Ji-choi, qu'abri\u00f3 una escuela na ciud\u00e1 de Xunzhou, provincia de Guangxi. Al poco Chan Din Fun entam\u00f3 la primer escuela d'Hung Sing Choy Li Fut en Fut San (Foshan).\nDellos de los otros dieciocho disc\u00edpulos orixinales qu'ensamaron el nuevu sistema de kung fu foron: Chan Din-yao en Nan Hai; Chan Dai-yup en Guangzhou; Chan Din-sing en Zhongshan; Chan Mau-jong en Panyu; Chan Din-bong en Dong Guan; Chan Din-wai en Kaiping; Chan Din-jen en Taishan; Chan Sun-dong n\u2019Enping; Chan Din-dak n\u2019Heshan; Chan Dai-wai en Zhaoqing; Chan Sing-hin en Xinhuicheng; Chan Yin-yu en Jiangmen. Y entamaron xeres descomanaes Chan Dai-sing, Chan Din-seng, Chan Mau-wing y Chan Din-gung, qu'ense\u00f1aron el Choy Li Fut en ventis\u00e9is pueblos del \u00e1rea de Jing Mei.\nHist\u00f3ricamente toles escueles de Choy Li Fut tienen al fin y al cabu los mesmos or\u00edxenes, pero por mor de les revueltes contra\u2019l gobiernu manch\u00fa de mediaos del sieglu XX, y, en resultancia, de les situaciones pol\u00edtiques ca\u00f3tiques qu'hubo en China, los cambeos de nome y de lideralgu forciaron la creyencia de qu'hab\u00eda dos escueles d'Hung Sing Choy Li Fut estremaes dafechu.\nEl part\u00edu pol\u00edticu Hung Men (\u6d2a\u9580) representaba toles faiciones revolucionaries, incluyendo a los representantes del Choy Li Fut. Les escueles de Choy Li Fut escomenzaron a escribir el nome respeutivu de formes estremaes al env\u00eds d'atapar la so afiliaci\u00f3n al part\u00edu clandest\u00edn Hung Men y de protexese de la persecuci\u00f3n gubernamental.\nMunches escueles de Choy Li Fut ten\u00eden daquella una fras secreta: \"Hung \u6d2a Ying \u82f1 Ji \u81f3 Sing \u8056 ; Ying\u82f1 Hung \u96c4 Wing \u6c38 Sing \u52dd.\" Esto t\u00f3rnase a: \"Los H\u00e9roes del Part\u00edu Hung son superiores; Los H\u00e9roes ganen siempre.\" Los ac\u00e9rrimes de Chan Heung adoptaron dos pallabres de la fras como contrase\u00f1a secreta: \u201cHung Sing \u6d2a\u52dd\u201d, o seya \"El Part\u00edu Hung gana\", pero como esto taba mui cerca del nome del persigu\u00edu Part\u00edu Hung Men, cambiaron los car\u00e1uteres chinos por otros hom\u00f3fonos pero que, al escribise distinto, signifiquen \"gansu vencedor\".\nEl f\u00edu de Chan Heung, Koon Pak, cambi\u00f3\u2019l car\u00e1uter chinu Hung \u9d3b a Hung \u96c4, que significa \"fuerte.\" Dende ent\u00f3s les escueles de Choy Li Fut del dominiu de Koon Pak nel \u00e1rea de Jing Mei den\u00f3mense cola fras Hung Sing \u96c4\u52dd, que significa \"victoria fuerte,\" mientres que les escueles de Fut San caltienen la fras Hung Sing \u9d3b\u52dd, \"gansu vencedor\".\nFut San yera un fogueru d'actividaes pol\u00edtiques. Hab\u00eda ell\u00ed una gran presencia manch\u00fa, y les amarraces ente\u2019l gobiernu manch\u00fa y los miembros del Hung Men yeren sangrientes y frecuentes. La escuela Fut San Choy Li Fut abri\u00f3la en 1848 Chan Din-fun, qu'us\u00f3\u2019l nome \"Hung Sing Kwoon \u9d3b\u52dd\u8218\" (usando\u2019l car\u00e1uter \"Hung \u9d3b\" que significa gansu) pa evitar que los asociaren col part\u00edu pol\u00edticu Hung Men \u6d2a\u9580 y refugar la persecuci\u00f3n del gobiernu.\nEn 1850 los rebeldes de la organizaci\u00f3n secreta \u201cTr\u00edada\u201d, con Hong Xiu Quan de cabezaleru, rebalbiaron (Rebeli\u00f3n Taiping) contra les fuercies imperiales en Guangxi. Los rebeldes d'Hong vencieron a les tropes imperiales y nes dos d\u00e9cades siguientes esti reinu Taiping (Tai Ping Tian Guo, \u201cEl Reinu Celestial de la Gran Paz\u201d) gobern\u00f3 a los chinos Han dende Nanjing. Cuando cay\u00f3 esti gobiernu en 1864, los manch\u00faes volvieron al poder.\nLa rama Fut San Hung Sing del Choy Li Fut foi mui popular, lo qu'esmoleci\u00f3 a los ac\u00e9rrimes del gobiernu manch\u00fa arriendes de crear fuertes rivalidaes con otres escueles d'artes marciales. Los boreos y bilordios sobre que la escuela taba afiliada a la faici\u00f3n Hung Men agafaron tov\u00eda m\u00e1s la tensi\u00f3n ente\u2019l gobiernu llocal control\u00e1u polos manch\u00faes y la escuela. Creada por Chan Din-fun al rodiu de 1848, \u00e9sta espoxig\u00f3 hasta los d\u00edes de la so muerte.\nEn 1867 Chan Heung atalant\u00f3 que Jeong Yim yera l'estudiante m\u00e1s capaz pa sustituyir a Chan Din-fun, y que yera\u2019l momentu afayadizu pa reconstruyir la rama Fut San (Foshan) Hung Sing. Ensamaron a\u00edna rumores y bilordios de qu'un h\u00e9roe llam\u00e1u Jeong Yimn volv\u00eda abrir la rama Fut San Hung Sing.\nEl gobiernu manch\u00fa entain\u00f3 a mandar soldaos pa tentar de pesllar la escuela. Como la sobrevivencia de la escuela Fut San Hung Sing Choy Li Fut depend\u00eda de formar lluchadores r\u00e1pida y eficazmente, de mano Jeong Yim dex\u00f3 nam\u00e1i que nuna mozada\u2019l n\u00famberu de formes qu'ense\u00f1aba. Yera abondo pa da-yos a los estudiantes toles t\u00e9uniques afechisques, inclusive unes cuantes formes d'armes. Esto aseguraba la sobrevivencia de la escuela. Como Jeong Yim se centraba n\u2019ense\u00f1ar habilidaes pal combate, vinieron de la rama Fut San Hung Sing dalgunos de los meyores lluchadores de Choy Li Fut. Cuando la escuela taba m\u00e1s fita, Jeong Yim arreblag\u00f3 a educar a los sos estudiantes con t\u00e9uniques y formes m\u00e1s avanzaes. Por mor del entrenamientu tempranu pal combate y la sonad\u00eda que Jeong Yim gan\u00f3 por reabrir la escuela, la Fut San Hung Sing Choy Li Fut principi\u00f3 ceo a ser conocida como la escuela Jeong Hung Sing de Choy Li Fut.\nCarauter\u00edstiques.\nChan Heung revis\u00f3 y afin\u00f3 tolo que deprendiera de los sos maestros y xuntamente colos sos disc\u00edpulos cre\u00f3 t\u00e9uniques est\u00e1ndar de mano y de pierna.\nLes t\u00e9uniques de mano del Choy Li Fut tienen 10 elementos: Kum \u64d2, esviar palmiando o primiendo cola palma; Na \u62ff, cutir col brazu ponte; Gwa \u639b, pu\u00f1u del rev\u00e9s; So \u6383, moquet\u00f3n; Chop \u63d2 golpe yin/yang de nudiellos; Pow \u62cb, cutir con puxu ascendente; Jong \u649e, cutir en curtio con puxu ascendente; Chaw \u722a, garra; Bin \u97ad, cutir con puxu banci\u00e1u; Pei \u5288, tayada; y Lui Yin \u64c2\u9670, pu\u00f1u yin/yang. Les t\u00e9uniques de pierna del Choy Li Fut's tienen 6 elementos: Chan \u6490, furar; Ding \u91d8, clavar; Liu Tat \u64a9\u8e22, patiar; So \u6383, barrer; Jet \u622a, bloquiar; Au \u52fe, enganchar; y Dan \u5f48, blincar. Hai 8 formes d'aplicar les t\u00e9uniques de mano y pierna. Son: Yin \u9670, negativa; Yang \u967d, positiva; Kong \u525b, dura; Yau \u67d4 , suave; Hui \u865b, falsa; Shi \u5be6, verdadera; Tou \u5077, silenciosa; y Lau \u6e9c, dafurto.\nLes postures del Choy Li Fut son asemeyaes en cuantes al altor a les d'otros estilos d'artes marciales como\u2019l Hung Gar, pero non tan altes como les del Wing Chun. Esto facilita que\u2019l prauticante se mueva r\u00e1pido en combate ensin sacrificar la estabilid\u00e1 y la xeneraci\u00f3n de potencia. Lo que ye \u00fanico del estilu Choy Li Fut ll\u00e1mase dacuando \"azotar\", que ye cuando\u2019l troncu del prauticante xira pa xenerar m\u00e1s puxu al executar les t\u00e9uniques de mano y brazu. N\u2019otres artes marciales la parte cimera del cuerpu ye menos din\u00e1mica, d\u00e1ndo-y m\u00e1s \u00e9nfasis a la estabilid\u00e1 y xeneraci\u00f3n est\u00e1tica de potencia. Otres diferencies incl\u00fain c\u00f3mo tien que ser la postura del prauticante cuando ta \u00e9nte l'oponente. Nos estilos Hung Gar y Wing Chun los prauticantes coloquen el troncu perpendicular al oponente, pa permitir l\u00b4emplegu completu d'entrambos brazos. Antigual, el Choy Li Fut coloca\u2019l troncu n\u2019\u00e1ngulu col oponente p'amenorgar l'\u00e1rea oxetivu que s\u2019esp\u00f3n, y pa permitir al prauticante m\u00e1s algame. Les postures frontales nel Choy Li Fut dexen la pierna adelantrada doblada n\u2019\u00e1ngulu pa protexer los xenitales, mientres qu'otros sistemes d'artes marciales dexen la pierna adelantrada doblada apuntando p'alantre. \nCuando les refrontaes revolucionaries del tercer cuartu de sieglu ente les fuercies anti-Qing y les del gobiernu, los que prauticaben Choy Li Fut identific\u00e1bense ente ellos glayando \"yak\" cuando golpiaben cola palma, \"wak\" cuando cut\u00eden con una mano de garra de tigre, \"ha\" cuando daben col pu\u00f1u, \"hok\" cuando usaben un golpe de picu de grulla, y \"dik\" cuando patiaben. Estos son\u00edos tienlos nam\u00e1i\u2019l sistema Choy Li Fut.\nChan Heung rexistr\u00f3 en papel los sos descubrimientos y conocimientos pa que pudieren siguilos los estudiantes futuros, llegando a rexistrar m\u00e1s de 250 formes y t\u00e9uniques..\nFormes.\nEl sistema Choy Li Fut tien m\u00e1s de 250 formes estremaes individuales, en grupu, d'armes y de preseos d'entrenamientu como\u2019l Muk Yan Jong (Mo\u00f1ecu de Madera), el Sui Sau Jong o\u2019l Ma Jong. Al ser Chan Heung disc\u00edpulu de tres maestros de Shaolin perama\u00f1osos, ca\u00fan d'ellos posiaba munches formes tradicionales. Chan Heung tami\u00e9n desendolc\u00f3 mui bien delles dende la so propia esperiencia y a\u00f1os de pr\u00e1utica. Hai inclusive formes especializaes pa estudiantes que tienen estremaes habilidaes y condiciones f\u00edsiques. Estes formes rexistr\u00e1ronse en documentos que vinieron reman\u00e1ndose ente los estudiantes internos. \nDe primeres cre\u00e1ronse la Ng Lun Ma \u4e94\u8f2a\u99ac (Forma de la Postura de Cinco Ruedes) y la Ng Lun Chui \u4e94\u8f2a\u6425 (Forma de Golpiar de Cinco Ruedes) como formes d'entrenamientu b\u00e1sicu que ten\u00eden qu'aprender los principiantes p'algamar una base en posiciones, movimientos y t\u00e9uniques de mano. Angua\u00f1o les escueles y rames pueden usar distintes formes de deprendimientu y entrenamientu, asina como\u2019l so propiu curr\u00edculu y m\u00e9todos pa ense\u00f1ar Choy Li Fut. Pola mor del n\u00famberu descoman\u00e1u de formes nel sistema completu del Choy Li Fut, nun s\u2019esixe deprendeles toes pa completar el sistema. Como \u00e9sti va espolletando, les estremaes rames y escueles van amestando a otros maestros d'artes marciales al so curr\u00edculu, a\u00f1adiendo formes nueves o camudando dalgunes formes. Esti espollete y evoluci\u00f3n del Choy Li Fut foi\u2019l responsable de los cambeos de formes y pr\u00e1utiques que notamos ente escueles y rames.\nArmes.\nEl fechu de tener influyencies de los estilos nortizos y sure\u00f1os dio al arsenal del Choy Li Fut una varied\u00e1 pergrande d'armes. De mano hab\u00eda 40 armes nel sistema, pero al cabu de munchos a\u00f1os d'ense\u00f1anza dellos maestros antiguos a\u00f1adieron formes nueves y otres armes. Angua\u00f1o hai 53 armes tradicionales.\nUn arma que ye esclusiva del Choy Li Fut ye la Traenta de los Nueve Dragones, creada pol fundador, Chan Heung. Esti arma ta dise\u00f1ada pa desfacer cualesquier parte del oponente na que golpie. Los munchos ganchos y cuchielles pueden trabar l'arma del oponente y, con un xiru, arrampu\u00f1ar con ella. La Traenta de los Nueve Dragones (Gau Lung Dai Chah, \u4e5d\u9f8d\u5927\u53c9) ta considerada\u2019l \"rei\" de toles armes."}
{"id": "32541", "revid": "10224", "url": "https://ast.wikipedia.org/wiki?curid=32541", "title": "Choy Li Fat", "text": ""}
{"id": "32542", "revid": "10224", "url": "https://ast.wikipedia.org/wiki?curid=32542", "title": "Choy Lee Fut", "text": ""}
{"id": "32543", "revid": "10224", "url": "https://ast.wikipedia.org/wiki?curid=32543", "title": "Cailifo", "text": ""}
{"id": "32544", "revid": "43102", "url": "https://ast.wikipedia.org/wiki?curid=32544", "title": "Cuerpu humanu", "text": "El cuerpu humanu ye la estructura f\u00edsica y material del ser humanu.\nLos componentes del cuerpu humanu.\nEl cuerpu humanu componer de cabeza, tueru, estremid\u00e1 y los brazos son les estremidaes cimeres y les piernes les inferiores. El tueru estremar en t\u00f3rax y abdome, articulando a les estremidaes cimeres, inferiores y a la cabeza.\nUnu de los sistemes de clasificaci\u00f3n del cuerpu humanu, al respective de los sos componentes constituyentes, ye la establecida por Wang y col. en 1992:\nEl cuerpu humanu tien distintos niveles xerarquizaos. Asina, ta compuestu d'aparatos; estos integrar sistemes, que de la mesma t\u00e1n compuestos por \u00f3rganos conformaos por tex\u00edos, que t\u00e1n formaos por c\u00e9lules compuestes por mol\u00e9cules.\nEl cuerpu humanu tien m\u00e1s de cincuenta billones de c\u00e9lules. Estes arrexuntar en tex\u00edos, que ent\u00e1mense n'\u00f3rganos, y \u00e9stos n'ocho aparato o sistemes: locomotor (muscular y oseu), respiratoriu, dixestivu, excretor, circulatoriu, endocr\u00edn, nerviosu y reproductor.\nNivel at\u00f3micu y molecular.\nLos sos elementos constitutivos son l'hidr\u00f3xenu (H), os\u00edxenu (O), carbonu (C) y nitr\u00f3xenu (N), present\u00e1ndose otros munchos elementos en proporciones m\u00e1s baxes. Estos \u00e1tomos xunir ente sigo pa formar mol\u00e9cules, y\u00e1 s\u00edan inorg\u00e1niques como l'agua (el constituyente m\u00e1s abondosu del nuesu organismu, 60 %) o org\u00e1niques como los gl\u00facidos, l\u00edpidos, prote\u00ednes, que converten al ser humanu nuna estraordinaria m\u00e1quina complexa, analizable dende cualquier nivel: bioqu\u00edmicu, citol\u00f3xicu, histol\u00f3xicu, anat\u00f3micu...\nProporci\u00f3n de los principales elementos qu\u00edmicos del cuerpu humanu:\nNivel celular.\nLa citolox\u00eda ye la ca\u00f1a de les ciencies biol\u00f3xiques qu'estudia les c\u00e9lules. La c\u00e9lula ye la m\u00ednima unid\u00e1 de la vida. Toles c\u00e9lules humanes son c\u00e9lules eucariotes, como les c\u00e9lules de tolos animales y plantes. Toles c\u00e9lules comparten unos elementos esenciales, como son la membrana envolvente, la citoplasma, ricu en org\u00e1nulos nes c\u00e9lules eucariotes y un nucleu claramente estrem\u00e1u nesti tipu de c\u00e9lules, con una envoltura nuclear qu'envolubra al material xen\u00e9tico. El nucleu, ye'l \"celebru\" organizador de la c\u00e9lula, y sigue un \"programa\" o plan xeneral coordin\u00e1u, escritu, na especie humana, en 100\u00a0000 xenes, ordenaos en 23 pares de cromosomes. Cuando'l ser humanu algama la ed\u00e1 adulta, el cuerpu componer de cerca de cien billones de c\u00e9lules.\nNivel anat\u00f3micu.\nLa Histolox\u00eda ocupar del estudiu de los tex\u00edos biol\u00f3xicos. Esisten solo unos pocos tex\u00edos b\u00e1sicos, que son l'epitelial, el conxuntivu, el muscular y el nerviosu, colos que l'organismu rellaci\u00f3nase, prot\u00e9xese, secreta sustances, calti\u00e9n la so forma, mu\u00e9vese, coordina les sos funciones y rellaciones col mediu.\nUn adultu tien 206 g\u00fcesos, ente que la cadarma d'un naciellu ta form\u00e1u per cerca de 303 g\u00fcesos y\u00e1 que dalgunos, sobremanera los de la cabeza, van fundi\u00e9ndose mientres la etapa de crecedera.\nNivel cuerpu \u00edntegru.\nLa piel del cuerpu humanu tien una superficie averada de 2\u00a0m\u00b2, y la so espesura varia ente los 0,5\u00a0mm nos p\u00e1rpagos a los 4\u00a0mm nos talones. La densid\u00e1 media del cuerpu humanu ye d'unos 933\u00a0kg/m\u00b3. L'altor mediu d'un adultu humanu ye aproximao de 1,7\u00a0m. (un pocu menos pa muyeres y un pocu m\u00e1s pa homes)\nL'agua del cuerpu humanu.\nL'agua ye'l principal componente del cuerpu humanu, que tien 75% d'agua al nacer y cerca del 60% na ed\u00e1 adulta. Aproximao'l 65 % de dicha agua atopar nel interior de les c\u00e9lules y el restu circula nel sangre y ba\u00f1a los tex\u00edos. Ye imprescindible pa la esistencia del ser humanu, que nun puede tar ensin beber agua m\u00e1s de cinco o seis d\u00edes ensin poner en riesgu la so vida.\nEl cuerpu pierde agua per mediu de los escrementos, la trespiraci\u00f3n y el tafar\u00edu del vapor d'agua del nuesu aliendu, en funci\u00f3n del grau d'activid\u00e1, temperatura, mugor o otros factores. Parte de l'agua que s'atopa nel nuesu cuerpu ye espulsada pola orina o al travi\u00e9s de la cuspia, sudu o ll\u00e1rimes.\nEl microbioma humanu.\nNel nuesu cuerpu habiten microbios benignos que cumplen una amplia varied\u00e1 de funciones indispensables para nuesa sal\u00fa y sobrevivencia. En cada cent\u00edmetru cuadr\u00e1u de la superficie de la piel hai unes 10\u00a0000 bacteries. Enval\u00f3rase qu'allugamos unos 100 billones (millones de millones) de microorganismos. Suponen del 1 % al 3 % de la nuesa masa corporal: de mediu a dos kilogramos de bacteries.\nVariaciones anat\u00f3miques.\nN'anatom\u00eda humana, el t\u00e9rminu variaci\u00f3n anat\u00f3mica referir a una estructura anat\u00f3mica non patol\u00f3xica que ye distinta del dise\u00f1u normal. Les posibles variaciones anat\u00f3miques en cada \u00f3rganu y el so suministru arterial y venoso tienen de ser conoc\u00edos polos m\u00e9dicu, tales como los ciruxanos o radi\u00f3logos, col fin d'identificalos. A diferencia de les anomal\u00edes conx\u00e9nites, les variaciones anat\u00f3miques son t\u00edpicamente intrescendente y nun constit\u00fain un trestornu. Por casu, los m\u00fasculos accesorios son doblaos anat\u00f3micos raros de los m\u00fasculu que puede asoceder y solo riquen de tratamientu onde s'alteria la funci\u00f3n. El m\u00fasculu s\u00f3leo accesoriu nel tod\u00edu ye una de tales variaciones y unu que nun precisa ser rectific\u00e1u. Otra variaci\u00f3n m\u00e1s com\u00fan que s'atopa n'alredor del diez per cientu de la poblaci\u00f3n ye'l bazu accesoriu."}
{"id": "32546", "revid": "37624", "url": "https://ast.wikipedia.org/wiki?curid=32546", "title": "Bandera de Cantabria", "text": "La Bandera de Cantabria ye oficial d'esta comunid\u00e1 aut\u00f3noma dende 1981 tal como se\u00f1ala l'art\u00edculu 3 de l'Estatutu d'Autonom\u00eda de Cantabria. L'art\u00edculu terceru d'esi estatutu disp\u00f3n:\n\"La bandera propia de Cantabria ye la formada por dos franxes horizontales d'igual anchor, blanca la superior y bermeya la inferior.\".\nAm\u00e1s, la Llei de l'Asamblea Rexonal, aprobada'l 22 d'avientu de 1984 establez les carauter\u00edstiques del escudu oficial asiti\u00e1u nel centru la bandera."}
{"id": "32547", "revid": "43102", "url": "https://ast.wikipedia.org/wiki?curid=32547", "title": "Podolsk", "text": "Podolsk (\"\u041f\u043e\u0434\u043e\u043b\u044c\u0441\u043a\" en rusu), ye una ciud\u00e1 industrial rusa y el centru alministrativu del Distritu Podolsky del \u00d3blast de Mosc\u00fa. Foi fundada en 1781. Ta asitiada a orielles del r\u00edu Pakhra, tributariu del r\u00edu Moskva. Ye la ciud\u00e1 m\u00e1s grande del Oblast de Mosc\u00fa, con una poblaci\u00f3n de 183.095 habitantes (2010). \nHistoria.\nLa ciud\u00e1 de Podolsk dixebr\u00f3se del pueblu de Podol, que nel sieglu XVIII perteneci\u00f3 al monesteriu de Danilov en Mosc\u00fa. A Podolsk foi conced\u00edu'l status de ciud\u00e1 por Catalina II en 1791. "}
{"id": "32548", "revid": "442", "url": "https://ast.wikipedia.org/wiki?curid=32548", "title": "Real Avil\u00e9s Industrial", "text": ""}
{"id": "32550", "revid": "37624", "url": "https://ast.wikipedia.org/wiki?curid=32550", "title": "Premios Andr\u00e9s Solar", "text": "Los Premios Andr\u00e9s Solar cre\u00e1ronse en 1985 pola Xunta pola Defensa de la Llingua Asturiana n'alcordanza del famosu escritor Andr\u00e9s Solar. Los premios tienen 2 categor\u00edes."}
{"id": "32551", "revid": "470", "url": "https://ast.wikipedia.org/wiki?curid=32551", "title": "Premiu Andres Solar", "text": ""}
{"id": "32552", "revid": "470", "url": "https://ast.wikipedia.org/wiki?curid=32552", "title": "Premiu Andr\u00e9s Solar", "text": ""}
{"id": "32554", "revid": "116", "url": "https://ast.wikipedia.org/wiki?curid=32554", "title": "Grulla Blanca de Fujian", "text": "La Grulla Blanca de Fujian (\u798f\u5efa\u767d\u9db4\u62f3) o Box\u00e9u de la Grulla Blanca ye un estilu sure\u00f1u d'artes marciales chines con orixe na provincia de Fujian (\u798f\u5efa) y qu'angua\u00f1o se prautica en tol mundu. Seg\u00fan delles tradiciones orales, la creaci\u00f3n del estilu d\u00e9bese a una muyer, Fang Qiniang (\u65b9\u4e03\u5a18). Ye un estilu d'imitaci\u00f3n de Box\u00e9u Shaolin bas\u00e1u n'observar los movimientos, habilidaes de llucha y actit\u00fa de les grulles. Solamente hai otros cuatro animales nel Box\u00e9u Shaolin, que son el Tigre, el Lleopardu, la Culiebra y el Drag\u00f3n.\nL\u2019estilu carauter\u00edzase por posiciones bien baxes y fites, t\u00e9uniques de mano complexes y combate sobre too a distancia curtia, como asonsa\u00f1ando a un p\u00e1xaru picotiando. Sicas\u00ed\u2019l box\u00e9u de la Grulla Blanca tien una farracada t\u00e9uniques de distancia llarga, masque prefiera\u2019l combate zarr\u00e1u emplegando les manes, como simulando un bater d'ales. Delles escueles de Grulla Blanca usen tami\u00e9n mui bien d'armes tradicionales, mientres qu'otres dexaron esti tipu de pr\u00e1utica.\nLa lleenda de la Grulla Blanca.\nLa familia Fang viv\u00eda na provincia china de Fujian (Fukien), nun llugar onde hab\u00eda manches grulles. El padre de Qiniang conoc\u00eda los estilos sure\u00f1os de les artes marciales chines y aprendi\u00f3-ylos a la f\u00eda.\nUn d\u00eda, tando Qiniang a los sos llabores, amiy\u00f3 una grulla a la vera. Qiniang quixo espantala usando un palu y les habilidaes qu'aprendiera de so padre, pero nun yera pa facer un movimientu que nun tornara la grulla. Qiniang tent\u00f3 de cuti-y na cabeza, pero\u2019l p\u00e1xaru saf\u00f3la y par\u00f3\u2019l palu coles ales. Qiniang tent\u00f3 ent\u00f3s de da-y nes ales, pero la grulla ech\u00f3se a un llau y bloqui\u00f3 coles garres. Otra vuelta tent\u00f3 Qiniang de solmenar a la grulla en cuerpu, pero \u00e9sta ech\u00f3se p'atr\u00e1s y dio-y un picotazu al palu.\nDende esa Qiniang estudi\u00f3 con procuru los movimientos de les grulles, y combin\u00f3los colos movimientos d'artes marciales qu'aprendiera del padre, creando asina l'estilu Grulla Blanca de Fujian.\nEsta llenda tien munches versiones; en dalgunes la grulla nun bloquiaba\u2019l palu de Qiniang, pero saf\u00e1base y contratacaba. Esti estilu considera importante nun se centrar muncho nel usu de la fuercia f\u00edsica, sin\u00f3n nos escapes y nos ataques a \u00e1rees febles, como los puntos kyusho. Los recursos de combate de la Grulla Blanca son populares, sobre too pa la defensa personal femenina, darr\u00e9u que por exemplu los r\u00e1pidos movimientos de picotiar nun dependen de la fuercia. \nRames.\nCol tiempu la Grulla Blanca dixebr\u00f3se en cinco estilos:\nHistoria.\nEl maestru Jwing Ming Yang, de la Grulla que Duerme, data la creaci\u00f3n de la Grulla Blanca de Fujian pal 1700 aproximao. \nSeg\u00fan les tradiciones de la rama de la familia Lee del mesmu estilu, Fang Qiniang naci\u00f3 a mediaos del sieglu XVIII. Seg\u00fan esto, el llinax d'Ong Gong Shr Wushuguan de la ciud\u00e1 de Yongchun, na prefeutura de Quanzhou, provincia de Fujian anici\u00f3 cuando Fang Qiniang aprendi\u00f3 a los sos fundadores en tiempos del emperador Ming Jiazheng. Pero nun hubo emperador talu, anque s\u00ed un emperador Ming llam\u00e1u Jiajing, que rein\u00f3 de 1521 a 1566. Nesta zona de Yongchun dizse que tami\u00e9n t\u00e1n los biltos del Wing Chun y del K\u00e1rate.\nLi Wenmao, hist\u00f3ricu actor d'\u00f3pera y cabezaleru de la Rebeli\u00f3n del Turbante Bermeyu de 1854-1855, prautic\u00f3 al paecer l'estilu Yongchun de Grulla Blanca.\nL\u2019estilu Xu Xi Dao de Grulla Blanca, seg\u00fan lu ense\u00f1a Chen Zuo Zhen, descr\u00edbese en www.chinesemartialarts.eu &gt; White Crane Style. L\u2019estilu Xu Xi Dao deriva del Zhong Ho \u201cGrulla Saltarica\u201d y foi desendolc\u00e1u en Taiw\u00e1n por Huang Lao Yang nos a\u00f1os 1950.\nT\u00e9unica.\nNel Box\u00e9u de la Grulla Blanca les manes golpien imitando\u2019l picu de la grulla. Los movimientos surden del espinazu. Hai poques t\u00e9uniques de pie/pierna.\nLes formes usen como arma partes estremaes (coldos, deos, piernes, manes, pu\u00f1os) nel contestu de movimientos de defensa personal coordinaos, flexibles y potentes. Ev\u00edtase la oposici\u00f3n al ataque del contrariu, al env\u00eds de dililu y atopar apertures pa solmenar golpes destructivos. Les formes, de box\u00e9u en curtio sobre too a mano vac\u00eda, desend\u00f3lquense na pr\u00e1utica del combate.\nInfluyencies.\nLa Grulla Blanca de Fujian ye \u00fan de los estilos que formaren los Cinco Ancestros.\nLos Cinco Ancestros, asina como dellos estilos de K\u00e1rate (sobre too Goju-ryu, Chito-ryu y Uechi-ryu), recibieron la forma San Chian/San Zhan de la Grulla Blanca de Fujian. La forma San Chian conozse m\u00e1s pola pronunciaci\u00f3n xaponesa del nome: Sanchin."}
{"id": "32555", "revid": "10224", "url": "https://ast.wikipedia.org/wiki?curid=32555", "title": "Grulla Blanca de Fukien", "text": ""}
{"id": "32556", "revid": "10224", "url": "https://ast.wikipedia.org/wiki?curid=32556", "title": "Box\u00e9u de la Grulla Blanca", "text": ""}
{"id": "32557", "revid": "10224", "url": "https://ast.wikipedia.org/wiki?curid=32557", "title": "Baihequan", "text": ""}
{"id": "32558", "revid": "10224", "url": "https://ast.wikipedia.org/wiki?curid=32558", "title": "Bai He Quan", "text": ""}
{"id": "32561", "revid": "735", "url": "https://ast.wikipedia.org/wiki?curid=32561", "title": "Ahmad Shah Massoud", "text": "Ahmad Shah Massoud (\u0627\u062d\u0645\u062f \u0634\u0627\u0647 \u0645\u0633\u0639\u0648\u062f; A\u1e25mad \u0160\u0101h Mas\u02bb\u016bd; 2 de setiembre de 1953 - 9 de setiembre de 2001) Foi un militar afganistanu conoc\u00edu col alcu\u00f1u \"El Lle\u00f3n de Panjshir\". Musulm\u00e1n sunita estudi\u00f3 inxener\u00eda na Universid\u00e1 de Kabul, refug\u00f3 les interpretaciones feches polos talibanes y Al Qaeda sobro l'islam y les influyencies qu'exerc\u00eda Arabia Saudita sobro'l pa\u00eds. Convirti\u00f3se en l\u00edder militar afganistanu y xug\u00f3 un papel importante nel tiempu de la invasi\u00f3n sovi\u00e9tica del so pa\u00eds.\nBiograf\u00eda.\nF\u00edu d'un comandante de la polic\u00eda afganistana d'etnia tajika, Massoud naci\u00f3 na aldea de Jangalak, nel valle del Panjshir, n'Afganist\u00e1n.\nA los cinco a\u00f1os entam\u00f3 la escuela de primaria en Bazarak onde acab\u00f3'l primer y segundu grau. Darr\u00e9u march\u00f3 pa Herat col so p\u00e1, onde lu treslladaren pa dir trabayar a la comisar\u00eda de la ciud\u00e1, ell\u00ed'l xoven Massoud acabar\u00eda los sos estudios primarios amosando ser un mozu brillante nel estudiu.\nEn Kabul asisti\u00f3 al Lyc\u00e9e Esteqlal onde estudi\u00f3'l bachilleratu y onde amos\u00f3'l conocimientu de delles lling\u00fces como'l persa, pashtu, urd\u00fa, hindi y franc\u00e9s am\u00e1s de conocer enforma la llingua \u00e1rabe y l'ingl\u00e9s. \nFoi nesa d\u00f3mina estudiantil cuando s'afili\u00f3 a la Organizaci\u00f3n de la Moced\u00e1 Musulmano onde se refugaba la influyencia comunista qu'exerc\u00eda la Xuni\u00f3n Sovi\u00e9tica sobro'l pa\u00eds.\nTuvo cuatro f\u00edos y seis hermanos. Familia de vocaci\u00f3n pol\u00edtica unu de los sos hermanos, Ahmad Zia Massoud, ye g\u00fcei vicepresidente'l pa\u00eds, otru hermanu, Ahmad Wali Massoud, ye embaxador d'Afganist\u00e1n nel Reinu Xun\u00edu.\nLa invasi\u00f3n sovi\u00e9tica.\nEn 1979 la Xuni\u00f3n Sovi\u00e9tica invade Afganist\u00e1n. Massoud, defensor de la independencia de la so naci\u00f3n, convi\u00e9rtese asina n\u00fan de los cabezaleros principales de la resistencia afganistana escontra l'invasor.\nOrganiza la defensa nos valles del Panjshir, provoc\u00e1ndo-yos grandes baxes a les tropes sovi\u00e9tiques. Con t\u00e1utiques y estratexes b\u00e9liques asemeyaes a la guerra de guerrilles y afit\u00e1ndose nel usu de la emboscada resisti\u00f3 con facilid\u00e1 les estremaes ofensives que l'ex\u00e9rcitu sovi\u00e9ticu llanz\u00f3 escontra les sos posiciones.\nEn 1983, depu\u00e9s de roblar una tregua coles tropes sovi\u00e9tiques, Massoud funda'l \"Shura-e Nazar\" (Conseyu de Supervisi\u00f3n) al que dir\u00e1n col tiempu amest\u00e1ndose combatientes d'otres etnies que lluchaben n'otros llugares de la xeograf\u00eda afganistana. Con ello, algama la paz y una cierta xunid\u00e1 ente les estremaes comunidaes tribales que calten\u00eden rocees y engarradielles ente elles n'enfrentamientos de calter civil.\nPali que pali, Massoud consigue que la poblaci\u00f3n afganistana sofite y aide a les sos pol\u00edtiques de refuga al ex\u00e9rcitu invasor. Cola venta d'esmeraldes y de lapis lazuli les sos milicies entamen a equipase militarmente enforma, favoreciendo asina la so capacid\u00e1 de defensa. Tres delles victories militares el n\u00famberu de voluntarios que s'alisten al so ex\u00e9rcitu dir\u00e1 medrando de continuo. Asina, en 1980 nam\u00e1i ten\u00eda 1000 guerrilleros, en 1984 y\u00e1 sedr\u00e1n 5000 los homes so les sos \u00f3rdenes, en 1989 13000 combatientes sedr\u00e1n a vencer al ex\u00e9rcitu sovi\u00e9ticu nes tierres afganistanes.\nFoi Paquist\u00e1n el pa\u00eds qu'amos\u00f3 mayores porg\u00fceyos n'intentar que les tropes de Mosc\u00fa perdieren la guerra. Asina cola venta d'armes y col sofitu econ\u00f3micu Paquist\u00e1n xugo un papel decisivu na victoria de Massoud.\nEl 15 de febreru de 1989 y tres delles conversaciones colos cabezaleros militares de l'antigua XRRS que consideraben una \"firida sangrante\" a Afganist\u00e1n, Mikhail Gorbachov decide retirar les sos tropes del pa\u00eds centro-asi\u00e1ticu.\nLes guerres civiles.\nCola marcha de los sovi\u00e9ticos d'Afganist\u00e1n a Massoud n\u00f3menlu ministru de defensa dientro d'un inestable gobiernu presid\u00edu por Burhanuddin Rabbani. Yera una d\u00f3mina onde'l pa\u00eds s'afayaba afog\u00e1u en toles estayes por mor de la llaceriosa situaci\u00f3n que viv\u00eda'l pa\u00eds, desangr\u00e1ndose pola guerra civil ente etnies que nun lu permit\u00eda espoxigar econ\u00f3micamente.\nCol tiempu surde nesa guerra la figura d'una milicia de calter estremista isl\u00e1micu llamada los talibanes. Nunos a\u00f1os fadr\u00e1nse col dominiu de cuasi tol pa\u00eds teniendo que marchar el presidente de Kabul. Massoud convi\u00e9rtese ent\u00f3s, otra vegada, nun referente militar al refugar a estes milicies isl\u00e1miques. Funda la \"Alianza del Norte\" que foi un grupu opositor que lluch\u00f3 sobremanera nel norte del pa\u00eds.\nEsta milicia dirixida por Massoud yera una amestadura de fuercies d'estremaos or\u00edxenes pol\u00edticos y \u00e9tnicos. Asina pod\u00edemos atopar dientro d'ella a tajikistaninos, pashtuns, uzbekistaninos, hazares y turcomanos. L'Alianza del Norte lleg\u00f3 a controlar el 10% del territoriu afganistanu y el 30% de la poblaci\u00f3n.\nMuerte.\nMorri\u00f3'l 9 de setiembre en Khwaja Bahauddin, na provincia de Takhar, nel nordeste d'Afganist\u00e1n, por presuntos miembros d'Al Qaeda nun atent\u00e1u onde los terroristes fici\u00e9ronse pasar por periodistes faciendo espa\u00f1ar una bomba dientro la c\u00e1mara que llevaben nel momentu la entrevista. "}
{"id": "32562", "revid": "43102", "url": "https://ast.wikipedia.org/wiki?curid=32562", "title": "Yiquan", "text": "Yiquan (Box\u00e9u de la Mente) o Dachengquan (Box\u00e9u de la Gran Realizaci\u00f3n) ye un sistema chinu d'artes marciales fund\u00e1u por Wang Xiangzhai, maestru de Xingyiquan.\nHistoria.\nDempu\u00e9s d'estudiar Xingyiquan con Guo Yunshen (1829-1898) cuando yera ne\u00f1u, Wang Xiangzhai viax\u00f3 per China conociendo y comparando habilidaes con maestros de dellos estilos de kung fu. A mediaos de los a\u00f1os 1920 lleg\u00f3 a la conclusi\u00f3n de que davezu nun s\u2019ense\u00f1aba bien el \"xingyiquan\" darr\u00e9u que taba mui centr\u00e1u no formal desdexando la verdadera esencia del poder marcial. Entam\u00f3 a ense\u00f1ar lo qu'atalantaba que yera la verdadera esencia del arte usando un nome diferente, quitando\u2019l \u201cxing\u201d (forma). Wang Xiangzhai, que conoc\u00eda muncho bien la teor\u00eda y hestoria del so arte, us\u00f3\u2019l nome \"Yiquan\" (\u610f\u62f3) que y\u00e1 s\u2019usara en testos antiguos como\u2019l \"Liuhequan xu\" (Antepar al Box\u00e9u de les Seis Harmon\u00edes, al paecer escritu por Dai Longbang), onde rezaba: \"Siendo Yue Fei un ne\u00f1u, recibi\u00f3 ense\u00f1ances especiales de Zhou Tong. Lleg\u00f3 a ser diestru nel m\u00e9todu de la llanza. Ent\u00f3s us\u00f3\u2019l so arte de la llanza pa crear un m\u00e9todu de box\u00e9u, y llam\u00f3lu Yi Quan. Misteriosu y fabulosu, naide tuvo enxam\u00e1s arremangu talu...\"\nNos a\u00f1os 1940 un estudiante de Wang Xiangzhai escribi\u00f3 un art\u00edculu sobre la so escuela y llam\u00f3la \"Dachengquan\" (\u5927\u6210\u62f3), que vien significar \u201cbox\u00e9u de la gran realizaci\u00f3n\u201d. Esti nome y\u00e1 nun lu diba usar Wang Xiangzhai al cabu la so vida y, d'esta miente, tres la so muerte, los sos estudiantes volvieron usar el primer nome de la ense\u00f1anza del so maestru: Yiquan.\nNos a\u00f1os 1930, en Shanghai, Wang estudiaba medicina y cultura con Qian Yan Tang, eruditu y m\u00e9dicu famosu. De Qian vieno la idea de qu'una esploraci\u00f3n mayor del exerciciu llam\u00e1u Zhan Zhuang (\u201carrechu como un poste\u201d) pod\u00eda ser fundamental pal desendolcu del Yiquan. Wang pescud\u00f3 sobre esta idea na biblioteca del m\u00e9dicu, que taba enllena de testos cl\u00e1sicos. Wang siempre taba cambiando la pr\u00e1utica y metodolox\u00eda del Yiquan, anovando siempre bas\u00e1ndose en principios naturales.\nCarauter\u00edstiques.\nEl Yiquan nun tien \u201cformes\u201d cuasimente, ello ye nun tien conxuntos fixos de t\u00e9uniques o de movimientos de combate. Empara d'ello, ponse l'atenci\u00f3n en desendolcar la forma de movese y les habilidaes de llucha del prauticante a travi\u00e9s d'un sistema d'entrenamientu de m\u00e9todos y conceutos, trabayando p'ameyorar la perceici\u00f3n del cuerpu, del movimientu y de la fuercia. El Yiquan estr\u00e9mase tami\u00e9n d'otres artes marciales orientales en que resalva conceutos tradicionales como qi, \"meridianos\", \"dantian\", etc., por mor de que pescanciar la naturaleza d'\u00fan ye daqu\u00e9 qu'asocede equ\u00ed y agora, y los prexuicios bloquien esti procesu. \nEl Yiquan tien quiciabes influyencies d'otres artes coles que Wang tuvo contautu, como la Grulla Blanca de Fujian, el Tai Chi Chuan, el Bagua Zhang, y el Liuhebafa. Asina mesmo otres t\u00e9uniques, como la \u201cpostura del drag\u00f3n que nada\u201d, presente nel shiao jiao, tresf\u00f3rmense per aciu de les sensaciones, entendimientu y condici\u00f3n del prauticante. En realid\u00e1 abonden nel Yiquan movimientos y postures t\u00edpicos d'otros sistemes. Yera la megolla d'estes otres artes lo que les fac\u00eda efeutives, y esta megolla ye lo qu'estraxo\u2019l maestru Wang. Esencialmente s\u00f3lo hai un principiu qu'amerite la pena en toles artes marciales, una megolla, un momentu de verd\u00e1, un Pu\u00f1u Natural.\nXeneralidaes.\nL\u2019entrenamientu en Yiquan div\u00eddese polo xeneral en:\nPrincipiu de la Naturaleza: Toa verd\u00e1 y aici\u00f3n socede en \"Shunjian\", un plizcatu del agora. Tolo qu'hai enantes y dempu\u00e9s de momentu talu ye \u201cWu\u201d, el Vaciu, y, poro, incontrolable o inconcebible. Tou oxetivu y prexuiciu son fixos y non acordies con esti est\u00e1u indetermin\u00e1u de la Naturaleza. \"El Dao al que llamen Dao nun ye\u2019l Dao eternu\" (Lao Tzu)."}
{"id": "32563", "revid": "10224", "url": "https://ast.wikipedia.org/wiki?curid=32563", "title": "I Chuan", "text": ""}
{"id": "32564", "revid": "10224", "url": "https://ast.wikipedia.org/wiki?curid=32564", "title": "Dachengquan", "text": ""}
{"id": "32565", "revid": "10224", "url": "https://ast.wikipedia.org/wiki?curid=32565", "title": "Da Cheng Chuan", "text": ""}
{"id": "32566", "revid": "43102", "url": "https://ast.wikipedia.org/wiki?curid=32566", "title": "Primer guerra chechena", "text": "La Primer Guerra Chechena foi un conflictu b\u00e9licu ente la Federaci\u00f3n Rusa y la Rep\u00fablica Chechena d'Ichkeria que se desendolc\u00f3 ente avientu de 1994 y agostu de 1996.\nL'Orixe del conflictu.\nEn 1991 la Xuni\u00f3n Sovi\u00e9tica disu\u00e9lvese convirti\u00e9ndose Rusia nuna naci\u00f3n independiente, darr\u00e9u la comunid\u00e1 internacional entendi\u00f3 que la propia Rusia yera l'heredera y socesora de l'antigua naci\u00f3n comunista magar que perdi\u00f3 influencies y poder de calter pol\u00edticu y militar enforma.\nNesti nuevu est\u00e1u que surd\u00eda, La Federeaci\u00f3n Rusa, los propios rusos configuraben el 80% de la poblaci\u00f3n atop\u00e1ndo en delles rexones del pa\u00eds diferencies de calter relixosu y \u00e9tnicu con dalgunes minories qu'apurrieron tensiones y rocees qu'en dellos llugares desendolc\u00e1ron en conflictos b\u00e9licos.\nEl 31 de marzu de 1992 apru\u00e9base en Mosc\u00fa una llei qu'establez de forma bien nidia cuales son les competencies de ca\u00fan de los estremaos territorios que constitu\u00eden la cadarma de la Rep\u00fablica Federal Rusa. De 88 suxetos federales 86 roblaron el trat\u00e1u qu'axustaba les sos competencies na naci\u00f3n. Munches d'estes peque\u00f1es rep\u00fabliques algamaron asina muncha autonom\u00eda pol\u00edtica y econ\u00f3mica altravi\u00e9s de ventaxes fiscales y dellos privilexos.\nPero dos peque\u00f1es rep\u00fabliques, Tartast\u00e1n (bayurosa en petroleu) y Chechenia nun quixieron roblar esa llei promulgada dende Mosc\u00fa. Asina, pa refugar un conflictu arm\u00e1u, Boris Yeltsin tras dures negociaciones, pli\u00e9gase a les exixencies de Mintimer Shaeymiev, presidente de Tartast\u00e1n, dando-yos una autonom\u00eda que deg\u00fan territoriu algamara. Los t\u00e1rtaros, pueblu musulm\u00e1n conquist\u00e1u polos rusos en sieglu XVI pactaba la so rellaci\u00f3n con Rusia. Quedaba na primavera de 1994 nam\u00e1s que Chechenia ensin cuadrar dientru l'est\u00e1u.\nLa independencia chechena.\nPor embargu, mientres Mosc\u00fa intentaba configurar les estructures b\u00e1siques de la nueva naci\u00f3n que surd\u00eda, Dudayev, el cabezaleru del movimientu independentista chechenu fac\u00edase col sofitu total de la poblaci\u00f3n chechena tras facese col control del gobiernu de la peque\u00f1a rep\u00fablica cauc\u00e1sica y tras echar a los miembros del gobiernu inter\u00edn que taba puestu pol presidente rusu. En payares de 1991, Yeltsin unvia tropes a Grozni pero son refugaes polos soldaos del propiu Dudayev.\nDudayev dirixe'l part\u00edu pro-independencia \"Congresu del Pueblu Chechenu\". Coles sos fuercies y los miembros de la milicia calti\u00e9n les sos posiciones independentistes. Sep\u00e1rtase ent\u00f3s la Rep\u00fablica Chechena y Ingusetia en dos, los segundos amestar\u00e1nse a la Federaci\u00f3n Rusa mientres que los primeros seguir\u00e1n les idees de Dudayev.\nN'agostu de 1994 entamen los primeros enfrentamientos b\u00e9licos. Delles milicies pro-ruses col sofitu de Rusia intenten derrocar a Dudayev pero nun son a elles pesie el bon armamentu que-yos apurrieren dende Mosc\u00fa. En payares de 1994 Rusia invade Chechenia.\nLa guerra.\nYeltsin atalantaba que la guerra diba ser r\u00e1pida consiguiendo la rendici\u00f3n de la rep\u00fablica rebelde en poques selmanes. Por embargo Rusia somorgui\u00f3se nuna llamuergona de la que nun foi a salir. Les condiciones xeogr\u00e1fiques de Chechenia, tol sur forma parte del cordal cauc\u00e1sico, la presencia de poblaciones civiles nos llugares de combate y dellos problemes t\u00e1uticos impidieron la victoria r\u00e1pida qu'esperaben los rusos.\nLos chechenos formaben peque\u00f1os batallones m\u00f3viles onde los nativos xugaben un papel bien importante pues conoc\u00eden el terrenu y a la xente de les aldees. Asina, cola guerra de guerrilles sometieron al ex\u00e9rcitu rusu a delles y humildantes derrotes militares que bien ceo somorgui\u00f3se nuna fondera desmoralizaci\u00f3n nun siendo la mayor\u00eda de los combatientes soldaos profesionales.\nRusia camud\u00f3 en xineru de 1995 les formes de plantegase la guerra. Entam\u00f3 a usar l'artiller\u00eda con bombardeos que provocaron la muerte de milenta persones na poblaci\u00f3n chechena. Nes primeres selmanes del bombard\u00e9u de Grozni muerren 25.000 civiles. L'exitu d'esta mena d'estratexa militar fizo que s'aplicara nel restu'l territoriu.\nN'avientu de 1994 los rusos cerquen la ciud\u00e1 de Grozni, durante munchos d\u00edes som\u00e9tenla a un bombard\u00e9u sistem\u00e1ticu que nun se recordaba dende la detruici\u00f3n de Dresde. Unos d\u00edes enantes d'A\u00f1u Nuevu de 1995 l'ex\u00e9rcitu asalta la capital chechena sofriendo delles y famoses derrotes que-yos provoquen ente 1.000 y 2.000 soldaos rusos muertos, munchos d'ellos xovenes reclutes non profesionales. Asina, delles divisiones militares como la 131-Maikop desapaecen totalmente nos enfrentamientos na estaci\u00f3n central de ferrocarril. Ente les baxes del ex\u00e9rcitu rusu tami\u00e9n tropezamos con xente como'l xeneral Viktor Vorobiov.\nPese a les primeres derrotes, la bayurosa cantid\u00e1 de soldaos rusos y el bon equipamientu militar permitieron tomar la ciud\u00e1'l 6 de marzu de 1995. Neses selmanes de llucha calc\u00falase que morrieron ente 27.000 y 35.000 civiles chechenos munchos d'ellos ne\u00f1os.\nGrozni quedara en manes de Mosc\u00fa, la guerr\u00e1 ent\u00f3s entam\u00f3 a desendolcase nel sur de la peque\u00f1a rep\u00fablica. Foi ell\u00ed onde s'agospiaron los rebeldes chechenos, no que ye'l cordal cauc\u00e1sicu. Como l'ex\u00e9rcitu rusu avanzaba sobro les peque\u00f1es aldees del sur afeutando de forma direuta a la poblaci\u00f3n civil les lluches que se desendolcaben, los chechenos dexaron de lluchar nes ciudaes y pueblos. Asina, entamaron a facer secuestros masivos ente la poblaci\u00f3n rusa, como por exemplu l'aici\u00f3n fecha nel hospital de Budyonnovsk con 1.200 rehenes, y a lluchar s\u00f3lamente nes monta\u00f1es refugando l'enfrentamientu nos nucleos urbanos.\nEstes nueves t\u00e1utiques de guerra impidieron que les tropes ruses fueren a controlar la totalid\u00e1 del territoriu chechenu, am\u00e1s, la t\u00e1utica de los secuestros masivos causo una fondera medrana ente la socied\u00e1 civil rusa lo que fizo que los pegollos del poder pol\u00edticu de Mosc\u00fa entamaren a tremar. Yeltsin axor\u00e1u por nun ser quien a ganar una guerra escontra una peque\u00f1a rep\u00fablica rebelde y axoriz\u00e1u pola posibilid\u00e1 de perder les eleiciones presidenciales de 1996 decidi\u00f3 ent\u00f3s finar cola guerra ofreciendo-yos un trat\u00e1u de paz a los chechenos qu'estos roblaron. Asina Chechenia convert\u00edase cuasi nun est\u00e1u independiente onde Rusia nun pod\u00eda intervenir.\nEn 1999 Rusia valtia esti alcuerdu de paz colo qu'entamar\u00e1 la Segunda guerra chechena."}
{"id": "32569", "revid": "37624", "url": "https://ast.wikipedia.org/wiki?curid=32569", "title": "Las Arribas", "text": "Las Arribas ye un llugar de la parroquia d'El Puertu nel conceyu asturianu de Castrill\u00f3n. "}
{"id": "32570", "revid": "37624", "url": "https://ast.wikipedia.org/wiki?curid=32570", "title": "Segunda guerra chechena", "text": "La Segunda Guerra Chechena foi un conflictu b\u00e9licu entam\u00e1u pola Federaci\u00f3n Rusa'l 26 d'agostu de 1999 como rempuesta a la invasi\u00f3n de Daguest\u00e1n pola Brigada de Caltenimientu de la Paz Isl\u00e1mica Internacional (IIPB)."}
{"id": "32573", "revid": "28171", "url": "https://ast.wikipedia.org/wiki?curid=32573", "title": "Lurte", "text": "Lurte (argayu n'aragon\u00e9s) ye un grupu de m\u00fasica folk procedente d'Arag\u00f3n. La so m\u00fasica b\u00e1sase n'instrumentos de vientu como la gaita de boto, la dulzaina, la trompa de Ribagorza o'l chiflo, esto xun\u00edo a una potente percusi\u00f3n.\nLos sos ritmos, la so fuercia y el so esp\u00edritu remembra les batalles almogavares; ex\u00e9rcitu mercenariu al serviciu del rei d'Arag\u00f3n, o de quien meyor pagara, que llibr\u00f3 abondes batalles ente los sieglos XI y XIV. Les invasiones almog\u00e1vares algamaron importantes territorios nel mar Mediterraneu, llevando consigo la so cultura y faciendo cundir la llercia onde seya que aver\u00e1ranse."}
{"id": "32576", "revid": "37624", "url": "https://ast.wikipedia.org/wiki?curid=32576", "title": "Stabri Monogo", "text": "Stabri Monogo (m\u00e1s conoc\u00edu como \"Stabri\" o \"El Mo\u00f1ecu Viaxeru\") ye un personaxe popular de la rede que pasa de mano en mano y viaxa per tol mundu. Cre\u00e1u en 2006, xurde como una idea espont\u00e1nea de dos inform\u00e1ticos espa\u00f1oles que buscaben hasta a\u00fa pod\u00eden llegar los llazos creaos dende Internet."}
{"id": "32579", "revid": "43102", "url": "https://ast.wikipedia.org/wiki?curid=32579", "title": "Sambo", "text": "La pallabra Sambo (en rusu \"\u0441\u0430\u043c\u0431\u043e\") ye un acr\u00f3nimu de la espresi\u00f3n \u201csamooborona bez or\u00fazhiya\u201d, que significa lliteralmente \"defensa personal ensin armes\u201d. Sambo denoma a un arte marcial modernu, arriendes de deporte de combate y sistema de defensa personal, desendolc\u00e1u na antigua Xuni\u00f3n Sovi\u00e9tica y reconoc\u00edu como deporte nacional pol Comit\u00e9 de Deportes de Tola XRSS en 1938, tres la so presentaci\u00f3n por Anatoly Kharlampiev. Tien raiga\u00f1os principalmente nel Yudu, y tami\u00e9n n\u2019estilos tradicionales o populares de llucha llibre como\u2019l Koch armeniu, el Chidaoba xeorxanu, el Tr\u00eent\u01ce moldavu, el Kurash uzbeku, y el Khapsagay mongol.\nSeg\u00fan la Federaci\u00f3n Internacional de Lluches Asociaes (FILA), el sambo ye una de les cuatro formes principales de llucha llibre competitiva aficionada que se prautiquen angua\u00f1o, siendo les otres tres la llucha grecorromana, la llucha llibre ol\u00edmpica y el yudu.\nHistoria.\nAniciu.\nL\u2019ex\u00e9rcitu imperial anterior a 1917 nun cuntaba con un sistema unific\u00e1u de combate a mano vac\u00eda, ello ye, ensin armes. Poro, tres la revoluci\u00f3n Lenin encarg\u00f3 a un pi\u00f1u d'espertos el desendolcu d'un sistema de combate propiu del ex\u00e9rcitu bermeyu. Tolos recursos econ\u00f3micos del aparatu pol\u00edticu descoman\u00e1u que yera la Xuni\u00f3n Sovi\u00e9tica apurri\u00e9ronse pa pescudar y desendolcar el meyor sistema personal de combate. \nEsti pi\u00f1u d'espertos viax\u00f3 per dayures atropando les t\u00e9uniques m\u00e1s eficaces de disciplines como'l Yudu, Jujutsu, K\u00e1rate y Kung fu qu'amestaron a lluches aut\u00f3ctones de los pa\u00edses de la XRSS, a\u00f1adiendo am\u00e1s delles t\u00e9uniques de disciplines ol\u00edmpiques como la Llucha grecorromana, Llucha llibre ol\u00edmpica y Box\u00e9u y, col tiempu, Muay Thai.\nFundadores.\nEn 1918 Lenin cre\u00f3'l Vseobuch (Vse\u00f3bshcheye Voy\u00e9nnoye Obuch\u00e9niye: Formaci\u00f3n Xeneral Militar) baxo'l mandu de N.I. Podvoyskiy, al env\u00eds d'entrenar al ex\u00e9rcitu bermeyu. El llabor de desendolcar y organizar l'entrenamientu del combate cuerpu a cuerpu de los militares sovi\u00e9ticos llev\u00f3lu K. Voroshilov, que cre\u00f3 a esi efeutu'l centru de formaci\u00f3n f\u00edsica \"Dinamo\" de la NKVD (Comisari\u00e1u Pol\u00edticu d'Asuntos Internos). Voroshilov, col env\u00eds de pescudar fuera de Rusia, escoy\u00f3 a tres persones: Anatoly Kharlampiev, Victor Spiridonov y Vasili Oschepkov. Ca\u00fan d'ellos fixo un estudiu in situ de los combates llariegos y les sos t\u00e9uniques, tami\u00e9n col oxetivu de conocer c\u00f3mo s'ense\u00f1aben n'otros pa\u00edses. \nCa\u00fana de les t\u00e9uniques que se diben amestando al sistema estudi\u00e1base a fondu, considerando los sos m\u00e9ritos y la so aplicaci\u00f3n al combate ensin armes, y d'esta miente foron afin\u00e1ndose les t\u00e9uniques p'algamar l'oxetivu \u00faltimu del Sambo: controlar a un atacante arm\u00e1u nel menor tiempu posible. Asina foi como les t\u00e9uniques m\u00e1s ama\u00f1oses del yudu y del jujutsu entraron nel repertoriu del Sambo.\nNun esiste hasta'l d\u00eda de g\u00fcei un consensu universal sobre la esistencia d'un \u00fanicu fundador del Sambo. Sicas\u00ed los tres maestros siguientes son consideraos davezu los Padres del Sambo:\nAnque Oschepkov y Spiridonov tuvieron munches veces ocasi\u00f3n de collaborar xuntos, los sos esfuercios nunca agabitaron al empar. La fusi\u00f3n progresiva d'estilos foron llogr\u00e1ndola los sos estudiantes asina como\u2019l personal militar. \nArriendes de los mentaos, otros nomes importantes nel desendolcu orixinal del Sambo son N.I. Golkovski, I.L. Vasiliev, A.I. Chumarov, S.V. Maguirovski, V.I. Andreyev, D.S. Damanin, V.F. Maslov, A.A. Budzinski y los hermanos Niniashvili. La contribuci\u00f3n de ca\u00fan d'ellos foi la investigaci\u00f3n intensiva de les reaiciones sicofisiol\u00f3xiques al estr\u00e9s por amarraza f\u00edsica, les reaiciones sicol\u00f3xiques nel combate de sobrevivencia, y l'aceutabilid\u00e1 llegal, m\u00e9dica y t\u00e1utica de l'activid\u00e1 del combate, asina como la esploraci\u00f3n de les considerances t\u00e9uniques.\nCarauter\u00edstiques.\nLes t\u00e9uniques del Sambo deportivu son bien numberoses (m\u00e1s de 5.000 ma\u00f1es) y clasif\u00edquense en tres categor\u00edes principales: los valtos, los controles articulares y les inmovilizaciones. Ye raro que los combates de seis minutos que se faen en competici\u00f3n acaben per aciu d'esi acotamientu del tiempu. Davezu \u00fan de los lluchadores aporta a llograr ventaya sobre\u2019l contrariu. El sambo estr\u00e9mase de manera por un nivel mui espectacular de los valtos, y tami\u00e9n poles llaves de piernes. Los combates ll\u00edbrense sobre un tapiz de llucha, controlaos por un \u00e1rbitru, un xuez y un xefe de tapiz.\nEstilos de Sambo.\nEl Sambo estr\u00e9mase en tres formes principales, ca\u00fana con carauter\u00edstiques propies:\nVistimienta y graos.\nUn prauticante de sambo viste davezu una chaqueta encarnada o azul (inclusive de cualesquier otru color) llamada kurtka, un cintu del mesmu color (o a veces negru), pantalones curtios (trus) del color de la chaqueta y unos sambovki (zapatos de sambo) fechos en cueru dondo. El kurtka estr\u00e9mase de los uniformes d'otres artes marciales en que permite que\u2019l cintu se meta peles trabielles de la cintura al env\u00eds de torgar que la chaqueta s\u2019escape del cintu. Am\u00e1s pa la pr\u00e1utica del Combat Sambo prec\u00edsense guantes d'artes marciales mestes, que permiten facer agarres; cascu, proteutor bucal, proteutor xenital y proteutor de can\u00edes. Polo xeneral la vistimienta d'un prauticante de sambo nun reflexa\u2019l so grau de maestr\u00eda o la so clasificaci\u00f3n competitiva como nos deportes de contautu del tipu del kick-boxing, box\u00e9u, etc. \nEn Rusia, al mesmu tiempu que s\u2019usa\u2019l sistema de Kyu-Dan nes artes marciales xaponeses, util\u00edzase tami\u00e9n un sistema de graos de competici\u00f3n denom\u00e1u Sistema unific\u00e1u de clasificaci\u00f3n deportiva de la XRSS (\u0415\u0434\u0438\u043d\u0430\u044f \u0412\u0441\u0435\u0441\u043e\u044e\u0437\u043d\u0430\u044f \u0441\u043f\u043e\u0440\u0442\u0438\u0432\u043d\u0430\u044f \u043a\u043b\u0430\u0441\u0441\u0438\u0444\u0438\u043a\u0430\u0446\u0438\u044f), na que\u2019l grau cimeru de maestr\u00eda den\u00f3mase Maestru deportivu distingu\u00edu en Sambo.\nOrganizaciones.\nEn 1968 la FILA (Federaci\u00f3n Internacional de Lluches Asociaes aceut\u00f3\u2019l Sambo como estilu internacional de llucha, xuntamente cola llucha grecorromana y la llucha llibre ol\u00edmpica, modalidaes \u00e9stes que y\u00e1 taben consideraes como deportes ol\u00edmpicos. \nEn 1985 cre\u00f3se una organizaci\u00f3n propiamente de Sambo, la FIAS (Federaci\u00f3n Internacional de Sambo Amat\u00e9ur. \nEn 1993 la FIAS dixebr\u00f3se en dos organizaciones, qu'utilizaron entrambes el mesmu nome y logotipu. A estos dos grupos ll\u00e1menlos FIAS oriental (controlada dende Rusia) y FIAS occidental (controlada dende los Estaos Xun\u00edos). \nDoce a\u00f1os m\u00e1s tarde, nel 2005, la FILA apaut\u00f3se cola FIAS occidental y f\u00edxose otra vuelta cola xurisdicci\u00f3n sobre\u2019l sambo . \nActualmente la FIAS (y non la FILA) tien la xurisdicci\u00f3n sobre les competiciones internacionales de sambo deportivu y de combate. Los resultaos de les competiciones pueden atopase nel sitiu de la FIAS ."}
{"id": "32582", "revid": "37624", "url": "https://ast.wikipedia.org/wiki?curid=32582", "title": "\u1e36\u1e37aneces (Caeras)", "text": "\u1e36\u1e37aneces ye una aldea de la parroquia de Caeras, nel conceyu asturianu de Tin\u00e9u.\nLa so poblaci\u00f3n ye de . All\u00fagase al sur de l'aldea de Caeras (cabeza parroquial) y al norte del conceyu, a 15 km de Tin\u00e9u, na fastera llamada Cuartu de los Va\u1e37\u1e37es.\nTien una escuela, en desusu dende mediaos de los a\u00f1os 1960, y una capiya reformada nel 2008, dedicada a San Andr\u00e9s.\nCelebraciones.\nLes fiestes del pueblu cel\u00e9brense l'\u00faltimu s\u00e1badu de setiembre n'honor a San Andr\u00e9s. Anque esta fiesta celebr\u00e1base conxuntamente col pueblu vec\u00edn de La Rubiera, actualmente cel\u00e9brense dixebraes en feches diferentes."}
{"id": "32583", "revid": "35", "url": "https://ast.wikipedia.org/wiki?curid=32583", "title": "L.laneces de Caeras", "text": ""}
{"id": "32585", "revid": "28171", "url": "https://ast.wikipedia.org/wiki?curid=32585", "title": "Manau", "text": "Manau ye una banda de rap franc\u00e9s que entremez musica tradicional de Breta\u00f1a y m\u00fasica celta.\nEntamen en 1998 Martial Tricoche y C\u00e9dric Soubiron con Manau y algaman el so primer \u00e9situ cola canciu \"La Tribu Dana\". El so primer album \"Panique Celtique\" algamo les 2 millones de copies.\nDende ent\u00f3s el grupu tuviere otros \u00e9sitos y un tiempu d'interrupci\u00f3n creativa.\n\"Creadores\"\nMartial Tricoche: Cantu\nC\u00e9dric Soubiron: Composici\u00f3n y programaci\u00f3n\n\"Regulares\"\nDidier Ithursarry: Acordi\u00f3n\nLo\u00efc Taillebrest: Gaita\n\"Otros\"\nRv Lardic: Bajo, acordi\u00f3n, teclados\nBruno le Rouzic: Gaita, flauta\nGregor Gandon: Viol\u00edn\nLaurent Meliz : Arreglos sonoros\nEric Treissard : Guitarra"}
{"id": "32586", "revid": "37624", "url": "https://ast.wikipedia.org/wiki?curid=32586", "title": "F\u00edos (parroquia)", "text": "Fios ye una parroquia del conceyu asturianu de Parres. Allugada na zona noroccidental del conceyu, tien una estensi\u00f3n de 2,1\u00a0km\u00b2, y llenda: al norte y este cola parroquia de Cofi\u00f1u, al sur y el sureste cola de Nevares y al oeste col r\u00edu C\u00faa, que-y fai de llende natural col conceyu de Pilo\u00f1a. Tien una poblaci\u00f3n de 64 habitantes (INE, 2013), que se reparten ente los llugares de F\u00edos y Villanueva.\nEqu\u00ed naci\u00f3, en 1935, la cantante asturiana de cupl\u00e9 Lili\u00e1n de Celis."}
{"id": "32588", "revid": "37624", "url": "https://ast.wikipedia.org/wiki?curid=32588", "title": "\u00c1lvaro Cuesta", "text": "\u00c1lvaro Cuesta Mart\u00ednez Ye un abog\u00e1u y pol\u00edticu asturianu, diput\u00e1u del PSOE nel Congresu.\nLlicenci\u00e1u en Derechu pola Universid\u00e1 d'Uvi\u00e9u. Obtuvo el t\u00edtulu d'especialista en Derechu Comunitariu pol Centru d'Estudios Europeos de la Universid\u00e1 d'Alcal\u00e1 de Henares. Ta en posesi\u00f3n, dende 1995, de la Gran Cruz de San Raimundo de Pe\u00f1afort. Afili\u00e1u al PSOE dende 1974, ye Diput\u00e1u dende les eleiciones xenerales del 28 d'ochobre de 1982 por Asturies. Asinamismo nel periodu 1995 - 1999 foi Conceyal n'Uvi\u00e9u depu\u00e9s de perder les eleiciones pa l'Alcald\u00eda por 39 puntos menos que Gabino de Lorenzo.\nFoi miembru activu en distintes Comisiones Parllamentaries y, dende 2004 preside la Comisi\u00f3n de Xusticia del Congresu de los Diputaos. Dende l'a\u00f1o 2000 ye miembru de la Comisi\u00f3n Executiva Federal del PSOE, como Secretariu de Pol\u00edtica Municipal y Llibertaes P\u00fabliques y dexde 2008 Secretariu executivu de Llibertaes P\u00fabliques y Derechos de Ciudadan\u00eda. A nivel internacional foi miembru de l'Asamblea Parllamentaria del Conseyu d'Europa y de la de la OTAN. Nel so llabor como diput\u00e1u intervino na ellaboraci\u00f3n de los proyeutos de llei de car\u00e1cter xur\u00eddicu-procedimental, mercantil y d'alministraci\u00f3n llocal y foi portavoz del Grupu Parllamentariu Socialista na Comisi\u00f3n d'investigaci\u00f3n de los atentaos del 11 de marzu de 2004.\nPresent\u00f3se como cabeza de lista por Asturies nes eleiciones xenerales de 2004 y 2008. En 2004, foi derrota\u00fa por Alicia Castro Masaveu (PP) por 8.000 votos. En 2008 el so contrincante foi Gabino de Lorenzo, alcalde d'Uvi\u00e9u dende 1991 al que derrot\u00f3 en 1995. Ensin embargo, nesta ocasi\u00f3n el derrot\u00e1u foi Gabino por 37.904 votos rompiendo la racha ganadora del PP n'Asturies dende 1996 nunes eleiciones xenerales."}
{"id": "32589", "revid": "43102", "url": "https://ast.wikipedia.org/wiki?curid=32589", "title": "Festival d'Eurovisi\u00f3n Junior 2011", "text": "El IX Festival d'Eurovisi\u00f3n Junior celebrarase'l s\u00e1badu 3 d'avientu de 2011 nel Complexu deportivu y de conciertos Demirchyan situao n'Yerev\u00e1n, Armenia. Esta ye la primera edici\u00f3n na qu'un pa\u00eds ganador de la edici\u00f3n anterior del Festival d'Eurovisi\u00f3n Junior acoxe la edici\u00f3n d'esti festival el siguiente a\u00f1u (Casu d'Armenia, que gan\u00f3'l Festival d'Eurovisi\u00f3n Junior 2010 con Vladimir Arzumayan y la so canci\u00f3n \"Mama\" con 120 puntos) Una de les nueves novededades ye'l cambiu d'horariu del Festival, pasa de les 20:15 h (CET) a las 19:30 h (CET) pa los ni\u00f1os ya que son los que m\u00e1s ven el certame musical infantil y porque Armenia tien 3 hores m\u00e1s qu'en el restu d'Europa. Adem\u00e1s, una norma diz que las canciones deben ser nel idioma oficial del pa\u00eds y podr\u00edan tener, como munchu, un 25% de la canci\u00f3n n'ingl\u00e9s.\nLa UER negoci\u00f3 hasta l'\u00faltimu momentu con las televisiones d'Espa\u00f1a, Italia y San Mar\u00edn para aumentar el n\u00famberu de pa\u00edses participantes. Si las televisiones d'Espa\u00f1a e Italia mostraron cierto inter\u00e9s en participar nel certame, foi que non les dio tempo a confirmar la so participaci\u00f3n, en cambio, a San Mar\u00edn, si le dio tempo confirmar, pero deb\u00edu a la falta de tempo pa elixir la so candidatura, decidi\u00f3 retirase. Tami\u00e9n nesta edici\u00f3n destaca'l tornu de Bulgaria. Esta edici\u00f3n tar\u00e1 presentada por Gohan Gasparyan y Garik Martirosyan.\nParticipantes confirmaos.\nFinalmente han confirmado la su participacion nesta edici\u00f3n 13 pa\u00edses:\nFinal.\nFoi'l d\u00eda 3 d'avientu de 2011 en Yerev\u00e1n, Armenia nel Complexu Karen Demirchyan"}
{"id": "32590", "revid": "526858", "url": "https://ast.wikipedia.org/wiki?curid=32590", "title": "IX Festival d'Eurovisi\u00f3n Junior", "text": ""}
{"id": "32591", "revid": "526870", "url": "https://ast.wikipedia.org/wiki?curid=32591", "title": "Eurovision junior 2011", "text": ""}
{"id": "32592", "revid": "526864", "url": "https://ast.wikipedia.org/wiki?curid=32592", "title": "Eurovisi\u00f3n Junior 2011", "text": ""}
{"id": "32593", "revid": "526868", "url": "https://ast.wikipedia.org/wiki?curid=32593", "title": "Festival de la Canci\u00f3n d'Eurovisi\u00f3n Junior 2011", "text": ""}
{"id": "32597", "revid": "116", "url": "https://ast.wikipedia.org/wiki?curid=32597", "title": "Juan Luis de la Vallina Velarde", "text": "Juan Luis de la Vallina Velarde foi un pol\u00edticu asturianu, Presidente d'AP n'Asturies nel periodu de 1977 a 1983.\nCurs\u00f3 la carrera de Derechu na Universid\u00e1 d'Uvi\u00e9u (1949-1954). Ampli\u00f3 estudios nes Universidaes de Roma, Par\u00eds y Bruxeles. Obtuvo el doctor\u00e1u en Derechu y foi Catedr\u00e1ticu de Derechu Alministrativu na Universid\u00e1 d'Uvi\u00e9u.\nTresllad\u00e1ndose a Madrid foi nom\u00e1u Direutor del Institutu d'Estudios de l'Alministraci\u00f3n Local (1969-1973), Secretariu Xeneral T\u00e9unicu de la Presidencia del Gobiernu (1973-1974), Secretariu Xeneral T\u00e9unicu del Ministeriu de Gobernaci\u00f3n (1974-1975). Foi procurador nes Cortes Espa\u00f1oles na so X Llexislatura, en representaci\u00f3n del terciu familiar pola provincia de Toledo.\nForm\u00f3 parte de la \"Comisi\u00f3n de los ocho\", ponentes de los principales part\u00edos pol\u00edticos que redactaron el borrador del Estatutu d'Autonom\u00eda del Princip\u00e1u d'Asturie. En 1978 present\u00f3 una proposici\u00f3n non de llei nel Congresu de los Diputaos de que l'escudu y la Bandera d'Espa\u00f1a incluyesen l'Escudu del Princip\u00e1u d'Asturies."}
{"id": "32598", "revid": "43102", "url": "https://ast.wikipedia.org/wiki?curid=32598", "title": "Eskrima", "text": "Eskrima, Arnis o Kali son t\u00e9rminos que se refieren a una mena d'artes marciales filipines basaes sobre too nel combate con armes usando palos, cuchiellos y armes improvisaes. Sicas\u00ed, anque l'\u201deskrimador\u201d entrena con armes dende\u2019l primer d\u00eda, les t\u00e9uniques a mano vac\u00eda, los agarres y la francedura de miembros son partes esenciales d'estes artes, u l'arma ta considerada nam\u00e1i que como una estensi\u00f3n del cuerpu. \"Eskrima\" y \"Arnis\" son los nomes m\u00e1s estend\u00edos ente los munchos qu'angua\u00f1o s\u2019usen davezu nes Filipines pa referise a estes artes.\nTradicionalmente, el deprendimientu de les habilidaes b\u00e1siques na Eskrima taba simplific\u00e1u arr\u00e9mente. Hab\u00eda pocu tiempu pa ense\u00f1ar movimientos abegosos, asina qu'us\u00e1bense solamente les t\u00e9uniques que y\u00e1 probaren ser efeutives na batalla y pod\u00eden ser f\u00e1ciles d'ense\u00f1ar en masa. Esto daba a los paisanos, polo xeneral combatientes non profesionales, una midida de proteici\u00f3n contra los d'otros pueblos, arriendes de contra invasores foranos. Esta filosof\u00eda de simplicid\u00e1 s\u00edguese inda g\u00fcei, y ye la base fundamental de la eskrima. Pola mor d'esti enfoque, la eskrima y les artes marciales filipines en xeneral son davezu equivocadamente consideraes como \u201csimples\u201d. Pero esto hai que lo referir solo a la so sistematizaci\u00f3n, non a la so eficacia. Pela cueta, m\u00e1s all\u00e1 de les habilidaes b\u00e1siques esiste una cadarma percomplexa y un conxuntu acion\u00e1u d'habilidaes que lleva xera dominar.\nOrixe.\nYe significativo qu'\"eskrima\" na llingua tagalu tenga\u2019l mesmu signific\u00e1u que l'espa\u00f1ol \"esgrima\".\nEl primer contautu hist\u00f3ricu del mundu occidental cola Eskrima ye la d\u00f3mina de la conquista colonial que sigui\u00f3 a les primeres esploraciones del \u201cnuevu mundu\u201d descubiertu polos grandes navegantes de principios del sieglu XV. Cuando los \"conquistadores\" espa\u00f1oles aportaron a les Filipines, taben esper\u00e1ndolos tribus belixerantes qu'usaben armes tradicionales pa defendese. Mesmamente Fernando de Magallanes perdi\u00f3 la vida na batalla de Mactan en 1521 lluchando contra la xente del xefe Lapu-Lapu. El cronista Antonio Pigafetta, fir\u00edu tami\u00e9n daquella, describe na so \u201cRelazione del primo viaggio intorno al mondo\u201d (espublizada en Venecia en 1536, n'italianu) c\u00f3mo los nativos mataron a Magallanes con llances y con un \"gran terciado\" (como una cimitarra, pero m\u00e1s grande).\nTres la conquista los espa\u00f1oles torgaron l'arte marcial ind\u00edxena (qu'asina y too sobrevivi\u00f3 atap\u00e1u nes dances y rituales populares), sustituy\u00e9ndolu pola esgrima espa\u00f1ola. El \u201ckali modernu\u201d inda sigue recibiendo esta influencia de la esgrima.\nHai estudiosos qu'opinen que l'aniciu de la esgrima ta ensin embargu nes artes marciales indonesies, que tienen los raiga\u00f1os nel Kuntao y nel Silat. El Kuntao (lliteralmente la v\u00eda del pu\u00f1u) ye una de les evoluciones que tuvo\u2019l Quan Fa (conoc\u00edu n'occidente y en \u1e24ong Kong col nome de Kung fu y na Rep\u00fablica Popular China como Wushu), mientres que\u2019l Silat deriva de movimientos sacaos de les artes marciales de la India y de la poblaci\u00f3n \u00e1rabe que s\u2019asiti\u00f3 n'Indonesia nel sieglu XIII. Am\u00e1s, dende\u2019l sieglu XIV tami\u00e9n entam\u00f3 l'asitiamientu de poblaciones musulmanes nel sur de les Filipines, invasi\u00f3n que par\u00f3 cola llegada de los espa\u00f1oles. Inda g\u00fcei les islles meridionales del archipi\u00e9lagu filip\u00edn t\u00e1n habitaes pol pueblu musulm\u00e1n de los \"moros\".\nEn realid\u00e1 los innumberables estilos d'artes marciales filipines absorbieron t\u00e9uniques y patrones de movimientu de cualquier arte marcial tray\u00edu polos diferentes conquistadores de les Filipines que foron aportando a lo llargo de la historia: indios, \u00e1rabes, espa\u00f1oles (acompa\u00f1aos por portugueses y italianos), americanos y xaponeses.\nTerminolox\u00eda.\nOtros t\u00e9rminos que tami\u00e9n s\u2019utilicen davezu pa referise a esti arte son kali y arnis de mano (del espa\u00f1ol \u201carn\u00e9s de mano\u201d).\nEl nome \"kali\", a pesar de ser bastante empleg\u00e1u nos Estaos Xun\u00edos y n'Europa, \u00fasase bien poco nes Filipines, y en munches partes nin siquiera conocen la pallabra. Sicas\u00ed, per aciu de la popularid\u00e1 del t\u00e9rminu fuera de les Filipines, y de la influyencia de prauticantes estranxeros, el t\u00e9rminu \"kali\" va tando cada vez m\u00e1s reconoc\u00edu y aceut\u00e1u en Filipines. El t\u00e9rminu \"kalis\" qu'aveza usase all\u00e1 significa espada. Ye f\u00e1cil y com\u00fan l'equivocu de considerar que \"kalis\" y \"kali\" son sin\u00f3nimos o derivaos (hai que se decatar de que la \"s\" en final de pallabra nun s'usa nes lling\u00fces y dialeutos filipinos pa indicar plural). En cualquier casu, eskrima, arnis, arnis de mano, kali y FMA (\u201cFilipino Martial Arts\u201d) refi\u00e9rense a una mesma familia d'artes marciales filipines basaes nel entrenamientu con armes.\nEskrimador o kalista (como dellos prauticantes avecen llamase a s\u00ed mesmos) ye\u2019l prauticante d'eskrima, mentanto arnisador ye\u2019l t\u00e9rminu utiliz\u00e1u pa referise a prauticantes de la variante arnis.\nT\u00e9uniques.\nLos prauticantes d'eskrima son renomaos sobre too pola so habilid\u00e1 na llucha con armes o ensin armes indistintamente. La mayor parte de los sistemes d'eskrima incl\u00fain formes de llucha con bayura d'armes, formes de combate a mano vac\u00eda (panantukan, pananjakman, suntukan, sikaran, tadyakan/tadiyakan), llaves y valtos (dumog), y cualquier otru tipu de t\u00e9uniques necesaries pa completar l'entrenamientu d'un guerreru nes vieyes d\u00f3mines de les lluches tribales. Quiciabes l'\u00fanicu gran aspeutu que nun recibi\u00f3 la debida atenci\u00f3n, tanto nel pas\u00e1u como actualmente, seya\u2019l de la pr\u00e1utica de les lluches en cooperaci\u00f3n. Hab\u00eda tami\u00e9n un sistema filip\u00edn de primeros auxilios, curaci\u00f3n y medicina herbal que tradicionalmente s\u2019aprend\u00eda paralelu a la esgrima, pero sumi\u00f3se colos a\u00f1os.\nNa mayor parte de los sistemes desend\u00f3lquense al empar les t\u00e9uniques con y ensin armes, a travi\u00e9s d'un sistema d'entrenamientu tresn\u00e1u pa desarrollar los sos aspeutos comunes. Les variaciones m\u00e1s avezaes son la de palos simples (un solu palu), la de palu doble (dos palos) y la d'espada/palu y cuchiellu. Dellos sistemes son conoc\u00edos por especializase n'otres armes, como\u2019l ll\u00e1tigu y el cay\u00e1u.\nDe les armes mentaes, dalgunes posien variaciones esclusives pa emplegales na pr\u00e1utica de la eskrima, como\u2019l \u201ckerambit\u201d, el \u201cbarung\u201d y el \u201ccuchiellu caparina\u201d, un tipu de cuchiellu bien peculiar que pas\u00f3 a ser carauter\u00edsticu de la eskrima moderna.\nEl rat\u00e1n, madera derivada del bamb\u00fa perf\u00e1cil d'atopar nes Filipines, ye\u2019l material m\u00e1s de cutiu utiliz\u00e1u na fabricaci\u00f3n de les vares y palos d'entrenamientu. Son resistentes y mui duraderos, llixeros y con bona resistencia al fueu. Francen solamente en situaciones estremes, y nun suelten estielles como otres maderes, colo que son preseos d'entrenamientu seguros. Esti aspeutu failos tami\u00e9n \u00fatiles pa la defensa contra armes blanques. El \u201ckamagong\u201d (una especie de madera de caqui) ye tami\u00e9n un material utilizao, anque menos, masque non pal combate, darr\u00e9u qu'al ser tan denso pue mancar muncho a los prauticantes.\nTradicionalmente, el combate d'entrenamientu nun incl\u00fai\u2019l contautu cuerpu a cuerpu. Pa entrenar con contautu recomi\u00e9ndase usar equipamientu de segurid\u00e1, pola mor del da\u00f1u qu'un ataque con arma (palu, cay\u00e1u, etc.) pue causar.\nEnllaces esternos.\n[[Categor\u00eda:Artes marciales]]"}
{"id": "32599", "revid": "10224", "url": "https://ast.wikipedia.org/wiki?curid=32599", "title": "Escrima", "text": ""}
{"id": "32600", "revid": "10224", "url": "https://ast.wikipedia.org/wiki?curid=32600", "title": "Kali", "text": ""}
{"id": "32601", "revid": "10224", "url": "https://ast.wikipedia.org/wiki?curid=32601", "title": "Arnis", "text": ""}
{"id": "32603", "revid": "37624", "url": "https://ast.wikipedia.org/wiki?curid=32603", "title": "Alicia Castro Masaveu", "text": "Alicia Castro ye una pol\u00edtica asturiana del Partido Popular. Foi diputada por Asturies nel Congresu de los Diputaos ente 1996 y 2008.\nDiputada de la VI-VII y VIII Lexislatures. Llicenciada en Derechu y en Xemolox\u00eda. Diputada Rexonal na Preautonom\u00eda y I Llexislatura nel Princip\u00e1u d'Asturies. Segunda Teniente d'Alcalde del Conceyu d'Uvi\u00e9u ente 1991 y 1999.\nN'ochobre de 2007 foi nomada conseyera de la cementera Tudela Veguin S.A. cabecera del Grupu Masaveu y angua\u00f1o ye Direutora Xeneral de Rellaciones Institucionales y Comunicaci\u00f3n del cit\u00e1u grupu.\nReferencies.\n1.\"Ficha d'Alicia Castro Masaveu\". Congresu de los Diputaos. "}
{"id": "32607", "revid": "37624", "url": "https://ast.wikipedia.org/wiki?curid=32607", "title": "Luis Mart\u00ednez Noval", "text": "Luis Mart\u00ednez Noval foi un pol\u00edticu y profesor universitariu asturianu. Foi Ministru de Trabayu y Segurid\u00e1 Social na IV Llexislatura d'Espa\u00f1a baxo la presidencia de Felipe Gonz\u00e1lez.\nBiograf\u00eda.\nEstudi\u00f3 Ciencies Econ\u00f3miques na Universid\u00e1 d'Uvi\u00e9u, siendo posteriormente profesor de Teor\u00eda Econ\u00f3mica de la mesma.\nActivid\u00e1 pol\u00edtica.\nAfili\u00e1u al PSOE, del que foi Secretariu Xeneral de la Federaci\u00f3n Socialista Asturiana hasta l'a\u00f1u 2000, nes eleiciones xenerales espa\u00f1oles de 1982 foi elix\u00edu diput\u00e1u al Congresu por Asturies, repitiendo esca\u00f1u nes eleiciones de 1986, de 1989, de 1993, de 1996 y de 2000.\nNa remodelaci\u00f3n del gobiernu de la IV Llexislatura que Felipe Gonz\u00e1lez fizo'l 2 de mayu de 1990, Luis Mart\u00ednez Noval foi nom\u00e1u Ministru de Trabayu y Segurid\u00e1 Social, cargu que desempe\u00f1\u00f3 hasta'l final de la llexislatura."}
{"id": "32609", "revid": "43102", "url": "https://ast.wikipedia.org/wiki?curid=32609", "title": "Qwan Ki Do", "text": "El Qwan Ki Do (\u201cv\u00eda de la enerx\u00eda vital\u201d), tami\u00e9n trescritu \"Quan Khi Dao\", ye un arte marcial cre\u00e1u en 1981 en Toulon, Francia, por Pham Xuan Tong. El Qwan Ki Do tien raiga\u00f1os en t\u00e9uniques de les artes marciales chines y de les artes marciales vietnamites.\nOr\u00edxenes.\nLes t\u00e9uniques del Qwan Ki Do vienen en parte de cuatro grandes escueles, incluyendo la renomada escuela de los monxos Shaolin.\nDel tueru chinu recibe la influyencia de tres escueles principales: \nEn cuantes a les escueles vietnamites tienen sonad\u00eda, ente otres coses, poles \u201ctixeres\u201d voladores, asina como pol box\u00e9u llibre usando coldos, rodiyes y espiniyes.\nEl Qwan Ki Do ye una s\u00edntesis d'estilos d'artes marciales sino-vietnamites. Representa\u2019l cumal de m\u00e1s de 25 a\u00f1os d'estudios y investigaciones llevaos a cabu por un espertu n\u2019artes marciales vietnamites, el maestru Pham Xuan Tong, heriede testamentariu del maestru Chau Quan Ky.\nPese a les munches influyencies vietnamites y al orixe del so maestru fundador, les fontes del Qwan Ki Do t\u00e1n sobre too nes artes marciales chines. Hai mui bien de t\u00e9uniques zoomorfes (llamaes Linh Thu), llaves (llamaes Chin Na o Cam Na), golpes de pu\u00f1u/pierna (incluyendo coldazos y rodiyazos), y usu d'armes.\nNeto qu'en munches artes marciales vietnamites, los t\u00e9rminos en vietnamita que s\u2019empleguen son davezu traducciones o trescripciones de t\u00e9rminos chinos.\nCarauter\u00edstiques t\u00e9uniques.\nPham Xuan Tong cre\u00f3\u2019l Qwan Ki Do como una nueva evoluci\u00f3n del estudiu de formes b\u00e1siques qu'aun\u00eden t\u00e9uniques chines y vietnamites provinientes de la esperiencia d'\u00e9l mesmu. Estes nueves formes b\u00e1siques conoc\u00edes como Thao Quy\u1ec1n Ti\u1ec3u Mon (lliteralmente \u201csecuencies del box\u00e9u de la puerta peque\u00f1a\u201d) tienen los siguientes nomes: Cuu chan huyen cong quy\u00ean mot; Cuu chan huyen cong quyen ha; Cuu chan huyen cong quy\u00ean ba; Cuu chan huyen cong quy\u00ean bon; Quan ky nam; Quan Ky sau; Quan ky bay.\nSiguidamente los estudiantes pueden aprender formes del sistema chinu y del sistema vietnamita, estremaes en dos grandes subgrupos llamaos Formes Antig\u00fces o Thao Quy\u00ean \u0110\u1ea1i Mon (lliteralmente \u201csecuencia del box\u00e9u de la puerta grande\u201d) y Formes Especiales o Thao Quy\u00ean Dac Di. Nesti segundu grupu inx\u00e9rtense les secuencies d'exercicios respiratorios, qu'anicien na esperiencia en Qigong (en vietnamita Kh\u00ed C\u00f4ng) y Neigong (en vietnamita N\u1ed9i C\u00f4ng) del maestru Pham.\nEl \"Qwan Ki Do\" usa muncho les t\u00e9uniques de mano, pierna, saltos y \u201ctixeres\u201d (pataes o valtos utilizando les piernes a mou de tixeres); formes d'animales como\u2019l Tigre (Ho), Grulla (Bach Hac), Monu (Hau Nhi), Culiebra (Xa), Drag\u00f3n (Long), Mantis Relixosa y otres, asina como mui bien de t\u00e9uniques d'armes cola espada, palu (d'una, dos y tres seiciones), distintos cuchiellos y otres. Estr\u00e9mense les siguientes categor\u00edes, toes elles presentes tanto nes artes chines como nes vietnamites:\nEl Qwan Ki Do tami\u00e9n incl\u00fai una ximnasia suave llamada T\u00e2m Khi Th\u00ea, ideal pal bienestar de los prauticantes.\nGraos.\nNeto que munches otres artes marciales vietnamites, nel Qwan Ki Do nun hai un sistema de cintos de colores. Hai nam\u00e1s tres niveles, solamente pa reconocer la conocencia y esperiencia del estudiante a respeutive la t\u00e9unica:\nSO DANG \u2013 Cintu blancu.\nEl prauticante alcu\u00e9ntrase nel entamu del deprendimientu. Lleva un cintu blancu, s\u00edmbolu de la so falta de conocencia.\nTRUNG DANG \u2013 Cintu negru.\nDempu\u00e9s de pasar los ex\u00e1menes pal 4u C\u00c2P, l'estudiante pue preparase pal esame de cintu negru, onde van probase la so t\u00e9unica y esp\u00edritu. P\u00eddese como poco tener 16 a\u00f1os cumpl\u00edos.\nEl cintu negru sigue entrenando t\u00e9unica y exercicios respiratorios, y estudiando la filosof\u00eda y la sicolox\u00eda. Los graos de cintu negru principien col 1er DANG, que lleva un filu encarn\u00e1u (HUYEN DAI) a lo llargo.\nTHUONG DANG \u2013 De 6 Dang a 8 Dang.\nEl cintu ye blancu con un filu encarn\u00e1u y mariellu a lo llargo.\nCHUONG MON DAI \u2013 Cintu del maestru.\nEsti cintu heri\u00e9dase de xeneraci\u00f3n a xeneraci\u00f3n, como volunt\u00e1 testamentaria que se tresmiti\u00f3 de Chau Quan Ky a Pham Xuan Tong. Ta perriba tolos graos y ye garant\u00eda de la \u00e9tica y autenticid\u00e1 del estilu. Consta de cuatro colores que representen los de les virt\u00faes tradicionales del Qwan Ki Do:"}
{"id": "32610", "revid": "10224", "url": "https://ast.wikipedia.org/wiki?curid=32610", "title": "Quan Ki Dao", "text": ""}
{"id": "32620", "revid": "43102", "url": "https://ast.wikipedia.org/wiki?curid=32620", "title": "Vovinam Viet Vo Dao", "text": "Vovinam Viet Vo Dao (\"Artes marciales de Vietnam, V\u00eda Marcial de Vietnam\") o, a cencielles, Vovinam, o Viet Vo Dao, ye un arte marcial vietnamita cre\u00e1u en \u1e24an\u00f3i en 1938 por Nguyen Loc (llam\u00e1u\u2019l Maestru Fundador). Ye un arte c\u00e9lebre per dayures sobre too poles sos \u201ctixeres\u201d (pataes o valtos usando les piernes como tixeres) acrob\u00e1tiques enforma espectaculares.\nEl Vovinam Viet Vo Dao praut\u00edcase con y ensin armes. B\u00e1sase nel principiu \"duru y suave\" de les artes marciales. Entr\u00e9nase\u2019l cuerpu tanto como la mente. Aprov\u00e9chase la fuercia y reaici\u00f3n del oponente. El Vovinam incl\u00fai t\u00e9uniques de mano, coldu, pataes, proyeiciones, t\u00e9uniques d'apalancar y d'escapar. Entr\u00e9nense los ataques y les defenses, asina como les formes (kates) llamaes Quyen, el combate y la llucha tradicional..\nLes t\u00e9uniques de defensa personal abarquen defenses contra ataques ensin armes, como por casu estrangular dende atr\u00e1s, asina como contra ataques con cuchiellu o con espada. Los estudiantes avanzaos aprienden a combinar les t\u00e9uniques y a defendese contra oponentes armaos. Los instructores entrenen armes tradicionales como\u2019l palu llargu, el palu curtiu, cuchiellu, espada y sable. D\u2019esta miente les armes valen d'arb\u00edes d'entrenamientu col env\u00eds d'algamar el m\u00e1ximu control del cuerpu y de la mente. \nEtimolox\u00eda.\nEn vietnamita, V\u00f5 significa arte marcial. Alcu\u00e9ntrase en dambos t\u00e9rminos: Vovinam que significa \u201carte marcial vietnamita\u201d, y Viet Vo Dao que significa la v\u00eda (\u0110\u1ea1o) del arte marcial vietnamita (o del pueblu vietnamita). Esta amestadura de dos nomes cuasi sin\u00f3nimos pue abultar incongruente, pero hai una esplicaci\u00f3n bien cenciella. Enantes de 1963 nun se falaba m\u00e1s que de Vovinam, hasta que nesi momentu\u2019l Conseyu de los Maestros decide camudar el nome de Vovinam d\u00e1ndo-y m\u00e1s importancia a la v\u00eda filos\u00f3fica. De mano camudaron el nome a Viet Vo Dao, pero n\u2019homenax al maestru fundador decidieron caltener tami\u00e9n el nome orixinal. Dempu\u00e9s, en tol mundu (sacantes Francia y unos pocos pa\u00edses europeos), los dos t\u00e9rminos son inseparables. En Francia \u00fasase dacuando\u2019l t\u00e9rminu Vi\u1ec7t V\u00f5 \u0110\u1ea1o por delles escueles de V\u00f5 C\u1ed5 Truy\u1ec1n (conxuntu de les distintes escueles tradicionales vietnamites) o pa definir a les artes marciales vietnamites en xeneral, lo que resulta en munchos tracamundios.\nHistoria.\nDende\u2019l sieglu XI esist\u00eda una academia d'artes marciales na capital vietnamita Thang Long, l'actual \u1e24an\u00f3i. Daquella\u2019l pa\u00eds sal\u00eda de la dinast\u00eda Ly (1010-1225) y entraba na dinast\u00eda Tran (1225-1400). En 1284, el xeneral Tranhung Dao aconcey\u00f3 a tolos dirixentes de les escueles d'artes marciales vietnamites pa informa-yos de l'amenaza d'invasi\u00f3n de los mongoles y pidi-yos que s\u2019aunieren. En resultes d'esta xunta, toles t\u00e9uniques pudieron codificase y presentase como un tou homoxeneu. La denomaci\u00f3n d'esta homoxeneizaci\u00f3n marcial foi de primeres Vo Thuat (l'arte del combate de manes), siendo m\u00e1s tarde denomada Viet Vo Dao \u8d8a\u6b66\u9053 , ello ye, \"el cam\u00edn vietnamita de les artes marciales \", siendo tami\u00e9n posible la interpretaci\u00f3n d'\"el cam\u00edn supremu de les artes marciales\" darr\u00e9u que viet \u8d8a, que deriva del nome \"Vietnam\", significa \"supremo\". La eficacia d'esti arte marcial dio a Vietnam una victoria renomada sobre los mongoles.\nDe la que\u2019l Vietnam se dixebr\u00f3 en dellos estaos, cre\u00e1ronse estremaos estilos d'artes marciales. Cuando la rebeli\u00f3n de Tay Son (1771-1788), una guerra civil ente dellos estaos, desendolc\u00e1ronse munchos conceutos marciales. La provincia de Binh Dinh, onde los rebeldes ten\u00eden les bases, ye inda g\u00fcei un espaciu d'aconceyamientu ente artes marciales.\nEnte 1858 y 1884 tuvo llugar la colonizaci\u00f3n francesa de Vietnam. Les artes marciales torn\u00e1ronse daquella, pero siguieron desendolc\u00e1ndose en secretu.\nEl maestru Nguyen Loc naci\u00f3\u2019l 8 d'abril de 1912, en Huu Bang-Thach That, provincia de Son T\u00e2y, nel norte de Vietnam. Dende bien mozu dedic\u00f3se al estudiu del arte marcial y de la filosof\u00eda vietnamita.\nAconsey\u00e1u pol so maestru viax\u00f3 per tol pa\u00eds p'atropar los conocimientos de tolos maestros y los escritos marciales, asoleyando munchos documentos inoraos.\nEn 1938, dempu\u00e9s de llargu tiempu dedic\u00e1u al estudiu y al entrenamientu, el maestru Nguyen Loc entam\u00f3 la codificaci\u00f3n y estructuraci\u00f3n de les t\u00e9uniques del Vovinam (abreviatura de Vo Viet Nam, arte marcial vietnamita). Cre\u00f3\u2019l movimientu del Vovinam colos sos disc\u00edpulos, ufriendo al pueblu vietnamita l'accesu a les t\u00e9uniques y a los finxos filos\u00f3ficos antiguos.\nEn 1939, el maestru present\u00f3 oficialmente\u2019l Vovinam con una demostraci\u00f3n nel gran teatru d'Hanoi. Dende esi d\u00eda\u2019l Vovinam ensam\u00f3 per tol pa\u00eds, como un gran movimientu d'educaci\u00f3n marcial.\nEl 4 d'abril de 1960 morri\u00f3\u2019l maestru Nguyen Loc en Saig\u00f3n.\nEn febreru de 1964 cre\u00f3se\u2019l Conseyu de los Maestros. El maestru Le Sang foi escoy\u00edu como Maestru Patriarca, y el maestru Tran Huy Phong foi nom\u00e1u Direutor T\u00e9unicu. Estableci\u00f3se un plan de desarrollu aprob\u00e1u polos miembros de la xunta xeneral.\nDos a\u00f1os dempu\u00e9s el Vovinam Viet Vo Dao entr\u00f3 nel programa d'educaci\u00f3n nacional.\nEn 1966, el maestru Tran Huy Phong cre\u00f3\u2019l centru Hoa Lu en Saig\u00f3n. Nesti gran centro form\u00e1ronse grandes maestros, qu'angua\u00f1o son cabezaleros del movimientu del Vovinam Viet Vo Dao en tol mundu.\nDe 1986 a 1990 el maestru Tran Huy Pong llev\u00f3 la responsabilid\u00e1 cimera del Vovinam Viet Vo Dao como Patriarca. En 1990 arrenunci\u00f3 pa dedicase nam\u00e1i a la investigaci\u00f3n t\u00e9unica y espiritual.\nEl 13 d'avientu de 1997 morri\u00f3\u2019l maestru Tran Huy Pong en Saig\u00f3n. Arrodi\u00e1u per tolos sos alumnos, dex\u00f3 de cabezaleru al maestru Tran Nguyen Dao, al que dex\u00f3 tami\u00e9n toles sos obres escrites y llibros antiguos.\nEl Vovinam ensam\u00f3 primero pa Francia, la metr\u00f3polis que coloniz\u00f3 Vietnam nel sieglu XIX. En Francia hai g\u00fcei un bon pi\u00f1u d'escueles. Dempu\u00e9s l'espardimientu aport\u00f3 a los Estaos Xun\u00edos per aciu de los maestros que fuxeron de la unificaci\u00f3n del Vietnam en manes comunistes en 1975. D\u2019estos dos biltos ensam\u00f3 per dayures.\nCarauter\u00edstiques t\u00e9uniques.\nEl Vovinam Viet Vo Dao ye un arte marcial percompletu qu'incl\u00fai una gran varied\u00e1 de t\u00e9uniques:\nPie/pu\u00f1u\nLa mayor parte del programa comp\u00f3nse de t\u00e9uniques de pu\u00f1os (Don tay), pataes (Da), cantos de la mano, coldazos (Cho), rodiyazos (Goi), barr\u00edos, bloqueos, ataques (Chien luoc), contrataques, defensa personal, llaves, valtos\u2026\nTixeres (Don chan)\nUna de les particularidaes del Vovinam Viet Vo Dao ye la tixera, que consiste n\u2019atacar a un o a m\u00e1s adversarios enganch\u00e1ndolos o cuti\u00e9ndolos coles piernes. Hai nel programa 21 tixeres, que son t\u00e9uniques tan espectaculares como eficaces. Apri\u00e9ndense pasu ente pasu, (ent\u00e1mase per tixeres a les piernes y va subi\u00e9ndose a poco y a poco seg\u00fan avanza\u2019l programa).\nLlucha (Vat)\nLa llucha ye un conxuntu de t\u00e9uniques prauticaes a nivel altu nel Vovinam Viet Vo Dao. Hai 3 Song Luyen de Llucha qu'agrupen 28 t\u00e9uniques.\nArmes (Vu khi)\nNel programa t\u00e9unicu hai 15 armes, ente les que destaquen el palu (Con), la espada (Kiem) y l'alabarda (Dai Dao). Hai tami\u00e9n defenses contra fusil, contra pistola y contra machete.\nT\u00e9uniques especiales\nSistema de graos, colores y vistimienta.\nVistimienta.\nEnte 1938 y 1964 nun hubo un uniforme oficial. En 1964, el primer Conseyu de Maestros xunt\u00f3se pa codificar el Vovinam. Adopt\u00f3se\u2019l color azul como color oficial pa la vistimienta del Vovinam Viet Vo Dao. Un desendolcu dixebr\u00e1u de la \"Federaci\u00f3n de Viet Vo Dao\" de 1973 a 1990 opt\u00f3 pol color negru.\nLos maestros de Vovinam xunt\u00e1ronse nel veranu de 1990. Esta xunta ten\u00eda la finalid\u00e1 de crear una organizaci\u00f3n estructurada pal Vovinam Viet Vo Dao fuera del Vietnam. Una de les decisiones foi que la vistimienta del Vovinam Viet Vo Dao ten\u00eda que volver ser azul per dayures.\nCintos.\nLos adultos entamen con un cintu azul claro, el mesmu color de la vistimienta. Desa son \"Vo Sinh\", estudiantes aspirantes. Na vieya escuela del Vovinam ten\u00eda dos tires azul marino enantes d'algamar el cintu azul marino ensembre. Pero reci\u00e9n, delles escueles de Vovinam cambiaron baxo la direici\u00f3n del maestru Le Sang y nun lleven esi cintu azul claro con una o dos tires.\nDempu\u00e9s del azul claro vien el cintu azul escuro. El prauticante ye ent\u00f3s un \"Mon Sinh\", un estudiante.\n Azul ye pol mar y pola esperanza (la de tener \u00e9situ en deprender Vovinam).\nColos siguientes 3 es\u00e1menes a\u00f1\u00e1dense tires marielles al cintu azul. A la tercer tira mariella s\u00edgue-y el cintu mariellu. L\u2019estudiante algam\u00f3\u2019l nivel d'instructor.\n Mariellu vien simb\u00f3licamente del color de la piel. Simboliza la interiorizaci\u00f3n del arte marcial y la filosof\u00eda \u201cbien dientro\u2019l pelleyu\u201d.\nN\u2019otres artes marciales esti cintu ye negru. Poro, un estudiante de Vovinam que lleve un cintu mariellu ta autoriz\u00e1u pa llevar un cintu negru. Esto fai m\u00e1s f\u00e1cil la comparanza con otres artes marciales, por exemplu n\u2019exhibiciones p\u00fabliques. Una persona que lleve un cintu mariellu con una o m\u00e1s tires ta considerada un instructor.\nDempu\u00e9s de muncha xera, van a\u00f1adi\u00e9ndose hasta 3 tires encarnaes al cintu mariellu. Esto correspuende respeutivamente al 1er, 2u y 3er Dang (Dan).\nL\u2019esame que sigue a la tercer tira encarnada ye l'esame pa maestru. Si se pasa con \u00e9situ da\u2019l derechu de llevar un cintu encarn\u00e1u con un borde mariellu tou alredor.\n Encarn\u00e1u vien del sangre y de la llama intenso. L\u2019estudiante interioriz\u00f3 inda m\u00e1s el Vovinam Viet Vo Dao.\nDel 5u al 10u Dang amu\u00e9sense con un cintu encarn\u00e1u dafechu, con un n\u00famberu de 1 a 6 tires blanques.\n[Image:white vovinam 16x16.png|left]] Blancu, que ye\u2019l color del infinitu, de los g\u00fcesos, el s\u00edmbolu de la fondura d'esp\u00edritu. El cintu blancu representa al maestru que peralgam\u00f3 la maestr\u00eda del Vovinam Viet Vo Dao. A tolo llargo del cintu blancu, unes fines tires azules, marielles y encarnaes simbolicen tami\u00e9n la totalid\u00e1 del Vovinam Viet Vo Dao. Ye\u2019l cintu reserv\u00e1u pal \u201cPatriarca\u201d.\nPlaques de nome.\nCon cada camb\u00e9u de color del cintu cambia tami\u00e9n el color de la placa del nome. Los estudiantes de cintu azul principien con un testu mariellu sobre placa azul. Col cintu mariellu la placa del Nome cambia a testu encarn\u00e1u sobre fondu mariellu. El cintu encarn\u00e1u va con una placa de nome encarnada col testu en mariellu. El patriarca lleva una placa de nome blanca col testu encarn\u00e1u; \u00e9sta lleva tami\u00e9n fines llinies n\u2019azul, mariellu y encarn\u00e1u nos bordes cimeru y baxeru."}
{"id": "32621", "revid": "10224", "url": "https://ast.wikipedia.org/wiki?curid=32621", "title": "Vovinam", "text": ""}
{"id": "32622", "revid": "10224", "url": "https://ast.wikipedia.org/wiki?curid=32622", "title": "Viet Vo Dao", "text": ""}
{"id": "32626", "revid": "37624", "url": "https://ast.wikipedia.org/wiki?curid=32626", "title": "Supermarine Spitfire", "text": "El Supermarine Spitfire (lliteralmente \"cuspe fueu\" n'asturianu) ye un avi\u00f3n de caza us\u00e1u pola RAF y munchos pa\u00edses aliaos na Segunda Guerra Mundial. Foi produc\u00edu en mayor n\u00famberu qu'otros aviones brit\u00e1nicos y foi '\u2019\u00fanicu caza ali\u00e1u en producci\u00f3n mientres tola guerra.\nCarauter\u00edstiques.\nProduc\u00edu por Supermarine, el Spitfire foi dise\u00f1\u00e1u por R.J. Mitchell, que sigui\u00f3 meyor\u00e1ndolu hasta la so muerte en 1937. El Spitfire prest\u00f3 serviciu mientres tola la II GM en tolos teatros de guerra, y en delles variantes. Na Batalla d'Inglaterra (1940), demostr\u00f3 la so efectivid\u00e1 en combate, abatiendo la mayor\u00eda de caces alemanes, mientres el Hawker Hurricane, m\u00e1s pes\u00e1u y resistente, abat\u00eda bombarderos. El so primer esnal\u00edu foi'l 5 de marzu de 1936, fabric\u00e1rense 20.000 aviones en m\u00e1s de 40 versiones ente 1938 y 1948 y retir\u00f3se na RAF en 1952.\nHistoria.\nDesendolcu.\nEl prototipu del Spitfire, conoc\u00edu como F37/34 o Supermarine 300, vol\u00f3 por primer vegada'l 5 de marzu de 1936 na f\u00e1brica de Eastleigh, cabu Southampton. No cabero desi a\u00f1u aparey\u00f3se-y un armamentu d'ocho ametralladores y entamaren les pruebes operacionales. Enantes, en xunu, el Ministeriu del Aire brit\u00e1nicu ya asinare un contratu con Supermarine Aviation para mercar 310 aviones.\nEl primer Spitfire de serie esnal\u00f3 casi dos a\u00f1os dempu\u00e9s, el 11 de mayu de 1938, un a\u00f1u m\u00e1s sero de lo contao. Diba avi\u00e1u cola nueva versi\u00f3n del motor Merlin, que-y daba una velocid\u00e1 de 470 milles/hora, cuando'l prototipu esnalare a un m\u00e1ximu de 380. Esto punxo de manifestu un problema que ten\u00eda'l Spitfire y que ser\u00eda igu\u00e1u alantr\u00f3n: les superficies de control yeren de revestimientu textil, y a velocidades perriba de les 400 milles/hora inch\u00e1bense y fac\u00eden l'avi\u00f3n pr\u00e1uticamente ingobernable.\nEl 12 de xunetu de 1938 entam\u00f3se construy\u00edr cabu Birmingham, la f\u00e1brica onde se producir\u00eden los Spitfire. N'agostu llegar\u00eden los primeros aviones a unidaes operatives, en concreto a los Escuadrones 19 y 66 de la RAF fincaos nel aer\u00f3dromu de Duxford. Esos dos escuadrones tendr\u00eden tolos sos aparatos a lo cabero d'esi a\u00f1u.\nDemientres los primeros meses de serviciu faer\u00edense modificaciones nel Spitfire Mk I. Emprimeres cambi\u00f3se la h\u00e9liz de dos naspes de madera de pasu fixu por otra de tres naspes de doble pasu; pas\u00f3se dusar gasolina de 87 octanos a usar la de 100, qu'enantaba la potencia del motor Merl\u00edn casi 300 caballos, algamando los 1.310 aparey\u00e1ndo-y un sobrecompresor; y tolos aviones foren aviaos con radio y con blindaxe delantre y tres del pilotu.\nSegunda Guerra Mundial.\nEl Spitfire entam\u00f3 a combatir y\u00e1 nel aniciu de la guerra, ainda que les incursiones de la Luftwaffe na Gran Breta\u00f1a foren escases hasta la batalla d'Inglaterra, metanes 1940. Comprob\u00f3se ent\u00f3s que yera preciso revisar l'armamentu qu'aviaba l'avi\u00f3n. Les ocho ametralladores del Mk I yeren demasiao llixeres, y munchos bombarderos alemanes consegu\u00eden regresar a les sos bases con decenes de buracos de bala. Los Bf 109 alemanes nam\u00e1s aviaben tres armes, pero yeren m\u00e1s pesaes y concentraben m\u00e1s los disparos que les del Spitfire, que les llevaba distribuy\u00edes nes esnales.\nEl fechu de que les armes tuvieren distirbuy\u00edes d'esta miente tami\u00e9n afectaba al comportamientu del avi\u00f3n. Cuando sum\u00eda la so munici\u00f3n, la distribuci\u00f3n del pesu del Spitfire cambiaba, modificando'l comportamientu nel esnal\u00edu del avi\u00f3n. Fac\u00edase ent\u00f3s preciso pasar a los ca\u00f1ones, pero los intentos d'instalalos nes esnales fallaren, y estes tuvieren que se redise\u00f1ar. El nuevu armamentu prob\u00f3se por primer vegada en xunetu de 1939.\nSeyes meses dempu\u00e9s entamar\u00eda combate'l primer Spitfire avi\u00e1u con ca\u00f1ones atacando a un bombarderu Heinkel He 111. La so arma d'estribor allanc\u00f3se tres del primer disparu, pero la de babor funcion\u00f3 dafechu y algam\u00f3 al avi\u00f3n alem\u00e1n, que ser\u00eda remat\u00e1u poles ametralladores d'un Hurricane.\nCarauter\u00edstiques t\u00e9uniques.\nCalteres de la primer versi\u00f3n: Mk I\nCaza monoplaza, el spitfire ten\u00eda una llongura de 9.12 metros e un altor de 3.48 con un pesu lluezu de 2.313 kg. El motor yera un Rolls-Royce Merlin 45 de 1.470 CV de potencia. Algamaba los 605 km/h y ten\u00eda una autonom\u00eda d'esnal\u00edu de 760 km, pod\u00eda llegar a un altor de 11.300 m."}
{"id": "32627", "revid": "37624", "url": "https://ast.wikipedia.org/wiki?curid=32627", "title": "Hawker Hurricane", "text": "El Hawker Hurricane foi un caza brit\u00e1nicu us\u00e1u mientres la Segunda Guerra Mundial. Esnal\u00f3 por primer vegada el 6 de payares de 1935 y entam\u00f3 nel so serviciu, como Hurricane MK I, n'avientu de 1937. Foi'l primer caza monoplanu d'esnala baxa y con tren retr\u00e1ctil de la RAF y llev\u00f3'l pesu de les operaciones de caza hasta l'a\u00f1u 1941, en qu'apeci\u00f3'l Supermarine Spitfire.\nEl Hurricane foi fundamental pal rearme brit\u00e1nicu ante la inminente Segunda Guerra Mundial y punxo al Reinu Xun\u00edu en condiciones de poder enfrentar el conflitu dende l'aire. A\u00ednda que foi abondo clis\u00e1u pol Spitfire, el Hurricane f\u00edzose famosu mientres la Batalla d'Inglaterra, onde algam\u00f3 sobre'l 60% de les vitories a\u00e9rees de la RAF, y sirvi\u00f3 nos principales escenarios de la guerra.\nEl so dise\u00f1u orixinal foi modific\u00e1u apaeciendo delles versiones que dieren como result\u00e1u una serie d'aviones con distintes funciones como caces interceptores, cazabombarderos o aviones de sofitu pr\u00f3ximu. Les versiones navales, conoc\u00edes como Sea Hurricane, foren modificaciones para ser a operar dende buques de guerra. Dellos foren camudaos pa ser llanzaos dende catapulta como escolta de convois y foren conoc\u00edos como \"Hurricats\". Llegaren a fabricase m\u00e1s de 14.000 apareyos hasta lo cabero de 1944, incluy\u00edos unos 1.200 Sea Hurricane y al rodiu de 1.400 fabricaos en Canad\u00e1 pola empresa Canadian Car and Foundry baxo llicencia.\nCarauter\u00edstiques.\n\u2022 Tipu: monoplaza de caza Hawker Hurricane MK I.\n\u2022 Envergadura ente esnales: 12,19 m.\n\u2022 Llongura: 9,55 m.\n\u2022 Planta motriz: motor llinial Rolls-Royce Merlin II.\n\u2022 Pesu m\u00e1ximu nel despegue: 2.829 kg.\n\u2022 Velocid\u00e1 m\u00e1xima: 308 milles/hora a 10.000 pies.\n\u2022 Algame operacional 525 milles."}
{"id": "32628", "revid": "28171", "url": "https://ast.wikipedia.org/wiki?curid=32628", "title": "Xicu Monteser\u00edn", "text": "Xicu Xabel Monteser\u00edn Rodr\u00edguez, \u00f1aci\u00f3 en Xix\u00f3n nel 1960. La so familia ye orixinaria de Grandas de Salime y Pez\u00f3s. Cas\u00e1u y con dos f\u00edes, ye abog\u00e1u y asesor fiscal; aniciando estudios d'econom\u00eda que nun lleg\u00f3 a finar. Dende mozu particip\u00f3 activamente na vida social, pol\u00edtica y cultural asturiana, ocupando estremaos cargos directivos de delles organizaciones. Como poeta ocasional tien espulizaos dellos trabayos, sobre too na revista Lletres Asturianes y en volume \"Nuna Caxa d'\u00c0gates\" d'Ediciones Asturianes. Ye autor asinamesmo d'otros llibros empobinaos al p\u00fablicu m\u00e1s xoven, ans\u00ed con \"Un ermita\u00f1u de nome Merl\u00edn\" y \"\u00bfXugamos a les cosadielles?\"foi ganador por dos vegaes del premiu Llectures pa Rapazos, de l'Academia de la Llingua Asturiana; ye igualmente autor d de llibros como \"Dellos xuegos infantiles asturianos\", o \"Flor\u00edn el pescador de ballenes\".\nEmpobin\u00f3 na d\u00e9cada de los ochenta la revista \"Astor\", siendo codireutor de la revista \"Orbayando, revista asturiana d'informaci\u00f3n xeneral\" \nYe miembru, ente otres asociaones, de Xuristes pol Asturianu y la Xunta Pola Defensa la Llingua Asturiana, siendo un activu militante a favor de la normalizaci\u00f3n social del asturianu y del so reconocimientu oficial\n En 2010 espubliz\u00f3 un art\u00edculu nel selmanariu Les Noticies baxo'l t\u00edtulu \"El municipalismu como alternativa pol\u00edtica\", onde apuesta por entamar a facer n'Asturies una rede pol\u00edtica cuya cadarma tea sofitada na xera nos conceyos como aniciu de pol\u00edtiques compromet\u00edes col pa\u00eds y averaes a la realid\u00e1 m\u00e1s pr\u00f3xima a les necesidaes reales de los ciudadanos.\nNa so p\u00e1xina web xicumonteserin.com amu\u00e9sase m\u00e1s informaci\u00f3n."}
{"id": "32629", "revid": "735", "url": "https://ast.wikipedia.org/wiki?curid=32629", "title": "Los 100 llibros del sieglu seg\u00fan Le Monde", "text": "Los 100 llibros del sieglu son una valoraci\u00f3n de los llibros pensaos como los cien meyores del sieglu XX, fecha na primavera de 1999 por un sond\u00e9u de la empresa francesa Fnac y el diariu paris\u00edn \"Le Monde\".\nLlibrer\u00edes y periodistes crearon una primer llista con 200 t\u00edtulos que votaron 17.000 franceses respondiendo a la entruga: \"\u00bfCu\u00e1les son los llibros que quedaron na to memoria?\" (\u00ab Quels livres sont rest\u00e9s dans votre m\u00e9moire ? \u00bb)."}
{"id": "32631", "revid": "379", "url": "https://ast.wikipedia.org/wiki?curid=32631", "title": "Beyu (Ponga)", "text": ""}
{"id": "32633", "revid": "28171", "url": "https://ast.wikipedia.org/wiki?curid=32633", "title": "Eau Claire (Wisconsin)", "text": "Eau Claire ye una ciud\u00e1 del est\u00e1u de Wisconsin, nos Estaos Xun\u00edos. \nEl censu de poblaci\u00f3n de los Estaos Xun\u00edos de 2000 diz que Eau Claire ten\u00eda 61.704 habitantes."}
{"id": "32636", "revid": "28171", "url": "https://ast.wikipedia.org/wiki?curid=32636", "title": "El Che de Caba\u00f1os", "text": "Jos\u00e9 Garc\u00eda Gonz\u00e1lez , conoc\u00edu con \"El Che de Caba\u00f1os\" ye un cantante asturianu de tonada.\nEl Che de Caba\u00f1os entam\u00f3 a cantar nos chigres form\u00f3 parte del Coru San Andr\u00e9s de L'Entregu y como ye habitual nos cantadores de tonada particip\u00f3 en bien de concursos, ganando nel a\u00f1u 1994 el \"Ciud\u00e1 d'Uvi\u00e9u\". Tien grabaes en discu una buena riestra de cantares (\"A la Pipiona\", \"Soi pastor\", \"A la salida del Sella\", \"Arrea, carreteru\", ...) y nel a\u00f1u 2004 cola Socied\u00e1 Fonogr\u00e1fica Asturiana edit\u00f3'l CD titul\u00e1u \"Cuatro ases de la ton\u00e1\", xunto con Jorge Tuya, Ismael Tom\u00e1s Montes y Jos\u00e9 Manuel Collado. Nel a\u00f1u 2010 particip\u00f3 nel CD d'homenaxe a Xuacu'l de Sama.\nEn 2005 El Che de Caba\u00f1os incluy\u00f3se na llista de les diez voces del a\u00f1u nel Memorial Silvino Arg\u00fcelles.\nD'ente les sos munches actuaciones destaquen les que fizo, xunto con H\u00e9ctor Braga, nel a\u00f1u 2012, per Marruecos, concretamente nes llocalidaes de Fez, Marrakech y Casablanca\nReferencies.\n[[Categor\u00eda:Cantantes de tonada|Che de Caba\u00f1os, El]]\n[[Categor\u00eda:Persones de Llangr\u00e9u|Che de Caba\u00f1os, El]]\n[[Categor\u00eda:Wikipedia:Mantenimientu:Persones ensin plant\u00eda NF]]"}
{"id": "32637", "revid": "37624", "url": "https://ast.wikipedia.org/wiki?curid=32637", "title": "Jos\u00e9 Garc\u00eda Gonz\u00e1lez", "text": "Jos\u00e9 Garc\u00eda Gonz\u00e1lez foi un siquiatra y neur\u00f3logu espa\u00f1ol, que tami\u00e9n ostent\u00f3 diverses responsabilidaes pol\u00edtiques nel Gobierno del Princip\u00e1u d'Asturies, de la mano del PSOE.\nBiograf\u00eda.\nSe doctor\u00f3 en medicina pola Universid\u00e1 de Granada, cola tesis \"Hestoria social de la psiquiatr\u00eda n'Espa\u00f1a\", y ampli\u00f3 los sos estudios en Alema\u00f1a y Suiza, onde tami\u00e9n exerci\u00f3 profesionalmente. Ye espertu en psiquiatr\u00eda social y autor de delles publicaciones.\nParticip\u00f3 viviegamente nos movimientos de tresformamientu psiqu\u00e1trica de los a\u00f1os setenta nel Hospital Psiqui\u00e1tricu d'Uvi\u00e9u y nel Sanatoriu Psiqui\u00e1tricu de Conxo en Santiago de Compostela, desenvolviendo destacaes meyores. Coles mesmes, collabor\u00f3 na creaci\u00f3n del Sistema d'Especializaci\u00f3n MIR, establec\u00edu tami\u00e9n na d\u00e9cada de 1970.\nFoi miembru de la Comisi\u00f3n d'Espertos qu'ellabor\u00f3 l'informe de la comisi\u00f3n ministerial pa la reforma psiqui\u00e1trica, y presidente de l'Asociaci\u00f3n Espa\u00f1ola de Neuropsiquiatr\u00eda (1983-1986). Am\u00e1s, tami\u00e9n foi responsable del Serviciu Mental del Hospital Xeneral d'Asturies.\nActivid\u00e1 pol\u00edtica.\nCola constituci\u00f3n del gobiernu pre-auton\u00f3micu del Princip\u00e1u d'Asturies en 1982, presid\u00edu por Rafael Fern\u00e1ndez \u00c1lvarez, foi nom\u00e1u Direutor Rexonal de Sal\u00fa Mental, cargu que revalid\u00f3 en 1983 siendo Presidente del Princip\u00e1u d'Asturies Pedro de Silva Cienfuegos-Jovellanos, y que caltuvo hasta 1987. El so llabor nesta responsabilid\u00e1 sent\u00f3 les bases y organizaci\u00f3n de la reforma psiqui\u00e1trica del Princip\u00e1u, que la so relevancia foi reconocida pola Organizaci\u00f3n Mundial de la Sal\u00fa, al tomala como centru collaborador pa esa especialid\u00e1. \nDarr\u00e9u, ente 1991 y 1995, foi Conseyeru de Sanid\u00e1 y Servicios Sociales nos gobiernos presid\u00edos por Juan Luis Rodr\u00edguez-Vigil (1991-1993) y Antonio Trev\u00edn (1993-1995). M\u00e1s tarde, en 1999, en siendo investido Presidente del Princip\u00e1u d'Asturies Vicente \u00c1lvarez Areces, entr\u00f3 a formar parte del so gobiernu como Conseyeru d'Asuntos Sociales, cargu que caltuvo hasta 2003."}
{"id": "32639", "revid": "43102", "url": "https://ast.wikipedia.org/wiki?curid=32639", "title": "Taijutsu", "text": "Taijutsu (\u4f53\u8853, \"arte del cuerpu\" or \"t\u00e9unica del cuerpu\"), trescritu a veces Taijitsu o Tai-Jutsu, ye un tipu d'arte marcial d'orixe xapon\u00e9s. En principiu ye una antigua denomaci\u00f3n xen\u00e9rica de los m\u00e9todos de combate a mano vac\u00eda, conoc\u00edos all\u00e1 una vegada como \"Koshi no Mawari\" y de los que va surdir el conceutu de Jujutsu (arte de la suavid\u00e1). Anta\u00f1o\u2019l Taijutsu, neto que\u2019l Jujutsu, taben davezu asociaos, o ven\u00eden del \"Yawara\". Sicas\u00ed us\u00e1ronse al efeutu denomaciones pervariaes nos distintos periodos hist\u00f3ricos de Xap\u00f3n, estremaes seg\u00fan les rexones xeogr\u00e1fiques y los diferentes heriedes. Ca\u00fana d'estes denomaciones refierse a llixeres diferencies arreyaes a carauter\u00edstiques t\u00e9uniques qu'implicaben la utilizaci\u00f3n de tol cuerpu o de solo una parte. At\u00f3pense asina nes distintes tradiciones nomes como: Hakuda, Jujutsu, Kenpo, Torite, Koppo, Goho, Kogusoku, Yawara Jutsu, Koshi no Mawari, Yoroi Kumiuchi, Kumiuchi, Shubaku, Tode, o Kowami.\nT\u00e9uniques.\nNel Taijutsu les t\u00e9uniques estr\u00e9mense bramente en dos grandes grupos:\nEstos dos grupos principales compl\u00e9tense y rellaci\u00f3nense ente ellos per aciu d'amesta-yos un elementu t\u00e9unicu complementariu: el \"Taihenjutsu\".\nVersiones actuales.\nAngua\u00f1o hai delles versiones de Taijutsu, a vegaes con bien poco que ver ente elles:"}
{"id": "32640", "revid": "28171", "url": "https://ast.wikipedia.org/wiki?curid=32640", "title": "Minot (Dakota del Norte)", "text": "Minot (['ma\u026a.n\u0251t]) ye una ciud\u00e1 del est\u00e1u de Dakota del Norte nos Estaos Xun\u00edos.\nEl censu de poblaci\u00f3n de los Estaos Xun\u00edos de 2000 diz que Minot ten\u00eda habitantes."}
{"id": "32641", "revid": "28171", "url": "https://ast.wikipedia.org/wiki?curid=32641", "title": "Palaciu de Ron", "text": "El Palaciu de Ron, angua\u00f1o palaciu de Monteser\u00edn, llevant\u00e1u pola familia de Ron, qu'algam\u00f3 gran poder y sonad\u00eda nel ocidente d'Asturies, ye un gran edificiu form\u00e1u por cuatro ales en torno a un patiu central, asiti\u00e1u nel centro del pueblu de Pez\u00f3s. Una de les fachaes flanqu\u00e9ase por torres cuadraes (la trasera).\nCarauter\u00edstiques.\nEl patiu ta arrodi\u00e1u de columnes toscanes, que sofiten un corredor de madera acristal\u00e1u, al que s'abren les habitaciones. La capiella ye esterna, con una peque\u00f1a espada\u00f1a. Dientro de la casa hai una talla de la Virxe de la Ll\u00e1rima del sieglu XII.\nNa finca del palaciu af\u00e1llase una torre cuadrada medieval (Torre de Pez\u00f3s, sieglu XII), que ten\u00eda una finalid\u00e1 defensiva de 9 m. de altura y 1,60 m de grosor.\nEl palaciu ta remat\u00e1u por un escudu adorn\u00e1u por una peineta.\nA pocos Km de Pez\u00f3s ta'l pueblu de Ron, nel conceyu de Samart\u00edn d'Ozcos. \nHistoria.\nEl palaciu ye una casona solariega propia de los sieglos XVII y XVIII que foi d'\u00c1lvaro D\u00edaz, gobernador d'Asturies baxo'l rein\u00e1u de Fernandu VII. En 1909 f\u00edzose una reforma, llegando a alterase la fachada orixinal. Momentu al que corresponde la fachada principal, encadarmada en dos pisos separtaos por imposta, con ventanes nel baxu y balcones volaos, con antepechu de rexer\u00eda, nel pisu superior. La puerta, nel centro, ye d'arcu escarzanu."}
{"id": "32642", "revid": "43102", "url": "https://ast.wikipedia.org/wiki?curid=32642", "title": "Vale tudo", "text": "Vale tudo (\u201cVal too\u201d, ello ye, \u201censin regles\u201d) ye una espresi\u00f3n brasilana usada a respeutive d'alcuentros de combate ensin armes a contautu plenu, con un n\u00famberu mengu\u00e1u de regles, que lleg\u00f3 a ser popular en Brasil a lo llargo del sieglu XX. Dellos especialistes consideren al Vale tudo un deporte de combate.\nHistoria.\nComo t\u00e9rminu propiu de los combates de feria, la espresi\u00f3n \"vale tudo\" populariz\u00f3se nes atraiciones circenses nos a\u00f1os 1920. Exemplos d'estes amarraces descr\u00edbense nel \"Japanese-American Courier\" del 4 d'ochobre de 1928:\n\"Un reportaxe de S\u00e3o Paulo afita que\u2019l Jiu Jitsu ye realmente un arte y que nuna interesante exhibici\u00f3n na tienda llateral del gran circu un de Bahia de monstruoses dimensiones atop\u00f3\u2019l so propiu waterloo nes manes d'un lluchador xapon\u00e9s peque\u00f1ucu. El negru yera espertu en Capoeira, un antiguu estilu suramericanu de llucha, pero despu\u00e9s de poner p\u00e1mpana arriba al xapon\u00e9s y tentar de patialu na cabeza\u2026 el peque\u00f1u oriental, usando una llave de Jiu Jitsu, valt\u00f3 al bahianu, y dempu\u00e9s d'una curtia llucha acab\u00f3 sent\u00e1u sobre\u2019l marcu de silenciu del descoman\u00e1u oponente.\"\nSicas\u00ed esti t\u00e9rminu circense nun entr\u00f3 nel vezu popular hasta 1959-1960, cuando s\u2019empleg\u00f3 pa describir les amarraces estilu contra estilu que presentaba un espect\u00e1culu televisivu de Rio de Janeiro llam\u00e1u \"Her\u00f3is do Ringue\" (\"H\u00e9roes del Ring\"). Ente los promotores y presentadores del \u201cshow\u201d hab\u00eda miembros de la familia Gracie, y tolos participantes yeren prauticantes llexitimaos de los respeutivos estilos. Una nueche Jo\u00e3o Alberto Barreto (qu'a\u00f1os dempu\u00e9s hab\u00eda ser \u00e1rbitru del UFC 1) compet\u00eda contra un home de la Luta Livre. Barreto trab\u00f3 al so oponente con una llave de brazu. L\u2019home refug\u00f3 dase y, poro, Barreto fray\u00f3-y el brazu. Pola mor d'ello, esti show foi llueu sustituy\u00edu por otru, Telecatch, que presentaba torneos m\u00e1s teatrales. Ente los h\u00e9roes de Telecatch taba l'italianu Ted Boy Marino.\nDe 1960 n\u2019adelantre, el Vale tudo qued\u00f3 como una subcultura clandestina, onde la mayor parte de los combates ten\u00eden llugar en dojos d'artes marciales o en peque\u00f1os ximnasios. Esta subcultura del Vale-tudo asiti\u00e1base principalmente en Rio de Janeiro, pero tami\u00e9n se celebraben munchos combates na rex\u00f3n nortiza, asina como na rex\u00f3n sure\u00f1a y nel est\u00e1u de Bahia, onde predomina la Capoeira. En Rio de Janeiro la escena taba dominada sobre too pola intensa rivalid\u00e1 ente\u2019l Jiu-jitsu brasilanu y la Luta Livre, mientres que nes otres rexones los combates presentaben m\u00e1s artes marciales distintes compitiendo nos alcuentros.\nRorion Gracie, de la famosa familia Gracie, emigr\u00f3 a los Estaos Xun\u00edos y introduxo\u2019l Vale tudo nun nuevu merc\u00e1u al fundar l'UFC (Ultimate Fighting Championship) en 1993. L\u2019\u00e9situ pergrande del UFC provoc\u00f3 un espa\u00f1\u00edu del Vale tudo per dayures, sobre too en Xap\u00f3n, asina como un remanecimientu y un xorrecimientu de la popularid\u00e1 nel mesmu Brasil. Esto result\u00f3 na creaci\u00f3n de dos entamos de Vale tudo: la WVC (World Valetudo Championship) y la IVC (International Valetudo Championship), que destacaron nos a\u00f1os 1990 y foron tami\u00e9n televisaos en \u201cpay-per-view\u201d y pola televisi\u00f3n brasilana.\nLa base d'entrambos entamos, qu'afalaron les carreres de munches estrelles actuales de les MMA, taba na capital financiera brasilana de S\u00e3o Paulo. Pero desque l'est\u00e1u de S\u00e3o Paulo torg\u00f3 que los combates de Vale tudo algamaren l'estatus de deporte aceut\u00e1u, dambos entamos cayeron en sucu baxeru y nun promueven un combate dende\u2019l 2002. De magar nuevos entamos refugaron les regles del Vale tudo en favor de les m\u00e1s segures de les artes marciales mestes, qu'algamaren la reconocencia deportiva nos Estaos Xun\u00edos, el Vale tudo torn\u00f3 al efeutu a los sos raiga\u00f1os clandestinos. Inda hai alcuentros de Vale tudo a esgaya per tou Brasil. Por mor de la naturaleza violenta y sangrina de los combates de Vale tudo, estos alcuentros clandestinos provoquen de xemes en cuando alderiques nos medios de comunicaci\u00f3n.\nHai cr\u00edticos qu'opinen que los alcuentros de Vale tudo ten\u00eden qu'adoptar les regles muncho m\u00e1s segures de les artes marciales mestes, que se desendolcaron y algamaron la reconocencia deportiva nos Estaos Xun\u00edos d'Am\u00e9rica. Los ac\u00e9rrimes del Vale tudo, pela cueta, alderiquen que l'estilu reconoc\u00edu d'artes marciales mestes desendolc\u00e1u nos Estaos Xun\u00edos ye angua\u00f1o diferente enforma del verdaderu Vale tudo, que, poro, tien que ser trat\u00e1u como un deporte estrem\u00e1u dafechu, lo mesmo que\u2019l Kick-boxing por exemplu, reconoc\u00edu nos Estaos Xun\u00edos por mor de les sos regles m\u00e1s segures, ye consider\u00e1u diferente del Muay Thai.\nCarauter\u00edstiques.\nUn lluchador de Vale tudo tien que ser ama\u00f1osu tanto nel intercambiu de golpes como na llucha cuerpu a cuerpu en pie y na llucha en tierra. Poro, los prauticantes d'esta disciplina usen pa les distintes distancies (de pu\u00f1u/pierna, cuerpu a cuerpu, en suelu) t\u00e9uniques de munchos estilos estremaos, ente los que destaquen el Jiu-jitsu brasilanu, el Muay Thai, el Sambo, el Yudu, el Box\u00e9u y la Llucha.\nNa mayor\u00eda de los reglamentos \u00fasense guantes llixeros (4 onces) que permiten cutir con rixu en cata\u2019l KO y qu'otramiente dexen los deos llibres pa facilitar l'agarre, am\u00e1s de proteici\u00f3n dental y xenital. Los combates pueden ganase por KO o KO t\u00e9unicu (l'\u00e1rbitru apara\u2019l combate cuando \u00fan de los lluchadores nun se defende o nun ye a facelo con xac\u00edu) o por sumisi\u00f3n, ello ye, por abandonu, dando dos o tres palmaes en suelu, nel propiu cuerpu o nel del oponente, xeneralmente cuando \u00fan sufre una llave de brazu, de pierna o un estrangulamientu, anque tami\u00e9n suel dase l'abandonu por golpes recib\u00edos tando en suelu. T\u00f3rguense los cabezazos, y los golpes na nuca, garg\u00fcelu o xenitales, arriendes de cualesquier t\u00e9unica \u201cpuerca\u201d como morder o meter los deos nos g\u00fceyos.\nVale tudo n\u2019Espa\u00f1a y n\u2019Asturies.\nEl Vale tudo n\u2019Espa\u00f1a conf\u00fandese coles MMA y \u00fasase abenay\u00e1 esta \u00faltima denomaci\u00f3n. Ente los sos representantes de nomad\u00eda, y que cunten con trayeutoria internacional, t\u00e1n Manu Garc\u00eda, Oriol Gaset, Juan Manuel Su\u00e1rez, Antonio Tello, Francisco Mart\u00ednez D\u00edaz (antiguu campe\u00f3n del mundu de box\u00e9u amat\u00e9ur), Daniel Tabera, Fabricio Werdum (nac\u00edu en Brasil) y David Aranda. A nivel estatal cel\u00e9brense va tiempu torneos como\u2019l \u201cKO Arena\u201d, que foi\u2019l primeru n\u2019organizase y que y\u00e1 lleva siete ediciones; el \u201cHombres de Honor\u201d (tami\u00e9n conoc\u00edu como \u201cShooto Spain\u201d), el \u201cWarrior\u00b4s Island\u201d (Gran Canaria) y l'\u201dAlmogavers\u201d (Barcelona).\nN\u2019Asturies los biltos del Vale tudo llant\u00f3los Manu Garc\u00eda Nieto, lluchador uvie\u00edn nac\u00edu en 1972, que llama al so sistema particular \u201cTotal Grappling\u201d. Dende mediaos de los a\u00f1os 1990 esti lluchador vien participando n\u2019estremaos alcuentros nacionales e internacionales de Vale tudo y artes marciales mestes, como\u2019l KO Arena ente los primeros y l'International Best Fighter o l'Absolute Fighting Championships ente los segundos. Nos postreros diez a\u00f1os Manu Garc\u00eda tuvo tami\u00e9n formando nuevos lluchadores en diferentes ximnasios d'Uvi\u00e9u y per mediu de cursos per toa Espa\u00f1a."}
{"id": "32643", "revid": "10224", "url": "https://ast.wikipedia.org/wiki?curid=32643", "title": "Vale Tudo", "text": ""}
{"id": "32645", "revid": "182", "url": "https://ast.wikipedia.org/wiki?curid=32645", "title": "Boston", "text": "Boston ye la capital y ciud\u00e1 m\u00e1s poblada de Massachusetts, y una de les ciudaes m\u00e1s antig\u00fces de los Estaos Xun\u00edos. Al tratase de la ciud\u00e1 m\u00e1s poblada de Nueva Inglaterra, Boston ye considerada'l centro econ\u00f3micu y cultural de la rex\u00f3n y ye referida n'ocasiones como la \"Capital de Nueva Inglaterra\" de manera non oficial. En 2008 la ciud\u00e1 contaba con una poblaci\u00f3n de 645.169 habitantes. Boston ye, tami\u00e9n, el centro neur\u00e1lxicu `'un \u00e1rea metropolitana considerablemente grande denominada Gran Boston, con una poblaci\u00f3n de 4,5 millones d'habitantes, la d\u00e9cima mayor \u00e1rea metropolitana de la naci\u00f3n. El Gran Boston, como rex\u00f3n a la que se desplacen multit\u00fa de trabayadores, incluye siete condaos de Massachusetts, tou Rhode Island y partes de New Hampshire; colo que suma un total de 7,5 millones d'habitantes, polo que esta \u00c1rea Estad\u00edstica Combinada ye la quinta de los Estaos Xun\u00edos por poblaci\u00f3n.\nEn 1630, los colonos puritanos llegaos d'Inglaterra fundaron la ciud\u00e1 na pen\u00ednsula de Shawmut. A finales del sieglu XVIII, Boston foi'l llugar onde ocurrieron dellos eventos importantes demientres la Revoluci\u00f3n d'Estaos Xun\u00edos, como la Masacre de Boston y el Mot\u00edn del t\u00e9. Varies batalles nos entamos de la Revoluci\u00f3n, tales como la Batalla de Bunker Hill y el Sitiu de Boston, ocurrieron dientro de la ciud\u00e1 y n'\u00e1rees de la redolada. A trav\u00e9s de la recuperaci\u00f3n de terrenos y anexones municipales, Boston espardi\u00f3se m\u00e1s all\u00e1 de la pen\u00ednsula. \nDepu\u00e9s de la independencia de los Estaos Xun\u00edos llogr\u00f3se que Boston se convirtiera nun importante puertu mar\u00edtimu y centro manufactureru, y la so rica historia agora atrae a 16,3 millones de visitantes al a\u00f1u. La ciud\u00e1 foi s\u00e9 de varies primicies, incluida la primera escuela p\u00fablica d'Estaos Xun\u00edos, la Escuela Llatina de Boston (1635) y la primera universid\u00e1, Harvard College (1636), na vecina Cambridge. Boston foi tami\u00e9n el llar de la primera rede de metro nos Estaos Xun\u00edos."}
{"id": "32646", "revid": "116", "url": "https://ast.wikipedia.org/wiki?curid=32646", "title": "Luta livre", "text": "Luta livre ye una espresi\u00f3n portuguesa que significa llucha llibre. \u00dasase dacuando nesti sen xen\u00e9ricu, pero en Brasil refierse davezu a la \u201cluta livre esportiva\u201d, una variante de llucha popular ente los prauticantes d'artes marciales mestes. Xunto col Jiu-jitsu brasilanu ye una de les disciplines de base m\u00e1s usaes nos combates de MMA polos lluchadores brasilanos y por otros foranos pero formaos naquel pa\u00eds.\nHistoria.\nBrasil ye\u2019l llar d'esti sistema de llucha, m\u00e1s propiamente conoc\u00edu como \u201cluta livre esportiva\u201d, qu'anici\u00f3 na primer met\u00e1 del sieglu XX en Rio de Janeiro. El fundador d'esti sistema de llucha foi Euclydes Hatem (Tatu), \u00fan de los m\u00e1s grandes lluchadores brasilanos de tolos tiempos, que foi quien a derrotar a George Gracie nos a\u00f1os 1940. La pr\u00e1utica de la Luta Livre siempre tuvo centrada na \"llucha en suelu\" ensin kimono, distancia enforma eficaz nel contestu del Vale tudo y decisiva nes peligroses cais brasilanes. Nos a\u00f1os 1970 la Luta livre tuvo muncha influyencia d'espertos como Roberto Leit\u00e3o, profesor universitariu d'inxenier\u00eda mec\u00e1nica con muncha esperiencia nel yudu ensin kimono y na llucha. Por mor de la so flacura y de la so estatura baxa, Leit\u00e3o tuvo que desendolcar un estilu mui t\u00e9unicu pa superar a los contrarios; esta particularid\u00e1 fai m\u00e1s eficaz el sistema de la Luta livre, inclusive contra oponentes m\u00e1s pesaos y fuertes. D\u2019esti estilu surdieron grandes campeones de les MMA, de la llucha de sumisi\u00f3n y del Vale tudo, ente los que s\u2019atopen Euclides Perreria, Marco Ruas, Alexandre Fran\u00e7a Nogueira y Alexandre Ferreira. La t\u00e9unica desendolcada por Tatu y por Leit\u00e3o tresmiti\u00f3se a les siguientes xeneraciones y espardi\u00f3se per distintos pa\u00edses llo\u00f1e de Brasil. Asina y too nel so pa\u00eds d'orixe los ximnasios onde se prautica esta disciplina t\u00e1n mui solicitaos por prauticantes de tol mundu non s\u00f3lo pola eficacia de munchos de los sos lluchadores nos torneos de combate a plenu contautu, sin\u00f3n tami\u00e9n pola so semeyanza col \u201ccatch wrestling\u201d (llucha llibre tradicional, d'aniciu brit\u00e1nicu) y el \u201cshoot wrestling\u201d (llucha profesional d'aniciu xapon\u00e9s), a pesar de desendolcase cuasi dafechu de forma independiente a talos estilos.\nCarauter\u00edstiques.\nLa Luta livre ye un sistema ecl\u00e9cticu de llucha, qu'amiesta t\u00e9uniques de golpiar con pu\u00f1os y piernes (nes modalidaes conoc\u00edes como Luta Livre Vale Tudo y Luta Livre T36) a otres propies de la llucha y del Yudu en cata de la sumisi\u00f3n (ma\u00f1es que provoquen l'abandonu, les \u00faniques v\u00e1lides na modalid\u00e1 de sumisi\u00f3n o Luta Livre Esportiva). Ensin embargu los lluchadores nun lleven \u201cjudogi\u201d o kimono, sin\u00f3n un pantalonc\u00edn de llucha, colo que la manera de facer les ma\u00f1es nun pue tener el sofitu de la vistimienta nin pa valtar nin pa inmovilizar. Tienden a predominar les t\u00e9uniques de llucha en suelu, sobre too les llaves a les articulaciones de los brazos y de les piernes y los estrangulamientos. La modalid\u00e1 Luta Livre T36 ta empobinada a la defensa personal real, y va entrando por ello nos programes d'entrenamientu de dellos cuerpos policiales y militares."}
{"id": "32647", "revid": "10224", "url": "https://ast.wikipedia.org/wiki?curid=32647", "title": "Luta Livre", "text": ""}
{"id": "32649", "revid": "116", "url": "https://ast.wikipedia.org/wiki?curid=32649", "title": "Green Bay (Wisconsin)", "text": "Green Bay ye una ciud\u00e1 del est\u00e1u de Wisconsin, nos Estaos Xun\u00edos. Sede del cond\u00e1u de Brown, as\u00edtiase nel estuariu de la badea de Green Bay, una subconca del llagu Michigan, na desembocadura nelli del r\u00edu Fox. La ciud\u00e1 ta a un altor de 177 m sobro'l nivel del mar, a unos 180 km al norte de Milwaukee. La so poblaci\u00f3n, seg\u00fan la estimaci\u00f3n de la Oficina del Censu pa 2019, ye de 104.578 habitantes, que faen d'ella la tercer mayor ciud\u00e1 del est\u00e1u, tres de Milwaukee y Madison, y la tercer mayor de la oriella occidental del llagu Michigan, tres de Chicago y Milwaukee. La ciud\u00e1 ye la sede del equipu profesional de f\u00fatbol de la NFL,los Green Bay Packers.\nGreen Bay ye la ciud\u00e1 principal del \u00e1rea estad\u00edstica metropolitana hom\u00f3nima, que compriende los condaos de Brown, Kewaunee y Oconto y ten\u00eda una poblaci\u00f3n en 2010, seg\u00fan el censu d'esi a\u00f1u, de 306.241 habitantes."}
{"id": "32651", "revid": "116", "url": "https://ast.wikipedia.org/wiki?curid=32651", "title": "Domingo P\u00e9rez de Barcia", "text": "Domingo P\u00e9rez de Barcia foi un relixosu y escritor asturianu, f\u00edu de Domingo P\u00e9rez de Barcia, rexidor en Pez\u00f3s, y Catalina \u00c1lvarez de Monteser\u00edn.\nSiendo ne\u00f1u so padre y so madre envi\u00e1ronlu a C\u00e1diz, onde pas\u00f3 seis a\u00f1os. A los diecis\u00e9is a\u00f1os col\u00f3 pa les Indies y entr\u00f3 de colexal de San Xuan de la Puebla, onde estudi\u00f3 Gram\u00e1tica y Filosof\u00eda. M\u00e1s sero, l'obispu Diego Osorio de Escobar ord\u00e9nalu de menores y a los venticinco a\u00f1os grad\u00faase en Filosof\u00eda na Universid\u00e1 de M\u00e9xicu, onde tami\u00e9n estudi\u00f3 Lleis.\nEn 1680 foi orden\u00e1u presb\u00edteru. El 25 d'abril de 1683 fund\u00f3'l Recoyimientu Voluntariu de Muyeres de San Miguel de Bethelem, na ciud\u00e1 de M\u00e9xicu.\nPerteneci\u00f3 a la Congregaci\u00f3n del Oratoriu de San Felipe Neri (\"Congregatio Oratorii Sancti Philippi Nerii\") y algam\u00f3 cierta sonad\u00eda como prosista y poeta.\nEl P. Juli\u00e1n Guti\u00e9rrez de D\u00e1vila, de la Congregaci\u00f3n San Felipe Neri, asoley\u00f3 en M\u00e9xicu, la \"Vida de Domingo P\u00e9rez de Barcia\", na que destaca les sos virt\u00faes piadoses y recueye una seleici\u00f3n del so llabor lliterariu.\nEnllaces esternos.\nP. Juli\u00e1n Guti\u00e9rrez de D\u00e1vila, \"Vida y virtudes del siervo de Dios, el venerable padre D. Domingo P\u00e9rez de Barcia presbytero secular, fundador de la casa y voluntario recogimiento, nombrado San Miguel de Bethelem, en la ciudad de Mexico\""}
{"id": "32652", "revid": "735", "url": "https://ast.wikipedia.org/wiki?curid=32652", "title": "Kalaripayat", "text": "El Kalaripayat (lliteralmente \u201cexercitamientu nel ximnasiu\u201d) ye un arte marcial drav\u00eddicu del est\u00e1u indiu de Kerala, quiciabes \u00fan de los sistemes m\u00e1s antiguos que g\u00fcei esisten. Praut\u00edcase en Kerala y nes fasteres vecines de Tamil Nadu y Karnataka, asina como nel nordeste de Sri Lanka y ente la comunid\u00e1 malaya de Malasia. De primeres prautic\u00e1renlu los \u201cnairs\u201d, la castra marcial de Kerala, y tami\u00e9n delles otres castres como los \u201cnadars\u201d (castra noble de Tamil Nadu), los \u201cezhavas\u201d (castra militar drav\u00eddica) y los musulmanes.\nHistoria.\nMagar que les lleendes atrib\u00fain la creaci\u00f3n del kalaripayat a los dioses del pante\u00f3n hind\u00fa, cr\u00e9yese que\u2019l so aniciu verdaderu ta ente los sieglos XI y XII d.C. L\u2019arte taba daquella esperdig\u00e1u pelos \u201ckalari\u201d, que sirv\u00eden de centros activos de deprendimientu enantes de que s\u2019introduxera\u2019l sistema educativu modernu. Estes instituciones, qu'inda esisten, yeren escueles onde los estudiantes pod\u00eden aconceyar y algamar conocencia en diferentes materies, dende les matem\u00e1tiques a la llingua, l'astronom\u00eda o delles artes teatrales. Les artes marciales ense\u00f1\u00e1bense nel \"payattu kalari\", o escuela de llucha. \nNos sieglos XI y XII Kerala taba dixebrada en peque\u00f1os principaos que se fac\u00eden la guerra ente ellos a base de combates singulares. Nestes amarraces individuales, o \"ankam\", lluchaben los \u201cchekavar\u201d (especie de gladiadores) nun \u201cankathattu\u201d, una plataforma llevantada temporalmente, d'ente 1,25 y 1,80 m d'altor. El derechu y el deber de prauticar artes marciales al serviciu del soberanu d'un distritu taben venceyaos sobre too a les castres de los \u201cnairs\u201d y los \u201cezhavas\u201d. Los \u201clohar\u201d del norte de Kerala yeren guerreros budistes que prauticaben kalaripayat.\nLos escritos d'historiadores del periodu colonial tempranu como Varthema, Logan y Whiteway amuesen que\u2019l kalaripayat yera enforma popular y taba bien estend\u00edu ente cuasi tol pueblu de Kerala resalvando x\u00e9neru, castra y llinies comunitaries. Dizse que col tiempu lleg\u00f3 a ser tan importante como la llectura y la escritura. En delles families nobles les rapacines tami\u00e9n recib\u00eden entrenamientu b\u00e1sicu hasta la pubert\u00e1. S\u00e1bese tami\u00e9n, gracies a les balaes \"vadakkan pattukal\", que polo menos unes cuantes muyeres de chevakar notables siguieron prauticando y algamaron un grau altu d'espertes. La m\u00e1s famosa foi la llexendaria Unniarcha, del folclor de Kerala, maestra del \u201curumi\u201d o espada flexible.\nLa noticia m\u00e1s temprana que se tuvo del kalaripayat n\u2019Occidente diola l'esplorador portugu\u00e9s Duarte Barbosa (aprox. 1518):\nA la mayor parte d'estos guerreros \u00fanvienlos, cuando tienen siete a\u00f1os, a escueles onde-yos deprienden munches formes d'axilid\u00e1 y de ma\u00f1a; ell\u00ed depri\u00e9nden-yos a danzar y a xirar y a voltiase sobre\u2019l suelu, a dar blincos bien curiosos y otros de delles clases, y esto apri\u00e9ndenlo dos veces al d\u00eda mientres son gua\u1e25es, y lleguen a ser tan el\u00e1sticos y flexibles que faen retorciga\u00f1ase los sos cuerpos contra natura; y cuando y\u00e1 dominen esto dafechu, ens\u00e9\u00f1enlos a manexase col arma que m\u00e1s-yos preste, a dalgunos con arcos y fleches, a otros con pi\u00e9rtigues pa convertilos en llanceros, pero a la mayor\u00eda con espaes y rodeles, que ye lo que m\u00e1s usen, y siempre t\u00e1n prauticando esti tipu d'esgrima. A los maestros que los ense\u00f1en ll\u00e1menlos Panikars.\nEl kalaripayat entr\u00f3 nun periodu de decadencia cuando los guerreros nair perdieron contra los brit\u00e1nicos per aciu de la introducci\u00f3n de les armes de fueu, y especialmente dempu\u00e9s del plenu establecimientu del gobiernu colonial brit\u00e1nicu nel sieglu XIX. Los brit\u00e1nicos acabaron torgando\u2019l kalaripayat y el vezu nair de llevar espaes en visu a prevenir rebeliones y sentimientos anticoloniales. Daquella munches artes marciales de la India ten\u00eden que prauticase en secreto y davezu quedaron arrequexaes n\u2019\u00e1rees rurales. \nEl remanecimientu del inter\u00e9s p\u00fablicu haza\u2019l kalaripayat entam\u00f3 nos a\u00f1os 1920 en Tellicherry, como parte d'una vagamar de redescubrimientu de les artes tradicionales pel sur de la India, y afal\u00f3se nos a\u00f1os 1970 col surdimientu del inter\u00e9s mundial poles artes marciales. De poco p'ac\u00e1 fix\u00e9ronse esfuercios pa popularizar tov\u00eda m\u00e1s l'arte, present\u00e1ndolu nel cine indiu e internacional, en pel\u00edcules como \u201dIndian\u201d (1996), \u201cAsoka\u201d (2001), \u201cThe Myth\u201d (2005), \u201cLa \u00daltima Lex\u00f3n\u201d (2007), y tami\u00e9n en series xaponeses d'anime/manga, como \u201cKenichi: The Mightiest Disciple\u201d.\nCarauter\u00edstiques.\nEl kalaripayat incl\u00fai golpes, pataes, agarres, formes prefixaes, armes y m\u00e9todos terap\u00e9uticos. Les variantes rexonales clasif\u00edquense acordies cola posici\u00f3n xeogr\u00e1fica de Kerala: el \"vadakkan\" o estilu nortizu de los malayos, el \"thekkan\" o estilu sure\u00f1u de los tamiles, y l'estilu central de Kerala interior. El kalaripayat nortizu b\u00e1sase nel principiu de la t\u00e9unica dura, mientres que\u2019l sure\u00f1u sigue principalmente\u2019l de les t\u00e9uniques suaves, inclusive anque dambos sistemes empleguen conceutos internos y esternos.\nParte del combate coreografi\u00e1u del kalaripayat pue aplicase pa la danza y los danzantes kathakali (drama cl\u00e1sicu indiu) que saben artes marciales tienen sonad\u00eda de ser abondo meyores que los otros. Dalgunes escueles tradicionales de danza de la India tov\u00eda incorporen el kalaripayat como parte del so r\u00e9xime d'exercicios.\nEl kalaripayat praut\u00edcase xeneralmente nel \"kalari\", una sala davezu de terr\u00e9n, de 14 por 7 m. Carauter\u00edzase por posiciones mui baxes con nomes d'animales, asina como por numberosos saltos mui altos. Nos estilos nortizu y sure\u00f1u ens\u00e9\u00f1ase inda una decena d'armes, de les dieciocho que yeren tradicionales. Seg\u00fan la tradici\u00f3n llocal, faen falta munchos a\u00f1os pa dominar una sola arma.\nNa pr\u00e1utica del kalaripayat ti\u00e9nense en cuenta cuatro niveles: \nPolo tanto\u2019l prauticante de nivel cimeru conoz un conxuntu de puntos vitales que pue usar pa mancar al contrariu, pero tien que dominar tami\u00e9n l'aviesu d'esti poder, ello ye saber usalu pa sanar. Esto fai que los \"guru\" de kalaripayat s\u00edan davezu tami\u00e9n m\u00e9dicos ayurv\u00e9dicos, terapeutes qu'aprovechen un refileru de masaxes kalari pa sanar a los sos pacientes."}
{"id": "32653", "revid": "10224", "url": "https://ast.wikipedia.org/wiki?curid=32653", "title": "Kalarippayattu", "text": ""}
{"id": "32655", "revid": "43102", "url": "https://ast.wikipedia.org/wiki?curid=32655", "title": "Pierre Gemayel", "text": "Pierre Gemayel foi un pol\u00edticu liban\u00e9s, fundador del Part\u00edu Kataeb (Falanxe Libanesa), parllamentariu y p\u00e1 de Bashir Gemayel y Amine Gemayel que fueron presidentes d'El L\u00edbanu.\nRefug\u00f3'l mandatu franc\u00e9s sobro'l pa\u00eds nos a\u00f1os finales de la d\u00e9cada de los 30 y nos entamos de los 40. Trabay\u00f3 por un est\u00e1u independiente y llibre de cualaquier mena de poder y control estranxeru.\nH\u00e1bil nes negociaciones pol\u00edtiques yera consider\u00e1u polos sos seguidores como un dirixente pragm\u00e1ticu y polos sos contrincantes como arteru, hip\u00f3crita y contradictoriu.\nSobrevivi\u00f3 a dellos intentos d'asesinatu a lo llargo de la so vida, vio morrer al so f\u00edu Bashir el 14 de setiembre de 1982 al poco de ser nom\u00e1u presidente del pa\u00eds y sofit\u00f3 a Amine Gemayel nel so gobiernu hasta'l d\u00eda de la so muerte en 1984.\nBiograf\u00eda.\nPierre Gemayel naci\u00f3'l 6 de payares de 1905 na ciud\u00e1 de Mansourah, n'Exiptu. Depu\u00e9s vivi\u00f3 en pueblu de Bikfaya, n'El L\u00edbanu, poblaci\u00f3n onde la so familia xugara un papel bien importante dende 1540. Yera f\u00edu d'Amine Bashir Gemayel, conoc\u00edu col alcu\u00f1u d'Abu Al\u00ed. Esti home xunto col so t\u00edu vi\u00e9rense obligaos a marchar a Exiptu depu\u00e9s de ser condergaos a morrer en 1914 por refugar la dominaci\u00f3n otomana.\nPierre yera cristianu maronita, estudi\u00f3 colos xesuites y fizo la carrera de farmacolox\u00eda na Facult\u00e1 de Melicina en Beirut participando nos Xuegos Ol\u00edmpicos de 1936. Ye nesi mesmu a\u00f1u cuando funda'l Part\u00edu Kataeb (Falanxes Libaneses) xunto con Georges Naqqache, Charles Helou, Nassif Chafic o Franjieh Hamid.\nEnantes y depu\u00e9s de la independencia d'El L\u00edbanu la influencia pol\u00edtica del Kataeb yera llimitada. Nun foi hasta la Guerra Civil de 1958 cuando Pierre Gemayel surde como un importante cabezaleru de los movimientos cristianos libaneses. Refug\u00f3 una conspiraci\u00f3n de los movimientos Nasseristes y de los panarabistes nacionalistes qu'intentaron derrocar el gobiernu del presidente Camille Chamoun sofitanto tami\u00e9n la presencia de tropes estranxeres de calter pac\u00edficu y d'intermediaci\u00f3n nel conflictu d'orixe americanu n'El L\u00edbanu.\nPor mor de la guerra, Pierre Gemayel foi nom\u00e1u ministru nun gobiernu de xunid\u00e1. En 1960 foi elix\u00edu diput\u00e1u na Asamblea Nacional pola circunscripci\u00f3n de Beirut.\nLluch\u00f3 escomanadamente escontra les intenciones colonialistes de Francia y Siria sobro'l so territoriu. Refug\u00f3 la presencia d'exiliaos palestinos que fux\u00eden de la guerra del 68. Pese a la so refuga los palestinos consiguieron instalar delles bases opracionales nel sur d'El L\u00edbanu dende onde s'atacaba y bombardeaba'l norte d'Israel.\nNos primeros momentos de la Guerra Civil de 1975 Pierre Gemayel defende la invasi\u00f3n y la presencia siria en territoriu liban\u00e9s magar que depu\u00e9s refug\u00f3 la so presencia por considerar que yera de calter colonial. Decide entos axuntase con dellos grupos cristianos como los de Camille Chamoun, Charles Malik y Saqr Etienne pa lluchar escontra la presencia siria.\nPierre Gemayel muerre con 79 a\u00f1os d'ed\u00e1 tando naquellos d\u00edes formando parte d'un gobiernu de xunid\u00e1 nacional."}
{"id": "32656", "revid": "43102", "url": "https://ast.wikipedia.org/wiki?curid=32656", "title": "Franjo Tu\u0111man", "text": "Franjo Tu\u0111man foi un historiador y pol\u00edticu croata y, am\u00e1s, el primer presidente de Croacia. Na so moced\u00e1 lluch\u00f3 na la Segunda Guerra Mundial como miembru de los partisanos yugoslavos algamando'l grau de xeneral nel ex\u00e9rcitu. Depu\u00e9s de la carrera militar trabay\u00f3 como historiador tiempu enforma. Entam\u00f3 la so trayeutoria pol\u00edtica en 1989 cuando fund\u00f3 la Xuni\u00f3n Dem\u00f3crata Croata.\nGan\u00f3 les primeres eleiciones multipartidistes depu\u00e9s del comunismu y por mor d'ello convirti\u00f3se en presidente. Al a\u00f1u siguiente proclam\u00f3 la independencia de Croacia.\nBiograf\u00eda.\nInfancia.\nFranjo Tu\u0111man naci\u00f3 en Veliko Trgovi\u0161\u0107e, una aldea na rex\u00f3n de Hrvatsko Zagorje nel norte de Croacia. Nun se sabe mui bien cualu ye l'orixe del apell\u00edu Tu\u0111man. Delles fontes as\u00edtienlu n'Hungr\u00eda magar qu'otros apuesten pola procedencia xerm\u00e1nica. El so p\u00e1 yera due\u00f1u d'una taberna y foi miembru del Part\u00edu Campesinu Croata.\nCon 7 a\u00f1os la so ma muerre nel partu del so quintu f\u00edu. Tiempu depu\u00e9s el so p\u00e1 casar\u00edase con Olga Mila\u017eara. Franjo Tu\u0111man yera un xoven bien relixosu na so moced\u00e1 collaborando na so parroquia llocal. Estudi\u00f3 primaria nel so pueblu de nacencia ente'l 15 de setiembre de 1929 y el 30 de xunu de 1933 amosando ser un escelente estudiante. Entam\u00f3 la escuela secundaria con 8 a\u00f1os pero tuvo que dexalo por mor de la cris econ\u00f3mica qu'afeut\u00f3'l pa\u00eds naquella d\u00f3mina.\nLa Segunda Guerra Mundial.\nPali que pali Franjo Tu\u0111man foi aver\u00e1ndose a posicionamientos de calter comunista. El 5 de payares deti\u00e9nenlu durante unes manifestaciones que celebraben l'aniciu de la Revoluci\u00f3n d'Ochobre en Rusia. \nEl 10 d'Abril de 1941, cuando Slavko Kvaternik proclam\u00f3 dende la radio la creaci\u00f3n d'un est\u00e1u independiente croata, Tu\u0111man entam\u00f3 a espublizar peri\u00f3dicos na clandestinid\u00e1 col so collaciu Vlado Stopar. Foi llueu reclut\u00e1u polos partisanos yugoslavos nos entamos de 1942.\nDedic\u00f3se durante'l tiempu la guerra a lluchar escontra la Gestapo y los Ustacha croates (paramilitares de calter nacionalsocialista) y sofit\u00f3 la craci\u00f3n d'una divisi\u00f3n de partisanos en Zagorje.\nDisidencia.\nEn 1957 escribi\u00f3 \"Rat protiv rata\" (Guerra escontra guerra) onde describe les t\u00e1utiques militares partisanes. En 1961 Tu\u0111man dexa l'ex\u00e9rcitu y el so serviciu activu al mesmu pa fundar el \"institut za historiju radnickoga prokreta Hrvatske\" (Institutu pala historia de los trabayaores del Movimientu Croata) que dirixir\u00e1 hasta 1967.\nEsi a\u00f1u escribir\u00e1 una \"Declaraci\u00f3n sobro la llingua lliteraria croata\" de calter separatista del serbocroata oficial. Depu\u00e9s escribir\u00e1 \"Velike ideje i mali narodi\" (Grandes idees y peque\u00f1es naciones) onde cuestiona la teor\u00eda de la nacionalid\u00e1 oficial yugoslava.\nParticipar\u00e1 en 1971 na \"Primavera croata\" y foi esi mesmu a\u00f1u conderg\u00e1u a morrer acus\u00e1u de separatismu y de sofitar a grupos d'Ustaches pero gracies a la so antigua amist\u00e1 con Tito la pena ye conmutada por c\u00e1rcel. Saldr\u00e1 en 1981 de prisi\u00f3n pero al poco d'ello ser\u00e1 otra vuelta conderg\u00e1u a prisi\u00f3n por amenorgar el xenocidiu Ustacha ante dellos periodistes estranxeros na presentaci\u00f3n del so llibru \"Bespu\u0107a povijesne z biljnosti\" (La verd\u00e1 hist\u00f3rica ensin caminos).\nLes sos postures nacionaliegues y secesionistes llev\u00e1ronlu a la presidencia de Croacia y a la independencia del pa\u00eds. Refug\u00f3 h\u00e1bilmente al Ex\u00e9rcitu Yugoslavu (JNA) en Croacia, naquela d\u00f3mina per superior n'armes, cola amestadura d'armisticios y la defensa del territoriu del pa\u00eds.\nTu\u0111man organiz\u00f3 y arm\u00f3 al Ex\u00e9rcitu Croata (HV), preparando pa 1995 les operaciones Bljesak y Oluja, coles que recuper\u00f3 la integrid\u00e1 territorial del pa\u00eds. Foi investig\u00e1u por \"Cr\u00edmenes escontra la humanid\u00e1\" pol Tribunal Penal Internacional acus\u00e1u de llimpieza \u00e9tnica escontra la poblaci\u00f3n serbia de la rex\u00f3n croata de la Krajina.\nMorri\u00f3 d'un c\u00e1ncanu en 1999."}
{"id": "32658", "revid": "2", "url": "https://ast.wikipedia.org/wiki?curid=32658", "title": "Pierre gemayel", "text": ""}
{"id": "32659", "revid": "5110", "url": "https://ast.wikipedia.org/wiki?curid=32659", "title": "Franjo tudjman", "text": ""}
{"id": "32660", "revid": "43102", "url": "https://ast.wikipedia.org/wiki?curid=32660", "title": "Los G\u00fcevos Pintos", "text": "Los G\u00fcevos Pintos ye una fiesta que se fai na llocalid\u00e1 asturiana de La Pola Siero, nel conceyu de Siero.\nCarauter\u00edstiques.\nLa fiesta faise'l martes de Pascua. Lo m\u00e1s representativo d'ella ye la esposici\u00f3n, venta y regalu de g\u00fcevos pintaos artesanalmente, con dibuxos de figures y escenes t\u00edpiques acompa\u00f1aos de frases o s\u00edmbolos en colores vivos y variaos. A esti componente a\u00f1\u00e1dese la gastronom\u00eda y el folclor: sidra, espiches, cantares, dances, festival del folclor, verbenes y otres actividaes a lo llargo de varios d\u00edes. Nel d\u00eda grande ye tradicional vistir el traxe del pa\u00eds. Foi declarada d'Inter\u00e9s Tur\u00edsticu Nacional en 1968.\nHistoria.\nPintar g\u00fcevos ye una tradici\u00f3n presente en munchos pa\u00edses, poro, los investigadores faen comparances ente la versi\u00f3n de La Pola y la d'otros llugares rastrexando l'orixe de la fiesta. Lo cierto ye que nun hai documentos, pero la teor\u00eda m\u00e1s afitada fala de la llegada de trabayadores del centru y oriente d'Europa pa trabayar na miner\u00eda del carb\u00f3n, y\u00e1 que Siero foi de los primeros conceyos onde s'atop\u00f3'l mineral.\nT\u00e9unica.\nAntig\u00fcamente los g\u00fcevos te\u00f1\u00edense con sarriu la cocina, los llamaos \"g\u00fcevos prietos\", y pint\u00e1bense con anilines. G\u00fcei \u00fasense \u00f3leos o acuareles."}
{"id": "32661", "revid": "379", "url": "https://ast.wikipedia.org/wiki?curid=32661", "title": "G\u00fcevos Pintos", "text": ""}
{"id": "32664", "revid": "37624", "url": "https://ast.wikipedia.org/wiki?curid=32664", "title": "TPH Club", "text": "T\u00fa Puedes Hacerlo o TPH (T\u00fa Pues Facelo o TPF) foi un programa de televisi\u00f3n infantil de Televisi\u00f3n Espa\u00f1ola tresmit\u00edu dende'l 13 de setiembre de 1999 hasta la so camudancia pol programa \"Los Lunnis\" en setiembre de 2003. El programa foi cre\u00e1u y dirix\u00edu por Antoni D'Ocon, criador de series de gran \u00e9situ como \"Los Fruittis\", \"Delfy\" y \"Sylvan\".\nHistoria.\nEl programa, tresmit\u00edu peles ma\u00f1anes y tami\u00e9n al meud\u00eda per La 2 y los fines de selmana pela La 1 (antiguamente denomada \"La Primera\"), taba dientro d'un programa infantil de delles hores qu'incluy\u00eda delles series de dibuxos animaos dientro del so horariu popular n'Espa\u00f1a.\nFinal de programa.\nEl programa taba en competencia direuta con \"The Simpsons\" n'Antena 3 de llunes a vienres y con otros programes infantiles como \"Megatrix\" los fines de semana, faciendo que la so audiencia baxase. En 2003 el programa ye camud\u00e1u pol espaciu \"Los Lunnis\" orient\u00e1u a ne\u00f1os de preescolar y primaria y que foi un gran \u00e9situ. \nAntoni D'Ocon llev\u00f3se la marca y los sos personaxes pa crear una canal tem\u00e1tica d'animaci\u00f3n nom\u00e1u \"Canal Supere\u00d1e\", col personax de Supere\u00d1e como presentador de la cadena y protagonista."}
{"id": "32665", "revid": "37624", "url": "https://ast.wikipedia.org/wiki?curid=32665", "title": "Supere\u00f1e", "text": "Supere\u00f1e ye un personaxe de dibuxos animaos en 3D qu'apaeci\u00f3 nel programa TPH Club de Televisi\u00f3n Espa\u00f1ola ya llueu cola final del programa ya la so camudancia pol programa tami\u00e9n infantil Los Lunnis, trespasose pal Canal Supere\u00f1e nel que ta angua\u00f1o ya que tresmite per internet y televisi\u00f3n per cable.\nPersonlid\u00e1.\nSupere\u00f1e seg\u00fan cunta, ye un super h\u00e9roe d'andar per casa cola so particularid\u00e1 de defender los derechos y virtues la lletra \u00f1 (e\u00f1e) ya la cultura espa\u00f1ola per tolos llaos u viaxaba.\nEnemigos.\nSupere\u00f1e nun ten\u00eda enemigos daveres dalos pero elli diba ya lluchava escontra daquellos que desprestixaven la lletra e\u00f1e o facien un mal emplegu d'ella.\nLa tribu les enes que prohibien la \u00f1 (e\u00f1e)\nOtru \"enemigu\" que Supere\u00f1e ten\u00eda yeren les pira\u00f1es que siempres mordia-y el deu.\nVistimienta.\nSupere\u00f1e visti una capa bermeya ya nel cientru del so cuperpu lleva un tri\u00e1ngulu mariellu que dientro d\u00e9l tien la lletra \u00f1 (e\u00f1e). Nun tien nin pantalones nin nada, solo la capa y una especie de vistiu enteru blancu d'u lleva esi escudu."}
{"id": "32666", "revid": "37624", "url": "https://ast.wikipedia.org/wiki?curid=32666", "title": "Dionisio Fierros", "text": "Dionisio Fierros \u00c1lvarez foi un pintor asturianu.\nBiograf\u00eda.\nNac\u00edu n'ambiente rural, tresll\u00e1dase a Madrid a la ed\u00e1 de 14 a\u00f1os pa aprender l'oficiu de xastre, qu'abandona pa ser dom\u00e9sticu na casa del Marqu\u00e9s de San Adri\u00e1n, poseedor d'una gran coleici\u00f3n de pintura, que Dionisio copia dafurto. Descubierta la so afici\u00f3n, la muyer de Jos\u00e9 Mar\u00eda de Magall\u00f3n, l'arist\u00f3crata al que sirve, regala-y los preseos de pintura y el marqu\u00e9s convi\u00e9rtese nel so proteutor, hasta'l puntu de que lu introduz nel taller del gran artista d'aquel tiempu, Jos\u00e9 de Madrazo, onde trabaya hasta 1884.\nNesta fecha abandona esti taller pa entrar nel del f\u00edu de Jos\u00e9, Federico de Madrazo, muncho meyor pintor que so padre, qu'acaba de regresar de Roma, y que yera s\u00f3lo dos a\u00f1os mayor que'l so alumnu. Fierros completa la so formaci\u00f3n asistiendo a les clases de l'Academia de San Fernando y al Mus\u00e9u del Prado, onde estudia a los grandes maestros y copia a Vel\u00e1zquez.\nLa so presentaci\u00f3n en p\u00fablico f\u00edzola nel a\u00f1u 1858, nuna esposici\u00f3n entamada en Santiago de Compostela, na que presenta ocho obres (cinco retratos y tres composiciones) y recibiendo una medaya d'honor.\nEn 1885 Fierros dexa Madrid y tresll\u00e1dase a Galicia, dispuestu a trunfar como pintor, y ded\u00edcase al retratu d'encargu, x\u00e9neru nel que destacar\u00e1 con personalid\u00e1, ente realista y rom\u00e1ntica. Permanez tr\u00e9s a\u00f1os en Galicia y pinta incansablemente retratos, paisaxes y escenes de x\u00e9neru, cola tipolox\u00eda popular del pa\u00eds.\nParticipa na Esposici\u00f3n Nacional de Belles Artes de 1860 y gana una de les primeres medalles col so cuadru \u00abRomer\u00eda en las cercan\u00edas de Santiago\u00bb, que prestixar\u00e1 en Madrid el x\u00e9neru costumista, tan cultiv\u00e1u na so d\u00f3mina. Viaxa a Par\u00eds y regresa a Espa\u00f1a pa siguir les sos correr\u00edes de pintoresquismu, que lu lleven a Salamanca, onde tami\u00e9n dexa numberosos testimonios de la tipolox\u00eda popular. Vuelve a presentase a la Nacional de Belles Artes en 1866, con un cuadru de tema hist\u00f3ricu, tan popular nesi tiempu, y algama la medaya d'oru. Esti mesmu a\u00f1u ye nom\u00e1u caballeru de la Orde de Carlos III, una de les m\u00e1ximes distinciones del Est\u00e1u espa\u00f1ol.\nHacia finales de la d\u00e9cada de los setenta torna a Asturies y fai un encargu del Rei Alfonsu XII pa El Escorial, \u00abEl \u00e9xtasis de Santa Teresa\u00bb, al tiempu que sigue la so pintura de x\u00e9neru y de retratos, protexiu pola familia Herrero, de banqueros, a cuyu fundador fai un retratu de cuerpu presente, unu de los exemplos m\u00e1s raros de tola pintura espa\u00f1ola.\nDe nuevo en Madrid, Fierros muerre de repente, a los 67 a\u00f1os d'ed\u00e1, cuando se diba a presenciar una corrida de toros.\nN'Asturies existen obres de Dionisio Fierros nel Mus\u00e9u Casa Natal de Xovellanos (Xix\u00f3n), Mus\u00e9u de Belles Artes d'Uvi\u00e9u o la coleci\u00f3n Caxastur."}
{"id": "32667", "revid": "43102", "url": "https://ast.wikipedia.org/wiki?curid=32667", "title": "Juan Mart\u00ednez Abades", "text": "Juan Mart\u00ednez Abades foi un pintor y m\u00fasicu asturianu.\nBiograf\u00eda.\nCursa los sos estudios nel Institutu Xovellanos y dende l'entamu manifi\u00e9stanse n\u00e9l unes grandes cualidaes pal dibuxo y pa la m\u00fasica, questudia col maestru Passutti. Ingresa en 1880 na Escuela Superior de Pintura, Escultura y Grab\u00e1u, y al mesmu tiempu, asiste al estudiu del escultor Jos\u00e9 Grajera, que lu adoctrina nel estudiu de les formas cl\u00e1siques. En 1881 oposita a beca pola Diputaci\u00f3n d'Asturies, y pese a algamar el n\u00famberu uno, nieguen-yla en beneficiu d'un recomend\u00e1u. En 1884 pres\u00e9ntase a la Esposici\u00f3n Nacional de Belles Artes con un cuadru de grandes dimensiones, \"La muerte de Mesalina\", que ye aponder\u00e1u pola cr\u00edtica. En 1886 pasa les vacaciones en Xix\u00f3n y ye a partir d'ent\u00f3s cuando entama la so preferencia por un x\u00e9neru bien concretu, la marina, pa la que-y sirve d'inspiraci\u00f3n el muelle local, y na que ser\u00eda una de les primeres figures d'Espa\u00f1a. No tocante a la d\u00e1rsena xixonesa, Mart\u00ednez Abades recueye l'aspectu que ten\u00eda al pasar de ser un puertu pesqueru y comercial a concentrar un importante movimientu de carb\u00f3n, con terminales de los ferrocarriles de Llangr\u00e9u y del Norte \nLos \u00e9xitos iniciales an\u00edmenlu a participar en toles esposiciones s'entamen, m\u00e1xime depu\u00e9s d'algamar un premiu na clase de Collor\u00edo de la Escuela de Pintura, Escultura y Grab\u00e1u. La so pr\u00f3xima meta ye Italia, con visites a Roma, Venecia, N\u00e1poles, X\u00e9nova, Mil\u00e1n y Florencia, nes que tien ocasi\u00f3n de depurar el so arte y estudiar el ricu folklore italianu. Frutu d'esa esperiencia son los cuadros qu'env\u00eda a la Nacional de 1890: \"Ag\u00fces de Xix\u00f3n\" y \"El vi\u00e1ticu a bordo\"; el segundu, algama una segunda medaya y en 1891, ofrezse al p\u00fablicu na Esposici\u00f3n Internacional de Belles Artes que s'entama en Berl\u00edn. Nesi mesmu a\u00f1u pasa a residir definitivamente en Madrid, pasando a ilustrar munches p\u00e1xines de Blanco y Negro, a partir de 1893. La so sonad\u00eda diba n'aumento y munches de les sos obres figuren en coleiciones de L'Habana, Buenos Aires, Bilbao, Barcelona, San Sebasti\u00e1n, Madrid y M\u00e9xicu, a la vez que'l so esp\u00edritu viaxeru lu impulsa a recorrer una buena parte d'Espa\u00f1a, con preferencia de les zones llitorales. El Mus\u00e9u de Belles Artes d'Uvi\u00e9u o el Mus\u00e9u Casa Natal de Xovellanos de Xix\u00f3n, tienen espuesta obra de Mart\u00ednez Abades.\nEn 1901 cons\u00e1grase definitivamente, al presentar a la Nacional una riestra d'ocho cuadros pol qu'algama la Primera Medaya y la Encomienda de Sabela la Cat\u00f3lica. Nel Madrid d'entamos de sieglu tien ocasi\u00f3n de tratar a les personalidaes m\u00e1s destacaes de la intelectualid\u00e1 y, depu\u00e9s d'esponer en munches ocasiones y siempre con afalagos por parte de la cr\u00edtica y el p\u00fablicu, entama a simultanear la pintura cola composici\u00f3n de cantares folkloricos asturianos de tipu se\u00f1ardosu, como \"Cabraliega\", \"La paxarina\", \"Duerme, ne\u00f1ina\", \"La pandereta\" y otres munches, que-y sirivieron pa afrontar una nueva xera, la del cupl\u00e9, cola qu'algamar\u00eda importantes trunfos. \"Mieres del Cam\u00edn\", estrenada nel Teatru Apolo, franci\u00f3 la marcha d'una llarga riestra d'\u00e9xitos, de los que dellos ser\u00eden universales, como: \"\u00a1Ladr\u00f3n...!\", \"Amor de mu\u00f1ecos\", \"Agua que no has de beber\", \"Flor de t\u00e9\", \"Mimosa\", \"Malantra\u00f1a\", etc.\nNel a\u00f1u 1913, na sala Iturrioz de Madrid, entam\u00f3se una gran esposici\u00f3n antol\u00f3xica de la so obra, siendo nuevamente reconoc\u00edu pola cr\u00edtica y el p\u00fablicu "}
{"id": "32668", "revid": "116", "url": "https://ast.wikipedia.org/wiki?curid=32668", "title": "Thaing", "text": "Thaing ye una pallabra birmana que dende mediaos del sieglu XX designa les artes marciales de Myanmar. \nHistoria.\nLes artes de combate de Birmania anicien hai m\u00e1s de 4.500 a\u00f1os. Descienden, per una parte, de t\u00e9uniques de guerra escoy\u00edes na so espresi\u00f3n primitiva nel mesmu campu batalla, result\u00e1u d'una llarga evoluci\u00f3n hist\u00f3rica y de les que se caltienen les regles y los principios d'entrenamientu. Per otra parte, ye frutu de la reflex\u00f3n de los monxos \u00e9nte la necesid\u00e1 de defendese y formase f\u00edsicamente, m\u00e9todos utilitarios que se convertieron pasu ente pasu n\u2019artes marciales rituales. \nDende un puntu de vista \u00e9tnicu, el Thaing debe la so bayura t\u00e9unica a les tribus esperdigaes peles xungles mestes, como los Nungs y los Rawangs, que tienen al xabaril como animal vener\u00e1u; los Nagas, adoradores de monu negru, del tigre y del xabaril; los Marus, adoradores del tigre; los Was y el so cultu pol ven\u00e1u; los Karens (Kayins), que veneren el b\u00fafalu; los Shans, que les sos t\u00e9uniques de combate t\u00e1n influy\u00edes poles pr\u00e1utiques chines. Ca\u00fana d'estes tribus desendolc\u00f3\u2019l so propiu m\u00e9todu de combate, calc\u00e1u davezu del comportamientu animal. At\u00f3pense numberosos exemplos nel \u201ctrabayu a mano vac\u00eda\u201d (bando) y nel \u201cremanamientu d'armes\u201d (banshay). Son t\u00e9uniques realistes, cencielles y eficaces qu'empobinen a pr\u00e1utiques l\u00fadiques, como la llucha birmana (naban) codificada nel sieglu IX, y el c\u00e9lebre box\u00e9u birmanu (lethwei), regul\u00e1u nel sieglu XI.\nXunto coles pr\u00e1utiques de les distintes etnies, los monxos birmanos desendolcaron m\u00e9todos basaos nos conceutos de defensa personal y de non violencia. Nelles amu\u00e9sense fuertes valores humanos y sociales, como\u2019l respetu polos dem\u00e1s, l'equilibriu personal, y l'harmon\u00eda col pr\u00f3ximu y col mediu ambiente.\nEnte los monxos del sieglu III el t\u00e9rminu \"thaing\" significaba \u201cautodisciplina\u201d, \u201cautodesarrollu\u201d y \u201cautorrealizaci\u00f3n\u201d. Nel sieglu XII significaba \u201cdefensa personal\u201d y \u201cautoproteici\u00f3n\u201d. Nel sieglu XX s\u2019alcuerda la noci\u00f3n de \u201csistema de defensa personal\u201d.\nCadarma.\nLes distintes pr\u00e1utiques del \"Thaing\" pueden esplicase por un modelu de cuatro exes. Na exa vertical, l'estilu altu y l'estilu baxu. Na exa horizontal: el sistema duru y el sistema suave:\nEl Thaing promov\u00edu polos monxos desendolc\u00f3 dempu\u00e9s de dos milenios l'estilu altu.\nEl Thaing angua\u00f1o.\nAngua\u00f1o\u2019l Thaing ye un \u201csistema marcial\u201d y non un \u201carte marcial\u201d. Ello ye, un complexu marcial qu'atropa estremaes pr\u00e1utiques marciales orixinaries de Birmania con o ensin armes. Conozse m\u00e1s davezu cola denomaci\u00f3n xen\u00e9rica de \u201cbando\u201d. N\u2019efeutu, el prauticante de Thaing aborda\u2019l trabayu a mano vac\u00eda (bando), la llucha cuerpu a cuerpu (naban), el remanamientu d'armes (banshay), el puxilatu (lethwei), les formes internes (minzin: t\u00e9uniques enerx\u00e9tiques y de desarrollu mental), el sistema del monxu (pongyi thaing), el yoga birmanu (bando-yoga: desarrollu corporal), l'atenci\u00f3n al esp\u00edritu y l'atenci\u00f3n al cuerpu (masaxes y tratamientos con plantes). \nG\u00fcei d\u00eda\u2019l t\u00e9rminu \"thaing\" ta vencey\u00e1u a numberoses corrientes de pr\u00e1utica en Myanmar, d'eh\u00ed que lu llamen \u201cSistema Thaing\u201d. Asina, at\u00f3pense en Myanmar mui bien d'escueles con pr\u00e1utiques estremaes y espec\u00edfiques, lo que constit\u00fai la bayura del Thaing. Atopamos: \nNos Estaos Xun\u00edos l'estilu m\u00e1s prautic\u00e1u ye l'Hanthawaddy-thaing, qu'atropa les pr\u00e1utiques identificaes dempu\u00e9s de la Segunda Guerra Mundial por un grupu d'espertos interesaos nel caltenimientu de les artes de combate del pa\u00eds. El cabezaleru yera Ba Than, daquella Direutor de Deportes del Ministeriu d'Educaci\u00f3n. \u00dan de los embaxadores d'esta corriente pal occidente ye Maung Gyi, exili\u00e1u a los Estaos Xun\u00edos dende 1959, que desendolc\u00f3 una aproximaci\u00f3n m\u00e1s occidentalizada del Bando Thaing. El Thaing introd\u00faxolu en Francia, Suiza y Espa\u00f1a\u2019l maestru americanu Jonathan Collins dende mediaos de los a\u00f1os 1980. Pero y\u00e1 dende los a\u00f1os 1970 se desendolcara n\u2019Inglaterra per aciu de Sayagyi U Hla Win, qu'actualmente ye\u2019l responsable t\u00e9unicu pa Europa nom\u00e1u pola Asociaci\u00f3n de Thaing de Myanmar. Ye tami\u00e9n \u00fan de los grandes maestros de la comisi\u00f3n t\u00e9unica mundial nel sen de l'Asociaci\u00f3n Internacional de Thaing Bando, que ye la \u00fanica estructura internacional reconocida pal desarrollu de les artes marciales y de los deportes de combate polos maestros de Myanmar (antigua Birmania). La federaci\u00f3n internacional (International Bando Association, I.B.A) cre\u00f3se a principios de los a\u00f1os 1960. La IBA present\u00e1ronla en Myanmar en 1997 Jon Collins y Jes\u00fas V\u00e1zquez Rivera. Nel 2009 converti\u00f3se na International Thaing Bando Association (I.T.B.A.), col espa\u00f1ol Jes\u00fas V\u00e1zquez Rivera como presidente y col franc\u00e9s Jean-Roger Calli\u00e8re como vicepresidente."}
{"id": "32669", "revid": "10224", "url": "https://ast.wikipedia.org/wiki?curid=32669", "title": "Artes marciales de Birmania", "text": ""}
{"id": "32670", "revid": "10224", "url": "https://ast.wikipedia.org/wiki?curid=32670", "title": "Artes marciales birmanes", "text": ""}
{"id": "32671", "revid": "28171", "url": "https://ast.wikipedia.org/wiki?curid=32671", "title": "Jos\u00e9 Ram\u00f3n Zaragoza", "text": "Jos\u00e9 Ram\u00f3n Zaragoza Fern\u00e1ndez foi un pintor asturianu.\nBiograf\u00eda.\nEstudi\u00f3 na escuela d'artes y oficios d'Uvi\u00e9u, y con dieciocho a\u00f1os particip\u00f3 na Esposici\u00f3n Nacional de 1892 con un cuadru titul\u00e1u \"Costums de la ribera\". Na Esposici\u00f3n Nacional de 1897 llogr\u00f3 una menci\u00f3n honor\u00edfica col cuadru \"La lleici\u00f3n\". Esi mesmu a\u00f1u, pension\u00e1u pola Diputaci\u00f3n d'Asturies, ingres\u00f3 na Escuela de San Fernando, na que foi disc\u00edpulu de Men\u00e9ndez Pidal. Nes Esposiciones Nacionales de 1901 y 1906 algama sendes segundes medalles colos cuadros \"El ne\u00f1u enfermu\", inspir\u00e1u nun poema n'asturianu de Xos\u00e9 Caveda y Nava, y \"Orfeo nos infiernos\".\nPension\u00e1u pol Est\u00e1u, mediante oposici\u00f3n, vive en Roma de 1904 a 1910. Pinta en Par\u00eds y en Londres y viaxa por Holanda, Alema\u00f1a y la Breta\u00f1a francesa. D'esa escursi\u00f3n traer\u00e1 cuatro retratos que present\u00f3 na Esposici\u00f3n Nacional de 1915. Na mesma gan\u00f3 una primera medaya col \"Retratu de Mr. Th. S.\". Acudi\u00f3 tami\u00e9n a la Esposici\u00f3n Nacional de 1920, na que present\u00f3 dos retratos: el d'una se\u00f1ora y el de P\u00edo Baroja, y otru llenzu titul\u00e1u \"G\u00fceyos azules\".\nNa so citada xira pel estranxero ya algamara, en 1913, una segunda medaya na Esposici\u00f3n Universal de M\u00fanich, y en 1914 una menci\u00f3n honor\u00edfica nel Sal\u00f3n de Par\u00eds. Na Rexonal de Belles Artes celebrada n'Uvi\u00e9u, en 1916, espuso varios retratos de se\u00f1ores y unu de \"Tipos bretones\" y, en 1919, en xuni\u00f3n de Medina y Men\u00e9ndez Pidal, contribuy\u00f3 a xuntar na Casa Masaveu trenta llenzos de paisaxes, retratos y composiciones qu'impresionaron al p\u00fablicu uvie\u00edn.\nEn 1923 realiz\u00f3 en Madrid una esposici\u00f3n personal nel Mus\u00e9u d'Arte Modernu, na que present\u00f3 ventiocho cuadros. En 1925 gan\u00f3'l concursu pa pintar tres plafones con dest\u00edn al nuevu edificiu del C\u00edrculu de Belles Artes. En 1928 foi nom\u00e1u, por oposici\u00f3n, profesor de la Escuela d'Artes y Oficios de Madrid, y en 1930, por concursu ente ex-pensionaos de Roma, profesor de les ense\u00f1ances de pintura, na Escuela de San Fernando. Elix\u00edu acad\u00e9micu de n\u00famberu de la Real de Belles Artes el 5 de xineru de 1948, nun lleg\u00f3 a tomar posesi\u00f3n.\nEnte otros homenaxes, l'Institutu Xovellanos de Xix\u00f3n fizo, en setiembre de 1976, una esposici\u00f3n na so acordanza, lo mesmo que'l C\u00edrculu de Belles Artes de Madrid, n'abril de 1977. El Mus\u00e9u de Belles Artes d'Asturies posee \"Madre\u00f1eros\", \"El ne\u00f1u enfermu\" y \"Retratu de Luz Ojeda\"."}
{"id": "32672", "revid": "5110", "url": "https://ast.wikipedia.org/wiki?curid=32672", "title": "Alfonso III El magnu", "text": ""}
{"id": "32673", "revid": "116", "url": "https://ast.wikipedia.org/wiki?curid=32673", "title": "Bando", "text": "El Bando ye un estilu defensivu de thaing centr\u00e1u en t\u00e9uniques basaes na imitaci\u00f3n d'animales. Los primeros significaos de la pallabra yeren autodisciplina, autodesarrollu y automeyoramientu. M\u00e1s tarde vieno significar autoproteici\u00f3n o defensa personal. A vegaes \u00fasase equivocadamente Bando como un t\u00e9rminu xen\u00e9ricu a respeutive toles artes marciales birmanes, pero en realid\u00e1 ye un \u00fanicu sistema.\nHistoria.\nLos anicios d'esti arte qu'angua\u00f1o llamamos \u201cbando\u201d son m\u00e1s bien escuros y imprecisos. Los documentos escritos o falten o quedaron atapaos nos monesterios del norte de Myanmar (Birmania).\nSe pue, sicas\u00ed, argumentar que la rellaci\u00f3n ente\u2019l bando y los templos locales ye cuasimente tan antigua como\u2019l mesmu bando. Cuando\u2019l Budismu que ven\u00eda de la India foi import\u00e1u pola etnia de los Pyus, fund\u00e1ronse munchos templos nes ciudaes y a la vera los pueblos. Nel so sen viv\u00eda una comunid\u00e1 de monxos, la mayor\u00eda soldaos, altos funcionarios, miembros de la nobleza, en fin y en pos eruditos qu'algamaren l'\u00e9xitu na vida civil. Los nativos dex\u00e1ben-yos los f\u00edos pa qu'estudiaren una bona riestra de disciplines. El templu concentraba la vida social, yera\u2019l llugar au la xente s\u2019axuntaba, au rezaba y au se fac\u00eden munches fiestes y celebraciones. Tami\u00e9n yera un llugar de puxu art\u00edsticu, non solamente a respeutive l'arte relixosu, sin\u00f3n tami\u00e9n por tola bayura de disciplines art\u00edstiques y, poro, poles artes de defensa y d'educaci\u00f3n f\u00edsica.\nDebi\u00f3se quiciabes a los monxos y a la so conocencia nel \u00e1mbitu de la estratexa militar que los rapazos y los homes adultos estudiaren l'arte del combate. Nesti contestu, el bando cubri\u00f3 les funciones d'exerciciu f\u00edsicu, de defensa personal, d'entretenimientu y de promoci\u00f3n social.\nHasta l'a\u00f1u 1000 aproximao, el pa\u00eds sufri\u00f3 la influyencia de la India, sobre too per aciu del budismu, y de los contactos culturales cola civilizaci\u00f3n china. Nel rein\u00e1u d'Anawratha (1044-1077), anque los preceutos relixosos torgaben la danza, les acrobacies y otros tipos d'actividaes f\u00edsiques, los monxos ense\u00f1aron dafurto les t\u00e9uniques de llucha. Nun ambiente llaicu pi\u00f1os d'estudiantes deprendieron l'arte del combate, xunto col trabayu respiratoriu y la meditaci\u00f3n.\nLa primera denomaci\u00f3n dada polos monxos a un sistema de defensa personal y d'educaci\u00f3n f\u00edsica foi thaing. Esti sistema de combate p\u00fanxose ensin dulda a prueba nel campu batalla \u2013nuna d\u00f3mina onde la llucha d'home a home yera la norma-, y na vida civil col env\u00eds de poner la comunid\u00e1 al abeyu de los lladrones. Desendolc\u00f3se de xuru sobre la mayor parte de la pen\u00ednsula indochina, onde tov\u00eda g\u00fcei pueden identificase munchos deportes de combate y artes marciales orixinales. Baxo\u2019l clima d'inestabilid\u00e1 pol\u00edtica que carauterizaba les rellaciones ente los estremaos reinos de la rex\u00f3n (los ex\u00e9rcitos del reinu de Siam y de los distintos imperios birmanos nunca dexaron d'esfronase del sieglu XVI al XVIII), les artes marciales desendolc\u00e1ronse al empar en ca\u00fan de los reinos y cada clan inspir\u00e1base nes t\u00e9uniques del contrariu pa les compensar y incorporar al so propiu estilu de llucha. La validez d'esta hip\u00f3tesis ye cierta pola mor de que, xunto coles estremaes formes actuales del bando, siguen prautic\u00e1ndose en munchos pa\u00edses del sureste d'Asia artes de combate mui aproximaes t\u00e9unicamente, pero con anicios que llex\u00edtimamente pueden arreyase a los del Thaing.\nEnantes de la invasi\u00f3n brit\u00e1nica coesist\u00eden sistemes estremaos de combate. Correspond\u00eden a los principales grupos \u00e9tnicos y comunidaes del pa\u00eds: los bamars (birmanos), chins, zomis, chinos, indios, kachins (jingpos), karens (kayins), mons (talaings) y shans. Cada sistema posiaba una constituci\u00f3n marcial propia, utilizando o\u2019l t\u00e9rminu \u201cbando\u201d o\u2019l de \u201cthaing\u201d pa tola so pr\u00e1utica, incluyendo m\u00e9todos con y ensin armes.\nCola llegada de los brit\u00e1nicos el thaing prautic\u00e1base dafurto, y cuando la rebeli\u00f3n de Saya San en 1930 la so pr\u00e1utica esporpoll\u00f3 de manera nel Est\u00e1u Shan, nel distritu de Thaton, en Twante y nel distritu de Bago. En 1933, nel sen de l'asociaci\u00f3n deportiva militar (\"Military Athletic Club\") de Maymyo, l'entrenamientu yera perduru y realista enforma. Nos a\u00f1os 1930, Ba Thwin y Ba Yin yeren los cabezaleros del thaing.\nEn 1942, cuando la ocupaci\u00f3n xaponesa, el thaing organiz\u00f3se a nivel nacional, y los profesores (\"Sayas\") foron acreditaos. Dos a\u00f1os dempu\u00e9s, la Lliga de la Moced\u00e1 del Sureste d'Asia, cola fuercia de los sos 20.000 miembros, esparde esti arte perantiguu. Los xaponeses afalaron y aidaron a esti desendolcu participando en competiciones organizaes por Pye Thein, Saya Pwa y munchos otros maestros conoc\u00edos.\nDempu\u00e9s de la Segunda Guerra Mundial y cola independencia del pa\u00eds, el Thaing despeg\u00f3 otra vuelta. Les primeres competiciones tuvieron llugar en 1948, y les de 1953 y\u00e1 cuenten con m\u00e1s de 100 participantes. Ent\u00f3s cre\u00f3se la federaci\u00f3n de Thaing confederaci\u00f3n se cre\u00f3 con Chit Than, alumnu de Pye Thein, como secretariu xeneral. Los otros maestros de nomad\u00eda de la \u00e9poca son Khin Maung y Daw Khin Myint Myint.\nEl Bando foi introduc\u00edu en Francia, en Suiza y n\u2019Espa\u00f1a pol maestru americanu Jonathan Collins. Pero y\u00e1 se desendolcaba dende los a\u00f1os 1970 n\u2019Inglaterra gracies a Sayagyi U Hla Win, que ye actualmente\u2019l responsable t\u00e9unicu pa Europa. Tami\u00e9n ye esti \u00faltimu \u00fan de los grandes maestros de la comisi\u00f3n t\u00e9unica mundial nel sen de l'Asociaci\u00f3n Internacional de Thaing Bando, \u00fanica estructura internacional reconocida pal desendolcu de les artes marciales y de los deportes de combate polos maestros de Myanmar (antigua Birmania). \nA primeros de los a\u00f1os 1960 cre\u00f3se la federaci\u00f3n internacional (International Bando Association, I.B.A). La IBA foi presentada en Myanmar en 1997 por Jon Collins y Jes\u00fas V\u00e1zquez Rivera. Nel 2009 converti\u00f3se na International Thaing Bando Association (I.T.B.A.). El so presidente ye l'espa\u00f1ol Jes\u00fas V\u00e1zquez Rivera, y el so vicepresidente ye\u2019l franc\u00e9s Jean-Roger Calli\u00e8re.\nImitaci\u00f3n d'animales.\nPueblos primitivos estremaos llegaron a conclusiones paec\u00edes sobre lo b\u00e1sico: inventaron formes d'animales observando les engarraes de distintos animales, la naturaleza y el propiu cuerpu. \nEl conceutu animal ye la \u201cmarca de f\u00e1brica\u201d del thaing. El segundu principiu de preparaci\u00f3n del guerreru birmanu ye\u2019l siguiente: \u201cObservar la naturaleza (y sobre too\u2019l comportamientu animal pa inspirase)\u201d. Los antiguos supieron observar la naturaleza pa escoyer lo que-yos paec\u00eda \u00fatil ente les estratexes desendolcaes polos animales. Val pensar que\u2019l comportamientu animal respuende a l\u00f3xiques d'eficacia a respeutive la proteici\u00f3n de sigo y de los sos conx\u00e9neres. El thaing emplega y valora estos comportamientos \u201ca lo animal\u201d que son la so verdadera \u201cmarca de f\u00e1brica\u201d.\nEl bando ye la utilizaci\u00f3n del comportamientu animal non solamente a nivel xestual o t\u00e9unicu, sin\u00f3n sobre too esplotando comportamientos estrat\u00e9xicos propios de los animales: soluciones defensives, amedranar al atacante y tentar de convencelu (desfile y danza previa), maniobres del atacante (enga\u00f1os y trampes) y falcatr\u00faes de toa triba. Estos comportamientos estremaos y particulares d'un animal a otru dexen ver formes estremaes d'acometer la llucha, y sobre too da a ca\u00fan el so propiu estilu. Por exemplu, la llucha sobre una pierna pal que ye del estilu del \u00e1guila, la llucha cerca\u2019l suelu pal estilu de la pantera, etc.\nEntrenamientu.\nComo asocede cola mayor\u00eda de les artes marciales d'Asia, toles escueles de Bando arranquen cola ense\u00f1anza de les posiciones y pasos b\u00e1sicos. Esta primera estaya de deprendimientu dura dellos meses, y a vegaes sigue a\u00f1os enteros, dependiendo del instructor o del estilu. Na segunda estaya del entrenamientu apri\u00e9ndese una retafila de t\u00e9uniques de bloqu\u00e9u y parada. Pal bando ye m\u00e1s importante la defensa que l'ataque, en visu a que los estudiantes s\u00edan quien a protexese a si mesmos si lo precisen. La tercera estaya incl\u00fai\u2019l deprendimientu de t\u00e9uniques d'ataque. La mayor\u00eda de les t\u00e9uniques del bando depri\u00e9ndense per aciu de formes o \u201caka\u201d, que pueden executase en solitariu o en pareya. La estaya final de maestr\u00eda incl\u00fai la participaci\u00f3n en torneos, que dacuando finen en muertes. \nT\u00e9uniques.\nLes formes y t\u00e9uniques nel bando b\u00e1sense en movimientos d'animales, quiciabes pola influyencia d'estilos d'animales d'India y de China. Estes rutines incl\u00fain el bracu, el toru, la cobra, el lleopardu (o pantera), el monu, la pit\u00f3n, l'escorpi\u00f3n, el tigre y la v\u00edbora. Los movimientos de cada patr\u00f3n carauter\u00edcense pol animal qu'imiten. D\u2019esta miente, la forma de pit\u00f3n incl\u00fai movimientos d'estrumir, estrangular y apertar; la forma del tigre implica usar les garres y resgar; la forma de v\u00edbora c\u00e9ntrase na flexibilid\u00e1, mientres que la forma del ven\u00e1u desarrolla una mente sollerte. Hai maestros qu'ense\u00f1en l'estilu de la pantera negra como una combinaci\u00f3n de toles otres formes d'animales.\nEl bando xeneralmente dexa la iniciativa al oponente y enf\u00f3tase muncho en maniobres de contrataque. Cuando un prauticante de bando ye atac\u00e1u, lo primero recula y de secute entama\u2019l contrataque. El \u201cbando del estilu mediu\u201d ye aliellu y sensitivu. Una y bones caltri\u00f3 l'amenaza ye posible responder con una contra acionada, y asina destr\u00faise tami\u00e9n l'arma del oponente. Si por casu resulten rotos la mano o pie del contrariu, la engarrada fina dafechu. Los prauticantes de bando apunten xeneralmente al cuerpu, pero la cabeza, costazu, coldu, rodiya y pie \u00fasense toos ellos pa prop\u00f3sitos ofensivos."}
{"id": "32677", "revid": "116", "url": "https://ast.wikipedia.org/wiki?curid=32677", "title": "Kely M\u00e9ndez Riestra", "text": "Kely M\u00e9ndez Riestra foi una pintora y grabadora asturiana, con un estilu que se pue definir como espresionismu astractu.\nBiogaf\u00eda.\nKely curs\u00f3 estudios de Filosof\u00eda y Lletres na Universid\u00e1 d'Uvi\u00e9u, entamando nel mundu de la pintura xunto a C\u00e9sar Pola, Alejandro Mieres y Humberto Garc\u00eda del Villar, ampliando m\u00e1s sero la so formaci\u00f3n con cursos espec\u00edficos de grab\u00e1u. \nLa so primer esposici\u00f3n individual tuvo llugar en Llangr\u00e9u, en 1985, y en 1986,n'Uvi\u00e9u. Depu\u00e9s d'un par\u00e9ntesis de diez a\u00f1os, volvi\u00f3 a presentase de nuevo ante'l p\u00fablicu na galer\u00eda Benedet de la capital asturiana, en 1996, con un ensamu d'obres que baxo'l t\u00edtulu \"Nel camino\", mostraben un planeamientu nuevu na manera de concebir el llinguaxe espresivu, qu'en nada recordaba la pintura cola que se diera a conocer. El protagonismu espresivo ten\u00edalu la materia, mientres el xestu y el signu se manifestaben con gran econom\u00eda de medios. \nNesta mesma llinia de trabayu, present\u00f3 al a\u00f1u siguiente \"Un hombre desmemoriado\", na galer\u00eda L.A. de Xix\u00f3n, si bien se fac\u00eda patente una depuraci\u00f3n formal qu'estremaba el sent\u00edu constructivu. \nNel a\u00f1u 2000 espuso na galer\u00eda V\u00e9rtice, d'Uvi\u00e9u, tornando a la so pasi\u00f3n orixinal, a la pintura n'est\u00e1u puru. Con tres colores b\u00e1sicos: negru, blancu y collor\u00e1u, resalta la enerx\u00eda que'l espresionismu astractu llogr\u00f3 introducir na pintura contempor\u00e1nea, combinando la rotundid\u00e1 de la aici\u00f3n como toma de postura, non mediatizada pola raz\u00f3n. \nKely fizo esposiciones en munches galer\u00edes espa\u00f1oles y n'otres ciudaes europees, como Par\u00eds, Bruxeles o Lisboa y participa habitualmente na feria ARCO."}
{"id": "32681", "revid": "43102", "url": "https://ast.wikipedia.org/wiki?curid=32681", "title": "Ricardo Mojard\u00edn", "text": "Ricardo Mojard\u00edn ye un pintor, grabador y autor d'instalaciones asturianu. \nMojard\u00edn fizo esposiciones individuales nuna buena riestra de ciudaes espa\u00f1oles n'Asturies, Madrid, Bilbao, Barcelona, Teruel, Lugo, Marbella, La Coru\u00f1ay Girona asina como nel estranxero, Pau y Tarbes (Francia) y Quitu (Ecuador) participando en feries d'arte y esposiciones coleutives n'Europa, Am\u00e9rica del Sur, Estaos Xun\u00edos, Canad\u00e1 y Xap\u00f3n. Recibi\u00f3 numberosos premios de pintura y grabao, ente otros el Premiu de Pintura de la Xunta Xeneral del Princip\u00e1u d'Asturies y el Premiu Nacional de Grab\u00e1u del Mus\u00e9u del Grab\u00e1u Espa\u00f1ol Contemporaneu. La so obra ta presente en diversos museos y instituciones p\u00fabliques y privaes d'Europa, Am\u00e9rica y Xap\u00f3n.\nBiograf\u00eda.\nAunque naci\u00f3 en Bual, tresllad\u00f3se cola familia a vivir a Les Vegues (Corvera) y nel institutu foi alumnu d'otru pintor asturianu, Vicente Santar\u00faa que descubri\u00f3 en Ricardo les sos cualidaes art\u00edstiques. Posteriormente pasar\u00eda pola Escuela d'Artes y Oficios d'Avil\u00e9s.\nPreviamente a dedicase a l'activid\u00e1 art\u00edstica, Ricardo Mojard\u00edn trabay\u00f3 d'aprendiz n'Ensidesa onde entr\u00f3 con diecis\u00e9is a\u00f1os.\nDende finales de los a\u00f1os 90, recurriendo a una audaz y ir\u00f3nica xeneralizaci\u00f3n de los c\u00f3digos est\u00e9ticos, les pintures, grabaos yinstalaciones de Ricardo Mojard\u00edn mu\u00e9vense nun suxerente y personal tri\u00e1ngulu d'interrellaciones llend\u00e1u pola historia del arte, el ser humanu y el restu de los animales. A pesar d'ello, son siempre estos \u00faltimos los que tienen el papel protagonista, nunes ocasiones por ser los destinatarios casi esclusivos de les obres espuestes (\"Autorretratos na cuadra\", 1992; \"Durero en La Mesa\", 1998; \"Una Historia del Arte pa vaques\", 2002; \"Arqueolox\u00eda pa cascoxos\", 2002, etc.) y n'otres por ser el modelu represent\u00e1u nes mesmes (\"Karmanimal-retratos\", 2003; \"Karmanimal-muuu\", 2004, \"Karmanimal-Acuarium\", 2005; \"Karmanimal-en El Prado\", 2005/2006; o \"Cave canem\", 2007/08). En toes estes series Ricardo Mojard\u00edn dil\u00ed les fronteres ente humanid\u00e1 y animalid\u00e1, entre lo racional y lo irracional, cuestiona mordazmente l'apropiaci\u00f3n n'esclusiva poel \"homo-sapiens\" de conceptos como sensibilid\u00e1 art\u00edstica, cultura o espiritualid\u00e1, y invita a reflexonar sobre l'arrogancia y la prepotencia del ser humanu nes sos rellaciones tanto col propiu arte como colos dem\u00e1s seres vivos."}
{"id": "32682", "revid": "37624", "url": "https://ast.wikipedia.org/wiki?curid=32682", "title": "Emilia Pardo Baz\u00e1n", "text": "Emilia Pardo Baz\u00e1n foi una escritora espa\u00f1ola.\nFia \u00fanica de don Xos\u00e9 Pardo Baz\u00e1n y Mosquera y de do\u00f1a Amalia de la R\u00faa Figueroa y Somoza, recibe una educaci\u00f3n esmer\u00e1. Naci\u00f3 n'A Coru\u00f1a, ciud\u00e1 que siempre apaez nes sos noveles col nome de \"Marineda\".\nEn 1881 publica\u00a0Un viaje de novios, onde cunta les experiencies d'un viaxe a Francia, y esi branu, en Meir\u00e1s, acaba\u00a0San Franciscu de As\u00eds, ya embaraz\u00e1 de la so segunda fia, Carmen. El pr\u00f3logu d\u00b4\u00a0Un viaje de novios\u00a0ye perimportante pa comprender lo que ye\u2019 l naturalismu na obra d'Emilia Pardo Baz\u00e1n, asina como la serie d'art\u00edculos que publica ente 1882 y 1883 col t\u00edtulu de\u00a0La cuesti\u00f3n palpitante.\nLes obres m\u00e1s importantes son: "}
{"id": "32683", "revid": "43102", "url": "https://ast.wikipedia.org/wiki?curid=32683", "title": "Estilu Chen de tai chi chuan", "text": "L\u2019Estilu Chen de tai chi chuan (\u9673\u5f0f\u592a\u6975\u62f3) ye\u2019l m\u00e1s antiguu y el padre de los cinco estilos tradicionales de Tai Chi Chuan. Ye\u2019l tercer estilu en cuantes a popularid\u00e1 en tol mundu. L\u2019estilu de la familia Chen carauter\u00edzase poles postures m\u00e1s baxes, polos sos \u201cenduvellamientos de seda\u201d (\"chan si jin\") y polos sos puxones esplosivos (\"fa jin\").\nAniciu.\nLes respuestes a la cuesti\u00f3n del aniciu del Tai Chi Chuan varien seg\u00fan los espertos, y dan llugar a alderiques d'escueles y estilos.\nSicas\u00ed, el fundador xeneralmente reconoc\u00edu ser\u00eda Chen Wanting (1600-1680), perteneciente a la novena xeneraci\u00f3n del llinax de Chen Bu. Vivi\u00f3 a mediaos del sieglu XVII na aldea de Chenjiagou (distritu de Wenxian, provincia de Henan, en China), onde s\u2019atopen los primeros escatafinos hist\u00f3ricos de la so esistencia n\u2019anales escritos. Un orixe m\u00e1s m\u00edticu manga la so fundaci\u00f3n al sieglu XII o al XV, al ermita\u00f1u tao\u00edsta Zhang Sangfen.\nEl nome, ent\u00f3s, del estilu cu\u00e9yese de la familia Chen.\nOtramiente consid\u00e9rase que l'estilu Chen ta nel orixe del estilu Yang. L\u2019estilu Wu ye descendiente del Yang, y el Sun provi\u00e9n del Yang y del Chen.\nSeg\u00fan los historiadores chinos, tanto t\u00e9uniques de Kung fu] de delles escueles de la d\u00f3mina, como t\u00e9uniques terap\u00e9utiques (Tuna, trabayu respiratoriu, y Daoyin, arte de la llarga vida, con or\u00edxenes hist\u00f3ricos certificaos nel sieglu V), axuntar\u00edense na creaci\u00f3n del Tai Chi Chuan.\nPrincipios t\u00e9unicos.\nL\u2019estilu Chen tradicional caltuvo de xuru un esp\u00edritu marcial m\u00e1s evidente que\u2019l que pue atopase nos estilos derivaos d'\u00e9l. Tien sobre too dos elementos distintivos: el \u201cchansi jin\u201d y el \u201cfa jing\u201d.\nEl chansi jin ye una forma particular d'usar la fuercia, a travi\u00e9s de movimientos n\u2019espiral. Dizse que la fuercia flui pel cuerpu como un filu de seda que s\u2019enrolla y se desenrolla del capullu. En particular el chansi jin funciona con un efeutu de ll\u00e1tigu sobre cualesquier enerx\u00eda empobinada a la so escontra, que camuda per aciu de la circularid\u00e1 la direici\u00f3n del puxu recib\u00edu del oponente. Col env\u00eds de facese con esti principiu codific\u00e1ronse cinco exercicios qu'hai que completar de sigu\u00edo hasta algamar la capacid\u00e1 d'actuar en trayeutories circulares. Estos exercicios ll\u00e1mense tami\u00e9n \"chansi jin\".\nEl fa jing ye una t\u00e9unica pa usar la fuercia interna (\u52b2, jin) d'una manera esplosiva, per mediu de la coordinaci\u00f3n de la respiraci\u00f3n col movimientu, qu'ha tar mui relax\u00e1u. El chi, allug\u00e1u davezu nel dantian, a travi\u00e9s de la coordinaci\u00f3n de los movimientos flui peles estremidaes al env\u00eds de llegar al cabu (manes, pies, costazos, etc) y surdir xenerando una fuercia muncho mayor que la simple fuercia muscular.\nMetodolox\u00eda.\nLes arb\u00edes tradicionales de deprendimientu del estilu Chen de Tai Chi Chuan son sobre too tr\u00e9s: los exercicios b\u00e1sicos, les formes (\"taolu\") y les \u201cmanes qu'emburrien\u201d (\"tuishou\").\nLos primeros son secuencies prefixaes de movimientos, coles que\u2019l cuerpu s\u2019aveza a movese acordies colos principios d'esti arte marcial, arriendes de fortalecese. Recordemos los cinco \"chansi jin\".\nLos segundos, los \"taolu\", nos que se basa principalmente la pr\u00e1utica del estilu, combinen los principios xenerales nuna secuencia ordenada d'aiciones circulares qu'aprienden a los alumnos a enfotase nel propiu cuerpu, la propia enerx\u00eda y el propiu equilibriu. Poro, el deprendimientu de les formes rique munchos a\u00f1os d'estudiu y exercitamientu. Nel estilu Chen recu\u00e9yense les dos formes principales: Di yi Lu y Er Lu.\nEstr\u00e9mense dos versiones de \"Di yi lu\":\nNestes formes la secuencia tien los mesmos movimientos y los xestos son calcaos, pero la utilizaci\u00f3n (aplicaciones marciales) de los movimientos ye davezu bien diferente.\nHai tami\u00e9n mui bien delles \u201cformes de s\u00edntesis\u201d, atalantaes xeneralmente pa la competici\u00f3n o como elementu pedag\u00f3xicu (creaes por dellos maestros contempor\u00e1neos como Wang Xian, Chen Zheng Lei, Chen Xiao Wang...)\nEnsin embargu l'estudiu de los 15 primeros movimientos del \"Di yi lu\" ye la base del trabayu. At\u00f3pense nestos 15 primeros movimientos tolos principios y cambeos (direiciones) que se desenrollen de sigu\u00edo na forma. Tami\u00e9n se diz que\u2019l primer movimientu (El Guardia Celestial Maya\u2019l Morteru) ye la \u201cbase de la base\u201d, y que ye imprescindible pa una bona progresi\u00f3n executalu correutamente primero de siguir.\nTradicionalmente, s\u00f3lo dempu\u00e9s de dominar bien el Di yi lu se pue escomenzar el deprendimientu del tuishou y de les armes (espada, sable, llanza llarga, palu, alabarda...), y del Er lu pao chui\nLa segunda secuencia, \"Er lu\", ye carauter\u00edstica del estilu Chen (nun l'hai asemeyada n\u2019otros estilos). Tr\u00e1tase d'un trabayu \u201cesplosivu\u201d, qu'amuesa a les clares l'orixe y el trabayu marcial. La diferencia ente les dos secuencies a mano vac\u00eda pue resumise d'esta miente:\nLo que significa que l'estudiu de la primer secuencia ye una escucha (intenci\u00f3n) llevada al interior (trabayu proprioceutivu), mientres que la segunda secuencia faise pa llevar la intenci\u00f3n al esterior (l'aplicaci\u00f3n marcial).\nEn tercer llugar ta'l Tuishou, del que se diz que ye\u2019l \"tercer taolu\", porque tami\u00e9n ye una secuencia codificada en distintos niveles, y que pue trabayase solu. Les \u201cmanes qu'emburrien\u201d son un conxuntu d'exercicios atalantaos como sistema did\u00e1uticu de preparaci\u00f3n pal combate llibre (Sanshou). La execuci\u00f3n d'estos exercicios desarrolla munches cualidaes, en primer llugar la suavid\u00e1 y la capacid\u00e1 de \"ceder\", que ye utilizar la fuercia del contrariu a favor de nueso y ensin oponer resistencia. Los principios b\u00e1sicos d'esta pr\u00e1utica son: espander, tirar, estrangular, achaplar.\nNeto qu'en munches artes marciales chines, tami\u00e9n nel Tai Chi Chuan hai formes con armes. Les armes tradicionales que m\u00e1s s\u2019usen son la espada, el sable, l'alabarda o \u201cguandao\u201d, y la llanza. \nLa pr\u00e1utica del Tai Chi Chuan] como arte marcial rique polo xeneral munchos a\u00f1os d'estudiu.\nFilosof\u00eda.\nAnque los or\u00edxenes hist\u00f3ricos del Tai Chi Chuan afonden na filosof\u00eda del Budismu (dada la vecind\u00e1 xeogr\u00e1fica y estil\u00edstica col templu de Shaolin) col tiempu esti arte atraxo munchos aspeutos del Tao\u00edsmu.\nEl mesmu nome, taijiquan, apella al conceutu d'un principiu supremu (\u592a\u6781, taiji) que pue identificase col Dao (\u9053).\nUn s\u00edmbolu clave d'esti arte marcial ye de fechu\u2019l taijitu (\u592a\u6781\u56fe), famosu diagrama que representa un c\u00edrculu dixebr\u00e1u en dos formes, asemeyaes a pexes, una blanca y otra negra. Estes figures simbolicen el Yin y el Yang, los dos polos opuestos pero complementarios de la cosmogon\u00eda tao\u00edsta.\nAsina que tolos movimientos del Tai Chi Chuan siguen l'alternancia de los contrarios, y esti mou d'actuar constit\u00fai tami\u00e9n la base del sistema marcial: nun hai necesid\u00e1 d'oponese \u201cdafechu\u201d a un ataque, sin\u00f3n qu'hai que ceder, emplegando la fuercia del contrariu en ventaya d'\u00fan.\nEl Tai Chi Chuan tami\u00e9n se basa na sabidur\u00eda de la medicina tradicional china, utilizando los conceutos de la \"enerx\u00eda vital\" (\u6c14, qi) y de los \"meridianos\" (\u201cnadi\u201d)."}
{"id": "32684", "revid": "10224", "url": "https://ast.wikipedia.org/wiki?curid=32684", "title": "Estilu Chen", "text": ""}
{"id": "32685", "revid": "37624", "url": "https://ast.wikipedia.org/wiki?curid=32685", "title": "Fortaleza Esporte Clube", "text": "El Fortaleza Esporte Clube ye un club de f\u00fatbol de Brasil, de la ciud\u00e1 de Fortaleza. Fund\u00f3se'l 18 d'ochobre de 1918."}
{"id": "32686", "revid": "37624", "url": "https://ast.wikipedia.org/wiki?curid=32686", "title": "Viva la xente minera", "text": "Viva la xente minera ye una tonada asturiana, que foi interpretada por bien de cantadores como Xuacu'l de Sama, El Presi, Vicente D\u00edaz, An\u00edbal Corujo Men\u00e9ndez, Silvino Arg\u00fcelles, Gerardo Orviz, Mar\u00eda S\u00e1nchez Blanco, etc. La lletra del cantar diz asina:"}
{"id": "32687", "revid": "28171", "url": "https://ast.wikipedia.org/wiki?curid=32687", "title": "Espolique", "text": "Espolique foi una revista de c\u00f3mic, con formatu de peri\u00f3dicu, asoleyada y dirixida por Isaac del Rivero Sr. que s'edit\u00f3 en Xix\u00f3n en 1978. Al a\u00f1u siguiente entam\u00f3 a publicase selmanante como suplementu d'una cadena de peri\u00f3dicos a lo llargo de dos a\u00f1os.\nEl peri\u00f3dicu asooleyaba obra d'autores espa\u00f1oles fundamentalmente (\"JAN\", Juan Arranz, y m\u00e1s otros) y ten\u00eda una difusi\u00f3n d'\u00e1mbitu estatal."}
{"id": "32688", "revid": "28171", "url": "https://ast.wikipedia.org/wiki?curid=32688", "title": "Televisi\u00f3n en Lituania", "text": "La televisi\u00f3n foi introducida en Lituania en 1957. La siguiente ye una llista de les cadenes de televisi\u00f3n qu'emiten en Lituania. "}
{"id": "32689", "revid": "37624", "url": "https://ast.wikipedia.org/wiki?curid=32689", "title": "Radio y Televisi\u00f3n Nacional de Lituania", "text": "Lietuvos nacionalinis radijas ir televizija (n'asturianu, \"Radio y Televisi\u00f3n Nacional Lituana\") ye l'ente p\u00fablicu de radio y televisi\u00f3n de Lituania. Foi fundada'l 30 d'abril de 1957. Angua\u00f1o xestiona tres emisores de radio y tres canales de televisi\u00f3n. Forma parte de la Xuni\u00f3n Europea de Radiodifusi\u00f3n dende 1993.\nHistoria.\nLa radio p\u00fablica lituana entam\u00f3 les sos emisiones el 12 de xunu de 1926 dende Kaunas, la capital del pa\u00eds naquella d\u00f3mina, con una programaci\u00f3n basada en boletinos informativos y m\u00fasica. Mientres la Segunda Guerra Mundial los estudios fueron ocupaos poles tropes sovi\u00e9tiques y nazis, hasta que'l pa\u00eds foi finalmente anexon\u00e1u pola Xuni\u00f3n Sovi\u00e9tica en 1945. Un a\u00f1u dempu\u00e9s empecipi\u00e1ronse les tresmisiones d'un serviciu internacional de radio y en 1956 cre\u00f3se una segunda emisora dedicada a la m\u00fasica.\nEl 30 d'abril de 1957 empezaron les emisiones regulares de la televisi\u00f3n lituana. En xunu del mesmu a\u00f1u, la rep\u00fablica socialista integr\u00f3 los servicios p\u00fablicos de radio y televisi\u00f3n nuna \u00fanica empresa nomada 'Comit\u00e9 de Radio y Televisi\u00f3n' y tuvo controlada peles autoridaes. En 1958 punx\u00e9ronse en marcha los servicios informativos televisaos y la canal consolid\u00f3se gracies a la producci\u00f3n propia. A partir de 1975 emiti\u00f3se programaci\u00f3n en color.\nCola independencia de Lituania de la Xuni\u00f3n Sovi\u00e9tica, la empresa de radiodifusi\u00f3n p\u00fablica camud\u00f3'l so nome pol de Radio y Televisi\u00f3n Lituana (LRT). El 13 de xineru de 1991, efeutivos del ex\u00e9rcitu sovi\u00e9ticu ocuparon la sede de LRT y la torre de televisi\u00f3n de la capital, Vilnius, nuna aici\u00f3n que remat\u00f3 cola muerte de trece persones. Les instalaciones permanecieron baxo'l control del ex\u00e9rcitu rusu mientres 222 d\u00edes, hasta que Lituania foi reconocida internacionalmente como est\u00e1u soberanu. El 1 de xineru de 1993, LRT foi almitida na Xuni\u00f3n Europea de Radiodifusi\u00f3n.\nEl grupu punxo en marcha un sitiu web nel a\u00f1u 2000, y en 2003 cre\u00f3 una segunda canal de televisi\u00f3n d'\u00e1mbitu cultural que se llam\u00f3 LRT2 (angua\u00f1o LRT Kult\u016bra). En 2007 punxo en marcha la tercera emisora de radio y una canal internacional de televisi\u00f3n, LTV World (angua\u00f1o LRT Lituanica), disponible n'Europa y Am\u00e9rica al travi\u00e9s del sat\u00e9lite. En xunetu de 2012 la empresa camud\u00f3'l so nome pol de Radio y Televisi\u00f3n Nacional de Lituania y unific\u00f3 toles sos marques so les sigles LRT."}
{"id": "32691", "revid": "43102", "url": "https://ast.wikipedia.org/wiki?curid=32691", "title": "Ventura \u00c1lvarez Sala", "text": "Ventura \u00c1lvarez Sala Vigil foi un pintor asturianu.\nBiograf\u00eda.\nFizo los estudios primarios y foi aprendiz de pintor d'oficiu nel taller d\"'El Vizca\u00edno\". March\u00f3 a Madrid hacia 1890, onde pa poder subsistir dibuxaba retratos al carb\u00f3n. Foi disc\u00edpulu de Manuel Ojeda y alumnu de la Escuela Superior de Belles Artes. Diose a conocer concurriendo a les Esposiciones Nacionales celebraes en Madrid. Na de 1892 present\u00f3'l so cuadru \"Naufragio en las costas de Gij\u00f3n\"; na de 1895 consigue una menci\u00f3n honor\u00edfica pol so autorretratu \"En el estudio\"; na de 1897 ye tercera medaya pola so obra \"\u00a1Todo a babor!\"; na de 1899 ye tami\u00e9n tercera medaya pol so trabayu \"La rifa de la xata\", y el so cuadru \"El contraste\" ye propuestu pa una condecoraci\u00f3n na de 1901. Collabor\u00f3 como ilustrador na revista Blanco y Negro.\nEl Casino de Xix\u00f3n concedi\u00f3-y una beca. March\u00f3 a Roma, onde envi\u00f3 al concursu de pensionaos pola Escuela Superior de Belles Artes de Madrid un cuadru baxo'l lema oblig\u00e1u de \"La familia de un anarquista el d\u00eda enantes de la ejecuci\u00f3n\", consider\u00e1u ente los dos meyores presentaos a la convocatoria, pero non ye premi\u00e1u. Regres\u00f3 a Xix\u00f3n y estableci\u00f3 un estudiu en Somi\u00f3. Col cuadro \"La promesa\" (una escena d'un grupu de pescadores n'aici\u00f3n de gracies dibux\u00e1ndose al fondo la ermita de La Providencia, de Xix\u00f3n) concurri\u00f3 a la Esposici\u00f3n Nacional de Belles Artes de 1904, y adquir\u00edu por Aureliano de Beruete pal Mus\u00e9u d'Arte Modernu, consigue una medaya d'oru na Esposici\u00f3n Internacional de M\u00fanich, en 1905. Esta obra permaneci\u00f3 nel Mus\u00e9u d'Arte Modernu hasta 1932, a\u00f1u nel que foi enviada a la Diputaci\u00f3n Provincial d'Uvi\u00e9u pa dep\u00f3situ, pudiendo vese angua\u00f1o nel Mus\u00e9u de Belles Artes d'Asturies. Con cuadros d'asuntu asturianu concurre a les exposiciones nacionales de 1906, 1908 (na que'l so llenzu \"Emigrantes\" ye segunda medaya), 1910, tami\u00e9n segunda medaya con \"Asturias\", 1912 y 1915, na que se-y concede primera medaya por \"Ganar\u00e1s el pan\".\nDestac\u00f3 especialmente como retratista, y pola so fecha de nacimientu pue ser consider\u00e1u de la mesma xeneraci\u00f3n de Nicanor Pi\u00f1ole y Evaristo Valle.\nN'Asturies ye posible ver la obra de Ventura \u00c1lvarez Sala nos museos de Belles Artes d'Uvi\u00e9u y el Xovellanos de Xix\u00f3n (onde s'esp\u00f3n unu de les sos obres m\u00e1s populares, \"Pescadores de mariscu\", de 1912)."}
{"id": "32692", "revid": "37624", "url": "https://ast.wikipedia.org/wiki?curid=32692", "title": "Telesforo Cuevas", "text": "Telesforo Fern\u00e1ndez Cuevas y Garc\u00eda de la Mata foi un pintor asturianu.\nBiograf\u00eda.\nPintor desigual, al que la bohemia y la miseria llevaron a la realizaci\u00f3n de munchos cuadros mal trabayaos y muncho peor remuneraos, pero al llau de los que dex\u00f3 otros impecables, nos que'l paisaxe asturianu, xeneralmente de los alredores d'Uvi\u00e9u y del Nal\u00f3n, retr\u00e1tase con xusteza de dibuxu, de lluz y de color.\nNun-y faltaron a Cuevas na so ne\u00f1ez nin la discreta posici\u00f3n econ\u00f3mica nin la educaci\u00f3n que recibieron los sos otros hermanos, dibuxantes y pianistes de calid\u00e1; nin-y falt\u00f3'l ci\u00f1u a la so persona y los afalagos a la so obra. Vio c\u00f3mo los sos cuadros yeren calificaos de \"fermos\u00edsimos\"; el so gustu d'\"irreprochable\", la so persona d'\"eminente\" y de \"gran pintor asturianu\"; pero ning\u00fan est\u00edmulu pudo col so desorden bohemiu nos ochenta y cinco a\u00f1os que vivi\u00f3 hasta la so muerte nel Hospital Provincial d'Asturies.\nLos sos dos grandes amores, l'Asturies a la que retrat\u00f3 en bien d'ocasiones, y la comida, que paez que-y falt\u00f3 n'abondes ocasiones, son el motivu nel que s'ispiran los sos cuadros. Paisaxes y bodegones; bodegones con tou x\u00e9neru de carnes, frutes, g\u00fcevos, pescaos y panes; y, naturalmente, botellones y vasos de vino.\nCu\u00e9ntense, probablemente, por cientos los cuadros (buenos unos, malos otros) y los dibuxos que Cuevas dex\u00f3 espard\u00edos per Asturies. Ente los dibuxos, el m\u00e1s conoc\u00edu, ensin dulda, ye'l que public\u00f3 d'El Carbay\u00f3n en La Ilustraci\u00f3n Gallega y Asturiana de 10 de payares de 1879. Nel Mus\u00e9u de Belles Artes d'Asturies mu\u00e9strense tres de los meyores cuadros de Cuevas: \"El r\u00edu Nal\u00f3n al so pasu per Les Caldes\", \"Caser\u00edo asturiana\" y \"Bodeg\u00f3n de Llastres\"."}
{"id": "32693", "revid": "43102", "url": "https://ast.wikipedia.org/wiki?curid=32693", "title": "Estilu Yang de tai chi chuan", "text": "L\u2019estilu Yang de tai chi chuan ye dientro d'esti arte\u2019l m\u00e1s popular y el m\u00e1s prautic\u00e1u angua\u00f1o nel mundu, y el segundu m\u00e1s antiguu de los cinco estilos familiares principales del Tai Chi Chuan.\nHistoria.\nLa familia Yang entam\u00f3 a rellacionase col estudiu del tai chi chuan a primeros del sieglu XIX. El fundador del estilu Yang foi Yang Luchan, tami\u00e9n conoc\u00edu como Yang Fukui (1799\u20131872), qu'estudi\u00f3 con Chen Changxing dende 1820. Yang converti\u00f3se en maestru reconoc\u00edu, y de resultes la so espresi\u00f3n del tai chi chuan principi\u00f3 a conocese como l'estilu Yang, qu'hab\u00eda llevar direuto al desendolcu d'otros tres estilos principales de tai chi chuan. Yang Luchan (y hai quien diz que l'arte del tai chi chuan en xeneral) algam\u00f3 nomad\u00eda per aciu de que lu contratara la familia imperial china pa ense\u00f1ar tai chi chuan a los guardies imperiales del batall\u00f3n de palaciu en 1850, una posici\u00f3n que caltuvo hasta la so muerte.\nYang Luchan tresmiti\u00f3 l'arte a:\nYang Chengfu quit\u00f3 l'en\u00e9rxicu \"Fa-jing\" (\u767c\u52c1 lliberaci\u00f3n de poder) de la forma de mano en solitario, asina como\u2019l saltu enerx\u00e9ticu, patiar, y otros movimientos bruscos al env\u00eds de centrase nel \"Ta Chia\" (\u5927\u67b6 \"estilu d'estructura grande\"), pero dex\u00f3los nes formes d'armes (espada, sable, palu y llanza). La forma de mano tien movimientos lentos, regulares, espand\u00edos y suaves que presten a los prauticantes en xeneral. D\u2019esta miente Yang Chenfu ye\u2019l m\u00e1ximu responsable d'estandarizar y popularizar l'estilu Yang de tai chi chuan tan ampliamente prautic\u00e1u angua\u00f1o.\nFormes curties.\nDizse que les formes curties de Cheng Man Ching (Zheng Manquing) y la Comisi\u00f3n China de Deportes deriven de formes de la familia Yang, masque nun seya reconoc\u00edu como tai chi chuan de la familia Yang polos actuales maestros de la familia. Les families Chen, Yang y Wu promueven agora les sos propies formes acurtiaes de demostraci\u00f3n en visu a les competiciones.\nYang Chengfu tami\u00e9n desendolc\u00f3 la so propia versi\u00f3n acurtiada de la forma llarga yang en visu a poder aprendela m\u00e1s f\u00e1cilmente a los estudiantes actuales que tienen una vida moderna perocupada. Magar que la encurtiara, Yang Chengfu foi a caltener la esencia de la forma llarga de Yang. \nReci\u00e9n, el gobiernu chinu tami\u00e9n encarg\u00f3 formes curties de 16 movimientos de ca\u00fan de los cinco estilos principales. Anque les \"Formes de 16\" ense\u00f1\u00e1ronse una temporada, toles families present\u00e1ronles como un tou a los asistentes del Primer Aconceyamientu Internacional de Tai Chi Chuan en Nashville, Tennessee, en xunetu del 2009.\nCarauter\u00edstiques.\nEl Tai Chi Chuan consiste sobre too n\u2019estudiar un conxuntu de movimientos llam\u00e1u secuencia o \u201cforma\u201d, que ye obligao realizar siempre en combinaci\u00f3n con una respiraci\u00f3n acionada. Ente les carauter\u00edstiques principales t\u00e1n la lentit\u00fa, la circularid\u00e1, la suavid\u00e1 y l'harmon\u00eda de los movimientos. Nun se riquen dotes o habilidaes f\u00edsiques especiales en cuantes que ye la disciplina la que s\u2019adauta al prauticante (calteniendo sicas\u00ed los puntos clave nel cam\u00edn de la pr\u00e1utica) y non al aviesu. La pr\u00e1utica del Tai Chi Chuan procura al organismu una restrayada de beneficios tanto f\u00edsicos como s\u00edquicos. A nivel f\u00edsicu, el camb\u00e9u lentu, control\u00e1u y continuu de la postura trai arrey\u00e1u, ensin dulda, un ameyoramientu del equilibriu y del sistema articular en conxuntu, asina como induldables beneficios nel planu respiratoriu. Ameyoramientos asemeyaos cinquen al componente sicol\u00f3xicu de la persona, que tien d'algamar un est\u00e1u mental siempre relax\u00e1u.\nL\u2019estilu Yang de tai chi chuan calti\u00e9n toles carauter\u00edstiques d'ataque y defensa (golpes col pu\u00f1u, mano abierta, pataes, palanques) del arte marcial que ye, pero estes foron atapaes cuciamente pa facelu, a primer vista, asemey\u00e1u a una ximnasia. Al efeutu los movimientos exec\u00fatense de forma lenta y regular, pero la so aplicaci\u00f3n ha ser r\u00e1pida y esplosiva, dexando al contrariu ensin posibilid\u00e1 de contratacar. Diz una vieya sentencia del Tai Chi Chuan: \"si \u00e9l nun se mueve yo nun me muevo, pero si \u00e9l ataca yo llego primero\". Nos niveles altos, por mor de que nun s\u2019usa la fuercia muscular sin\u00f3n la enerx\u00eda interno, ta tami\u00e9n previsto estudiar los puntos de presi\u00f3n o zones febles. Ye la combinaci\u00f3n natural d'un arte marcial y un m\u00e9todu pa caltener una sal\u00fa bona. Al mesmu tiempu coordina y alterna movimientos abegosos con otros m\u00e1s cenciellos, y esta combinaci\u00f3n ama\u00f1osa permite que\u2019l prauticante se sienta a los sos deleres, inclusive cuando la forma s\u2019executa una vuelta tres d'otra. Ad\u00e1utase a toles edaes y nun precisa capacidaes especiales, siendo pa satisfacer munches necesidaes estremaes. La so pr\u00e1utica apareya beneficios por dem\u00e1s, tanto dende\u2019l puntu de vista enerx\u00e9ticu-postural como dende l'aplicativu-marcial.\nEn fin y en pos, ye una disciplina que si se prautica lentamente convi\u00e9rtese nuna perfeuta ximnasia sicof\u00edsica pero que, prauticada con velocid\u00e1 y utilizando la enerx\u00eda interno tami\u00e9n de forma esplosiva, ye un arte marcial."}
{"id": "32694", "revid": "10224", "url": "https://ast.wikipedia.org/wiki?curid=32694", "title": "Estilu Yang", "text": ""}
{"id": "32695", "revid": "470", "url": "https://ast.wikipedia.org/wiki?curid=32695", "title": "Uncomplicated Firewall", "text": ""}
{"id": "32700", "revid": "28171", "url": "https://ast.wikipedia.org/wiki?curid=32700", "title": "Nemesio Lavilla", "text": "Nemesio Lavilla foi un pintor asturianu.\nBiograf\u00eda.\nDende ne\u00f1u sinti\u00f3 inter\u00e9s pola pintura. En 1874 fizo la so primera esposici\u00f3n art\u00edstica. Depu\u00e9s, curs\u00f3 estudios na Academia de Belles Artes d'Uvi\u00e9u. En 1885 tresllad\u00f3se a la \"Escuela Especial de Pintura, Escultura y Grabado\" de Madrid, na que foi premi\u00e1u nos sos estudios. Foi unu de los disc\u00edpulos predilectos del paisaxista belga Carlos Haes. En 1887 particip\u00f3 na Esposici\u00f3n de Belles Artes de Madrid col paisaxe xixon\u00e9s \"Orielles del Piles\". En 1887 espuso de forma individual nel Aten\u00e9u de Xix\u00f3n. Algam\u00f3 pola so obra la medaya de San Fernando. Posteriormente, sigui\u00f3 concurriendo a delles esposiciones d'\u00e1mbitu nacional y local. Cultiv\u00f3 tolos x\u00e9neros, si bien siempre prefiri\u00f3'l paisaxe. En Xis\u00f3n hai una calle col so nome.\nFoi, a lo llargo de munchos a\u00f1os, profesor de dibuxu en Xix\u00f3n. La so obra ta representada nel Mus\u00e9u de Belles Artes d'Asturies."}
{"id": "32701", "revid": "43102", "url": "https://ast.wikipedia.org/wiki?curid=32701", "title": "Aquitania", "text": "Aquitania (en franc\u00e9s \"Aquitaine\", en gasc\u00f3n y occitanu \"Aquit\u00e0nia\", n'eusquera \"Akitania\"); antiguamente Guyena, \"Guyenne\", ye'l nome que recibi\u00f3, a lo llargo de la historia, per delles partes del suroeste de l'actual Francia. Angua\u00f1o, correspu\u00e9ndese cola rex\u00f3n francesa ensamada polos departamentos de \"Dordo\u00f1a\", \"Gironda\", \"Landes\", \"Lot\" y \"Garona\" y Pirineos Atl\u00e1nticos."}
{"id": "32703", "revid": "37624", "url": "https://ast.wikipedia.org/wiki?curid=32703", "title": "R\u00edu La Llavandera", "text": "La Llavandera ye un r\u00edu asturianu que \u00f1az cerca Verdera, en Nava. Pasando peles parroquies navetes de Cuenya y Tresali, desemboca nesta \u00faltima nel r\u00edu r\u00edu Viy\u00e1u.."}
{"id": "32704", "revid": "2", "url": "https://ast.wikipedia.org/wiki?curid=32704", "title": "La Llavandera (r\u00edu)", "text": ""}
{"id": "32705", "revid": "28171", "url": "https://ast.wikipedia.org/wiki?curid=32705", "title": "R\u00edu Les Mesties", "text": "El r\u00edu Les Mesties (conoc\u00edu como La Pe\u00f1a en castellanu) ye un r\u00edu asturianu, de Nava. Naz cerca la poblaci\u00f3n de Campanal y desemboca nel r\u00edo Pra nel llugar nom\u00e1u Mol\u00edn de Pra, cerca'l pueblu navetu de Pilo\u00f1eta.\nR\u00edu peque\u00f1u, ye conoc\u00edu meyor polos sus nicios rellacionaos cola industria molinera. Arriendes de los nicios de cuatro molinos d'agua alb\u00eddrense pel so calce les canalizaciones d'anta\u00f1o, saltos d'agua y una presa. Rellacionao con esto, dell\u00e1u del r\u00edu pasa un ruta de senderismu."}
{"id": "32714", "revid": "2", "url": "https://ast.wikipedia.org/wiki?curid=32714", "title": "R\u00edo La Llavandera", "text": ""}
{"id": "32716", "revid": "116", "url": "https://ast.wikipedia.org/wiki?curid=32716", "title": "Canne de combat", "text": "Canne de combat (\u201ccayada de combate\u201d) ye un arte marcial franc\u00e9s qu'emplega como arma una cayada o \"canne\" dise\u00f1ada a costa fecha. La \"Canne de combat\" foi estandarizada nos a\u00f1os 1970 pa la competici\u00f3n deportiva por Maurice Sarry. La \"canne\" ye perllixera, fecha de madera de paganu y daqu\u00e9 grabada. Como proteici\u00f3n ll\u00e9vase un traxe acolch\u00e1u y una m\u00e1zcara d'esgrima.\nHistoria.\nLa \u201cCanne de combat\u201d o \u201cCanne d'arme\u201d ye un productu de la historia y cultura de Francia. Surdi\u00f3 a primeros del sieglu XIX como una disciplina de defensa personal que prauticaron sobre too caballeros de l'alta burgues\u00eda en ciudaes grandes y peligroses como Par\u00eds. Hailos que falen d'un arte marcial franc\u00e9s masque na so codificaci\u00f3n como deporte nun se permita oficialmente esta denomaci\u00f3n. La hestoria de la disciplina ta venceyada al desendolcu de les t\u00e9uniques del box\u00e9u Savate que de primeres usaba sobre too pataes y m\u00e1s tarde, baxo la influyencia de los brit\u00e1nicos, incorpor\u00f3 tami\u00e9n pu\u00f1etazos. Los burgueses entrenaos nes t\u00e9uniques del Savate dominaben la cayada como una manera de lluchar dende daqu\u00e9 distancia, asina como\u2019l \u201ckick boxing\u201d pa la distancia curtia. Los homes de ciud\u00e1 llevaben cayada neto que los llabradores llevaben palu. En realid\u00e1 cayada y palu taben ci\u00f1idamente asociaos en munchos pa\u00edses y cultures.\nLes t\u00e9uniques del \u201cSavate\u201d y la \u201cCanne d'arme\u201d espoxigaron en popularid\u00e1 hasta\u2019l puntu de que les usaron les fuercies militares y policiales hasta la Primer Guerra Mundial. Los millones de vides franceses perd\u00edes na guerra llevaron a la disciplina cuasi a la desapaici\u00f3n. Sicas\u00ed les t\u00e9uniques siguieron ense\u00f1\u00e1ndose nunos pocos clubes de \u201cbox\u00e9u savate\u201d que reabrieron nel periodu d'enteguerres y llograron sobrevivir hasta la Segunda Guerra Mundial. S\u00e1bese d'un grupu que funcion\u00f3 demientres la ocupaci\u00f3n nazi y qu'usaba t\u00e9uniques de cayada pa llevar a cabu asesinatos. Les t\u00e9uniques de llucha con cayada de finales de los a\u00f1os 1950 y nos a\u00f1os 1960 taben influy\u00edes por unos pocos individuos habilidaos que les revivieron.\nDeporte de defensa personal.\nA finales de los a\u00f1os 1970, les t\u00e9uniques de la \u201cCanne d'arme\u201d foron codificaes por Maurice Sarry col env\u00eds de recuperales como deporte. Esto traxo la disciplina que ta g\u00fcei asociada cola \u201cFederaci\u00f3n Francesa de Box\u00e9u Savate\u201d. Xuntamente col enfoque deportivu siguen esistiendo les t\u00e9uniques de defensa personal, por casu la llamada t\u00e9unica \u201cMaestru Lafond\u201d.\nAngua\u00f1o (ochobre del 2008) el deporte \u201cCanne de combat\u201d praut\u00edquenlu mil \u201ccannistes\u201d. El \u201cpalu franc\u00e9s\u201d praut\u00edquenlu unos cientos de \u201cb\u00e2tonniers\u201d o \u201cb\u00e2tonnistes\u201d.\nUsu.\nL\u2019usu de la cayada como arma, seg\u00fan s\u2019ense\u00f1aba nes escueles d'armes, foi codific\u00e1u polos maestros del Savate en visu a que la cayada s\u2019aprendiera como arma de defensa personal. La tradici\u00f3n francesa incl\u00fai t\u00e9uniques de la llucha medieval con palos, sacantes les t\u00e9uniques consideraes como demasiao peligroses pa usales nel deporte. El palu medieval tami\u00e9n ye un arma demasiao pesada como pa usala en competici\u00f3n.\nConque\u2019l so usu perdi\u00f3se y angua\u00f1o la mesma Canne de combat ta desapaeciendo. Sicas\u00ed hai una tradici\u00f3n marcial tresmitida pol maestru suizu Pierre Vigny nel sieglu XIX que s\u2019empleg\u00f3 pa la codificaci\u00f3n t\u00e9unica usando la cayada india a primeros del sieglu XX, formando una tradici\u00f3n dixebrada de la m\u00e1s com\u00fan cayada deportiva que se ve angua\u00f1o en Francia. La cayada, usada primero de sofitu y dempu\u00e9s como complementu del caballeru, tami\u00e9n yera un arma \u00fatil. Una cayada normal pa caminar entra davezu nes llendes de la defensa personal llegal, pero la cayada llastrada (que lleva un pesu de plomu nel cabu) pue considerase arma en dellos marcos llegales.\nRegles.\nNel sistema franc\u00e9s modernu de Canne de combat deportiva, los combates tienen llugar nun ring. La cayada ll\u00e9vase nuna mano, pero\u2019l competidor pue cambiala de mano a lo llargo del combate. Los cayadazos hai que los dar horizontalmente o p'abaxo, y t\u00f3rguense los que vayan espetar o travesar. Les zones oxetivu son les caniyes, el troncu y la cabeza.\nNam\u00e1i cuenten los golpes que se dan cola cayada, y los golpes baxos tienen qu'acompa\u00f1ase d'un movimientu d'arremetedura. El combate g\u00e1nase a los puntos darr\u00e9u que la llixereza de la cayada y la vistimienta proteutora faen imposible\u2019l \u201cK.O\u201d. Danse puntos al estilu, acordies colo acionao de les posiciones corporales na llucha. Penal\u00edzase\u2019l contautu con \u00e1rees torgaes como los brazos. D\u2019esta miente ye posible ganar un alcuentru ensin solmena-y un cayadazu al contrariu, si \u00e9sti atropa penalizaciones.\nPartes de la disciplina.\nLa canne de combat consta d'estes partes:\nCanne.\nLa canne ye la parte mayor de la canne de combat. Cuando faen canne, los cannistes lleven una cayada na mano, vistimienta proteutora y m\u00e1zcara d'esgrima, y tenten de llograr los m\u00e1ximos golpes posibles nel asaltu.\n\u00c1rees que punt\u00faen:\nNa canne hai qu'usar ataques y defenses v\u00e1lidos, combinaos con saltos y reblagos. Nun esiste l'ataque simultaneu, esto ye, si \u00fan de los competidores entama un ataque l'otru tien que lu parar o esquitar, y solamente se permite contratacar dempu\u00e9s de defender. Pue esquitase con un pasu, un saltu o agach\u00e1ndose. La cayada pue llevase na mano derecha o na manzorga, y perm\u00edtese (y af\u00e1lase) cambiar de mano nel asaltu.\nDouble Canne.\nNa double canne los competidores lleven una cayada en cada mano. Tenten de cutir con una y otra mano usando t\u00e9uniques asemeyaes a les de la canne, al tiempu que bloquien y contrataquen. Les dos cayaes permiten un ataque y defensa muncho m\u00e1s r\u00e1pidos.\nB\u00e2ton.\nB\u00e2ton refierse a t\u00e9uniques con palu llargu y b\u00e1sase nos movimientos de la espada llarga medieval y la muleta m\u00e1s llarga de caminar pel campu, ampliaos colos movimientos b\u00e1sicos de la canne.\nCanne d\u00e9fense.\nYe la defensa personal cola canne. La base son los movimientos de la canne, pero tien tami\u00e9n tru\u00f1azos, cuchellaes, paraes y contrataques, llaves a pescuezu y brazos, y lliberaci\u00f3n d'agarres. Na canne d\u00e9fense los oxetivos nun son s\u00f3lo los que punt\u00faen, sin\u00f3n cualesquier parte feble del cuerpu: el coldu, la rodiya, la cara, etc. Ta en constante desarrollu. Nun hai competici\u00f3n de d\u00e9fense, s\u00f3lo t\u00e9uniques en pareya.\nCanne chausson.\nLa canne chausson combina les pataes del Savate con ataques de la cayada de canne.\nT\u00e9uniques.\nAtaques.\nLa canne de combat b\u00e1sase en seis t\u00e9uniques, combinaciones, y otros elementos (saltos, reblagos, cambeos de mano).\nDefenses.\nLa defensa pue ser de parada o d'esquite. L\u2019esquite pue facese con un pasu, un saltu o agach\u00e1ndose. Pero nun esiste l'ataque simultaneu, sin\u00f3n que solamente se pue contratacar dempu\u00e9s de defender. La l\u00f3xica de la canne nun aceuta la teor\u00eda de \u201cllevar un golpe peque\u00f1u al env\u00eds d'enfrentase a un golpe m\u00e1s grande\u201d. Si\u2019l competidor A entama l'ataque y, en cuenta de defendese, el competidor B tami\u00e9n entama un ataque, s\u00edguese la siguiente regla:\nAtaques v\u00e1lidos.\nNam\u00e1i se cuenten los ataques v\u00e1lidos. Un ataque ye v\u00e1lidu si se fai coles t\u00e9uniques descrites m\u00e1s p'arriba, y si:"}
{"id": "32717", "revid": "10224", "url": "https://ast.wikipedia.org/wiki?curid=32717", "title": "La Canne", "text": ""}
{"id": "32720", "revid": "43102", "url": "https://ast.wikipedia.org/wiki?curid=32720", "title": "Pepa Osorio", "text": "Pepa Osorio foi una pintora asturiana. \n= Biograf\u00eda =\nPepa Osorio foi alumna na posguerra del pintor xixon\u00e9s Eugenio Tamayo, foi una artista d'amplia trayeutoria que fizo un buen n\u00famberu d'esposiciones individuales, faciendo un llargu recorr\u00edu per diversos caminos espresivos. Form\u00f3se na tradici\u00f3n del paisaxe asturianu evolucinando m\u00e1s sero hacia un marc\u00e1u espresionismu de motivos relixosos primeramente y sociales depu\u00e9s, pasando per un espa\u00f1\u00edu colorista de los a\u00f1os setenta.\nProfesionalmente retoma la so activid\u00e1 a finales de los cincuenta, pintando paisaxes al oleu influyenciada polos paisaxistes asturianos, pa pasar a retratos infantiles, dalg\u00fan desnudu, dalg\u00fan tema sobre Xix\u00f3n (La rula) y asuntos relixosos.\nDende mediaos de los a\u00f1os sesenta la pintora reflexona sobre los individuos que soporten unes condiciones vitales dif\u00edciles provocaes por una sociedad inxusta. Pinta una serie d'obres refer\u00edes a trabayadores manuales: campesinos, pecadores y mineros, acentuando'l dramatismu de los contenidos representaos y optando por una pl\u00e1stica decididamente espresionista. Cola serie \"Testimonios de nuestro tiempo\", espuesta en 1979 na galer\u00eda Tassili d'Uvi\u00e9u, la pintora renueva el so llinguaxe espresivu, pinta la realid\u00e1 d'una socied\u00e1 dominada poles m\u00e1quines y la inform\u00e1tica, con diversos t\u00edtulos como \"Hacia el automatismo social\", \"La cibern\u00e9tica y lo humano\", \"Hablemos sobre inform\u00e1tica\", \"Robots\", \"Hombres y mentes\", \"Manipuladores del cerebro\". Nos entamos de los a\u00f1os ochenta da por terminada l'anterior etapa y fai una riestra d'obres baxo'l t\u00edtulu d\"'Antropog\u00e9nesis\", nes qu'ilustra la rellaci\u00f3n del ser humanu coel cosmos, l'eternu devenir de la materia y los ciclos de nacimientu y muerte. Nos noventa, trabaya cola realid\u00e1 m\u00e1s inmediata, con noticies difund\u00edes pola televisi\u00f3n o actuaciones p\u00fabliques, que n'ocasiones lleguen a lo grotesco. Nacen ent\u00f3s \"Los Esperpentos\". Xabaces dibuxos a tinta china sobre papel ellaborao a mano, cola mejor tradici\u00f3n de la pintura social: retratos de procesiones, novies ensin esperanza anantes de la boda, toreros, la planeada boda ente dos estatues formen esti retablu cotidianu. La so trayeutoria ta implicada en constantes busques formales y t\u00e9cnicas, ambes espresi\u00f3n d'una sensibilid\u00e1 somorguiada en continues reflexones existenciales.\nEl 7 de setiembre de 2004 a ella y a otres muyeres artistes (Blanca Meru\u00e9ndano Cantalapiedra, Covadonga Romero Rodr\u00edguez, Rosario Areces Gonz\u00e1lez, Mercedes G\u00f3mez Mor\u00e1n, Maruja Moutas Mer\u00e1s y Amparo Cores Ur\u00eda), en representaci\u00f3n de la pl\u00e1stica contempor\u00e1nea asturiana, entreg\u00e1ron-yos la medaya d'Asturies na so categor\u00eda de plata, un reconocimientu al trabayu dif\u00edcil de la primer xeneraci\u00f3n de muyeres creadores pl\u00e1stiques que se vinculen a la vanguardia art\u00edstica asturiana del sieglu XX."}
{"id": "32721", "revid": "28171", "url": "https://ast.wikipedia.org/wiki?curid=32721", "title": "Scheimpflug", "text": "El Principiu de Scheimpflug ye una regla xeom\u00e9trica d'orientaci\u00f3n de planos d'enfoque nun sistema \u00f3pticu, como puede ser nes c\u00e1mares de fotos. La norma vien del nome d'un capit\u00e1n militar d'Austria, Theodor Scheimpflug, que foi'l qu'us\u00f3'l m\u00e9todu y dise\u00f1\u00f3 un aparatu pa correxir deformidaes de perspeutiva nes fotograf\u00edes de l'aviaci\u00f3n.\nOperaci\u00f3n matem\u00e1tica pal c\u00e1lculu de Scheimpflug, como ser\u00eda con lente de 150mm y 30cm de llargor de fuelle: 30\u00b2/15\u00b2 = 900/225 = 4 = 2\u00b2 Ent\u00f3s son 2 Iris de diferencia.\nEntender el principiu de Scheimpflug.\nLo m\u00e1s com\u00fan ye que'l planu de lente, de la imaxe (en celuloide o electr\u00f3nicu) y el planu d'enfoque tean en paralelo. Si una forma plana como'l llau d'un edificiu ta paralela al planu d'imaxe fai que la cara del edificiu tea enfocada. \nSi nun tan en paralelo, escaez l'enfoque. Vese na semeya 1 l'efeutu.\nSi los planos d'imaxe, d'enfoque y de lente coinciden nun puntu imaxinariu, se pue tener un planu d'enfoque sin tar en paralelo. Exemplu na semeya 2.\nYe necesario pa camudar la posici\u00f3n de los planos usar una lente de centru variable en m\u00e1quina reflex o una m\u00e1quina de gran formatu. Esti tipu de m\u00e1quines permiten movimientos de la lente que faen posible enfocar en \u00e1ngulos.\nHistoria.\nFalando del home, Scheimpflug en 1904 escribe esti fen\u00f3menu opticu nuna patente en Reinu Xun\u00edu. Anque Jules Carpentier en 1901 fala n'otra papente d'un efeutu semey\u00e1u emplegau pa correxir la lluz de pasu pol celuloide al papel."}
{"id": "32724", "revid": "43102", "url": "https://ast.wikipedia.org/wiki?curid=32724", "title": "Luis Men\u00e9ndez Pidal", "text": "Luis Men\u00e9ndez Pidal , foi un pintor asturianu.\nYera f\u00edu del maxistr\u00e1u Juan Men\u00e9ndez Fern\u00e1ndez, natural de Payares, y de Ramona Pidal, nac\u00edda en Villaviciosa. Tr\u00e1tase d'una familia inclinada a les artes y lletres, hermanu de Juan y Ram\u00f3n Men\u00e9ndez Pidal y el so f\u00edu Luis, foi un un importante arquiteutu restaurador.\nLa infancia pas\u00f3la en delles ciudaes obligaos polos cambios de residencia de la familia por cuenta de la profesi\u00f3n del maxistr\u00e1u de so padre. Termin\u00f3 los estudios de Derechu na Universid\u00e1 d'Uvi\u00e9u nel 1884, carrera impuesta pol p\u00e1 y\u00e1 que la so vocaci\u00f3n yera la pintura. Depu\u00e9s d'ello ingres\u00f3 na Escuela de Belles Artes de San Salvador d'Uvi\u00e9u y complement\u00f3 colos estudios na Escuela Superior de Pintura de Madrid nel 1885, onde foi disc\u00edpulu d'Alejandro Ferrant. Ampli\u00f3 los estudios n'Italia con beques, residiendo en Roma y estudiando con Jos\u00e9 Villegas Cordero y Francisco Pradilla y en Florencia, ingresando como alumnu na Academia Ussi, hasta la vuelta nel 1888. Nel a\u00f1u 1892 cas\u00f3 con Josefa \u00c1lvarez Santullano y Aramburu, fixando la residencia de forma definitiva en Madrid.\nNel a\u00f1u 1892 cas\u00f3 con Josefa \u00c1lvarez Santullano y Aramburu, fixando la residencia de forma definitiva en Madrid. Na Exposici\u00f3n de 1888 del C\u00edrculu de Belles Artes de Madrid espunxo \"\u00c9xtasis de San Francisco\" y na Exposici\u00f3n Nacional de Belles Artes del 1890 obtuvo medaya de segunda clase col llenzu \"A buen xuez, meyor testigu\", comprando ent\u00f3s la reina rexente Mar\u00eda Cristina d'Habsburgu-Lorena dalguna de les obres. \nNos a\u00f1os 1892 y 1899 obtuvo medaya de primer clase con \"La cuna vac\u00eda\" y \"Salus infirmorun\" respeutivamente. \nComo docente nom\u00e1ronlu profesor de la Escuela Superior d'Artes Industriales de Madrid nel 1900. \nAl a\u00f1u siguiente pas\u00f3 a la Escuela d'Artes y Oficios Art\u00edsticos, a cargu de la disciplina d'Artes Decoratives y Pintura. \nNel 1907 accedi\u00f3 a la c\u00e1tedra de Dibuxu y Ropaxe de la Escuela Superior de Belles Artes de San Fernando, puesto que desempe\u00f1\u00f3 hasta la so xubilaci\u00f3n a los setenta a\u00f1os. Pocos meses depu\u00e9s de retirase fin\u00f3 en Madrid el 4 de febrero del 1932.\nObres.\nLuis Men\u00e9ndez Pidal pue consideraselu como \u00fan de los pintores asturianos m\u00e1s importantes. Los rasgos m\u00e1s destacaos de la so obra ser\u00eden el dominiu del oficiu y l'academicismu, demostrando nes obres un gran inter\u00e9s por tolo asturiano. L'estilu yera mui personal, y taba consider\u00e1u como \u00fan de los meyores colloristes d'Espa\u00f1a.\nEl so estilu yera mui personal, y taba consider\u00e1u como unu de los meyores colloristes d'Espa\u00f1a. Pintor d'historia, pint\u00f3 tami\u00e9n cuadros decorativos y costumistes, demostrando en toos ellos el so gran dominiu de la composici\u00f3n y la t\u00e9unica."}
{"id": "32725", "revid": "43102", "url": "https://ast.wikipedia.org/wiki?curid=32725", "title": "Elizabeth Taylor", "text": "Elizabeth Rosemond Taylor DBE (Hampstead, Londres, Reinu Xun\u00edu; 27 de febreru de 1932-Los Angeles, California, Estaos Xun\u00edos; 23 de marzu de 2011), tami\u00e9n conocida como Liz Taylor, foi una actriz brit\u00e1nica-estauxunidense de cine, teatru y televisi\u00f3n. Desenvolvi\u00f3 n'Estaos Xun\u00edos una carrera art\u00edstica que s'estendi\u00f3 por m\u00e1s de sesenta a\u00f1os, na qu'adquiri\u00f3 popularid\u00e1 principalmente como actriz en pel\u00edcules de Hollywood.\nEl so primer papel nel cine foi en \"There's One Born Every Minute\" (1942) \u2014pa los estudios Universal Pictures\u2014, xunto a Hugh Herbert. Sicas\u00ed, el so periodu de mayor popularid\u00e1 asoceder\u00eda a mediaos de los a\u00f1os 1940, con llargumetraxes xuveniles como \"National Velvet\", de 1944. Dende la d\u00e9cada de 1950, los sos roles en cine fueron cada vez m\u00e1s importantes y foi reconocida poles sos condiciones actorales pal drama, consagr\u00e1ndose con pel\u00edcules como \"Father of the Bride\" (1950), \"A Place in the Sun\" (1951), \"Giant\" (1956), \"Cat on a Hot Tin Roof\" (1958), \"Suddenly, Last Summer\" (1959) y \"BUtterfield 8\" (1960), poles cualos recibi\u00f3 una gran cantid\u00e1 de premios y distinciones. Foi dirixida por prestixosos direutores como Vincente Minnelli o Richard Brooks, y actu\u00f3 xunto a actores como Spencer Tracy, Montgomery Clift, James Dean, Rock Hudson o Paul Newman.\nEl so papel como Cleopatra na accidentada y pol\u00e9mica pel\u00edcula hom\u00f3nima de 1963 foi bien emponder\u00e1u, al igual que la so collaboraci\u00f3n con Mike Nichols en \"Who's Afraid of Virginia Woolf?\" (1966), dirixida por Mike Nichols. En 1981 debut\u00f3 en Broadway con \"The Little Foxes\", pola cual recibi\u00f3 cr\u00edtiques favorables. A mediaos de la d\u00e9cada de 1980, convertir en activista a favor de causes humanitaries, especialmente la llucha contra'l sida. El restu de la so carrera tuvo amest\u00e1u principalmente al mediu televisivu, participando en telenoveles como \"General Hospital\" y \"All My Children\", y en comedies como \"The Nanny\". El so retiru de les pantalles producir en 2001 cola pel\u00edcula pa televisi\u00f3n \"These Old Broads\".\nEnte los sos m\u00faltiples premios gan\u00f3 tr\u00e9s Premiu \u00d3scar (unu d'ellos honor\u00edficu), cinco Globu d'Oru, tres premios BAFTA brit\u00e1nicos y el David de Donatello. Foi nomada dama comendadora de la Orde del Imperiu Brit\u00e1nicu, polo que recibi\u00f3'l t\u00edtulu de \"Dame\", equivalente del mascul\u00edn \"Sir\".\nReconocida pol so espectacular y esllumante guapura, con g\u00fceyos d'un raru color violeta,dende la d\u00e9cada de 1950 alz\u00f3se como unu de los mitos del S\u00e9ptimu Arte. Foi tami\u00e9n por dem\u00e1s popular pola so tormentosa vida privada y la so pasi\u00f3n poles xoyes.\nEn 1999 el \"American Film Institute\" nomar como la s\u00e9ptima meyor estrella femenina de los primeros cien a\u00f1os del cine norteamericanu.\nPrimeros a\u00f1os.\nElizabeth Rosemond Taylor naci\u00f3 n'Hampstead, Londres. Foi la menor de los dos f\u00edos de Francis Lenn Taylor (1897-1968) y Sara Sothern (de soltero Sara Viola Warmbrodt (1895-1994), estauxunidenses que moraben n'Inglaterra. L'hermanu mayor de Taylor, Howard Taylor, naci\u00f3 en 1929. Los sos padres yeren orixinarios d'Arkansas. Francis Taylor yera un marchante d'arte y Sara yera una ex actriz que'l so nome art\u00edsticu yera \"Sara Sothern\". Sothern retirar de los escenarios en 1926, cuando se cas\u00f3 con Francis na ciud\u00e1 de Nueva York. Los nomes de Taylor son n'honor a la so g\u00fcela paterna, Mary Elizabeth (Rosemond) Taylor. Unu de los sos bisag\u00fcelos maternos yera suizu.\nEl coronel Victor Cazalet, unu de los sos amigos m\u00e1s cercanos, tuvo una influencia importante na so familia. \u00c9l yera un solteru adiner\u00e1u, miembru del Parllamentu y amigu \u00edntimu de Winston Churchill. Cazalet yera un gran apasion\u00e1u del arte y el teatru y motiv\u00f3 a la familia Taylor a camudase a Am\u00e9rica. Am\u00e1s, como un cient\u00edficu cristianu y predicador llaicu, los sos venceyos cola familia yeren espirituales. Tami\u00e9n se convirti\u00f3 nel padr\u00edn de Elizabeth. Nuna ocasi\u00f3n, cuando ella taba sufriendo d'una infeici\u00f3n grave cuando yera ne\u00f1a, caltener xunto a la so cama mientres selmanes. Ella \"rogaba\" pa tar na so compa\u00f1\u00eda: \u00abMadre, por favor llama a V\u00edctor y conv\u00eddalo a que venga a sentase conmigo\u00bb.\nEl bi\u00f3grafu Alexander Walker suxure que Elizabeth convertir al xuda\u00edsmu a los 27 a\u00f1os y el so sofitu permanente escontra Israel, puede ser influy\u00edu poles opiniones qu'escuchaba en casa. Walker se\u00f1ala que Cazalet realiz\u00f3 una campa\u00f1a activa pa una patria xud\u00eda y la so madre tami\u00e9n trabay\u00f3 en delles organizaciones ben\u00e9fiques, qu'incluy\u00eda la recaldaci\u00f3n de fondos de patrociniu pal sionismu.\nA la ed\u00e1 de tr\u00e9s a\u00f1os, Taylor empez\u00f3 a tomar lleiciones de bal\u00e9. Poco antes del empiezu de la Segunda Guerra Mundial, los sos padres decidieron tornar a los Estaos Xun\u00edos pa evitar hostilidaes. Viax\u00f3 primero cola so madre y hermanu, aterrizando na ciud\u00e1 de Nueva York n'abril de 1939, ente que'l so padre quedar en Londres pa concluyir los asuntos nel so negociu d'arte, llegando en payares. Establecer en Los Angeles, California, onde'l so padre estableci\u00f3 una nueva galer\u00eda d'arte, qu'incluy\u00eda munches pintures que yeren esportaes d'Inglaterra. La galer\u00eda llueu atraxo a munches celebridaes de Hollywood qu'apreciaron les sos modernes pintures europees. Seg\u00fan Walker, la galer\u00eda \"abri\u00f3 munches puertes pa los Taylor, llev\u00e1ndolos direutamente a la socied\u00e1 del dineru y el prest\u00edu\" dientro de la comunid\u00e1 cinematogr\u00e1fica de Hollywood.\nCarrera na actuaci\u00f3n.\nActriz infantil.\nPocu dempu\u00e9s d'instalase en Los Angeles, la madre de Taylor afay\u00f3 que la xente de Hollywood \"davezu v\u00eden una futura pel\u00edcula per cada cara guapa\". Dalgunos de los amigos de la so madre, ya inclusive estra\u00f1os, aportunaron en que Taylor f\u00eda fixera una prueba de pantalla pal papel de la ne\u00f1a de \u201cScarlett O'Hara\u201d nel filme \"Gone with the Wind\" (\"Gone with the Wind\"), que taba siendo filmada. La so madre negar a la idea, pos nunca tuvo l'inter\u00e9s de que la so f\u00eda fora ne\u00f1a actriz y seya que non, la so idea yera volver a Inglaterra dempu\u00e9s de la guerra.\nLa columnista de Hollywood, Hedda Hopper present\u00f3 a los Taylor a Andrea Berens, la novia de John Cheever Cowdin, presidente y principal accionista d'Universal Pictures. Berens aportun\u00f3 a Sara que se tomara'l tiempu de dir cola so f\u00eda a ver a Cowdin, asegurando que la esllumara la impresionante guapura de la ne\u00f1a. Metro-Goldwyn-Mayer tami\u00e9n s'interes\u00f3 en Taylor al igual que Louis B. Mayer, cabeza de MGM. Como result\u00e1u d'ello, tanto Universal Pictures como MGM ten\u00eden dispuestu ponela baxu contratu. Cuando Universal enterar de que MGM taba igualmente comenenciuda, Cowdin telefoni\u00f3 r\u00e1pido a Universal y ufiert\u00f3-y un contratu de siete a\u00f1os.\nTaylor apaeci\u00f3 na so primer pel\u00edcula a la ed\u00e1 de nueve a\u00f1os en \"There's One Born Every Minute\" (1942), la so \u00fanica pel\u00edcula de la Universal.\nDalgunos especulen qu'ella nun llogr\u00f3 cumplir la mires de Cowdin. Inclusive los sos formosos g\u00fceyos nun lu impresionaron. Los g\u00fceyos de Taylor yeren d'un azul fondo que paec\u00eda violeta, con una rara mutaci\u00f3n que la fixo posesora d'una doble filera de pesta\u00f1es.\nEstrella adolescente.\nTaylor figur\u00f3 nel repartu del filme sobre la perra Lassie \"Lassie Come Home\" (1943) col ne\u00f1u estrella Roddy McDowall, con quien compartir\u00eda una amist\u00e1 pa tola vida. La pel\u00edcula recibi\u00f3 una atenci\u00f3n favorable pa los actores y la MGM robl\u00f3 con Taylor un contratu convencional de siete a\u00f1os, a partir de $100 a la selmana con xub\u00edes regulares. El so primer trabayu sol nuevu contratu yera un pr\u00e9stamu de salida a 20th Century Fox pal personaxe de \u201cHelen Burns\u201d, nuna versi\u00f3n cinematogr\u00e1fica de la novela de Charlotte Bront\u00eb, \"Jane Eyre\" (1943). Taylor torn\u00f3 a Inglaterra p'apaecer na pel\u00edcula \"The White Cliffs of Dover\" (1944), sol sellu de MGM.\nLa persistencia de Taylor na busca del papel de \u201cVelvet Brown\u201d na pel\u00edcula \"National Velvet\", convertir nuna estrella a la ed\u00e1 de 12 a\u00f1os. El so personaxe yera una ne\u00f1a que salva a un caballu de ser sacrific\u00e1u y darr\u00e9u cola ayuda d'un amigu, entrenar por que participe nel Grand National. El filme que co-protagoniz\u00f3 col mozu actor Mickey Rooney y l'acabante llegar a Am\u00e9rica, Angela Lansbury, convertir nun gran \u00e9situ nel so llanzamientu n'avientu de 1944. Munchos a\u00f1os dempu\u00e9s, Taylor llamar \"la pel\u00edcula m\u00e1s emocionante\" qu'enxam\u00e1s fixera, anque la pel\u00edcula tr\u00e1xo-y dalgunos de los sos problemes d'espalda a\u00f1o dempu\u00e9s, por cuenta de la cayida d'un caballu mientres el rodaxe.\nLos espectadores y los cr\u00edticos \"namor\u00e1ronse\" de Elizabeth Taylor cuando la vieron na pel\u00edcula.\n\"National Velvet\" recald\u00f3 m\u00e1s de $ 4 millones de d\u00f3lares n'Estaos Xun\u00edos y MGM robl\u00f3-y a Taylor un nuevu contratu al llargu plazu. Deb\u00edu al \u00e9situ de la pel\u00edcula foi escoyida pa otra pel\u00edcula de tem\u00e1tica similar, \"Courage of Lassie\" (1946). L'\u00e9situ de la pel\u00edcula dio llugar a otru contratu de Taylor, nel qu'axustaba ten\u00eda de recibir $ 750 per selmana. Los sos papeles como la neur\u00f3tica \u201cMary Skinner\u201d nun pr\u00e9stamu a la Warner Brothers en \"Life with Father\" (1947), \u201cCynthia Bishop\u201d en \"Cynthia\" (1947), \u201cCarol Pringle\u201d en \"Asina son elles\" (1948) y \u201cSusan Prackett\u201d en \"Julia Misbehaves\" (1948 ) tuvieron \u00e9situ. Taylor llogr\u00f3 una reputaci\u00f3n como actriz adolescente competente y esitosa, siendo moteyada \"One-Shot Liz\" (en referencia a la so capacid\u00e1 pa rodar una escena nuna sola toma) y una carrera prometedora. La interpretaci\u00f3n de Taylor nel cl\u00e1sicu \"Little Women\" (\"Little Women\", 1949) foi'l so \u00faltimu papel como adolescente.\nLa transici\u00f3n a papeles adultos.\nN'ochobre de 1948, Taylor embarc\u00f3se a bordu del RMS Queen Mary a Inglaterra pa empezar a filmar \"Conspirator\". A diferencia d'otros ne\u00f1os actores, Taylor realiz\u00f3 una transici\u00f3n f\u00e1cil escontra roles adultos. Pa esi ent\u00f3s, Taylor y\u00e1 ten\u00eda la figura d'una muyer madura. \"Conspirator\" fracas\u00f3 na taquilla, pero la hestoria d'una rapaza americana de 18 a\u00f1os que se namora perdidamente d'un oficial de la Guardia Brit\u00e1nica (Robert Taylor) de 38 a\u00f1os, foi emponder\u00e1u pola cr\u00edtica por ser el so primer papel adultu nuna pel\u00edcula.\nEl so primer gran \u00e9situ de taquilla nun papel adultu vinu como \u201cKay Bancos\u201d na comedia \"Father of the Bride\" (\"El padre de la novia\", 1950), xunto a Spencer Tracy y Joan Bennett. La pel\u00edcula dio llugar a una secuela, \"El padre ye g\u00fcelu\" (1951). A la pel\u00edcula foi-y bien en taquilla, pero ser\u00eda la pr\u00f3xima imaxe de Taylor que va determinar el cursu de la so carrera como actriz dram\u00e1tica.\nA finales de 1949, Taylor empezara a filmar \"A Place in the Sun\" (\"A Place in the Sun\") de George Stevens. Tres el so llanzamientu en 1951, Taylor foi aclamada pola so interpretaci\u00f3n de \u201cAngela Vickers\u201d, una muyer malcriada perteneciente a l'alta socied\u00e1, que s'interpon ente \u201cGeorge Eastman\u201d (Montgomery Clift) y la so probe novia que se qued\u00f3 embarazada \u201cAlice Tripp\u201d (Shelley Winters). En 1991, la pel\u00edcula ser\u00eda incluyida ente les que calti\u00e9n el National Film Registry (Rexistru Nacional de Films) de la Biblioteca del Congresu d'Estaos Xun\u00edos por ser consideraes \u00abcultural, hist\u00f3rica, o est\u00e9ticamente significatives\u00bb.\nOtres pel\u00edcules nes qu'intervieno fueron \"Ivanhoe\" (1952) con Robert Taylor y Joan Fontaine, \"La sienda de los elefantes\" (1954) y \"The Last Time I Saw Paris\" (1954), onde'l so papel de \u201cHelen Willis Ellsworth\u201d basar na de Zelda Fitzgerald y anque taba embarazada del so segundu f\u00edu, Taylor sigui\u00f3 alantre cola pel\u00edcula.\n1955-79.\nDempu\u00e9s d'un papel m\u00e1s sustancial xunto a Rock Hudson y James Dean na \u00e9pica pel\u00edcula de George Stevens, \"Xigante\" (\"Giant\", 1956), Taylor foi nomada a un Premiu de l'Academia a la \"Meyor Actriz\" pola pel\u00edcula \"L'\u00e1rbol de la vida\" (1957), ambiciosa producci\u00f3n ambientada na Guerra de Secesi\u00f3n, pensada pa emular l'\u00e9situ de \"Gone with the Wind\". Nel apox\u00e9u de la so guapura, protagoniz\u00f3 xunto a Paul Newman el drama rom\u00e1nticu \"Cat on a Hot Tin Roof\" (\"La gata sobre'l tey\u00e1u de cinc\", 1958), adautaci\u00f3n de la obra teatral hom\u00f3nima de Tennessee Williams. Recibi\u00f3 m\u00faltiples cr\u00edtiques positives, la so segunda nominaci\u00f3n al premiu \u00d3scar por \"Meyor actriz\" y la so primer candidatura al gallard\u00f3n BAFTA como \"Meyor actriz brit\u00e1nica\".\nMientres les d\u00e9cades de 1950 y 1960 convertir nuna de les mayores estrelles del firmamentu de Hollywood gracies a la so presencia nos t\u00edtulos citaos y n'otros como \"Suddenly, Last Summer\" (\"De s\u00f3pitu l'\u00faltimu branu\", 1959) xunto a Katharine Hepburn y Montgomery Clift (que-y apurrir\u00eda'l so primer Globu d'oru y otra nominaci\u00f3n al \u00d3scar). Liz Taylor y Montgomery Clift caltuvieron una estrecha amist\u00e1 hasta la muerte del actor en 1966.\nCon \"Una muyer marcada\" (1960), onde encarnaba a una prostituta de luxu, Liz Taylor llevar\u00edase'l so primera \u00d3scar a la \"Meyor actriz\", en sumando cuatro nominaciones n'a\u00f1os consecutivos, un r\u00e9cor nam\u00e1i igual\u00e1u por Marlon Brando. A finales de la d\u00e9cada de 1950 acentu\u00f3se la so rivalid\u00e1 con Marilyn Monroe, la otra gran estrella de los estudios 20th Century Fox, magar s'especializaron en distintos papeles: Taylor opt\u00f3 por personaxes acoradaos, temperamentales y problem\u00e1ticos, y Marilyn f\u00edxose famosa como prototipu de \"sex symbol\", mayormente en comedies.\nLa so categor\u00eda d'estrella qued\u00f3 reforzada cola pel\u00edcula m\u00e1s cara na hestoria hasta ent\u00f3s: \"Cleopatra\" (1963). Por esta pel\u00edcula, Elizabeth Taylor foi la primer actriz que robl\u00f3 un contratu pola suma (aquel d\u00eda astron\u00f3mica) d'un mill\u00f3n de d\u00f3lares. Sicas\u00ed, delles peripecies llevar a superar esti r\u00e9cor: los m\u00faltiples retrasos y contratiempos del rodaxe, y un porcentaxe de la taquilla contempl\u00e1u nel so contratu, motivaron qu'ella terminara cobrando'l so sueldu multiplic\u00e1u por siete. Foi nel rodaxe d'esta pel\u00edcula onde conoci\u00f3 a Richard Burton; empecipiaron un romance tando dambos casaos, lo que provoc\u00f3 un enorme esc\u00e1ndalu.\nA partir de mediaos de la d\u00e9cada de 1960 la so participaci\u00f3n nel cine foi perdiendo pujanza, anque ent\u00e1 tuvo ocasi\u00f3n d'intervenir en delles pel\u00edcules de relieve, como \"La muyer indomable\" (dirixida por Franco Zeffirelli), \"Reflexos nun g\u00fceyu dor\u00e1u\" con Marlon Brando (so la direici\u00f3n de John Huston) y \"\u00bfQui\u00e9n tarrez a Virginia Woolf?\", de la que se diz ye la so meyor interpretaci\u00f3n, al llau de Richard Burton. Por esti trabayu, qu'en cierta manera reflexaba les desavenencies reales de los sos protagonistes, Taylor recibi\u00f3'l so segundu \u00d3scar a la \"Meyor actriz\".\nA partir de la d\u00e9cada de los 70 la carrera de Taylor nel cine decay\u00f3 claramente, polo qu'empez\u00f3 a tomar parte en televisi\u00f3n y teatru. La primer pel\u00edcula rodada pa la televisi\u00f3n na que particip\u00f3 foi \"Divorce His - Divorce Hers\", de 1973, onde comparti\u00f3 escena col so ent\u00f3s mar\u00edu Richard Burton y foi dirixida por Waris Hussein. Tr\u00e1tase d'un drama nel que'l matrimoniu conform\u00e1u por Jane y Martin Reynolds llega al so fin tres 18 a\u00f1os. Nesi mesmu a\u00f1u alleg\u00f3 al Festival Internacional de Cine de San Sebasti\u00e1n, a presentar la so nueva pel\u00edcula \"Una hora na nueche\"; viv\u00eda una temporada dif\u00edcil pol so reci\u00e9n separaci\u00f3n de Richard Burton. La so estancia foi tan fugaz como pol\u00e9mica, pero ella dio muestres del so calter atentu, non exentu de traces caprichoses propios del so estatus d'estrella. En 1976, rod\u00f3 xunto a Ava Gardner y Jane Fonda \"The Blue Bird\", pel\u00edcula pal p\u00fablicu infantil dirixida por George Cukor, que recibi\u00f3 rese\u00f1es neutres y comercialmente nun-y foi bien.\nEn 1977, actu\u00f3 xunto a Diana Rigg y Len Cariou na adautaci\u00f3n cinematogr\u00e1fica de la obra musical \"A Little Night Music\" (\"Dulce Viena\"), con gui\u00f3n d'Ingmar Bergman y direici\u00f3n de Harold Prince. Recibi\u00f3 mayoritariamente cr\u00edtiques negatives. M\u00e1s tarde, protagoniz\u00f3 \"The Mirror Crack'd\" (1980), basada nun rellatu de Agatha Christie, xunto con Angela Lansbury, Tony Curtis, Kim Novak y, el so amigu personal, Rock Hudson, so la direici\u00f3n de Guy Hamilton. Tr\u00e1tase d'un llargumetraxe que recibi\u00f3 bones cr\u00edtiques.\n1980-2003.\nA principios de la d\u00e9cada 1980, Liz Taylor particip\u00f3 en dellos episodios de les populares telenoveles \"General Hospital\" y \"All My Children\". Consecutivamente les sos apaiciones en televisi\u00f3n amont\u00e1ronse considerablemente, siendo protagonista en 1983 de \"Between Friends\", telefilme escritu pol guionista Shelley List y cola participaci\u00f3n especial de Carol Burnett, y en 1984 present\u00e1ndose como actriz convidada nun episodiu de la serie de drama \"Hotel\". Actu\u00f3 como Madam Conti, la propietaria d'un prost\u00edbulu, na miniserie \"Norte y Sur\", ambientada na Guerra de Secesi\u00f3n con un ampliu repartu qu'incluy\u00eda a actores de primer llinia como Patrick Swayze, Kirstie Alley, David Carradine, Olivia de Havilland, Robert Mitchum y Gene Kelly. Tami\u00e9n incursion\u00f3 en pel\u00edcules pa televisi\u00f3n contempor\u00e1nees a esta postrera, como \"Malice in Wonderland\", \"There Must Be a Poni\" y \"Poker Alice\".\nParticip\u00f3 en dos obres de teatru en Broadway: \"The Little Foxes\" (1981), llevada a cabu nel Teatru Martin Beck, pola que foi nomada al premiu Tony por \"Meyor actriz principal d'una obra\"; y \"Private Lives\" (1983), cola direici\u00f3n de Milton Katselas nel Teatru Lunt-Fontanne. Cabo a\u00f1edir que tami\u00e9n foi la productora executiva de dambes.\nEn 1988, dempu\u00e9s de dellos a\u00f1os ensin apaecer nel cine, trabay\u00f3 xunto a C. Thomas Howell y Sophie Ward na pel\u00edcula italiana \"Young Toscanini\", so la direici\u00f3n de Franco Zeffirelli. Sicas\u00ed, el llargumetraxe recibi\u00f3 rese\u00f1es negatives y nun-y foi bien comercialmente. Al a\u00f1u siguiente, Taylor volvi\u00f3 trabayar nel mediu televisivu. Actu\u00f3 xunto a Mark Harmon, Valerie Perrine, Ronnie Claire Edwards y Rip Torn nuna adautaci\u00f3n de \"Sweet Bird of Youth\" (\"Dulce p\u00e1xaru de moced\u00e1\"), dirixida por Nicolas Roeg. Esti telefilme actualizaba una obra teatral (y\u00e1 llevada al cine con Geraldine Page y Paul Newman) basada na novela hom\u00f3nima de Gavin Lambert.\nDende la d\u00e9cada de 1990, Liz Taylor entorn\u00f3se cuasi por completu na televisi\u00f3n. Por casu, p\u00fanxo-y la voz al personaxe de \"Maggie Simpson\" nun episodiu de la popular serie animada de FOX \"The Simpsons\" en 1992 y realiz\u00f3 una curtia apaici\u00f3n a manera de cameo nun cap\u00edtulu de la comedia de situaci\u00f3n estelarizada por Fran Drescher, \"The Nanny\" en 1994. Interpret\u00f3 a una muyer millonaria en \"The Flinstones\" (1994) de Brian Levant, onde comparti\u00f3 creitos con John Goodman, Rick Moranis, Elizabeth Perkins, Rosie O'Donnell, Kyle MacLachlan y Halle Berry. El filme tuvo enforma \u00e9situ comercial y convirti\u00f3se nel so \u00faltimu llabor cinematogr\u00e1ficu. Tiempu dempu\u00e9s, en 2001, destacar xunto a Debbie Reynolds, Shirley MacLaine y Joan Collins nel telefilme \"These Old Broads\", onde fixo'l papel d'una representante d'artistes. Retirar de l'actuaci\u00f3n en 2003, en participando nel programa \"God, the Devil and Bob\".\n2003-11.\nEn marzu de 2003, Taylor refug\u00f3 la invitaci\u00f3n que-y realiz\u00f3 l'Academia d'Artes y Ciencies Cinematogr\u00e1fiques p'asistir a la 75\u00aa Ceremonia d'entrega de los premios \u00d3scar como muestra de la so oposici\u00f3n a la Guerra d'Iraq.\nEl 1 d'avientu de 2007, l'actriz particip\u00f3 d'una funci\u00f3n ben\u00e9fica de la obra teatral \"Love Letters\", onde comparti\u00f3 escena con James Earl Jones. Les entraes ten\u00eden un costo de 2.500 d\u00f3lares. La recaldaci\u00f3n foi destinada a la fundaci\u00f3n caritativa de Taylor.\nVida personal.\nMatrimonios, romances y f\u00edos.\nTaylor cas\u00f3se ocho veces con siete maridos. Los sos mar\u00edos n'orde cronol\u00f3xicu fueron:\nAntes de casase con Hilton, tuvo comprometida con Glenn Davis, ganador del Trof\u00e9u Heisman.\nTaylor tuvo dos f\u00edos: Michael Howard (nac\u00edu'l 6 de xineru de 1953) y Christopher Edward (nac\u00edu'l 27 de febreru de 1955) con Michael Wilding. Tuvo una f\u00eda, Elizabeth Frances (nacida'l 6 d'agostu de 1957), con Michael Todd. Mientres el so matrimoniu con Eddie Fisher, Taylor empez\u00f3 los procedimientos p'adoptar una ne\u00f1a de dos a\u00f1os d'ed\u00e1, d'Alema\u00f1a, Mary (nacida'l 1 d'agostu de 1961); el procesu d'adopci\u00f3n foi remat\u00e1u en 1964, dempu\u00e9s del so divorciu.\nEn 1971, Taylor convertir en g\u00fcela a los 39 a\u00f1os. Nel momentu de la so muerte, sobrev\u00edven-y el so cuatro f\u00edos, diez nietos y cuatro bisnietos.\nConversi\u00f3n al xuda\u00edsmu.\nArriendes de la muerte de Elizabeth Taylor y de los problemes col so enorme testamentu, d\u00edxose que la famosa actriz convertir al xuda\u00edsmu a la ed\u00e1 de 27 a\u00f1os, daqu\u00e9 que, per otra parte, y\u00e1 apaec\u00eda cit\u00e1u na biograf\u00eda del cr\u00edticu d'Irlanda del Norte Alexander Walker, \"Elizabeth - The Life of Elizabeth Taylor\" (Weidenfeld 1991).\nAnque Elizabeth Taylor naci\u00f3 en Londres nel senu d'una familia cristiana (los sos padres, estauxunidenses afincaos na capital brit\u00e1nica, pertenec\u00eden a la ilesia protestante Christian Science), dende la so boda con Eddie Fisher en 1959 hasta la so muerte en 2011, Elizabeth Taylor siempres profes\u00f3 la fe xud\u00eda. Y non y\u00e1 eso, y\u00e1 cuando s'instaur\u00f3'l Mandatu Brit\u00e1nicu de Palestina, tantu la so madre como'l so padr\u00edn, l'influyente Coronel Victor Cazalet (amigu personal de Winston Churchill), sofitaron el sionismu, daqu\u00e9 que l'actriz realiz\u00f3 a lo llargo de tola so vida, al igual que'l sofitu al est\u00e1u d'Israel mientres el postreru mediu sieglu.\nLa so rellaci\u00f3n con Michael Jackson.\nTaylor tami\u00e9n yera bien amiga del tami\u00e9n fin\u00e1u \u00ab\"Rei del pop\"\u00bb Michael Jackson. Foi precisamente ella la primer persona que lo llam\u00f3 asina nuna entrega de premios, y de ende surdi\u00f3 l'apellativu tan popular. Am\u00e1s, Michael Jackson escribi\u00f3-y un cantar esclusivu pal so cumplea\u00f1os, llamada \"Elizabeth I love you\", y una fotograf\u00eda con dambos xuntos foi incluyida na portada del \u00e1lbum d'\u00e9sitos de Jackson \"History\".\nY\u00e1 a\u00f1os antes, una escena xuvenil de l'actriz incluyir nel videu musical de \"Leave Me Alone\". Jackson dedic\u00f3-y una esitosu cantar del \u00e1lbum \"Bad\": \"Liberian Girl\". En 1991, Jackson acoy\u00f3 nel so Ranchu Neverland la boda de l'actriz col so \u00faltimu home Larry Fortensky.\nEn 2005, Elizabeth Taylor asisti\u00f3 a testificar a la serie de juicio ante los barruntos d'abusu infantil que pesaben nel so contra. Taylor amosar en tou momentu incondicional declarando a favor de Jackson y negando toles acusaciones.\nElizabeth Taylor amos\u00f3se demasi\u00e1u afeutada tres la sorpresiva muerte del cantante'l 25 de xunu de 2009 y tuvo presente'l 3 de setiembre de 2009 nel entierru priv\u00e1u de Michael Jackson nel campusantu Forest Lawn.\nProblemes de sal\u00fa, enfermedaes y fallecimientu.\nTaylor lluch\u00f3 con problemes de sal\u00fa a lo llargo de la so vida; a partir del so divorciu de Hilton, Taylor esperiment\u00f3 graves problemes m\u00e9dicos cada vez qu'ella travesaba por problemes na so vida personal. Taylor foi hospitalizada m\u00e1s de 70 vegaes y tuvo siquier 20 operaciones. Munches vegaes los titulares de los peri\u00f3dicos equivocadamente anunciaben que Taylor taba cerca de la muerte.\nTaylor nel so maduror constantemente ganaba y perd\u00eda una gran cantid\u00e1 de pesu, algamando dende 54 hasta 82 kg na d\u00e9cada de 1980. Empez\u00f3 con una adicci\u00f3n al tabacu a met\u00e1 de la d\u00e9cada de 1950 y tarrec\u00eda desenvolver c\u00e1ncer de pulm\u00f3n, cuando n'ochobre de 1975 unos estudios de rayos X, amos\u00e1ron-y llurdios nos sos pulmones, llevando m\u00e1s tarde un tratamientu pa nun desenvolver la enfermed\u00e1. Taylor rompi\u00f3se'l llombu cinco veces, tuvo dos reemplazos de cadriles, ten\u00eda una histerectom\u00eda, sufr\u00eda de disenter\u00eda y flebitis, tuvo una perforaci\u00f3n nel so es\u00f3fagu, sobrevivi\u00f3 a un benignu tumor cerebral erradicado en 1997 y al c\u00e1ncer de piel y tuvo ataques de neumon\u00eda qu'amenaciaron la so vida en dos causes. En 1983 almiti\u00f3 ser adicta a les pastillas pa dormir y a los analx\u00e9sicos mientres 35 a\u00f1os. Recibi\u00f3 tratamientu pol so alcoholismu y la so adicci\u00f3n a les drogues, ingresando nel Centru Betty Ford mientres siete selmanes a partir d'avientu 1983 hasta xineru 1984 y de nuevu a partir de la seronda de 1988 hasta principios de 1989.\nEl 30 de mayu de 2006, Taylor apaeci\u00f3 en \"Larry King Live\" pa refutar les afirmaciones de qu'ella tuviera enferma, y neg\u00f3 les acusaciones de que carec\u00eda la enfermed\u00e1 d'Alzheimer. Empez\u00f3 a usar una siella de ruedes y cuando se-y preguntar al respeutu, declar\u00f3 que ten\u00eda osteoporosis y que naciera con escoliosis.\nLa mutaci\u00f3n que dio a Taylor dobles pesta\u00f1es tami\u00e9n pudo contribuyir al so historial de problemes del coraz\u00f3n. En payares de 2004, Taylor anunci\u00f3 que sufr\u00eda insuficiencia cardiaca congestiva, una enfermed\u00e1 progresiva na que'l coraz\u00f3n debil\u00edtase, dexando de bombiar abonda sangre a tol cuerpu, particularmente a les estremidaes inferiores, tales como los tod\u00edos y los pies. En 2009 someter a una cirux\u00eda cardiaca p'asitia-y una v\u00e1lvula nel coraz\u00f3n. En febreru de 2011, los nuevos s\u00edntomes rellacionaos cola insuficiencia cardiaca fixeron que fuera ingresada nel hospital Cedars-Sinai Medical Center en Los Angeles pa un tratamientu, onde permaneci\u00f3 hasta la so muerte a los 79 a\u00f1os el 23 de marzu de 2011, arrodiada de los sos cuatro f\u00edos.\nFoi soterrada nuna ceremonia xud\u00eda privada, presidida pol rab\u00edn Jerry Cutler, el d\u00eda dempu\u00e9s de la so muerte, nel Forest Lawn Memorial Park en Glendale, California. Taylor ta soterrada nel Gran Mausol\u00e9u, onde l'accesu p\u00fablicu a la so tumba ta acut\u00e1u.\nLeg\u00e1u.\nLiz Taylor debi\u00f3 una parte non menor de la so celebrid\u00e1 a la so solmenada vida, pero la so carrera actoral ye de gran valor por sigo mesma. Recibi\u00f3 dos premios \u00d3scar, por \"Una muyer marcada\" (1960) y por \"\u00bfQui\u00e9n tarrez a Virginia Woolf?\" (1966), y tres nominaciones m\u00e1s, toes elles na categor\u00eda de meyor actriz principal. La so primer nominaci\u00f3n foi pola pel\u00edcula \"L'\u00e1rbol de la vida\" en 1957 y tuvo nomada los siguientes tr\u00e9s a\u00f1os, hasta qu'en 1960 conceder. Algam\u00f3'l r\u00e9cor de cuatro nominaciones n'a\u00f1os consecutivos, como l'actor Marlon Brando. Y\u00e1 nel so maduror recibi\u00f3 un tercer \u00d3scar, honor\u00edficu.\nFoi una estrella calificada pelos medios anglosaxones como \u00ab\"bigger than life\"\u00bb: una estrella mayor que la vida mesma. Ye una recordada lleenda femenina del Hollywood cl\u00e1sicu, gracies a la so guapura bien fotox\u00e9nica, a una llarga llista de pel\u00edcules relevantes con notables actuaciones y a un aturbolin\u00e1u historial sentimental.\nSupo esplotar con maestr\u00eda la so turbador ya innegable curiosu sexual y dio que falar al travi\u00e9s de los sos romances pol\u00e9micos. Arriendes del so romance con Richard Burton (tando dambos casaos con otres pareyes) un peri\u00f3dicu del Vaticanu acusar de \u00ab\"analayar er\u00f3ticu\"\u00bb, frase qu'anubri\u00f3 los titulares de tol mundu. Burton sali\u00f3 nel so defensa, afirmando d'ella que tuviera solamente cinco pareyes, toes conoc\u00edes, ente qu'otres dives de Hollywood char con cualesquier na primer nueche (magar calteni\u00e9ndolo de callao). Otres fontes allegaes a l'actriz coinciden al describila como abondo convencional nel amor: dicen que, si cas\u00f3 ocho vegaes, foi porque nun yera gustante a aventures fugaces y quer\u00eda formalizar cada nueva rellaci\u00f3n con una boda.\nYe, probablemente, l'actriz que foi declarada \u00abla m\u00e1s formosa del mundu\u00bb en m\u00e1s ocasiones que nenguna otra, inclusive superando al llam\u00e1u \u00ab\"animal m\u00e1s bellu del mundu\"\u00bb, Ava Gardner. La so cara convertir en s\u00edmbolu de perfeici\u00f3n mientres d\u00e9cades, dende la so adolescencia nos a\u00f1os 40 hasta'l so maduror bien entrada la d\u00e9cada de los 70.\nTan famosa pola so carrera cinematogr\u00e1fica como pola so vida sentimental, Liz Taylor foi oxetu de la prensa rosa polos sos constantes divorcios y matrimonios y polos sos problemes de sal\u00fa: consumu escesivu d'alcohol, obesid\u00e1 (lleg\u00f3 a pesar cuasi 90 quilos, a pesar de la so curtia estatura), una mancadura de columna que riqui\u00f3 diverses operaciones y un tumor cerebral. Nos sos \u00faltimos a\u00f1os allegaba a actos p\u00fablicos en siella de ruedes.\nC\u00e9lebre tami\u00e9n polos sos llabores humanitaries na llucha contra'l sida dende la muerte del so amigu Rock Hudson, collabor\u00f3 con una socied\u00e1 dedicada a la llucha y l'investigaci\u00f3n d'esta grave enfermed\u00e1. Foi por esti motivu gallardoniada col Premiu Pr\u00edncipe d'Asturies de la Concordia en 1992. Am\u00e1s esi mesmu a\u00f1u particip\u00f3 nel conciertu en tributu a Freddie Mercury, falando alrodiu de la prevenci\u00f3n necesaria pa combatir el sida."}
{"id": "32726", "revid": "43102", "url": "https://ast.wikipedia.org/wiki?curid=32726", "title": "Systema", "text": "Systema (\u0421\u0438\u0441\u0442\u0435\u043c\u0430: \u201csistema\u201d) ye un arte marcial rusu bas\u00e1u nel combate a mano vac\u00eda, t\u00e9uniques d'agarre y llucha con cuchiellu, incluyendo tami\u00e9n l'entrenamientu con armes de fueu. L\u2019entrenamientu incl\u00fai exercicios y pr\u00e1utica del combate, pero refuga los conxuntos de secuencies tipu kata. C\u00e9ntrase sobre too en controlar los seis niveles del cuerpu (todiyos, rodiyes, cintura, coldos, costazos y pescuezu) per aciu de l'aplicaci\u00f3n de puntos de presi\u00f3n, y d'aplicaciones de golpes y d'armes. El Systema pres\u00e9ntase davezu como arte marcial utiliz\u00e1u por delles unidaes Spetsnaz ruses.\nHistoria.\nEstes artes nun tienen un nome hist\u00f3ricu concretu, d'eh\u00ed que pueda dase dalg\u00fan tracamundiu al interpretales. En ciertu sent\u00edu\u2019l nome \"Systema\" pue atalantase como un t\u00e9rminu xen\u00e9ricu paec\u00edu al de \"Kung Fu\" (\"unu que ye mui habilid\u00e1u\" o \"tiempu\" y \"esfuerciu\"). La versi\u00f3n m\u00e1s acionada ye que\u2019l nome Systema escoy\u00f3se del que-y daben en Rusia a un arte anterior asemey\u00e1u, el Systema Rukopashnogo Boya (Sistema de combate a mano vac\u00eda).\nPolo menos nel Systema de Mikhail Ryabko (ver m\u00e1s p'abaxo), \"el Sistema\" ye una referencia a los distintos sistemes del cuerpu (muscular, nerviosu, respiratoriu, etc.) asina como a elementos sicol\u00f3xicos y espirituales.\nComo hubo y hai tov\u00eda un n\u00famberu d'estilos distintos de llucha comunes nes fuercies militares y especiales ruses (Alpha, GRU, Vympel\u2026), hai dellos otros nomes y nomatos davezu tracamundiaos col de Systema. Por exemplu, delles tropes y personal de les fuercies especiales entrenen \"bojewoje sambo\" (combat sambo), que ye un arte estrem\u00e1u. Am\u00e1s, les tropes llamen a cualesquier m\u00e9todu que-yos aprienden \"rukopashka\" (x\u00edriga rusa pa \"cuerpu a cuerpu\"), o \"machalka\" o \"boinia\" (x\u00edriga rusa pa \"lluchar\" y \"cutir\"). El nome \"Combat Sambo Spetsnaz\" invent\u00f3lu\u2019l gobiernu sovi\u00e9ticu, magar que se trate d'un estilu diferente.\nLos guardies personales de Stalin yeren prauticantes de Systema. Mikhail Ryabko deprendi\u00f3\u2019l sistema d'\u00fan d'estos guardies tando nel ex\u00e9rcitu. Tres morrer Stalin, el Systema converti\u00f3se nel estilu de llucha qu'usaben les Unidaes d'Operaciones Militares Especiales pa misiones d'altu riesgu nes Spetsnaz, GRU y otres dependencies del gobiernu. Hab\u00eda y hai otres artes de combate estremaes qu'entrenaben les fuercies especiales ruses am\u00e1s del Systema. D\u00e9bese a la torga estricta na Xuni\u00f3n Sovi\u00e9tica sobre tradiciones non reconoc\u00edes, y a lo roceano del entrenamientu de les fuercies especiales, que\u2019l Systema nun principiara a ser conoc\u00edu hasta que pas\u00f3 la guerra fr\u00eda. La herencia de la Rusia pre-sovi\u00e9tica nel Systema ta asoley\u00e1ndose de reci\u00e9n.\nLos raiga\u00f1os del Systema tan escurque perd\u00edos n\u2019artes familiares antig\u00fces, cambiaron poles necesidaes militares contempor\u00e1nees y foron redescubiertos y adaptaos por cada instructor y prauticante.\nHai quien diz que la herencia de les artes marciales ruses nel Systema data del sieglu X y que foi prautic\u00e1u polos Bogatyr (guerreros heroicos rusos).\nSeg\u00fan otra teor\u00eda, les distintes formes del Systema modernu son evoluciones d'un proyeutu intensivu d'investigaci\u00f3n y desarrollu llev\u00e1u a cabu por delles xeneraciones d'instructores de combate cuerpu a cuerpu nes dependencies del Dynamo de 1920 a 1980 aproximao. De ser asina, esto pondr\u00eda al Systema na mesma llinia d'entrenamientu militar cuerpu a cuerpu del Sambo de combate y estilos rellacionaos como\u2019l Samoz desendolc\u00e1u por V.A. Spiridonov. Si esta teor\u00eda ye correuta, ente les influencies estil\u00edstiques del Systema modernu tar\u00eden mui bien d'estilos d'artes marciales nacionales, sistemes militares de llucha cuerpu a cuerpu y estilos ind\u00edxenes rusos de llucha, asina como aspeutos de la ciencia deportiva, la biomec\u00e1nica y la sicolox\u00eda deportiva, darr\u00e9u qu'estes disciplines foron incorporaes al proyeutu d'investigaci\u00f3n y desarrollu sobre la llucha cuerpu a cuerpu del Dynamo a lo llargo del sieglu XX.\nHai tami\u00e9n otra teor\u00eda que suxer que'l Systema ye en realid\u00e1 un sistema internu modernu, bas\u00e1u n\u2019artes marciales internes chines como\u2019l Taiji qigong, Taijiquan y otros. Los rusos taben interesaos nes artes marciales internes chines muncho enantes de la Segunda Guerra Mundial, pero fixeron una investigaci\u00f3n a fondu nos a\u00f1os 1950 y 1960. Per otru llau, dellos maestros de China visitaron Rusia daquella y participaron \"n\u2019esperimentos y ense\u00f1ando a soldaos\". Ensin embargu, anque hai delles semeyances nel enfoque, los m\u00e9todos d'entrenamientu y principios b\u00e1sicos de les artes ruses y de les chines tienen munches diferencies. En realid\u00e1, el que muncha xente de China (sobre too de Shanghai) emplegara guardies rusos xuega m\u00e1s a favor del argumentu de que les artes ruses influyeren nes chines.\nEl Systema angua\u00f1o.\nEl Systema consid\u00e9rase al llau de delles tradiciones pre-sovi\u00e9tiques que t\u00e1n siendo activamente cautivaes pol gobiernu rusu. Nel 2004 el Centru de Deportes Dynamo agospi\u00f3 una demostraci\u00f3n y celebraci\u00f3n de tradiciones marciales.\nMagar qu'inda relativamente desconoc\u00edu, el Systema o los estilos rellacionaos t\u00e1n siendo ense\u00f1aos por dellos prauticantes dientro y fuera de Rusia. Tien un inter\u00e9s especial que distintes persones de distinta formaci\u00f3n tuvieren ense\u00f1ando variaciones perpeque\u00f1es del Systema.\nAm\u00e1s, pola mor de que los prauticantes entrenen a la so manera y colos sos puntos de vista particulares, l'estilu particular qu'espresen nel so arte ye \u00fanicu. Esto apr\u00e9ciase sobre too nos estudiantes veteranos y otros artistes marciales de nivel altu.\nCarauter\u00edstiques.\nEl Systema def\u00ednese como un arte onde la econom\u00eda de movimientos y la relaxaci\u00f3n son los elementos principales nel combate. Pue tener delles semeyances coles t\u00e9uniques del Aikido, del Taijiquan y de les artes marciales llamaes \"internes\" en xeneral.\nEl so dise\u00f1u ta pens\u00e1u pa ser mui bien adautable y pr\u00e1uticu. L\u2019entrenamientu faise per mediu d'exercicios basaos na biomec\u00e1nica del cuerpu humanu, d'exercicios de respiraci\u00f3n y d'entrenamientu en pareya, en vez de los kates tradicionales predefin\u00edos. C\u00e9ntrase principalmente nos seis niveles de palanca del cuerpu (todiyos, rodiyes, cintura, coldos, pescuezu y costazos) asina como na ense\u00f1anza de los puntos de presi\u00f3n y les sos aplicaciones, y tami\u00e9n nos retorciones y nes proyeiciones. Falando acordies, nel Systema nun s\u2019ense\u00f1en \u201ct\u00e9uniques\u201d, sin\u00f3n que la ense\u00f1anza b\u00e1sase m\u00e1s en principios de deprendimientu rellacionaos cola llucha y que favorecen la improvisaci\u00f3n en cualesquier circunstancia.\nG\u00f3lpiase de forma relativamente llibre, a diferencia de la mayor\u00eda de les artes marciales orientales; nun hai postures nin secuencies predifin\u00edes. El prauticante ye llibre de desendolcar la so imaxinaci\u00f3n. L\u2019aspeutu t\u00e9unicu refierse m\u00e1s bien a c\u00f3mo dar los golpes. Nos combates, los golpes solm\u00e9nense de contino; el xestu ll\u00e9vase ensembre a t\u00e9rminu. Ye la velocid\u00e1 del exerciciu la que varia seg\u00fan el nivel de los combatientes, lo que permite descomponer los ataques reales y dir pasu ente pasu aumentando la velocid\u00e1. Nel Systema nun hai graos nin vistimienta concreta. Les clases desend\u00f3lquense al rodiu de dellos exercicios:\nLa respiraci\u00f3n ye\u2019l pilpayu del Systema. El deprendimientu y el control d e la respiraci\u00f3n van permitir dilir el dolor, solmenar los golpes y atacar con conciencia y eficacia, y tar en bones condiciones fisiol\u00f3xiques y sicol\u00f3xiques d'aptit\u00fa pal combate.\nAl final de la clase tolos prauticantes aconceyen en c\u00edrculu pa falar de los exercicios. Ye\u2019l momentu del deprendimientu te\u00f3ricu y coleutivu.\nEstilos principales.\nComo dellos prauticantes entrenen a los sos deleres y siguiendo\u2019l so propiu m\u00e9todu, l'estilu de so reflexa cada vez m\u00e1s les sos preferencies y una personalid\u00e1 \u00fanica. Esto n\u00f3tase de manera ente los estudiantes veteranos y otros de nivel altu. D\u2019esta miente cre\u00e1ronse munchos m\u00e9todos de Systema, siendo los siguientes los m\u00e1s populares:\n\"Systema Kadochnikov\".\nFund\u00e1u por Aleksey Alekseyevich Kadochnikov (padre) en 1962, y desendolc\u00e1u pol xeneral Arkady Alekseyevich Kadochnikov (f\u00edu) y Valentina Aleksandrovna Kadochnikova (f\u00eda). El \"\"Systema Kadochnikov\" b\u00e1sase en parte nel Samoz (Sambo) de Spiridonov asina como en delles formes ruses de combate cuerpu a cuerpu de tiempos de la Segunda Guerra Mundial. Aleksey Alekseyevich Kadochnikov yera inxenieru mec\u00e1nicu. Por esta raz\u00f3n la ense\u00f1anza d'esti sistema sof\u00edtase nes lleis de la f\u00edsica aplicaes al combate.\n\"Systema Retuinskih\" o \"ROSS\".\nFund\u00e1u pol xeneral Alexander Retuinskih en 1990. \"ROSS\" (rusu: \u0420\u041e\u0421\u0421) ye un acr\u00f3nimu que provi\u00e9n de (rusu: \u0420\u043e\u0441\u0441\u0438\u0439\u0441\u043a\u0430\u044f \u041e\u0442\u0435\u0447\u0435\u0441\u0442\u0432\u0435\u043d\u043d\u0430\u044f \u0421\u0438\u0441\u0442\u0435\u043c\u0430 \u0421\u0430\u043c\u043e\u0437\u0430\u0449\u0438\u0442\u044b) \"Rossiyskaya Otechestvennaya Systema Samozashchity\"\" (\"Sistema de Defensa Personal d'Orixe Rusu\". Este sistema atalant\u00f3se m\u00e1s como una metodolox\u00eda p'agrandar el rindimientu en combate en cualesquier arte marcial, m\u00e1s qu'un sistema zarr\u00e1u (hestoria del ROSS). La esperiencia d'Alexander Retuinskih b\u00e1sase nel box\u00e9u, el Boevoe Sambo y el Combat Sambo (Sambo de combate y militar), el yudu y el \"Systema Kadochnikov\". Incl\u00fai\u2019l Samoz (Sambo) de Spirodonov, el Sambo d'Oshchepkov y de Kharlampiev, y delles variantes d'estilos de llucha como\u2019l \"Tverian Buza\" y el \"Pskovan Skobar\", asina como la sistematizaci\u00f3n d'artes marciales ind\u00edxenes eslaves y de los sos m\u00e9todos d'entrenamientu. Alumnu direutu del xeneral Alexander Retuinskih, Scott Sonnon ye\u2019l primer americanu n\u2019ense\u00f1ar y popularizar el sistema de combate ROSS fuera de Rusia.\n\"Systema Ryabko\" o \"Poznai Sebia\".\nFund\u00e1u pol coronel Mikhail Ryabko. Antiguu oficial del Ex\u00e9rcitu bermeyu, Mikhail Ryabko form\u00f3se como comandu nes fuercies especiales, los Spetsnaz. La influencia principal del so sistema de combate provi\u00e9n de la ense\u00f1anza d'\u00fan de los miembros de los \"Sokoli Stalina\", los \"Ferres de Stalin\": el padre o\u2019l t\u00edu de Mikhail Ryabko (afirmaci\u00f3n del Sr. Ryabko non probada a d\u00eda de g\u00fcei), que yera \u00fan de los guardies personales de Stalin. Neto que toles artes marciales ruses, el Systema non solamente ye un m\u00e9todu de combate sin\u00f3n qu'incl\u00fai tami\u00e9n un m\u00e9todu d'exercicios f\u00edsicos en visu a ameyorar la sal\u00fa. Esta pr\u00e1utica faise per mediu d'exercicios nel agua fr\u00edo, masaxes, golpes \u201ccurativos\u201d especiales, arriendes de dellos otros exercicios que tienen l'oxetivu d'agrandar dr\u00e1sticamente la fuercia y el tonu a travi\u00e9s d'una retafila de movimientos naturales del cuerpu. \"Poznai Sebia\" t\u00f3rnase del rusu a: \u201cConozte a ti mesmu\u201d. Mikhail Vasilievich Ryabko ye coronel de los Spetsnaz, instructor xefe del entrenamientu t\u00e1uticu del equipu de respuesta inmediata y conseyeru del ministru de Xusticia de la Federaci\u00f3n Rusa. L'alumnu m\u00e1s conoc\u00edu de Ryabko ye Vladimir Vasiliev, antiguu capit\u00e1n del ex\u00e9rcitu y miembru de los Spetsnaz. Xuntos (Ryabko y Vasiliev) reivindiquen la paternid\u00e1 del sistema por tar bas\u00e1u nes sos propies esperiencies personales.\n\"Systema Spetsnaz\".\nFund\u00e1u nel 2001 por Vadim Starov, un antiguu militar de les fuercies especiales (Spetsnaz) del ex\u00e9rcitu del aire. Naci\u00f3 en Rusia, nuna familia de tradici\u00f3n militar; so padre yera oficial del ex\u00e9rcitu rusu. Dende los once a\u00f1os Vadim entren\u00f3 en Sambo y a los catorce a\u00f1os apenz\u00f3 nel box\u00e9u occidental. A los 23 yera y\u00e1 diplom\u00e1u de l'Academia Militar de les Fuercies A\u00e9rees, despu\u00e9s de sirvir dos a\u00f1os nes unidaes especiales d'operaciones (los Spetsnaz). De 1994 a 2001 Vadim Starov ye miembru de l'asociaci\u00f3n de los antiguos combatientes \"\"Vympel\". Ye instructor de combate a mano vac\u00eda d'estilu rusu, oficial d'operaciones especiales y vicepresidente del serviciu de segurid\u00e1 de l'asociaci\u00f3n de los ciudadanos de Rusia. En 1997 Vadim Starov f\u00edxose miembru de la Organizaci\u00f3n Internacional d'Antiguos Combatientes de les Fuercies Especiales, \"Monolit\". Dempu\u00e9s apenz\u00f3 y particip\u00f3 nel estilu rusu de combate y m\u00e9todu de defensa personal \"Systema Kadochnikov\".\nNel 2001 Vadim Starov abri\u00f3\u2019l \"Centru Internacional de Combate a Mano Vac\u00eda d'Estilu Rusu\" na ciud\u00e1 de Tver. Nel 2002 convid\u00e1ronlu les fuercies militares ruses a ense\u00f1ar el combate a mano vac\u00eda. Nom\u00e1ronlu instructor de l'academia militar de Tver onde ense\u00f1a\u2019l so estilu de combate a mano vac\u00eda a m\u00e1s de m\u00e9todos especiales de sobrevivencia en situaciones estremes. Dende\u2019l 2006, Vadim Starov ense\u00f1a les t\u00e9uniques y m\u00e9todos de combate cuerpu a cuerpu del \"Systema Spetsnaz\"\" a los axentes federales de llucha contra la droga. Tien escrito un llibru sobre l'entrenamientu militar de les fuercies especiales ruses, \"La v\u00eda de la formaci\u00f3n del guerreru\", y produxo numberoses pel\u00edcules documentales sobre la formaci\u00f3n de los Spetsnaz."}
{"id": "32728", "revid": "116", "url": "https://ast.wikipedia.org/wiki?curid=32728", "title": "Joaqu\u00edn Rubio Cam\u00edn", "text": "Joaqu\u00edn Rubio Cam\u00edn foi un escultor, pintor, dise\u00f1ador y fot\u00f3grafu asturianu.\nNos a\u00f1os cincuenta entam\u00f3 la so carrera art\u00edstica como pintor, algamando el Premiu Nacional de Pintura en 1955. M\u00e1s sero, a partir de los a\u00f1os sesenta, volc\u00f3se na que ser\u00eda la so activid\u00e1 m\u00e1s reconocida, la escultura, dientro de la que fiz\u00f3 obres como l'Obeliscu de la Avenida de la Constituci\u00f3n y Xenesis nel pas\u00e9u de Bego\u00f1a, en Xix\u00f3n, o el monolitu en memoria de los diecisiete executaos del Hospital Psiqui\u00e1tricu de Valdedi\u00f3s na Guerra Civil. \nEn Londres conocer\u00eda al escultor vascu Jorge Oteiza del que se declarar\u00eda almirador.\nEn 2001 foi gallardoni\u00e1u cola Medaya de Plata del Princip\u00e1u d'Asturies. Tami\u00e9n se dedic\u00f3 a la fotograf\u00eda, y foi miembru del grupu fotogr\u00e1ficu \"La Palangana\", xunta fot\u00f3grafos como Leonardo Cantero, Francisco Onta\u00f1\u00f3n, Ram\u00f3n Masats o Gabriel Cuallad\u00f3. Dende l'a\u00f1u 1975 estableci\u00f3 la so residencia en Valdedi\u00f3s, Villaviciosa, onde trabay\u00f3 hasta la so muerte."}
{"id": "32729", "revid": "35", "url": "https://ast.wikipedia.org/wiki?curid=32729", "title": "Blaverismu", "text": "El blaverismu ye la denominaci\u00f3n cola que se conoz al movimientu pol\u00edticu \u00f1ac\u00edu como reaici\u00f3n contra la corriente pancatalanista del nacionalismu valencianu en Valencia.\nEl so nome vien de la defensa que fai esti movimientu de la franxa azul de la bandera de la Comunid\u00e1 Valenciana.\nEsta denominaci\u00f3n ten\u00eda nos sos or\u00edxenes una connotaci\u00f3n negativa anque ye asumida y reivindicada por dellos integrantes del movimientu pa diferenciase d'otros que son valencianistes pero contrarios a la dixebra lling\u00fc\u00edstica."}
{"id": "32736", "revid": "43102", "url": "https://ast.wikipedia.org/wiki?curid=32736", "title": "Llagar Acebal", "text": "El Llagar Acebal ta asiti\u00e1u en Cabue\u00f1es (Xix\u00f3n).\nEntam\u00f3 la so producci\u00f3n a finales del sieglu XIX, con una producci\u00f3n familiar. En 1925 tuvo llugar el cambiu a la producci\u00f3n industrial cola compra de diferente maquinaria ya instalaciones. \nUna de les marques de la empresa, \"El Carrascu\", foi premiada como la meyor combinaci\u00f3n ente'l quesu afum\u00e1u de Pr\u00eda y la sidra, propuesta pola \"sidrer\u00eda Cabru\u00f1ana\", nel marcu del primer certame \"Quesidra!\" d'\u00c1vil\u00e9s."}
{"id": "32737", "revid": "37624", "url": "https://ast.wikipedia.org/wiki?curid=32737", "title": "Toledo (Iowa)", "text": "Toledo ye una ciud\u00e1 del est\u00e1u de Iowa nos Estaos Xun\u00edos.\nEl censu de poblaci\u00f3n de los Estaos Xun\u00edos de 2000 diz que Toledo ten\u00eda 2.539 habitantes.\nEnllaces esternos.\n P\u00e1xina oficial"}
{"id": "32739", "revid": "116", "url": "https://ast.wikipedia.org/wiki?curid=32739", "title": ".mn", "text": ".mn ye'l dominiu de nivel superior xeogr\u00e1ficu (ccTLD) pa Mongolia."}
{"id": "32740", "revid": "43102", "url": "https://ast.wikipedia.org/wiki?curid=32740", "title": ".gi", "text": ".gi ye'l dominiu de nivel superior xeogr\u00e1ficu (ccTLD) pa Xibraltar."}
{"id": "32741", "revid": "43102", "url": "https://ast.wikipedia.org/wiki?curid=32741", "title": ".ck", "text": ".ck ye'l dominiu de nivel superior xeogr\u00e1ficu (ccTLD) pa Islles Cook."}
{"id": "32757", "revid": "379", "url": "https://ast.wikipedia.org/wiki?curid=32757", "title": "Fuercies Armaes Espa\u00f1oles", "text": ""}
{"id": "32767", "revid": "379", "url": "https://ast.wikipedia.org/wiki?curid=32767", "title": "Dannebrog", "text": ""}
{"id": "32768", "revid": "379", "url": "https://ast.wikipedia.org/wiki?curid=32768", "title": "Barcelona 92", "text": ""}
{"id": "32770", "revid": "379", "url": "https://ast.wikipedia.org/wiki?curid=32770", "title": "Ill", "text": ""}
{"id": "32771", "revid": "35", "url": "https://ast.wikipedia.org/wiki?curid=32771", "title": "Vicente Gotor Santamar\u00eda", "text": "Vicente Miguel Gotor Santamar\u00eda ye un qu\u00edmicu aragon\u00e9s, foi rector de la Universid\u00e1 d'Uvi\u00e9u.\nBiograf\u00eda.\nYe nac\u00edu na ciud\u00e1 de Calatayud en 1947. Estudi\u00f3 qu\u00edmica, llicenci\u00e1ndose en 1970 en Ciencies Qu\u00edmiques y doctor\u00e1ndose en 1974 pola Universid\u00e1 de Zaragoza. En 1975 tresllad\u00f3se a Alema\u00f1a, au trabay\u00f3 como becariu de la Socied\u00e1 Max Planck en Max-Planck-Institut f\u00fcr Kohlenforschung de M\u00fclheim an der Ruhr. En 1977 torn\u00f3 a Espa\u00f1a, llegando a Uvi\u00e9u depu\u00e9s de llograr una plaza de profesor axuntu na Universid\u00e1 d'Uvi\u00e9u. En 1981 convi\u00e9rtese en profesor agreg\u00e1u pola Universid\u00e1 de Valladolid. En 1982 vuelve a Uvi\u00e9u y en 1983 faise Catedr\u00e1ticu de Qu\u00edmica na Facult\u00e1 de Qu\u00edmica de la Universid\u00e1 d'Uvi\u00e9u.\nNel 2003 foi escoy\u00edu direutor del Departamentu de Qu\u00edmica Org\u00e1nica y Inorg\u00e1nica de la Universid\u00e1 d'Uvi\u00e9u.\nNel 2004 present\u00f3se como candidatu a rector de la Universid\u00e1 d'Uvi\u00e9u, frente al rector saliente Juan Antonio V\u00e1zquez Garc\u00eda, que lu vence por menos de dos puntos porcentuales, pero'l 23 d'abril del 2008 gan\u00f3 les eleiciones a rector de la Universid\u00e1 d'Uvi\u00e9u con m\u00e1s d'un 63% de los votos.\nNel a\u00f1u 2009 Gotor promueve'l Proyeutu de Campus d'Escelencia Internacional, seleicion\u00e1u ente los 15 meyores d'Espa\u00f1a."}
{"id": "32772", "revid": "43102", "url": "https://ast.wikipedia.org/wiki?curid=32772", "title": "Pencak Silat", "text": "Pencak Silat (tami\u00e9n penchak silat o pentjak silat) ye un t\u00e9rminu xen\u00e9ricu empleg\u00e1u pa denomar les artes marciales d'orixe indonesiu. La organizaci\u00f3n que dirixe'l pencak silat n'Indonesia ye la IPSI (\"Ikatan Pencak Silat Indonesia\": Organizaci\u00f3n Indonesia de Pencak Silat). El mu\u00e9rganu coordinador pal pencak silat en tol mundu ye la PERSILAT (\"Persekutuan Pencak Silat Antara Bangsa\": Asociaci\u00f3n Internacional de Pencak Silat).\nEtimolox\u00eda.\nPencak silat escoy\u00f3se nel 1948 como t\u00e9rminu \u00fanicu pa los estilos indonesios de llucha. Comp\u00f3nse de les dos pallabres d'usu m\u00e1s com\u00fan nes artes marciales d'Indonesia. Pencak yera'l t\u00e9rminu que s'usaba nel centru y este de Java, mentanto silat us\u00e1base en Sumatra. Modernamente, pencak y silat consid\u00e9rense dos aspectos de la mesma pr\u00e1utica. Pencak refierse a los aspeutos demostrativos del arte marcial, mientres que silat ye la esencia de la llucha y la defensa personal.\nNun ta demostr\u00e1u l'orixe de les pallabres \"pencak\" y \"silat\". Hailos que creyen que pencak vien de la pallabra s\u00e1nscrita \"pancha\", que significa \"cinco\", o del chinu \"pencha\", que significa \"esviar\". La teor\u00eda m\u00e1s importante sobre l'orixe de la pallabra \"silat\" diz que deriva de \"sekilat\", que significa \"r\u00e1pido como'l rayu\". Esto igual s'us\u00f3 pa describir los movimientos d'un guerreru, y llueu acurti\u00f3se a \"silat\". Dalgunos creyen que pue venir de la pallabra \"elat\", que significa enguadar o enga\u00f1ar.\nHistoria.\nLa tradici\u00f3n del pencak silat ye sobre too oral, tresmiti\u00e9ndose cuasi ensembre de boca en boca. Al nun haber rexistros escritos, muncho d'esta historia ll\u00e9ganos solamente al travi\u00e9s del mitu y la evidencia arqueol\u00f3xica. Les armes principales de les tribus d'Indonesia yeren la espada d'un solu filu, l'escudu y la xabalina.\nIndia y China foron les primeres civilizaciones de fuera del sureste d'Asia coles que tomaron contautu los pueblos d'Indonesia. Dambos pa\u00edses influyeron na cultura, relix\u00f3n y artes marciales llocales. Unos baxurrelieves de Srivijaya representen guerreros remanando armes como'l \"jian\", o espada reuta china, qu'inda angua\u00f1o s'usa en dellos estilos. Am\u00e1s, les espaes de Java son una variante de les indies. Foi daquella cuando escomenz\u00f3 a facese'l silat. El niciu m\u00e1s tempranu de que'l silat s'ense\u00f1aba de forma estructurada vien del imperiu de Srivijaya, en Sumatra, onde'l folclor afita que lu creara una muyer llamada Rama Sukana de la que viera una llucha ente un tigre y una ave grande. Usando los movimientos de los animales foi quien a refugar a un pi\u00f1u de borrachos que lu atacaren. Dempu\u00e9s aprendi\u00f3 les t\u00e9uniques al so home, Rama Isruna, qu'hab\u00eda tresmitiles oficialmente. Hai delles variantes d'esta hestoria seg\u00fan la rex\u00f3n onde se cuenta. Na islla de Boyan (Bawean) cr\u00e9yese que Rama Sukana vio a unos monos lluchando, mientres que los sundaneses de Java occidental creyen que creara'l cimande dempu\u00e9s de ver un monu enfrent\u00e1ndose a un tigre. La verd\u00e1 d'esta lleenda nun se pue saber, pero'l fechu de que'l silat s'atribuya a una muyer alb\u00eddrase qu'indica la importancia femenina na socied\u00e1 del sureste d'Asia. \nSrivijaya controlaba l'estrechu de Malaca, lo que lu convert\u00eda n\u00fan de los reinos m\u00e1s poderosos de la hestoria del sureste d'Asia. Esti reinu aun\u00eda lo que ye g\u00fcei Sumatra, Singapur, Born\u00e9u occidental, Malasia peninsular y Tailandia. L'imperiu tami\u00e9n yera un centru acad\u00e9micu y relixosu qu'atray\u00eda sabios y santones de tola rex\u00f3n del sureste asi\u00e1ticu. M\u00e1s de mil monxos budistes viv\u00eden y estudiaben solamente na Sumatra baxo'l dominiu de Srivijaya. Ente ellos hab\u00edalos de Java, siameses, malayos, chames, khmeres y chinos. Esto nun solamente permiti\u00f3 que'l pencak silat s'espardiera pel archipi\u00e9lagu sin\u00f3n que tami\u00e9n punxo l'arte en contautu colo que llegar\u00eden a ser sistemes de llucha hermanos. \nDe la que Srivijaya dominaba les \u00e1rees costeres, los reinos de Sanjaya (o Mataram) y Sailendra controlaben el centru de Java. El pencak silat esporpoll\u00f3 muncho en Java, onde angua\u00f1o hai m\u00e1s estilos diferentes que nes otres islles indonesies. Nel sieglu XIII Srivijaya foi derrot\u00e1u pol imperiu tamil Chola, del sur de la India. A esto sigui\u00f3 la decadencia de los reinos de Sailendra y Sanjaya, pero tami\u00e9n dio pasu al imperiu de Majapahit, que foi'l primeru n\u2019aunir toles islles principales d'Indonesia. Dende la so base nel este de Java, la cultura indonesia esporpoll\u00f3 y el pencak silat foi refin\u00e1ndose enforma. Les armes feches polos ferreros de Majapahit, como'l famosu \"kris taming sari\", yeren perapreciaes na pen\u00ednsula malaya. \nLa influencia del silat llariegu foi encontada por Ninik Dato' Suri Diraja (1097-1198) pa crear el \"silek\" o Minangkabau silat en Sumatra.\nEl pencak silat foi m\u00e1s tarde us\u00e1u polos independentistes indonesios contra los colonos holandeses, y dempu\u00e9s de la independencia d'Indonesia trax\u00e9ronlu a Europa indonesios d'aniciu euroasi\u00e1ticu (amest\u00e1u d'indonesiu y europ\u00e9u), como'l c\u00e9lebre Paatje Phefferkorn. L'arte ye g\u00fcei popular n'Holanda, Espa\u00f1a y Francia. Tami\u00e9n hai escueles nos Estaos Xun\u00edos d'Am\u00e9rica.\nEl pencak silat n\u2019Espa\u00f1a.\nEl pencak silat tr\u00e1xolu a Espa\u00f1a Jon Barrenetxea a mediaos de los a\u00f1os 70. Les primeres clases di\u00e9ronse n'escueles d'artes marciales de Madrid y na Embaxada d'Indonesia. Magar que de primeres yeren clases puntuales complementaries p'alumnos avanzaos de K\u00e1rate Shotokan, que daba'l mesmu Jon Barrenetxea, al final cre\u00f3se un grupu en visu a trabayar pol xorrecimientu del pencak silat n'Espa\u00f1a.\nContra los a\u00f1os 80 cr\u00e9ase un nuevu grupu de pencak silat nel ximnasiu Iraragorri de Zuazo (Galdakao), qu'hab\u00eda afitar, gracies a Jon Barrenetxea y a maestros indonesios, les bases del pencak silat en Espa\u00f1a. D\u2019eh\u00ed a poco les escueles espoxigaron pelos pueblos de la redolada: Basauri, Bilbao, Lemoa, Dima... y llegaron inclusive a sitios m\u00e1s allo\u00f1aos como Gasteiz o Bermeo. El pencak silat espardi\u00f3se desa per diferentes puntos de la xeograf\u00eda espa\u00f1ola. \nSicas\u00ed angua\u00f1o l'arte praut\u00edcase cuasi nam\u00e1i que nel Pa\u00eds Vascu, d'au son la mayor parte de los competidores que componen la seleici\u00f3n espa\u00f1ola. Tami\u00e9n hai escueles en C\u00f3rdoba, Estremadura, Barcelona, Santander y Madrid, pero nun t\u00e1n reconoc\u00edes oficialmente pola Federaci\u00f3n Nacional de Pencak Silat Espa\u00f1a.\nLa escuela d'Estremadura ye d'orixe holand\u00e9s. Ensin embargu en Barcelona danse clases d'una escuela tradicional de Singapur.\nUna de les escueles m\u00e1s reconoc\u00edes en Madrid prautica l'estilu Walisongo Silat y Satria Fighting Arts. Esta escuela dir\u00edxela Sebasti\u00e1n Deibe, siguiendo'l llinax de Steve Benitez.\nDende 1984 l'oxetivu de les escueles de pencak silat de tol est\u00e1u foi la creaci\u00f3n d'una federaci\u00f3n estatal en visu a coordinar la espansi\u00f3n d'esta disciplina de manera autosuficiente y aut\u00f3noma. Poro, despu\u00e9s de negociaciones coles principales federaciones estatales d'artes marciales, Yudu, Taekwondo y K\u00e1rate, apaut\u00f3se la creaci\u00f3n de la Federaci\u00f3n Nacional de Pencak Silat Espa\u00f1a, que dende 1987 forma parte de la PERSILAT (Federaci\u00f3n Internacional de Pencak Silat).\nCarauter\u00edstiques.\nEl pencak silat praut\u00edcase tradicionalmente baxo la forma de combate r\u00edtmicu con armes, palos o a mano vac\u00eda. Ye un exerciciu estiliz\u00e1u bas\u00e1u en riestres d'encadenamientos codificaos llamaos \"jurus\". Les formes d'animales son perimportantes nel pencak silat, y atr\u00f3pense baxo'l nome de \"langkah\", que denoma les posiciones y movimientos necesarios pa la pr\u00e1utica marcial. D'esta miente, el langkah Dua (\"dos\") ye una posici\u00f3n d'espera, y el Tiga (\"tr\u00e9s\") ye una posici\u00f3n de guardia. Los langkah incl\u00fain ent\u00f3s un repertoriu grande d'ataques, paraes y esquites. La escoyeta de delles formes, a respeutive d'otres, ye lo que define espec\u00edficamente a cada escuela de silat.\nPolo xeneral l'aprendimientu consiste en pescanciar un refileru de langkah b\u00e1sicos, descompuestos y repet\u00edos en forma d'exercicios. Esta primera fase elemental conc\u00e9ntrase en dominar una posici\u00f3n fita. La segunda fase ye puramente defensiva y l'alumnu apriende a parar y torgar toa clas d'ataque de los miembros superiores. La tercer fase conc\u00e9ntrase n'usar solamente les piernes pa movese y atacar. Na fase cuatro l'alumnu apriende les paraes y los esquites contra golpes de pie. Na fase cinco apriende a camudar les posiciones respondiendo dende una postura perbaxa. Esta pedagox\u00eda de lo b\u00e1sico compl\u00e9tase m\u00e1s p'arriba con t\u00e9uniques de llaves, barr\u00edos, proyeiciones, y col aprendimientu d'armes y d'una docena d'atemis llamaos \"rahasa\". El nivel cimeru consiste nun trabayu particular de \"danza enfrentada\" o \"pesilat\", onde s'apriende a usar y colocar con eficacia les t\u00e9uniques marciales."}
{"id": "32773", "revid": "10224", "url": "https://ast.wikipedia.org/wiki?curid=32773", "title": "Pentjak Silat", "text": ""}
{"id": "32774", "revid": "10224", "url": "https://ast.wikipedia.org/wiki?curid=32774", "title": "Silat", "text": ""}
{"id": "32775", "revid": "43102", "url": "https://ast.wikipedia.org/wiki?curid=32775", "title": "Llista d'emperadores de Xap\u00f3n", "text": "La siguiente ye una llista tradicional d'emperadores de Xap\u00f3n: "}
{"id": "32776", "revid": "43102", "url": "https://ast.wikipedia.org/wiki?curid=32776", "title": "20th Century Boys", "text": "20th Century Boys (20\u4e16\u7d00\u5c11\u5e74 o Nijusseiki Sh\u014dnen, en xapon\u00e9s) ye un c\u00f3mic manga xapon\u00e9s de ciencia ficci\u00f3n y misteriu, guioniz\u00e1u y dibux\u00e1u por Naoki Urasawa, autor d'otres obres como Monster o Yawara!.\nLa serie empez\u00f3 a publicar en 1999 na revista Big Comic Spirits de la editorial Sh\u014dgakukan, y termin\u00f3 con un total de 22 tomos recopilatorios en y una segunda parte, que narra'l final de la historia, nomada 21st Century Boys.\nLa hestoria destaca pola complexid\u00e1 de la so trama, por mor del gran n\u00famberu de personaxes y la so estensi\u00f3n: unos 50 a\u00f1os na llinia temporal de los socesos que se rellaten y m\u00e1s de 4.000 p\u00e1xines nes cuales Urasawa paez planiar al mil\u00edmetru la so obra y adulces el llector va comprobando c\u00f3mo les pieces daqu\u00e9 confuses de primeres, van encaxando. Nun ye una llectura m\u00e1s na que'l llector ye meru espectador, sin\u00f3n que l'autor convida al que lu llee a pescudar les claves del misteriu, per aciu de pistes ocultes y numberosos flashbacks, dando opci\u00f3n a m\u00faltiples posibilidaes y m\u00faltiples teor\u00edes per parte del llector."}
{"id": "32778", "revid": "43102", "url": "https://ast.wikipedia.org/wiki?curid=32778", "title": "Tenerife", "text": "Tenerife ye una islla, la mayor y m\u00e1s habitada de les siete islles Canaries, asitiaes nel norte d'\u00c1frica y pertenecientes al reinu d'Espa\u00f1a. Ye la de m\u00e1s poblaci\u00f3n d'ente toles espa\u00f1oles: nos sos 2.034,38 km\u00b2 viven 898.680 habitantes, el 43% de tolos canarios. Tenerife ye la mayor y m\u00e1s poblada de les islles de Macaronesia.\nLa islla ye \u00fan de los m\u00e1s importantes destinos tur\u00edsticos d'Espa\u00f1a y del mundu. Recibe cinco millones de visitantes al a\u00f1u, qu'aporten a ella per barcu o por dalg\u00fan de los sos dos aeropuertos. Agospia \u00fan de los mayores carnavales del mundu, y ye'l centru econ\u00f3micu del archipi\u00e9lagu.\nLa so capital, Santa Cruz de Tenerife, ye la sede de la instituci\u00f3n de gobiernu de la islla, el cabildu, y ye co-capital, xunto con Las Palmas de Gran Canaria, de la Comunid\u00e1 Aut\u00f3noma de les islles Canaries. Santa Cruz foi, de magar 1833, cuando se dividi\u00f3 Espa\u00f1a en provincies, hasta 1927, la capital \u00fanica de l'archipi\u00e9lagu, pero la Corona orden\u00f3 nesi a\u00f1u que la capitalid\u00e1 fora compartida. En Santa Cruz as\u00edtiase l'Auditoriu de Santa Cruz, s\u00edmbolu arquiteut\u00f3nicu de les islles Canaries.\nNa islla alcu\u00e9ntrase tami\u00e9n, na ciud\u00e1 de San Crist\u00f3bal de La Laguna, que fora capital del archipi\u00e9lagu primeru de 1833 y que'l so cascu antiguu ye Patrimoniu de la Humanid\u00e1, la m\u00e1s antigua universid\u00e1 canaria: la Universid\u00e1 de La Laguna. Otru llugar declar\u00e1u Patrimoniu de la Humanid\u00e1 ye'l Parque Nacional del Teide, asiti\u00e1u metanes la islla. El Teide ye'l monte m\u00e1s altu d'Espa\u00f1a, el mayor de cualesquier islla del oc\u00e9anu Atl\u00e1nticu, y el terceru mayor del mundu por altor mid\u00edu dende la so base. Al noroeste de la islla alcu\u00e9ntrase'l macizu d'Anaga, Reserva de la Biosfera dende 2015, que ye'l llar del mayor n\u00famberu d'especies end\u00e9miques n\u00fan mesmu espaciu protex\u00edu de toa Europa."}
{"id": "32779", "revid": "43102", "url": "https://ast.wikipedia.org/wiki?curid=32779", "title": "Teide", "text": "El Teide (o Picu del Teide) ye un ye un volc\u00e1n activu y monte de Tenerife, Islles Canaries. Con un altor de 3.719\u00a0m sobre'l nivel de la mar y con aproximao unos 7.000\u00a0m sobre'l llechu mar\u00edn axacente, ye'l puntu m\u00e1s altu d'Espa\u00f1a, el monte m\u00e1s altu de toles islles atl\u00e1ntiques ya'l tercer mayor volc\u00e1n de la Tierra. El Teide ye un estratu-volc\u00e1n del tipu estrombolianu.\nDau el so historial eruptivu ya'l so allugamientu aver\u00e1u a centros poblaos, el volc\u00e1n foi design\u00e1u como unu de los 16 Volcanes de la D\u00e9cada pol so gran valir pal estudiu del amenorgamientu de futuros desastres naturales. Alcu\u00e9ntrase'n reposu, cola cabera erupci\u00f3n documentada l'a\u00f1u 1909 pel buf\u00f3n secundariu de Chinyero, na par\u00e9 oeste del Teide. Otres erupciones destacaes van asoceder los a\u00f1os 1704\u20131706 y 1798. La cima tien delles peque\u00f1es y actives fumaroles qu'emiten di\u00f3xidu d'azufre caliente, al igual qu'otros gases. Existe una probabilid\u00e1 media-alta de futures erupciones, incluyendo'l riesgu de dalguna altamente peligrosa de tipu pirocl\u00e1sticu como les del Mont Pel\u00e9e ya'l Vesuviu. El nome Teide ye una evoluci\u00f3n castellana del nome orixinal Guanche \u00abEcheyde\u00bb, anterior a la colonizaci\u00f3n castellana. Echeyde, nes lleendes Guanches, yera'l nome dau al so infiernu, onde viv\u00eda una poderosa figura (Guayota) una mena de guardia de la puerta d'aquel inframundu.\nNa prehistoria, hai unos 180.000 a\u00f1os, un volc\u00e1n inda m\u00e1s grande que'l Teide careci\u00f3 d'una esplosi\u00f3n xigantesca d'\u00edndiz d'explosivid\u00e1 volc\u00e1nica 7, que fra\u00f1\u00f3'l picu dex\u00e1ndolu llegar a la mar pel norte de la islla, creando asina les llamaes Ca\u00f1adas del Teide, una gran caldera volc\u00e1nica xusto perriba de los 2.500\u00a0m d'altor, con 15\u00a0km d'estensi\u00f3n d'este a oeste y 10\u00a0km d'estensi\u00f3n de norte a sur. Al cost\u00e1u sur, los muros internos del cr\u00e1ter formen un precipiciu que va de los 2.715\u00a0m a los 2.100\u00a0m en Guajara. La propia cima del Teide ya'l buf\u00f3n secundariu llam\u00e1u Pico Viejo (3.135\u00a0m), los dos na fastera norte de la caldera, deriven d'erupciones que siguieron a la gran esplosi\u00f3n prehist\u00f3rica.\nEl volc\u00e1n ya los alredores formen el Parque Nacional del Teide, que se consider\u00f3 Patrimoniu de la Humanid\u00e1 pola UNESCO. S'accede per una carretera p\u00fablica que traviesa la caldera de nordeste a suroeste. Desde esta carretera sal un telef\u00e9ricu a unos 2.356\u00a0m y llega casi a la cima (3.555\u00a0m). L'accesu a la cima ta torg\u00e1u, y fai falta un permisu p'ascender los \u00faltimos 200\u00a0m."}
{"id": "32783", "revid": "37624", "url": "https://ast.wikipedia.org/wiki?curid=32783", "title": "Llampaxuga", "text": "Llampaxuga ye un llugar de la parroquia de Lloriana, na fastera surocidental del Naranco, nel conceyu asturianu d'Uvi\u00e9u. \nToponimia.\nEl profesor Xos\u00e9 Lluis Garc\u00eda Arias considera'l nome d'esti llugar como una posible combinaci\u00f3n del t\u00e9rminu asturianu \"llampa\" (que fai referencia a una cuesta inclinada) consufixos diminutivo-despeutivos (+ -ACULA + -UCA).\nSituaci\u00f3n.\nAll\u00fagase a 5 km d'Uvi\u00e9u, la capital del conceyu, y a un altor de 136\u00a0m sobre'l nivel de la mar.\nEn Llampaxuga podemos atopar una capiella dedicada a la Virxe del Carme. \nPoblaci\u00f3n.\nTien una poblaci\u00f3n de , xebraes ente la propia Llampaxuga y los sitios de Les Cases de Baxo, Morriondo, La Pola, Posada y El Bo."}
{"id": "32791", "revid": "379", "url": "https://ast.wikipedia.org/wiki?curid=32791", "title": "Mancomunid\u00e1 Brit\u00e1nica de Naciones", "text": ""}
{"id": "32799", "revid": "10378", "url": "https://ast.wikipedia.org/wiki?curid=32799", "title": "Alberto Rivera Pizarro", "text": ""}
{"id": "32800", "revid": "37624", "url": "https://ast.wikipedia.org/wiki?curid=32800", "title": "Gast\u00f3n Sangoy", "text": "Gast\u00f3n Maximiliano Sangoy , m\u00e1s conoc\u00edu como Gast\u00f3n Sangoy, ye un .\nTrayeutoria.\nSangoy empez\u00f3 la so carrera en la cantera Club Deportivo Argentinos Juniors. De ah\u00ed pas\u00f3 al Boca Juniors. A los 20 a\u00f1os fich\u00f3 por el Ajax Amsterdam. Enantes de llegar al Real Sporting de Xix\u00f3n y firmar por cuatro a\u00f1os pas\u00f3 por equipos como l'Uni\u00f3n de Santa Fe, Club Universitario de Deportes, Los Millonarios, Maccabi Tel Aviv FC, Hapoel Ashkelon y Apollon Limassol."}
{"id": "32802", "revid": "10378", "url": "https://ast.wikipedia.org/wiki?curid=32802", "title": "Manuel Preciado", "text": ""}
{"id": "32814", "revid": "43102", "url": "https://ast.wikipedia.org/wiki?curid=32814", "title": "Concursu de Tonada de La Nueva (XVII Edici\u00f3n)", "text": "Depu\u00e9s de dellos meses de competici\u00f3n, la proclamaci\u00f3n de vencedores de la XVII edici\u00f3n del Concursu de Tonada de La Nueva (Llangr\u00e9u), que tuvo llugar el 3 d'abril de 2011, dio llugar al siguiente palmar\u00e9s:\n\u2022 Campe\u00f3n categor\u00eda masculina: Pablo Carrio Rubiera\n\u2022 Campeona categor\u00eda femenina: Lorena Corripio\n\u2022 Premiu del p\u00fablicu categor\u00eda femenina: Lorena Corripio\n\u2022 Premiu del p\u00fablicu categor\u00eda masculina: Faustino Bra\u00f1a Pel\u00e1ez\n\u2022 Campe\u00f3n de canci\u00f3n minera categor\u00eda masculina: Jos\u00e9 Garc\u00eda Garc\u00eda, por \"Soi mineru del Monsacro\".\n\u2022 Campeona de canci\u00f3n minera categor\u00eda femenina: Rosi Fern\u00e1ndez Torre, por \"Sent\u00e1u debaxo d'un horro\".\n\u2022 Campe\u00f3n de canci\u00f3n minera categor\u00eda xuvenil y aficionaos: Od\u00f3n Garc\u00eda Gonz\u00e1lez, por \"Porqu\u00e9 s'acaba'l carb\u00f3n\".\n\u2022 Campe\u00f3n de canci\u00f3n ayerana: Jos\u00e9 Luis Garc\u00eda Lobo, por \"D\u00edsteme una cinta verde\".\n\u2022 Campe\u00f3n de canci\u00f3n al emigrante: Xuan Martino Islas, por \"L'emigrante asturianu\".\n\u2022 Campe\u00f3n categor\u00eda moced\u00e1: Alberto de Dios Sanz\n\u2022 Campe\u00f3n categor\u00eda aficionaos: Jos\u00e9 Tronco Valle\n\u2022 Premiu del p\u00fablicu categor\u00eda aficionaos: Francisco Fern\u00e1ndez Hern\u00e1ndez\n\u2022 Campe\u00f3n de Gaiteros: \u00c1lvaro Garc\u00eda Su\u00e1rez\n\u2022 Premiu del p\u00fablicu categor\u00eda gaiteros: Adri\u00e1n Mu\u00f1iz Soto\nVer tami\u00e9n.\nConcursu de la Canci\u00f3n Asturiana de les Mines"}
{"id": "32815", "revid": "344", "url": "https://ast.wikipedia.org/wiki?curid=32815", "title": "\u00d3rbigu", "text": ""}
{"id": "32816", "revid": "5110", "url": "https://ast.wikipedia.org/wiki?curid=32816", "title": "Tuertu", "text": ""}
{"id": "32817", "revid": "735", "url": "https://ast.wikipedia.org/wiki?curid=32817", "title": "Nel Amaro", "text": "Manuel Amaro Fern\u00e1ndez \u00c1lvarez , m\u00e1s conoc\u00edu como Nel Amaro foi un escritor asturianu, miembru de n\u00famberu de l'Academia de la Llingua Asturiana.\nBiograf\u00eda.\nPoeta, novelista y dramaturgu, escribi\u00f3 en castell\u00e1n y n'asturianu. Foi presu pol\u00edticu durante los \u00faltimos a\u00f1os de la dictadura franquista (sospechosu de tar implic\u00e1u nel atent\u00e1u de la Calle Correo y fund\u00f3 y dirix\u00f3, en Mieres y Tur\u00f3n, les revistes \"Sapiens' y \"Cu\u00e9lebre literario\". La so obra po\u00e9tica rep\u00e1rtese ente les siguientes obres:\nSon d'\u00e9l tami\u00e9n obres teatrales como \"Ant\u00edgona, por exemplu\" y \"El banquete\" y les siguientes noveles:\nEnte los gallardones que recibi\u00f3 alcu\u00e9ntrense'l Soto Torres de Teatru, el Xana del Bable, el III Premiu Nacional de Cuentos el Llano, etc."}
{"id": "32819", "revid": "43102", "url": "https://ast.wikipedia.org/wiki?curid=32819", "title": "Campeonatu Mundial de Pilotos de F\u00f3rmula 1", "text": "El Campeonatu Mundial de Pilotos de F\u00f3rmula 1 ye dau pola FIA al pilotu de F\u00f3rmula 1 m\u00e1s exitosu na temporada, determin\u00e1u pol sistema de puntuaci\u00f3n en bas a los resultaos de los Grandes Premios. El primer Campeonatu Mundial de Pilotos foi dau na temporada 1950 a Giuseppe Farina. El primer pilotu en ganar m\u00e1s dun campeonatu foi Alberto Ascari en 1952 y 1953.\nLa FIA declara oficialmente al campe\u00f3n nel acabu la temporada, pero dizse qu'un pilotu \"asegur\u00f3'l campeonatu\" cuando neng\u00fan otru tien posibilid\u00e1 d'acumular m\u00e1s puntos qu'\u00e9lli, incluso si puntuara'l m\u00e1ximu en toles carreres restantes de la temporada. El pilotu que s'asegur\u00f3'l campeonatu m\u00e1s ceo foi Michael Schumacher, qu'asegur\u00f3'l t\u00edtulu na temporada 2002 cuando a\u00ednda restaben seis carreres. \nVentinueve pilotos distintos ganaren el campeonatu, con Michael Schumacher ostentando les plusmarques de siete t\u00edtulos en total y cinco t\u00edtulos consecutivos ente les temporaes 2000 a la de 2004.\nPor temporada.\nLleenda:"}
{"id": "32823", "revid": "32214", "url": "https://ast.wikipedia.org/wiki?curid=32823", "title": "Box\u00e9u rusu", "text": "Box\u00e9u rusu (rusu - \u041a\u0443\u043b\u0430\u0447\u043d\u044b\u0439 \u0431\u043e\u0439, Kulachniy Boy) ye un antiguu deporte de combate rusu asemey\u00e1u al box\u00e9u modernu. Esiste dende los tiempos del Rus de Kiev (primer est\u00e1u rusu), pero nel sieglu XX perdi\u00f3 muncha popularid\u00e1.\nHistoria.\nLos primeros informes sobre esti deporte indiquen que foi desendolc\u00e1u al rodiu del sieglu XIII. Enantes de la cristianizaci\u00f3n del Rus de Kiev, les competiciones de box\u00e9u diben davezu arreyaes a celebraciones dedicaes al dios supremu Per\u00fan. Por mor d'ello, l'obispu metropolitanu Cirilo dict\u00f3 nel 1274 una de les munches regles del so mand\u00e1u, amenazando cola escomuni\u00f3n a tou boxeador que nun cantara un rezu o un himnu nel entierru de cualquiera que morriera nun combate a pu\u00f1os. El mesmu gobiernu nunca sofit\u00f3\u2019l box\u00e9u, masque tampoco nunca lu torg\u00f3.\nLos boyardos rusos usaron el deporte como entretenimientu de mases, y llamaron a competir a los meyores lluchadores.\nLos combates cuasi siempre ten\u00eden llugar en d\u00eda feri\u00e1u y en llugares p\u00fablicos. Pel iviernu fac\u00edense sobre xelu. Primero lluchaben los m\u00e1s ne\u00f1os, y siguidamente cada pareya diba xubiendo n\u2019ed\u00e1 hasta llegar finalmente a los boxeadores de m\u00e1s nomad\u00eda.\nEl box\u00e9u torg\u00f3se per aciu de dos \u00f3rdenes de 1684 y 1686, anque\u2019l deporte sigui\u00f3 esistiendo.\nToles rexones ten\u00eden los sos h\u00e9roes nel box\u00e9u, pero la rex\u00f3n qu'hist\u00f3ricamente cont\u00f3 colos m\u00e1s famosos foi Tula.\nHai constancia documental de qu'a Pedro\u2019l Grande prestaba-y organizar combates de box\u00e9u \u201cal env\u00eds d'amosar l'habilid\u00e1 del pueblu rusu\u201d.\nNel 1751 tuvo llugar un combate masivu nuna cai de San Petersburgu, del que s\u2019enter\u00f3 la emperatriz Sabela I de Rusia. De resultes la emperatriz torg\u00f3 la organizaci\u00f3n de combates de box\u00e9u nel territoriu de Mosc\u00fa y de San Petersburgu.\nNel rein\u00e1u de Catalina la Grande la popularid\u00e1 del box\u00e9u xorreci\u00f3 otra vuelta, y al paecer el conde Orlov foi un gran boxeador, qu'inclusive ret\u00f3 a lluchadores famosos pa comparase con ellos.\nNel 1832 Nicol\u00e1s I de Rusia torg\u00f3 dafechu los combates de box\u00e9u por ser \u201cfolixes da\u00f1ibles\u201d.\nHeriedu.\nIn 1941 l'especialista sovi\u00e9ticu m\u00e1s importante en Box\u00e9u, K.V. Gradopolov, escribi\u00f3 un llibru sobre la forma correuta de combatir colos pu\u00f1os. En tal llibru apurri\u00f3 un exerciciu nuevu llam\u00e1u \"box\u00e9u de grupu\", y dixo que yera un deporte rusu antiguu (falaba en realid\u00e1 de la versi\u00f3n \"Stenka na Stenku\": \u201cparede a parede\u201d).\nRegles y tipos.\nA diferencia del box\u00e9u modernu, en cada rex\u00f3n rusa hab\u00eda regles estremaes. En dellos sitios lluch\u00e1base colos brazos desnudos, mientres que n\u2019otros tapaben los pu\u00f1os coles mangues. En dalgunos casos los participantes fac\u00eden la trampa de poner fierro perbaxo les mangues.\nHai tres tipos de box\u00e9u rusu: el primeru ye\u2019l tipu d'enfrentamientu individual, el combate unu a unu; el segundu ye un combate por equipos llam\u00e1u tami\u00e9n \u201cparede a parede\u201d; el terceru, o, \"catch drop\", yera\u2019l menos prautic\u00e1u. Del combate individual hai delles versiones. Una ye como\u2019l box\u00e9u modernu, onde\u2019l boxeador golpia al contrariu onde quier o pue. La otra versi\u00f3n ye cuando los lluchadores se solmenen de riola. Nun se permit\u00eda safase d'un pu\u00f1etazu, devolvelu cuando nun tocaba o esquitar; nam\u00e1i se pod\u00eda usar les manes pa protexese. La victoria algam\u00e1base en pocos casos: cuando cay\u00eda \u00fan de los lluchadores, a la primer sangre, o cuando \u00fan de los lluchadores se daba.\nLa llucha \"parede a parede\" (con d'una docena a cientos de participantes seg\u00fan los sitios) fac\u00edase con regles mui estrictes y pod\u00eda durar hores. Dambes \"paredes\" ten\u00eden un boxeador xefe, que yera a un tiempu comandante y direutor t\u00e1uticu. Les \"paredes\" yeren formaciones reutes zarraes de 3 \u00f3 4 en fondu. Fa\u00edense ataques repet\u00edos que tentaben de sacar a la \"parede\" contraria del \u00e1rea de xuegu. Us\u00e1bense t\u00e1utiques b\u00e1siques, como fender la formaci\u00f3n usando pesos pesaos (que davezu se dexaben en reserva), arrodiar, retirase en falso y otres; pero polo xeneral la formaci\u00f3n zarrada de la parede nunca fend\u00eda. La t\u00e1utica tami\u00e9n incluy\u00eda planiar la batalla. Los combates \"parede a parede\", cuando se fac\u00eden por entretenese, asemey\u00e1bense muncho al entrenamientu militar. Por exemplu\u2019l c\u00e9lebre etn\u00f3grafu V. Gilyarovsky alcord\u00e1base de que cuando fac\u00eda voluntariu\u2019l serviciu nun reximientu d'infanter\u00eda, los soldaos organizaben dacuando combates \u201cparede a parede\u201d contra obreros de f\u00e1briques.\nLa famosa fras rusa que reza: \"Nun pegues a un home cuando ta en suelu\", tien los raiga\u00f1os nesti deporte.\nEl box\u00e9u na cultura popular rusa.\nAl caltenese\u2019l box\u00e9u tan popular col pasu los sieglos y formar parte de la vida del pueblu rusu, ta presente de cutiu na lliteratura y nel arte rusos.\nLa representaci\u00f3n m\u00e1s famosa d'un boxeador rusu ta nel poema de Mikhail Lermontov \u201cEl Cantar del Mercadel Kalashnikov\u201d. N\u00e9l el box\u00e9u garra la forma d'un duelu d'honor ente un \u201coprichnik\u201d (axente de polic\u00eda del gobiernu) y un mercadel. Rescampla que, seg\u00fan Lermontov, dambos lluchadores usen guantes de box\u00e9u ('rukavitsy': manoples reforzaes). Masque esto igual ye una llicencia po\u00e9tica, dizse nel poema que\u2019l primer golpe qu'atot\u00f3 Kalashnikov dobl\u00f3 una cruz grande de bronce que colgaba del pescuezu del otru, y el segundu fra\u00f1\u00f3-y la vidaya, mat\u00e1ndolu. Tami\u00e9n se cuenta\u2019l combate na \u00f3pera \"El Mercadel Kalashnikov\", d'Anton Rubinstein (1880).\nNel sieglu XIX Sergei Aksakov presenci\u00f3 combates de box\u00e9u c\u00e9lebres nel llagu xel\u00e1u de Kaban, en Kaz\u00e1n, y escribi\u00f3 dempu\u00e9s sobre ellos na so \"Historia sobre la vida del estudiante\". Unes d\u00e9cades m\u00e1s tarde, nel mesmu llagu, el futuru cantante d'\u00f3pera Feodor Chaliapin particip\u00f3 nun combate asemey\u00e1u: \"Per un llau t\u00e1bamos n\u00f3s, los rusos de Kaz\u00e1n, y enfrente taben los t\u00e1rtaros. Engarr\u00e9monos bien ensin preocupanos por n\u00f3s mesmos, pero nunca rompiemos les regles antig\u00fces nin peguemos a naide que cayera, nin peguemos pataes, y nun llev\u00e1bamos fierro perbaxo de les mangues\". M\u00e1s tarde\u2019l xoven Chaliapin foi atac\u00e1u por causa d'una moza, pero gracies a saber box\u00e9u gan\u00f3. Escribi\u00f3: \"Arreblag\u00f3 pa cutime, y anque yo ten\u00eda mieu de la polic\u00eda, aid\u00f3me aprender box\u00e9u nos llagos xelaos de Kaz\u00e1n, y el perdi\u00f3 de forma vergonzosa\".\nEl poeta rusu Sergei Yesenin, nes sos notes autobiogr\u00e1fiques \"Sobre mi mesmu\" escribi\u00f3 que\u2019l so g\u00fcelu-y aprendiera box\u00e9u.\n\u00dan de los h\u00e9roes del llibru \"Lladr\u00f3n\", del novelista sovi\u00e9ticu Leonid Leonov diz: \"Lo cierto ye que solamente cuando yera ne\u00f1u, nes amarraces a pu\u00f1etazos, atop\u00e9 amigos de verd\u00e1... \u00a1y nunca m\u2019equivoqu\u00e9! Porque solamente nuna amarraza amu\u00e9sase ensembre la naturaleza humana\".\nHai quien diz que la nobleza rusa prefier les lluches a pu\u00f1etazos a los duelos, pero dellos eruditos opinen que la nobleza taba realmente a la escontra de los combates de box\u00e9u y prefer\u00eda les armes."}
{"id": "32824", "revid": "10224", "url": "https://ast.wikipedia.org/wiki?curid=32824", "title": "Kulachniy Boy", "text": ""}
{"id": "32826", "revid": "43102", "url": "https://ast.wikipedia.org/wiki?curid=32826", "title": "Scuderia Ferrari", "text": "Scuderia Ferrari ye'l nome col que se conoz la divisi\u00f3n deportiva (\"Gestione Sportiva\") d'autom\u00f3viles Ferrari encargada de les competiciones de F\u00f3rmula 1. Ferrari Corse Clienti enc\u00e1rgase d'apocay\u00e1 de casi toles otres actividaes deportives de la compa\u00f1\u00eda y l'atenci\u00f3n a escuder\u00edes de particulares.\nLa primera participaci\u00f3n de Ferrari na F\u00f3rmula 1 foi nel Gran Premiu de M\u00f3nacu de 1950, col Tipu 125 F1, de manera que ye l'equipu m\u00e1s antiguu del campeonatu, as\u00ed como'l que m\u00e1s victories y campeonatos consigui\u00f3. Los pilotos actuales son Fernando Alonso (#14) y Kimi R\u00e4ikk\u00f6nen (#7), y los pilotos de pruebes son Pedro de la Rosa, Marc Gen\u00e9 y Davide Rigon. El direutor del equipu ye Stefano Domenicali.\nPilotos de Ferrari.\nPilotos que pasaron pol equipu Ferrari dende'l so debut na F\u00f3rmula 1 en 1950. (El n\u00famberu de carreres incluye les de Ferrari xunto coles que pertenecieron a otres escuder\u00edes).\nCampeonatu de constructores.\nEl equipo Ferrari acumula un total de 16 campeonatos de constructores. La pasada temporada 2010 qued\u00f3 tercero por detr\u00e1s de los Red Bull Racing, y McLaren\nCampeonatu de pilotos.\nEstos son los pilotos que han ganado el mundial de F\u00f3rmula 1 col equipo Ferrari. Michael Schumacher es el piloto que m\u00e1s t\u00edtulos tiene (7 en total), 5 de ellos conseguidos sobre un Ferrari."}
{"id": "32830", "revid": "37624", "url": "https://ast.wikipedia.org/wiki?curid=32830", "title": "Bokator", "text": "El Bokator ye un arte marcial camboyanu qu'incl\u00fai combate cuerpu a cuerpu, ma\u00f1es en suelu y armes. Ye quiciabes el sistema de llucha m\u00e1s antiguu qu'esiste en Camboya, darr\u00e9u que seg\u00fan la tradici\u00f3n oral el bokator, o un biltu m\u00e1s antiguu, yera'l sistema de combate cuerpu a cuerpu qu'usaren los ex\u00e9rcitos d'Angkor hai 1.000 a\u00f1os. Ye com\u00fan l'error de referise con bokator a toles artes marciales khmer, cuando en realid\u00e1 nam\u00e1i se refier a un estilu concretu.\nHistoria.\nEl t\u00e9rminu bokator, que vien de \"labokatao\" (\"golpiar a un lle\u00f3n\"), refierse a una tradici\u00f3n d'hai unos 2.000 a\u00f1os. Seg\u00fan la lleenda, un lle\u00f3n taba atacando una aldea cuando un guerreru, arm\u00e1u solamente con un cuchiellu, mat\u00f3 al animal coles sos propies manes, m\u00e1s en concreto con un rodiyazu simple. Dende aquella les t\u00e9uniques desendolc\u00e1bense pa enfrentase a animales salvaxes. Nun hab\u00eda lleones pel sureste d'Asia, anque ta'l lle\u00f3n asi\u00e1ticu de la India occidental, y la cultura y filosof\u00eda de la India foron les influyencies principales de la cultura d'Angkor. Toles grandes edificaciones d'Angkor tienen inscripciones en s\u00e1nscritu y t\u00e1n dedicaes a dioses hind\u00fas, sobre too Vishn\u00fa y Shiva. Tov\u00eda g\u00fcei los prauticantes de bokator principien cada sesi\u00f3n d'entrenamientu amosando respetu a Brahma. La vida relixosa taba dirixida polos brahmanes, que na India tami\u00e9n prauticaben esgrima y t\u00e9uniques a mano vac\u00eda. El conceutu del lle\u00f3n y les t\u00e9uniques del bokator basaes n'animales surdieron escurque nel tiempu de los reis d'Angkor y la consecuente influyencia de les artes marciales de la India.\nLos baxurrelieves nos pilpayos de los pilares de la entrada al templu Bayon, templu estatal de Jayavarman VII, representen delles t\u00e9uniques del bokator. Un relieve amuesa dos homes que paecen tar engarraos, y otru amuesa dos lluchadores usando los coldos. Dambes son t\u00e9uniques est\u00e1ndar del \u201ckun khmer\u201d modernu, o Pradal Serey. Un terceru representa un home enfrent\u00e1ndose a una cobra remontada, y un cuartu amuesa un home lluchando con un animal grande. El llargu heriedu marcial de Camboya pue que fuera un factor que permitiera a dellos reis d'Angkor dominar el sureste d'Asia m\u00e1s de 600 a\u00f1os dende'l 800 d.C..\nCuando'l r\u00e9xime de Pol Pot (1975\u20131979) los que prauticaben artes tradicionales foron esterminaos sistem\u00e1ticamente polos Khmeres Roxos, fuxeron como refuxaos o dexaron d'ense\u00f1ar y s'escondieron. En pasando'l r\u00e9xime de los Khmeres Roxos, entam\u00f3 la ocupaci\u00f3n vietnamita de Camboya, y les artes marciales natives foron declaraes dafechu fuera de la llei. San Kim Sean (o Sean Kim San nel orde occidental de nomes) ye conoc\u00edu davezu como'l padre del bokator modernu y ye'l que tien m\u00e1s reconocencia por facer alitar l'arte. Nel tiempu de Pol Pot, San Kim Sean tuvo que degolar de Camboya y asiti\u00f3 nos Estaos Xun\u00edos, onde entam\u00f3 a ense\u00f1ar hapkido nun llocal de la YMCA en Houston, Texas, y m\u00e1s tarde march\u00f3 pa Long Beach (California). Dempu\u00e9s d'un tiempu de tar viviendo nos Estaos Xun\u00edos ense\u00f1ando y promoviendo l'hapkido, decat\u00f3se de que naide sintiera nunca falar del bokator. Dex\u00f3 los Estaos Xun\u00edos en 1992 y volvi\u00f3 pa Camboya pa devolver el bokator al pueblu y pa facer lo m\u00e1s que pudiera pa dalu a conocer al mundu.\nNel 2001 torn\u00f3 pa Phnom Penh y col permisu del rei entam\u00f3 a aprender bokator a la moced\u00e1 llocal. Esi mesmu a\u00f1u, al env\u00eds d'aconceyar a tolos maestros tov\u00eda vivos, escomenz\u00f3 a viaxar pel pa\u00eds en cata de los \"lakru\", o instructores de bokator, que sobrevivieren al r\u00e9xime anterior. Los pocos qu'atop\u00f3 yeren vieyos, de 60 a 90 a\u00f1os d'ed\u00e1 y gald\u00edos por 30 a\u00f1os prim\u00edos; munchos con medrana d'ense\u00f1ar l'arte al abertal. Dempu\u00e9s de muncho atesterar y cola aprobaci\u00f3n del gobiernu, los antiguos maestros cedieron y Sean pudo por fin devolver el bokator al pueblu camboyanu. Conque Sean nun ye l'\u00fanicu maestru de bokator sobreviviente. Hai otros, como Meas Sok, Meas Sarann, Ros Serey, Sorm Van Kin, Mao Khann y Savoeun Chet. La primer competici\u00f3n nacional de Bokator de la historia celebr\u00f3se nel Estadiu Ol\u00edmpicu de Pnom Penh del 26 al 29 de setiembre del 2006. Nella participaron 20 lakrus a la cabeza d'equipos de 9 provincies.\nCarauter\u00edstiques.\nAl aviesu del kickboxing, que ye un deporte de combate, el bokator dise\u00f1\u00f3se pal campu batalla. Emplega un conxuntu vari\u00e1u de golpes de coldu y rodiya, pataes cola can\u00eda, ma\u00f1es de sumisi\u00f3n y llucha en suelu. Los prauticantes entrenen pa cutir coles rodiyes, coldos, pies, can\u00edes y cabeza. Tami\u00e9n costazos, cadriles, caxada y deos pueden usase pa emponer al contrariu a la sumisi\u00f3n o a la muerte. \u00dasense tami\u00e9n armes, sobre too palos de bamb\u00fa y los palos curtios.\nLos prauticantes de bokator tov\u00eda lleven nel combate los uniformes de los antiguos ex\u00e9rcitos khmer. Los combatientes lleven alredor de la cintura una faxa llamada \u201ckrama\u201d, y ataos en cabeza y brazos unos gordones de seda azul y encarnao llamaos \"sangvar day\". Seg\u00fan paez, anta\u00f1o los gordones taben encantexaos p'aumentar la fuercia, anque angua\u00f1o solamente son ceremoniales.\nL'arte tien 341 secuencies que, como munches otres artes marciales d'Asia, b\u00e1sense nel estudiu de la vida na naturaleza. Por exemplu hai estilos de caballu, p\u00e1xaru, drag\u00f3n y grulla, ca\u00fan con t\u00e9uniques variaes. Al paecese muncho visualmente, al bokator avecen describilu por error como una variante del kick boxing modernu. Munches formes b\u00e1sense n'estilos tradicionales d'animales asina como en pr\u00e1utiques t\u00e9uniques direutes de combate. El Pradal Serey ye un sistema de llucha m\u00e1s condens\u00e1u, ensin estilos d'animales, qu'usa nam\u00e1i unes poques t\u00e9uniques b\u00e1siques de pu\u00f1etazos, coldazos, pataes y rodiyazos.\nLa faxa, o \u201ckrama\u201d, amuesa'l nivel d'esperiencia del lluchador. El primer grau ye'l blancu, sigu\u00edu del verde, azul, bermeyu, marr\u00f3n y, a lo cimero, el negru, con 10 graos. Nam\u00e1i completar l'entrenamientu inicial, los lluchadores lleven un krama negru polo menos diez a\u00f1os. Pa consiguir el krama dor\u00e1u hai que ser un aut\u00e9nticu maestru y tener fecho dalgo importante pol bokator. Esto lleva xera abonda, quiciabes tola vida, darr\u00e9u que solamente na parte ensin armes del arte hai ente 8.000 y 10.000 t\u00e9uniques distintes, de les que s\u00f3lo hai qu'aprender 1.000 p'algamar el krama negru."}
{"id": "32831", "revid": "43102", "url": "https://ast.wikipedia.org/wiki?curid=32831", "title": "Pablo Carrio Rubiera", "text": "Pablo Carrio Rubiera ye un cantante asturianu de tonada.\nDe la so participaci\u00f3n en concursos destaquen los primeros premios algamaos nel XIII Concursu de Canci\u00f3n Asturiana de Samart\u00edn del Rei Aurelio y na XVII edici\u00f3n del de La Nueva."}
{"id": "32833", "revid": "37624", "url": "https://ast.wikipedia.org/wiki?curid=32833", "title": "Elie Hobeika", "text": "Elie Hobeika foi un militar y pol\u00edticu d'El L\u00edbanu. Consider\u00e1u como \u00fan de los organizadores y executores de la Masacre de Sabra y Chatila. Morri\u00f3 nun atent\u00e1u con coche bomba en barriu beirut\u00ed d'Hazmieh.\nBiograf\u00eda.\nSeg\u00fan el peri\u00f3dicu \"The Guardian\", Hobeika desendolc\u00f3 toles sos aiciones na Guerra Civil Libanesa influenci\u00e1u pol asesinatu de la mayor parte de la so familia y de la so moza a manes de milicies palestines na Masacre de \"Damour\" en 1976.\nEn 1978, tres finar los sos estudios, trabay\u00f3 pal \"Banco do Brasil\", tando ya n'aquellos d\u00edes involucr\u00e1u nel part\u00edu de les Falanxes Libaneses. Al poco d'ello tresllad\u00f3se a Damascu pa continuar los sos estudios y foi ell\u00ed onde se cas\u00f3 con Gira Raymond Nachaty cola que tuvo un f\u00edu de nome Joseph.\nSabra y Chatila.\nDurante la guerra, el cabezaleru de les Falanxes, Bashir Gemayel, yera asesin\u00e1u un 14 de setiembre de 1982 por un terrorista vencey\u00e1u al gobiernu siriu seg\u00fan el FBI. Dos d\u00edes depu\u00e9s d'ello, milicianos de les Fuercies Libaneses, al mandu de Hobeika perpetraron como vengaci\u00f3n la Masacre de Sabra y Chatila y onde s'asesinaron un n\u00famberu indetermin\u00e1u de refuxaos palestinos.\nLes fontes hist\u00f3riques calculen qu'ente 350 y 3500 palestinos morrieron aquelli d\u00eda a manes de los falanxistes que cola complicid\u00e1 del ex\u00e9rcitu israel\u00edn pudo perpretala y llueu fuxir ensin deg\u00fan problema.\nEn Mayu de 1985, nom\u00e1ronlu comandante de les Fuercies Libaneses. Llueu pali que pali entam\u00f3 a averase al r\u00e9xime siriu que lu llev\u00f3 a roblar l'Alcuerdu Tripartiu d'avientu de 1985 colos chi\u00edtes y col Part\u00edu Socialista del Progresu. Esti pactu y la so enemist\u00e1 con Samir Geagea llev\u00e1ronlu a una guerra interna que fin\u00f3 con Geagea como cabezaleru del grupu paramilitar y con Hobeika exili\u00e1u primeru en Par\u00eds y llueu en Damascu.\nCarrera ministerial.\nTres terminar la guerra, Hobeika entam\u00f3 la so carrera ministerial nel est\u00e1u primero dientru'l gobiernu d'Omar Karami. En 1992 entr\u00f3 nel equipu de Rashid Solh como ministru d'Est\u00e1u pa los desplazaos, depu\u00e9s lo foi d'Asuntos Sociales y de persones con movilid\u00e1 reducida nel gobiernu d'Hariri. Tami\u00e9n foi ministru de Recursos H\u00eddricos y Ll\u00e9tricos.\nFoi'l fundaor del part\u00edu Wa'ad de calter llaicu (Part\u00edu Democr\u00e1ticu Nacional) col que se present\u00f3 a les eleiciones xenerales de 2000.\nAsesinatu.\nD\u00edes enantes de la so muerte, Hobeika dixo p\u00fablicamente que ten\u00eda la intenci\u00f3n de declarar escontra Ariel Sharon sobro la so responsabilid\u00e1 na Masacre de Sabra y Chatila nun tribunal belga que lu procesara por cr\u00edmenes escontra la humanid\u00e1. Hobeika morri\u00f3, xunto al so f\u00edu y tr\u00e9s guardaespaldes, pol espa\u00f1\u00edu d'un coche bomba'l 24 de xineru de 2002.\nMunches son les acusaciones sobro qui\u00e9n o qu\u00e9 organizaci\u00f3n pol\u00edtica o Est\u00e1u ta detr\u00e1s de la so muerte. El gobiernu liban\u00e9s acus\u00f3 direutamente a Israel de facer esa xabazada pues Hobeika amenaciara con asoleyar dellos documentos onde s'amosaba la responsabilid\u00e1 del ex\u00e9rcitu xud\u00edu nos fechos de Sabra y Chatila. Pola contra Israel acus\u00f3 a Siria de tar detr\u00e1s d'ello al considerar qu'Hobeika taba convirti\u00e9ndose nun testigu poco afayadizu pal gobiernu siriu.\nAngua\u00f1o hai una causa xudicial abierta qu'investiga lo asoced\u00edo pero esta lleva varios a\u00f1os ensin avanzar nes sos investigaciones."}
{"id": "32834", "revid": "37624", "url": "https://ast.wikipedia.org/wiki?curid=32834", "title": "Paco Ib\u00e1\u00f1ez", "text": "Paco Ib\u00e1\u00f1ez ye un cantante espa\u00f1ol, con una trayeutoria art\u00edstica que dedic\u00f3 cuasi \u00edntegramente a facer versiones musicaes de poemes d'autores espa\u00f1oles y iberoamericanos, tanto cl\u00e1sicos como contempor\u00e1neos.\nBiograf\u00eda.\nLos sos anicios.\nDe padre valencianu y madre vasca, ye'l menor de cuatro hermanos. Pasa la so primera infancia en Barcelona, llugar nel que vive angua\u00f1o. Depu\u00e9s de la guerra civil, la so familia setien qu'exiliase a Francia puesto que so padre yera un militante anarcosindicalista de la CNT. Ente l'inviernu de 1939 y l'entamu de la ocupaci\u00f3n alemana, residir\u00e1n en Par\u00eds. So padre, militante anarquista, ye arrest\u00e1u y intern\u00e1u nun campu de trabayu pa republicanos espa\u00f1oles. So madre regresa ent\u00f3s colos cuatro f\u00edos a San Sebasti\u00e1n pa trabayar, viviendo nel caseriu familiar d'Aduna en Guip\u00fazcoa hasta los 14 a\u00f1os. M\u00e1s sero, estes acordance de la ne\u00f1ez nel caser\u00edu familiar recu\u00e9yelos nel so discu \"Oroitzen\" \u2014Recordando\u2014, cant\u00e1u n'euskera. En 1948, la familia atraviesa clandestinamente la frontera y vuelve a xuntase col padre en Perpi\u00f1\u00e1n. Paco aprende de so padre l'oficiu d'ebanista, al tiempu qu'entama a estudiar viol\u00edn. Pronto sustituye'l viol\u00edn pola guitarra. Viviendo definitivamente en Par\u00eds, nos entamos de los a\u00f1os cincuenta, descubre primero la m\u00fasica de Georges Brassens y d'Atahualpa Yupanqui, referencies fundamentales pa la so formaci\u00f3n art\u00edstica y ideol\u00f3xica, y inmediatamente depu\u00e9s a L\u00e9o Ferr\u00e9 y al movimientu existencialista franc\u00e9s, que s'atopaba con plenu puxu.\nEn 1956 la foto d'una muyer andaluza vestida de negro inspira-y la so primera canci\u00f3n sobre'l poema \"La m\u00e1s bella ni\u00f1a\", de Luis de G\u00f3ngora. Colos poemes de G\u00f3ngora a los qu'amesta otros de Garc\u00eda Lorca fai la so primera grabaci\u00f3n en 1964. Un discu que, dende'l mesmu momentu de la so aparici\u00f3n, convi\u00e9rtese nun cl\u00e1sicu utiliz\u00e1u polos profesores de lliteratura espa\u00f1ola como material pedag\u00f3xicu, y polos defensores de les llibertaes como un s\u00edmbolu de resistencia cultural.\nEn 1958, una amiga de Paco y de Pierre Pascal, lleva-y a Salvador Dal\u00ed, a Cadaqu\u00e9s, un discu de prueba con delles canciones de Lorca y G\u00f3ngora. Cuando Salvador Dal\u00ed lu escucha quier conocer \"al rapaz\" que fizo'l discu. Cuando se conocen, naz la idea de que'l pintor faiga'l dibuxu pa la portada del discu y entama asina una estrencha rellaci\u00f3n de Paco, non s\u00f3lo col mundu de la poes\u00eda y de la lliteratura en xeneral, sin\u00f3n tami\u00e9n col de les artes pl\u00e1stiques.\nPaco Ib\u00e1\u00f1ez y l'activismu.\nEn 1966, xunto a diversos activistes culturales asentaos na capital francesa funda \"La Carraca\" onde se presenten espect\u00e1culos en llingua castellana (representaciones teatrales, esposiciones de pintura, coloquios lliterarios, manifestaciones musicales y proyeiciones cinematogr\u00e1fiques). Nesa d\u00f3mina, la casa de los Ib\u00e1\u00f1ez en Par\u00eds ye un centru de pasu y acoyida de los munchos artistes, pol\u00edticos y intelectuales espa\u00f1oles que pasen pela capital francesa.\nEl segundu discu de la coleici\u00f3n \"Espa\u00f1a de hoy y de siempre\" apaez en 1967 incluye poes\u00edes de Rafael Alberti, Luis de G\u00f3ngora, Blas de Otero, Gabriel Celaya, Miguel Hern\u00e1ndez y Francisco de Quevedo. Otru cl\u00e1sicu. Esta vez el discu tar\u00e1 ilustr\u00e1u por Jos\u00e9 Ortega.\nEn febreru de 1968 ofrez el so primer conciertu n'Espa\u00f1a, en Manresa, na \"Primera Trobada de Can\u00e7o de Testimoni\". A partir d'ah\u00ed la so activid\u00e1 esp\u00e1rdese por delles Universidaes llegando a cantar en TVE'l cantar \"Andaluces de Ja\u00e9n\", de Miguel Hern\u00e1ndez. Inmediatamente depu\u00e9s inst\u00e1lase en Barcelona onde contauta con Jos\u00e9 Agust\u00edn Goytisolo, amist\u00e1 convertida en collaboraci\u00f3n \u00edntima.\nEn mayu de 1968, nuna emisi\u00f3n de la TV francesa realizada en direuto por Raoul Sangla, presenta'l discu y Ortega les pintures que lu ilustren. Nesta emisi\u00f3n canta \"La poes\u00eda es un arma cargada de futuro\", de Gabriel Celaya y \"Balada del que nunca fue a Granada\", de Rafael Alberti.\nProblemes col franquismu.\nCon motivo del primer aniversariu de la toma estudiantil, el 12 de mayu de 1969, entama un conciertu en La Sorbona. Un peque\u00f1u cartel mariellu fechu polos estudiantes y peg\u00e1u nos \u00e1rboles, nos cristales de los caf\u00e9s, nos pasillos de les aules, anuncia un conciertu de \u201cPaco Ib\u00e1\u00f1ez, la voz llibre d'Espa\u00f1a\u201d, na sala Richelieu. Los universitarios franceses identif\u00edquense con \u00e9l y t\u00f3menlu como unu de los sos s\u00edmbolos. Nesti mesmu a\u00f1u edita'l so tercer discu con poes\u00edes s de Rafael Alberti, Luis Cernuda, Le\u00f3n Felipe, Gloria Fuertes, Antonio Machado, Jos\u00e9 Agust\u00edn Goytisolo. L'autor de la pintura que ilustrar\u00e1'l discu yeAntonio Saura. N'avientu, realiza la so recordada actuaci\u00f3n nel Olympia de Par\u00eds. Un doble \u00e1lbum recueye esta velada. Nel Olympia canta por primer vez una canci\u00f3n de Georges Brassens traducida al castellanu.\nEn 1970, conoz a Pablo Neruda en Par\u00eds, qu'oye por primer vez los sos poemes cantaos. \"T\u00fa tienes que cantar mis poemas, tu voz est\u00e1 hecha para cantar mi poes\u00eda...\" diz-y el poeta. \nUn a\u00f1u depu\u00e9s, el gobiernu espa\u00f1ol incluye a Paco Ib\u00e1\u00f1ez na so llarga lista de censuraos, proh\u00edben-y cualquier actuaci\u00f3n nel territoriu espa\u00f1ol. Les dificultaes pa seguir viviendo en Barcelona aconseyen-y Tornar a Par\u00eds, dende onde viaca per tol mundu, especialmente pelos pa\u00edses d'Am\u00e9rica Llatina. En toos estos a\u00f1os entra en contautu con numberosos personaxes del mundu de la cultura, como l'escritor vallisoletanu Blas Pajarero."}
{"id": "32837", "revid": "116", "url": "https://ast.wikipedia.org/wiki?curid=32837", "title": "Valery Leontiev", "text": "Valery Yakovlevich Leontiev (en rusu: \u0412\u0430\u043b\u0435\u0440\u0438\u0439 \u042f\u043a\u043e\u0432\u043b\u0435\u0432\u0438\u0447 \u041b\u0435\u043e\u043d\u0442\u044c\u0435\u0432) ye un cantante pop rusu."}
{"id": "32843", "revid": "43102", "url": "https://ast.wikipedia.org/wiki?curid=32843", "title": "Makalu", "text": "El Makalu (en nepal\u00e9s \u092e\u0915\u093e\u0932\u0941, oficialmente en chinu Makaru; en chinu: \u9a6c\u5361\u9c81\u5c71, Pinyin: \"M\u01cek\u01cel\u01d4 Sh\u0101n\"; Makalungma en limbu) ye'l quintu monte m\u00e1s altu de la Tierra con una altit\u00fa de 8.463 msnm. Ta asiti\u00e1u na zona Mahalangur del Himalaya a 19 km al sureste del monte Everest, na frontera ente Nepal y China. Siendo unu de los ochomiles m\u00e1s prominentes, el Makalu ye un picu aisll\u00e1u que llama poderosamente l'atenci\u00f3n por tener una forma cuasipiramidal con cuatro vertientes perbi\u00e9n marcaes.\nEl Makalu tien dos picos subsidiarios, el Kangchungtse o Makalu II (7.678 msnm), asiti\u00e1u aproximao a 3 km al noroeste del picu principal. Partiendo en direici\u00f3n NNE, tres un ampliu pandu y xun\u00edu por un estrechu pasiellu de 7.200 m. d'altit\u00fa, atopamos a 5 km el siguiente picu subsidiario, que recibe de nome Chomo Lonzo, con una altit\u00fa de 7.804 msnm.\nNome.\nMakalu provi\u00e9n del s\u00e1nscritu, que significa Monte Negru. Per otra parte, nun ye casualid\u00e1 que Maha Kala en tibetanu significa El gran negru que resulta una descripci\u00f3n bien afecha de la gran pir\u00e1mide predresa, cuando \u00e9sta ye barrida pol vientu.\nHistoria de la esguilada.\nEl Makalu foi y\u00e1 acolumbr\u00e1u y fotografi\u00e1u mientres la reconocencia que realiz\u00f3 Howard Bury al Everest en 1921, y en 1933 mientres el vuelu de reconocencia al Everest y al Cho Oyu que fixera Houston llogr\u00f3 tami\u00e9n bones fotograf\u00edes de les cares sur y oeste del Makalu. El primer intentu d'esguilada del Makalu foi realiz\u00e1u por un equipu estauxunidense dirix\u00edu por William Siri na primavera de 1954. La espedici\u00f3n taba compuesta por miembros de l'asociaci\u00f3n Sierra Club, ya incluy\u00eda a Allen Steck. Conocida como la Espedici\u00f3n californiana del Himalaya al Makalu, foi la primer espedici\u00f3n entamada d'un equipu norteamericanu de monta\u00f1ismo al Himalaya. \nIntentaron esguilar l'aresta sureste, pero tuvieron que detenese a 7.100 m. d'altit\u00fa por una socesi\u00f3n constante de nubes que-yos torgaben progresar escontra'l cume, hasta que se vieron obligaos a tornar al campu base. Una cordada de Nueva Zelanda, ente que los sos miembros taba Edmund Hillary, tami\u00e9n taba intentando la esguilada al Makalu esa mesma temporada de primavera, pero nun consiguieron llegar bien alto por cuenta de distintes mancadures y enfermedaes que sufrieron los miembros del equipu. Na seronda de 1954, una espedici\u00f3n de reconocencia francesa fixo les primeres ascensiones de los dos cumes subsidirias del Makalu, esguilando'l Kangchungtse (22 d'ochobre): Jean Franco, Lionel Terray, Sardar Gyaltsen Norbu y Pa Norbu) y el Chomo Lonzo ocho d\u00edes m\u00e1s tarde, coronando'l visu Jean Couzy y Terray.\nEl Makalu foi esguil\u00e1u definitivamente per primer vegada'l 15 de mayu de 1955 polos franceses Lionel Terray y Jean Couzy gracies a una espedici\u00f3n francesa empobinada por Jean Franco. A otru d\u00eda, Franco, G. Magnone, Sardar y Gyaltsen Norbu, coronaron el visu, sigu\u00edos de sigu\u00edo por Bouvier, S. Coupe, Leroux y A. Vialatte, exactamente'l d\u00eda 17. Esta ascensi\u00f3n foi un llogru incre\u00edble y\u00e1 que consigui\u00f3 poner nel cume a la gran mayor\u00eda de los miembros de la espedici\u00f3n francesa, teniendo en cuenta, sobremanera, la estrema durez d'un picu tan dif\u00edcil como'l Makalu. Antes d'esi momentu, los cumes yeren coronaes por una o dos persones a lo m\u00e1s, emprestando'l restu d'equipu un sofitu esencialmente lox\u00edsticu. L'equipu franc\u00e9s esguil\u00f3'l Makalu pela cara norte y l'aresta nord\u00e9s, aprovechando'l peque\u00f1u pandu esistente ente'l Makalu y el Kangchungtse (conocida como'l Makalu La, o collada del Makalu), estableciendo la ruta est\u00e1ndar habitual qu'inda s'usa fundamentalmente angua\u00f1o. \nOtres ascensiones notables.\nEl Makalu ta calific\u00e1u como unu los ochomiles m\u00e1s duros y ye consider\u00e1u una de los montes m\u00e1s dif\u00edciles del mundu pa la so esguilada. El monte ye famosa poles sos par\u00e9s d'empinaes y afilaes crestes espuestes dafechu a los elementos. L'ascensu final al cume de la pir\u00e1mide cenital consiste nuna dif\u00edcil escala t\u00e9unica bien complexa sobre roca y xelu.\nValle Makalu-Barun.\nEl Valle Barun ye un valle glaciar allug\u00e1u na base del macizu del Makalu, nel distritu Sankhuwasabha de Nepal. Esti valle esti\u00e9ndese totalmente dientro del conoc\u00edu Parque Nacional Makalu-Barun.\nEl Parque Nacional del Valle Barun, onde s'atopa'l macizu del Makalu, ufierta impresionantes contrastes. N\u00e9l podemos atopar dende altes cascaes d'agua, abiertes en fondos garg\u00fcelos, serrapatosos riscos, onde se llevanten exuberantes montes verdes de bien distintes especies arb\u00f3reas y centenares d'especies de flores per debaxo del nivel de nieves perpetues de los altos cumes. Esti paisaxe \u00fanico alluga dalgunos de los \u00faltimos ecosistemes v\u00edrxenes d'altu monte de la Tierra. Especies rares d'animales y plantes, con dalgunos endemismos esclusivos, florien en diversos climes y h\u00e1bitats, relativamente pocu venaos pola especie humana. El primer equipu qu'intent\u00f3 realizar una espedici\u00f3n de ski nel Himalaya viax\u00f3 a lo llargo d'esti estraordinariu valle virxe a los pies del Makalu. \nSiniestralid\u00e1.\nAngua\u00f1o, les sos m\u00e1s de 150 ascensiones enr\u00edense mayoritariamente pela ruta que s'abrir mientres el primer ascensu con \u00e9situ (la considerada ruta habitual). Tr\u00e1tase d'una v\u00eda de ruta llarga qu'esixe tar bastante tiempu n'altor, lo que fai del Makalu el terceru en peligrosid\u00e1 (tres el K2 y el Annapurna) cuando se valoren tan solo les muertes de quien fixeron cume (contabiliz\u00e1ndose solo los finaos nel descensu)."}
{"id": "32844", "revid": "43102", "url": "https://ast.wikipedia.org/wiki?curid=32844", "title": "Pradal Serey", "text": "El Pradal Serey ye un arte marcial ensin armes de Camboya. En camboyanu la pallabra \"pradal\" significa lluchar o boxear, y \"serey\" significa llibre. Anque us\u00e1u n'orixe nel campu batalla, angua\u00f1o'l pradal serey ye \u00fan de los deportes nacionales de Camboya. Los sos movimientos cambi\u00e1ronse daqu\u00e9 p'axustase a les regles modernes. \nEl pradal serey ye cuasimente netu al Kbachkun Boran ensin armes, sacantes que nun incl\u00fai \"mae\" (t\u00e9uniques esenciales) y \"tvear\" (sistema b\u00e1sicu centr\u00e1u nos pasos). En cuenta d'ello c\u00e9ntrase m\u00e1s na victoria nel combate. Anque ye sobre too conoc\u00edu pola so t\u00e9unica de pataes, que xenera la potencia dende\u2019l xiru de les caderes m\u00e1s que de llanzar la pierna, el pradal serey consta de cuatro tipos de golpes: pu\u00f1etazos, pataes, coldazos y rodiyazos. L'agarre \u00fasase pa valtar al oponente. En comparanza con otres formes de kick boxing del sureste d'Asia, el pradal serey tien posiciones de combate m\u00e1s esnidioses y enga\u00f1oses. L'estilu camboyanu tiende a utilizar m\u00e1s coldazos que los d'otres rexones. Les victories d\u00e9bense m\u00e1s a una t\u00e9unica de coldu qu'a cualesquier otru golpe.\nHistoria.\nLluchar foi una activid\u00e1 constante nel sureste d'Asia dende tiempos antiguos, que col tiempu hab\u00eda producir formes de llucha organizaes. Na era d'Angkor, les artes marciales tanto con armes como a mano vac\u00eda foron prauticaes polos khmeres. Hai nicios de qu'un estilu netu al pradal serey conoc\u00edu como bokator esist\u00eda nel sieglu IX, pudiendo ser una de les razones de que l'imperiu khmer fuera una fuercia tan dominante nel sureste d'Asia. El reinu d'Angkor ten\u00eda una forma temprana de pradal serey llamada Yuthakun khmer khom, xunto con armes variaes y elefantes de guerra pa enfrentase al so principal enemigu, el reinu Champa de Vietnam, y, m\u00e1s tarde, Siam. Inda se recreen representaciones de batalles con elefantes na Xunta d'Elefantes de Surin. \nDaquella'l reinu d'Angkor dominaba y controlaba la mayor parte de les actuales Camboya, Tailandia, Vietnam y Laos. En resultes, Camboya influy\u00f3 muncho nes cultures thai y laosiana. Esto llev\u00f3 a los khmeres a creer que toles formes de kickboxing del sureste d'Asia apenzaron col pueblu Mon-Khmer tempranu; caltienen que'l Pradal Serey deriv\u00f3 del bokator y tuvo nel orixe del Muay Thai. Pencima d'histories orales de los sos antepasaos, esti argumentu b\u00e1sase nos baxurrelieves que dexaron los khmeres antiguos nos templos Bayon y otros templos d'Angkor. Muncha de la documentaci\u00f3n sobre l'arte khmer antiguu foi destruyida o prindada polos ex\u00e9rcitos thai invasores cuando los siameses escalaron Angkor y llevaron p'Ayutthaya a prisioneros khmeres incluyendo a miembros de la corte real. El rei-guerreru khmer Jayavarman VII, y el fundador del Laos xun\u00edu, Fa Ngum, taben ente los cabezaleros militares que se creye qu'entrenaron los antiguos estilos de llucha de Camboya.\nNel periodu colonial, los colonos europeos consideraron a les artes marciales como'l pradal serey xabaces y incivilizaes. Los franceses convertieron l'arte nun deporte a\u00f1adi\u00e9ndo-y rondes cronometraes, un \u201cring\u201d de box\u00e9u y guantes de box\u00e9u occidental al env\u00eds d'amenorgar les lesiones. A lo primero los combates fac\u00edense en fueyos puercos con porques regles, y les manes enca\u00f1\u00e1bense con cuerda. Dacuando hab\u00eda boxeadores que mangaben c\u00e1scares marines nos nudiellos pa facer m\u00e1s da\u00f1u. Nos a\u00f1os 1960, los promotores de box\u00e9u camboyanu tresnaron exhibiciones ente artes marciales variaes.\nDecadencia y xorrecimientu del pradal serey.\nCuando'l caos de la guerra del Vietnam, Camboya sufri\u00f3 la so propia guerra civil. El 17 d'abril de 1975 los rebeldes mao\u00edstes, los Khmeres Bermeyos, derrocaron el gobiernu de la Rep\u00fablica Khmer presidida por Lon Nol dempu\u00e9s de que los americanos colaren de Vietnam. El plan de los Khmeres Bermeyos yera desaniciar la socied\u00e1 moderna y crear una utop\u00eda agr\u00edcola. Achuquinaron a la xente educao, a los que tuvieren venceyaos al antiguu gobiernu y a cualesquiera que se pensara que fuera un privilex\u00e1u de la vieya socied\u00e1 (m\u00e9dicos, profesores, soldaos, actores, cantantes, boxeadores, etc.), y, al env\u00eds de reeducalos baxo'l nuevu gobiernu, llendaron al restu de la xente en campos de trabayu, au morrieron munchos de fame y enfermedaes. Torgaron tami\u00e9n les artes marciales tradicionales y munchos boxeadores foron executaos o forciaos a trabayar hasta morrer, lo que cuasi desanici\u00f3'l pradal serey. Atal\u00e1ntase que 1,7 millones de camboyanos, o'l 21% de la poblaci\u00f3n, morrieron daquella, acordies colos estudios del Programa sobre'l Xenocidiu de Camboya de la Universid\u00e1 de Yale. Esto dur\u00f3 cuatro a\u00f1os hasta 1979, cuando los vietnamites, xuntamente con antiguos oficiales de los Khmeres Bermeyos incluyendo al primer ministru Hun Sen, valtaron a los Khmeres Bermeyos. Nos a\u00f1os de relativa paz de magar marcharon los vietnamites hasta\u2019l reestablecimientu del Reinu de Camboya, les artes tradicionales del pa\u00eds alitaron, incluyendo al pradal serey.\nEl pradal serey ta xorreciendo fuerte de magar lu torgaren nos a\u00f1os 1970. Camboya ta tentando de comercializar el so estilu de box\u00e9u al mesmu nivel que\u2019l Muay Thai inda cuando'l so estatutu de pa\u00eds del cuartu mundu failu carecer de falta de financiaci\u00f3n. Abri\u00e9ronse munchos ximnasios y bon n\u00famberu d'estudiantes, llocales y foranos, entrenen en Camboya. F\u00e1ense competiciones selmanales, la mayor\u00eda televisaes en vivo, y munchos de los campeones camboyanos viaxen pa competir pel mundu. Actualmente hai al rodiu de 70 clubes de box\u00e9u per tol pa\u00eds.\nEn Camboya, el Pradal Serey dir\u00edxelu la Federaci\u00f3n Camboyana de Box\u00e9u (CBF), antigua Federaci\u00f3n Camboyana de Box\u00e9u Amat\u00e9ur (CABF), que ye la que da les llicencies obligatories p'\u00e1rbitros, xueces y lluchadores. Les emisores de televisi\u00f3n qu'organicen torneos de box\u00e9u khmer t\u00e1n supervisaes pola CBF. Cada emisora ye responsable d'organizar a los boxeadores, entrenadores, personal m\u00e9dicu y m\u00fasicos. La CBF manda los \u00e1rbitros, xueces y cronometradores. Nel estranxeru'l box\u00e9u camboyanu promu\u00e9venlu cuatro organizaciones, esto ye: la Federaci\u00f3n Europea de Box\u00e9u Khmer, asitiada n'Alema\u00f1a; la Federaci\u00f3n de les Artes Marciales Khmeres (FAMK), asitiada en Francia; l'Asociaci\u00f3n Anh Binh Minh d'Artes Marciales Khmer, en Vietnam; y la Kun Khmer Australia, n'Australia. Hai otres organizaciones de creaci\u00f3n reci\u00e9n n'Espa\u00f1a y n'Italia, y ta entam\u00e1ndose otra en B\u00e9lxica. L\u2019Asociaci\u00f3n Internacional del Deporte Kickboxing asitiada nel Reinu Xun\u00edu tien organizao combates con participaci\u00f3n de lluchadores camboyanos. Dalgunos boxeadores khmer llucharon nel estranxeru, en pa\u00edses como Corea del Sur.\nEnte los siguidores del pradal serey tien hab\u00edo esmolimientos toc\u00e1ntenes a les apuestes y a les mafies. L\u2019entrenador camboyanu Chiit Sarim refiri\u00f3se a les diferencies ente l'ambiente del box\u00e9u d'enantes y el d'agora: \"Tengo viaxao de pagoda en pagoda pa participar nos torneos del festival de l'agua. Les pagodes yeren los llugares tradicionales de los combates de box\u00e9u... Ellos [los siguidores actuales] act\u00faen inapropiadamente. Llevanten les manes y griten al altu la lleva. Apuesten y nun tienen respetu polos boxeadores. Nam\u00e1i piensen en ganar la so apuesta. Nel mio tiempu nun pasaba cosa tala. Los combates taben bien organizaos y yeren mui populares. Agora los ac\u00e9rrimes nun tienen moralid\u00e1\".\nLos torneos tresm\u00edtense en direuto pela televisi\u00f3n nacional. La canal TV5 de Camboya echa torneos en direuto los s\u00e1bados y los domingos. Na Bayon Television tami\u00e9n hai torneos de kickboxing en direuto los s\u00e1bados y los domingos.\nLa conocencia del pradal serey nel mundu occidental lleg\u00f3 de poco p'ac\u00e1 colos periodistes de viaxes y los turistes. Am\u00e1s el pradal serey foi present\u00e1u n\u2019\u201dHuman Weapon\u201d, de la Canal d'Historia, y ment\u00e1u nel episodiu camboyanu de les Gu\u00edes Pilot.\nSongchai Ratanasuban, el promotor n\u00famberu unu en Tailandia, llev\u00f3 la so S1 Promotion a Phnom Penh en xunetu del 2005. Nel Cambodian S1 World Championship, gan\u00f3 Bun Sothea tres derrotar a Michael Paszowski, Dzhabar Askerov y Lor Samnang delantre de 30.000 persones nel Estadiu Nacional Ol\u00edmpicu de Phnom Penh.\nNel 2008 la Cambodian Television Network (CTN) ech\u00f3 una serie de televisi\u00f3n-realid\u00e1 sobre'l pradal serey llamada Kun Khmer Champion. La serie presentaba a boxeadores de 65 kilos, foi producida por Ma Serey y co-presentada por Ma Serey y Eh Phoutong.\nEl 28 d'agostu del 2008, los boxeadores camboyanos Vorn Viva y Meas ganaron en Phnom Penh los t\u00edtulos mundiales de los pesos medios y \u201cwelter\u201d de la ISKA (Asociaci\u00f3n Internacional de K\u00e1rate Deportivu). Ye la primer vez qu'un camboyanu gana un t\u00edtulu mundial de kickboxing. \nIntentos d'aunir los estilos de box\u00e9u.\nNun conceyu de l'ASEAN (Asociaci\u00f3n de Naciones del Sureste d'Asia) nel 1995 a respeutive la siguiente competici\u00f3n Copa del Rei de Muay Thai, Camboya propunxo renomar el Muay Thai como \"Box\u00e9u Sovannaphum\u201d o \"SEA Boxing\" (Box\u00e9u del Sureste d'Asia), pa representar a Tailandia, Camboya, Laos y Myanmar. Sovannaphum significa \"tierra dorada\" en khmer, y escr\u00edbese Suwannabhumi en tailand\u00e9s. El nome refierse al sureste asi\u00e1ticu continental na llingua pali de la India.\nTailandia nun apaut\u00f3, aldericando que cada pa\u00eds del sureste asi\u00e1ticu tien el so estilu de box\u00e9u propiu, y que Tailandia taba en redu\u00f1es de facer el so kickboxing un deporte internacional. Nos Xuegos del Sureste d'Asia (SEA Games) del 2005, Camboya nun particip\u00f3 nel torn\u00e9u de Muay Thai como protesta pol nome us\u00e1u pa referise al deporte.\nRegles y sistema d'asaltos.\nLa competici\u00f3n consta de cinco rondes de tres minutos, y tien llugar nun \u201cring\u201d de box\u00e9u de 6,1 metros cuadraos. Faise una posa de minutu y mediu o dos minutos ente cada ronda. Al principiu de cada combate los boxeadores faen los rituales de rezu conoc\u00edos como \u201ckun kru\u201d. Demientres el combate t\u00f3case m\u00fasica tradicional camboyana colos instrumentos llamaos \"skor yaul\" (una especie de tambor), \u201csralai\u201d (flauta de xungu) y \u201cchhing\u201d (tarra\u00f1ueles met\u00e1liques). Los boxeadores modernos lleven guantes de cueru y pantalones curtios de nil\u00f3n. \nLa victoria pue ser por fuera de combate (KO). Dase'l KO cuando un boxeador cai valt\u00e1u y nun pue siguir lluchando dempu\u00e9s de que l'\u00e1rbitru cuente 10 segundos, anque \u00e9sti tami\u00e9n pue nun facer la cuenta y declarar el fuera de combate si ta claro que'l boxeador nun alica dafechu. La victoria pue algamase al final del combate cuando los xueces deciden pol sistema de puntos qu\u00e9 lluchador foi m\u00e1s efeutivu. Si los lluchadores lleguen al final cola mesma puntuaci\u00f3n, dase l'empate."}
{"id": "32847", "revid": "10378", "url": "https://ast.wikipedia.org/wiki?curid=32847", "title": "Alejandro Ortea", "text": ""}
{"id": "32848", "revid": "43102", "url": "https://ast.wikipedia.org/wiki?curid=32848", "title": "Islles Chafarines", "text": "Les islles Chafarines son un archipi\u00e9lagu espa\u00f1ol del mar Mediterraneu. Con una estensi\u00f3n de malpenes 0,75 km\u00b2, ta allug\u00e1u a 4 km de la costa del Norte d'\u00c1frica, frente al cabu l'Agua y a 27 milles n\u00e1utiques al este de Melilla. F\u00f3rmenlu les islles d'Isabel II, del Congresu y del Rei Francisco, y son un territoriu protex\u00edu coles figures xur\u00eddiques de \"Refuxu Nacional de Caza\" (dende 1982) y \"Zona Especial de Proteici\u00f3n d'Aves\" (dende 1989).\nHistoria.\nConoc\u00edes dende la d\u00f3mina de los romanos (apaecen nel \"Itinerarium Antonini\" del sieglu III) nun tuvieron, por embargu, ocupaes por naide hasta que los espa\u00f1oles les tomaron nel sieglu XIX. Primero d'eso, y dende la conquista de Melilla (1497), foron usaes, adem\u00e1s de como refuxu ocasional de delincuentes, como cantera polos habitantes d'esa ciud\u00e1. Sicas\u00ed, nun foron reconoc\u00edes oficialmente hasta 1743. Nesi a\u00f1u el marqu\u00e9s de la Victoria, xeneral de l'Armada, arrib\u00f3 a ellas nel nav\u00edu \"San Fernando\" y esploroles. Dempu\u00e9s, demientres el sitiu de Melilla pol sult\u00e1n marroqu\u00edn Muley Mohamed (1774-1775), la flota espa\u00f1ola guardose nelles.\nNel sieglu XIX, tres de la conquista d'Or\u00e1n pelos franceses, Espa\u00f1a tent\u00f3 d'aumentar la so presencia nel Norte d'\u00c1frica. Dientro de los sos esfuercios llam\u00f3 la atenci\u00f3n del gobiernu l'archipi\u00e9lagu de les Chafarines. Esti, que llevaba sieglos dando abellugu a los barcos que taben na so rodiada y topaben con un temporal, pareci\u00f3-yos estrat\u00e9xicamente importante como llugar d'afondamientu pa los barcos de guerra y pa protexer la ciud\u00e1 de Melilla. Dempu\u00e9s de delles misiones esploratories y de pidir a la Real Academia de la Historia un informe sobre la propied\u00e1 de les islles, el gobiernu espa\u00f1ol decidi\u00f3se, ante les noticies de que Francia taba pensando n'ocupales, a tomar les islles.\nPa eso el xeneral Narv\u00e1ez, presidente del Conseyu de Ministros, pidi\u00f3'l 10 d'avientu de 1847 una Real Orden que mandaba incorporales al territoriu espa\u00f1ol. Preparose una espedici\u00f3n a la carrera y asina, na madrugada del 4 de xineru de 1848, y al mandu del xeneral Francisco Serrano y Dom\u00ednguez, sali\u00f3 del puertu de M\u00e1laga un convoi con cuatru barcos de guerra (\"Piles\", \"Vulcano\", \"Isabel II\" y \"Flecha\") y otros p'acarretar 550 soldaos y los sos pertrechos y provisiones.\nA les 9 de la ma\u00f1ana del 6 de xineru de 1848, pocos d\u00edes enantes de que llegara una flota francesa dende Or\u00e1n y al mandu del almirante Muchez, el xeneral desembarc\u00f3 y tom\u00f3 posesi\u00f3n del archipi\u00e9lagu. Tres esploralu, dex\u00f3 al mandu de la guarnici\u00f3n al coronel de carabineros Vicente Llardulla y col\u00f3 pa Espa\u00f1a. Pesie al desacuerdu franc\u00e9s cola so ocupaci\u00f3n, esta convirti\u00f3se en definitiva nel trat\u00e1u conoc\u00edu como paz de Tetu\u00e1n, robl\u00e1u el 26 d'abril de 1860.\nEl calter de puertu d'abellugu del archipi\u00e9lagu qued\u00f3 otra vuelta prob\u00e1u en 1905. El 7 de marzu d'esi a\u00f1u la segunda escuadra rusa del Pac\u00edficu, que foi sosprendida por un temporal, pidi\u00f3 permisu pa que los sos diecis\u00e9is barcos fondearan. D'aquella Rusia taba en guerra col Xap\u00f3n, y el gobiernu espa\u00f1ol, que yera neutral, di\u00f3-yos el permisu.\nPer esos a\u00f1os tom\u00f3 forma definitiva el vieyu proyeutu de facer un puertu nel archipi\u00e9lagu. Plane\u00e1u y\u00e1 na d\u00e9cada de 1860, nun va ser hasta 1906 cuando entame la so construcci\u00f3n. Nun acabar\u00eda hasta 1911, nam\u00e1i tr\u00e9s a\u00f1os primero de qu'un temporal lu valtara'l 12 de marzu de 1914. Nun se reconstruy\u00f3 enxam\u00e1s. \nDemientres la guerra del Rif (1911-1927) la islla d'Isabel II agospi\u00f3 un hospital p'atender los soldaos heridos nella, y na islla del Congresu hebo un presidiu pa los rebeldes de les cabiles. Nun yeren estes actividaes nueves na islla, que y\u00e1 fora llugar d'apresamientu d'independentistes cubanos ente 1880 y 1898, y tami\u00e9n zona de cuarentena pa barcos que ven\u00eden d'Am\u00e9rica con pasaxeros con enfermedaes contaxoses.\nLa poblaci\u00f3n de les islles amenorg\u00f3 muncho al finar la guerra y ent\u00e1 m\u00e1s dempu\u00e9s del fin del protector\u00e1u espa\u00f1ol en 1956, y angua\u00f1o y\u00e1 nun queden m\u00e1s qu'un peque\u00f1u destacamentu militar y una base cient\u00edfica. Dacuendu lleguen a les islles, tres pidir permisu al Ministeriu de Defensa, cient\u00edficos (bi\u00f3logos, xe\u00f3logos o bot\u00e1nicos) y arque\u00f3logos pa escavar el xacimientu d'El Zafr\u00edn.\nXeograf\u00eda.\nL'archipi\u00e9lagu de les Chafarines (nomaes \"Ya`fariyya\", en \u00e1rabe y \"Takfarinas\" en bereber) s'asitia na zona meridional del mar d'Albor\u00e1n (35\u00ba 11' N 2\u00ba 26' W), a 27 milles n\u00e1utiques al este de Melilla y a 2,5 al norte del cabu l'Agua (Ras el Ma), na costa marroquina. Les islles t\u00e1n separtaes del continente africanu per una plataforma continental plana y poco fonda (10-15 m) que recibe los aportes sedimentarios del r\u00edu Muluya. D'orixe volc\u00e1nicu, f\u00f3rmenlu tr\u00e9s islles, nomaes del Congresu, d'Isabel II y del Rei Franciscu. T\u00e1n, sacante la segunda d'elles, despoblaes.\nCongresu ye la islla m\u00e1s occidental, la mayor (22,5 ha) y la de m\u00e1s altor, tando'l so puntu cimeru a 137 m sobro'l nivel de la mar nel coll\u00e1u del \u00d1eru de les Aigles. Isabel II (15,9 ha; 35 m d'altor m\u00e1ximu) ye la d'enmediu. Ta a un quil\u00f3metru de l'anterior y a unos 175 m de la del Rei Francisco, que ye la m\u00e1s oriental, m\u00e1s peque\u00f1a (12,7 ha) y de menor altor (31 m nel so puntu cimeru) de les tr\u00e9s.\nEl so nome vi\u00e9n-y al archipi\u00e9lagu de la torna de la pallabra \u00e1rabe \"Al Y'far\", que significa \"lladr\u00f3n\", y que-y deriva del so calter de llugar d'abellugu de pirates y delincuentes primero de que foran conquistaes pelos espa\u00f1oles. Aparte d'esi nome, l'archipi\u00e9lagu recibe otros en diferentes cartes marines: Yezirat Meluia, Yezirat Quebdan, Shaffarin, Yasf\u00e1rin, Zafarin, Quebdana, Farines, Chiafarina, Aljafarinas, islles de Maluia... Nos itinerearios xeogr\u00e1ficos llatinos apaec\u00eden col nome de \"Ad tres Insulae\".\nPoblaci\u00f3n.\nMagar que llegaron a vivir nelles cuasi mil persones a primeros del sieglu XX, angua\u00f1o les islles nun tienen poblaci\u00f3n civil estable. T\u00e1 acuartelada nelles (concretamente na islla d'Isabel II) un destacamentu de 30 militares del Terciu Gran Capit\u00e1n de la Lexi\u00f3n Espa\u00f1ola, y hai tami\u00e9n una estaci\u00f3n biol\u00f3xica del Organismu Aut\u00f3nomu Parques Nacionales del Ministeriu del Mediu Ambiente.\nRestos arqueol\u00f3xicos.\nLa islla d'Isabel II calti\u00e9n dellos edificios interesantes:\nYe nella, tami\u00e9n, na que ta'l puertu. Y na que se conserven dellos elementos d'arquiteutura militar (casetes pa la guardia, torres de vixilancia) y dos vieyos ca\u00f1ones d'artiller\u00eda de costa.\nNa islla del Congresu, d'accesu perabegosu y que foi usada como presidiu pa los rife\u00f1os apresaos nes guerres marroquines, ta'l xacimientu d'El Zafr\u00edn, un pobl\u00e1u neol\u00edticu del V mileniu e.C., de tipu cardial, nel que s'atoparon bien de restos arqueol\u00f3xicos, principalmente cer\u00e1micos, que pueden vese nel Mus\u00e9u de la Ciud\u00e1 Aut\u00f3noma de Melilla. \nFinalmente, calti\u00e9nense ent\u00e1 (son visibles na semeya qu'ilustra esti art\u00edculu) los restos del cai del puertu que xun\u00eda les islles d'Isabel II y del Rei Francisco, na que ta'l cementeriu civil del archipi\u00e9lagu. El cai, dise\u00f1\u00e1u pel inxenieru Manuel Becerra, foi valt\u00e1u per un temporal el 13 de marzu de 1914.\nFlora y fauna.\nNes Chafarines pueden atopase nueve de los once invertebraos marinos que t\u00e1n en peligru de desaniciamientu n'Espa\u00f1a, y tami\u00e9n el segundu grupu m\u00e1s numberosu d'Espa\u00f1a de pardela cenicienta (\"Calonectris diomedea\") y la segunda colonia mayor de gaviotes d'Audouin (\"Larus Audouinii\") del mundu, con dos mil pareyes reproductores. La presencia d'estos dos tipos de p\u00e1xaros, y tami\u00e9n de aigles pescadores, ficieron que foran declaraes ZEPA. \nNelles vivi\u00f3 tami\u00e9n la cabera poblaci\u00f3n espa\u00f1ola de foques monxu (\"Monachus monachus\"); la \u00faltima d'elles, un machu nom\u00e1u Peluso, morri\u00f3 nos a\u00f1os 90 del sieglu XX. Hai delles especies de plantes interesantes (\"Posidonia oceanica\", \"Dendrophylia ramea\"), pexes variaos, bien d'equinodermos (pepinos de mar, ofiures, estrelles de mar espinoses, oricios...) y, en tierra, el llargatu conoc\u00edu como esliz\u00f3n de Chafarines (\"Chalcides parallelus\"). \nPela so bayura de riqueza animal y vexetal el archipi\u00e9lagu ye, dende xunetu de 2006, Llugar d'Importancia Comunitaria dientro de la rede Natura2000."}
{"id": "32851", "revid": "43102", "url": "https://ast.wikipedia.org/wiki?curid=32851", "title": "Muammar al-Gaddafi", "text": "Muammar al-Gaddafi foi un militar y pol\u00edticu libiu, cabezaleru del so pa\u00eds dende'l 1 de setiembre de 1969. Oficialmente nun ocupaba neng\u00fan cargu p\u00fablicu magar que se-y atribuy\u00eda'l t\u00edtulu honor\u00edficu de \"Cabezaleru de la Revoluci\u00f3n\"\nDientru'l so programa socialista de gobiernu, Gaddafi nacionaliz\u00f3 na d\u00e9cada de los 70 toles empreses privaes, incluyendo la tierra, la industria petrolera y los bancos namai que permitiendo peque\u00f1os negocios de calter familiar. Nestes d\u00e9cades de poder en Libia afal\u00f3 lo qu'elli consideraba l'est\u00e1u socialista ideal pal Tercer Mundu, La Tercera Teor\u00eda Universal y la Jamahiriya respeutivamente.\nFoi acus\u00e1u de sofitar el terrorismu y les insurxencies armaes en dellos pa\u00edses financiando a organizaciones terroristes d'aldu anticapitalista revolucionaria como son les FARC en Colombia, l'IRA n'Irlanda y ETA n'Espa\u00f1a asina como'l sofitar a organizaciones terroristes palestines escontra Israel; ye acus\u00e1u de facer atentaos como la Masacre de Munich en 1972, la bomba na discoteca berlinesa \"La Belle\" en 1986, el valtamientu del Vuelu 103 de Pan Am en 1988 y del Vuelu 772 d'UTA en 1989 siempre col env\u00eds de desestibilizar les naciones y de derrocar gobiernos d'Occidente.\nMilitar rebelde, simpatizante de les pol\u00edtiques izquierdistes anticoloniales y antioccidentales y defensor de la distribuci\u00f3n de la bayura del pa\u00eds, recibi\u00f3 l'alcu\u00f1u del Che Guevara \u00e1rabe. Intent\u00f3 ser el socesor del presidente exipcianu Gamal Abdel Nasser, como tiesta visible del panarabismu y del socialismu \u00e1rabe.\nNestos a\u00f1os de gobiernu, Gaddafi tuvo varies metamorfosis ideol\u00f3xiques. Nos entamos del r\u00e9xime aver\u00f3se a Francia pero al poco d'ello camud\u00f3 les sos posiciones axunt\u00e1ndose ideol\u00f3xicamente cola Xuni\u00f3n de Rep\u00fabliques Socialistes Sovi\u00e9tiques. Sofit\u00f3'l panarabismu, l'anticomunismu, el pro-sovietismu, el panislamismu, l'intervencionismu b\u00e9licu y el panafricanismu pacifista, esti \u00faltimu convirti\u00f3lu nel p\u00e1 de la Xuni\u00f3n Africana.\nNa d\u00e9cada de los 80 sufri\u00f3 dellos ataques en redu\u00f1es del so derrocamientu por parte del gobiernu de los Estaos Xun\u00edos; asina, nun bombard\u00e9u norteamericanu sobro Tr\u00edpoli, fechu en 1986, y so l'alministraci\u00f3n de Ronald Reagan, morr\u00eda la so f\u00eda Jana.\nSofit\u00f3 al militar ugand\u00e9s Idi Amin con 3.000 soldaos nos tiempos de la guerra ente Uganda y Tanzania nos a\u00f1os finales de los 70. Orden\u00f3 la invasi\u00f3n de la Canga d'Aouzou por mor de les sos potenciales reserves d'uraniu y intent\u00f3 derrocar al presidente Hiss\u00e9ne Habr\u00e9 na Guerra de los Toyota.\nNos entamos del sieglu XXI abandon\u00f3'l sofitu del terrorismu en terceros pa\u00edses y el desendolcu d'armes de destrucci\u00f3n masiva.\nVida familiar.\nGadafi naci\u00f3 na ciud\u00e1 de Sirte'l 7 de xunu de 1942. Pertenez a una familia de beduinos. A los 21 a\u00f1os gradu\u00f3se en drechu. Ingres\u00f3 llueu nun colexu militar y organiz\u00f3 la Xuni\u00f3n de Militares Llibres. Tuvo ocho f\u00edos, d'ellos destaquen:\nRevoluci\u00f3n Verde Socialista.\nEl 1 de setiembre de 1969 particip\u00f3 na revoluci\u00f3n que derroc\u00f3'l r\u00e9xime mon\u00e1rquicu del rei Idris I. Con 29 a\u00f1os d'ed\u00e1 p\u00fanxose al mandu de la Xunta Militar, el Conseyu del Mandu de la Revoluci\u00f3n y dio anuncia de los pegollos fundamentales del so gobiernu.\nCreaci\u00f3n d'un socialismu personal.\nEn 1970 nacionaliz\u00f3 delles empreses petroleres, entam\u00f3 los planes agr\u00edcoles na costa'l pa\u00eds, prohibi\u00f3'l consumu d'alcohol deintru Libia y ameyor\u00f3 les condiciones d'iguald\u00e1 de les muyeres na socied\u00e1 desafiando al Isl\u00e1m tradicional, con ello la poblaci\u00f3n civil del pa\u00eds entam\u00f3 a algamar un bon nivel de vida convirti\u00e9ndose Libia na naci\u00f3n africana con mayor PIB.\nEn 1975 espubliz\u00f3 \"El llibru verde\" en tres vol\u00famenes y onde reflexa la so visi\u00f3n d'un est\u00e1u.\nNos a\u00f1os 70 fracas\u00f3 nos intentos d'amestar Libia con Exiptu y Siria.\nRebeli\u00f3n de 2011.\nDepu\u00e9s del derrocamientu de los rex\u00edmenes autoritarios de T\u00fanez y Exiptu entamaron a producise dellos disturbios na capital del pa\u00eds Tr\u00edpoli, que llueu s'espardieron por munches ciudaes de Libia. Los manifestantes exix\u00eden que Gaddafi abandonase'l poder y que s'entamara con un procesu de reformes no que cinca a los derechos humanos y al drechu a la llibre espresi\u00f3n dientru'l pa\u00eds. Pola contra Gaddafi retruc\u00f3 que nun diba dexar el pa\u00eds y que si yera necesariu diba morrer como m\u00e1rtir del so pueblu.\nLa Interpol ten\u00eda a Gaddafi nuna alerta naranxa tres planear ataques y bombardeos en zones populares. Les Naciones Xun\u00edes cancelaron-y cualquier viax al estranxeru y ten\u00eda conxelaes toles cuentes d'aforros nos pa\u00edses au agospiaba'l dineru."}
{"id": "32855", "revid": "35", "url": "https://ast.wikipedia.org/wiki?curid=32855", "title": "Luis Fern\u00e1ndez L\u00f3pez", "text": "Luis Fern\u00e1ndez L\u00f3pez foi un pintor asturianu.\nF\u00edu del logro\u00f1\u00e9s Enrique Fern\u00e1ndez, catedr\u00e1ticu de la Universid\u00e1 d'Uvi\u00e9u. G\u00fc\u00e9rfanu primero de madre y depu\u00e9s de padre, en 1909 \u00e9l y los sos hermanos tresll\u00e1dense a vivir a Madrid con so g\u00fcelu maternu, que morrer\u00e1 poco depu\u00e9s, separt\u00e1ndose los hermanos y diendo \u00e9l a vivir a Barcelona con so t\u00edu maternu. \u00c9sti va facelu abandonar los estudios, entrando como aprendiz nuna xoyer\u00eda de les Rambles. En 1912 matric\u00falase nel turnu nocturnu de la Escuela de Belles Artes de Barcelona, la Llotja, mientres sigue desempe\u00f1ando diferentes oficios pa pagase los estudios.\nDepu\u00e9s de finalizar los sos estudios tresll\u00e1dase en 1924 a Par\u00eds, onde entra en contautu col movimientu art\u00edsticu de Montparnasse mientres se gana la vida trabayando nuna imprenta. Ell\u00ed conoz a artistes como Brancusi, Braque, Ozenfant... Tami\u00e9n entra en contautu col escultor Julio Gonz\u00e1lez Pellicer, tami\u00e9n espa\u00f1ol. N\u00e9sti ambiente entrar\u00e1 en contautu socesivamente col Purismu, deriv\u00e1u del Cubismu, y col Neoplasticismu, a los que seguir\u00e1 m\u00e1s sero'l Surrealismu. A partir de 1933 ded\u00edcase esclusivamente a la pintura. Entama una rellaci\u00f3n d'amist\u00e1 con Picasso, col que collabora en diferentes proyeutos y que tendr\u00e1 una gran influencia nuna etapa de la so obra.\nLa obra de Fern\u00e1ndez dir\u00e1 evolucionando de forma progresiva hacia un mundu personal y herm\u00e9ticu. El so trabayu vien marc\u00e1u por una manera de trabayar lenta y anal\u00edtica, na que s'analiza non s\u00f3lo la forma, sin\u00f3n tami\u00e9n l'esp\u00edritu del oxetu y nel que cada pincelada alcu\u00e9ntrase fondamente meditada. La so escasa producci\u00f3n y la mala suerte colos marchantes fadr\u00e1n qu'a lo llargo de tola so carrera viva al marxe del \u00e9xitu econ\u00f3micu que tienen otros artistes de la so xeneraci\u00f3n.\nNos sos \u00faltimos a\u00f1os la so obra ye recuperada pola cr\u00edtica, realiz\u00e1ndose en 1972 una esposici\u00f3n antol\u00f3xica entamada pol Centru Nacional d'Arte Contemporaneu franc\u00e9s en Par\u00eds. Por m\u00e1s qu'esta muestra nun llegar\u00e1 a vese n'Espa\u00f1a, circunstancia que-y resulta especialmente dolorosa al pintor. Morri\u00f3'l 25 d'ochobre de 1973 en Par\u00eds, siendo enterr\u00e1u, por des\u00e9u propiu, en Cantenac, llocalid\u00e1 pr\u00f3xima a Burdeos, xunto a Esther, la so primer muyer.\nLa mayor parte de la so obra cons\u00e9rvase na Coleici\u00f3n d'Arte de Telef\u00f3nica y nel Mus\u00e9u de Belles Artes d'Asturies."}
{"id": "32857", "revid": "43102", "url": "https://ast.wikipedia.org/wiki?curid=32857", "title": "Tresbordador Espacial Challenger", "text": "El Tresbordador Espacial Challenger foi'l segundu orbiter del programa del tresbordador espacial n'entrar en serviciu. El so primer vuelu realiz\u00f3lu'l 4 d'abril de 1983 y complet\u00f3 nueve misiones m\u00e1s enantes de desintegrase a los 73 segundos del so llanzamientu na d\u00e9cima misi\u00f3n, el 28 de xineru de 1986, morriendo los siete tripulantes que diben dientru d'elli.\nEl nome de Challenger provi\u00e9n del HMS Challenger, una corbeta brit\u00e1nica que fizo una espedici\u00f3n d'investigaci\u00f3n marina global en 1870.\nHistoria y vuelos.\nEl Challenger construy\u00f3se a partir de la cadarma STA-099, utilizada nos entamos pa pruebes estructurales. El STA-099 nun taba dise\u00f1\u00e1u pa vuelos espaciales, pero la NASA atalant\u00f3 que'l remocique ser\u00eda m\u00e1s baratu que equipar otra vuelta'l tresbordador de pruebes Enterprise (OV-101) pa vuelos espaciales, como se plantegara nun entamu.\nEl Challenger, y los orbitadores construidos depu\u00e9s d'esti, ten\u00eden menos losetes nel so sistema de proteici\u00f3n t\u00e9rmica que'l Columbia. La mayor\u00eda de les losetes nes puertes de carga, la superficie supeior de les ales y la parte d'atr\u00e1s del tresbordador fueron reemplazaes por un aislamientu de nomex cande de la empresa DuPont. Esta modificaci\u00f3n permit\u00eda-y al tresbordador llevar 1.130 Kg m\u00e1s de carga \u00fatil que'l Columbia. El Challenger foi tami\u00e9n el primer orbitador en llevar un sistema de pantalles HUD asemeyaes a les qu'usaben nos aviones militares y civiles modernos.\nTres el so vuelu inaugural, el Challenger convirti\u00f3se nel orbitador de carga de la flota de tresbordadores de la NASA, volando en m\u00e1s misiones por a\u00f1u que'l Columbia. El Challenger garr\u00f3 fama por ser el primer orbitador onde vol\u00f3 la primer muyer, el primer prietu y el primer canadiense am\u00e1s de ser el primeru que fizo un despegue y aterrizax pola nueche. Foi tami\u00e9n el primer tresbordador en destruise nun accidente nuna misi\u00f3n.\nAccidente.\nL'accidente del Tresbordador Espacial Challenger ocurri\u00f3'l 28 de xineru de 1986"}
{"id": "32860", "revid": "43102", "url": "https://ast.wikipedia.org/wiki?curid=32860", "title": "Corporaci\u00f3 Catalana de Mitjans Audiovisuals", "text": "La Corporaci\u00f3 Catalana de Mitjans Audiovisuals (CCMA) (n'asturianu, Corporaci\u00f3n Catalana de Medios Audiovisuales) ye un mu\u00e9rganu de la Generalitat de Catalu\u00f1a encarg\u00e1u de producir y difundir productos audiovisuales velando pola normalizaci\u00f3n lling\u00fc\u00edstica y cultural de Catalu\u00f1a. Foi creada nel a\u00f1u 1983. Hasta l'a\u00f1u 2007 deniminose \"Corporaci\u00f3 Catalana de R\u00e0dio i Televisi\u00f3\" (CCRTV) (n'asturianu Corporaci\u00f3n Catalana de Radio y Televisi\u00f3n). La CCMA ye miembru de la Federaci\u00f3n d'Organismos de Radio y Televisi\u00f3n Auton\u00f3miques (FORTA).\nHistoria.\nEl 29 de setiembre de 1982 el Conseyu Executivu del Gobiernu de la Generalitat de Catalu\u00f1a aprueba a Llei que regula la creaci\u00f3n del ente p\u00fablicu \"Corporaci\u00f3 Catalana de Mitjans Audiovisuals\", nomada n'aquel momentu y hasta l'a\u00f1u 2007 como \"Corporaci\u00f3 Catalana de R\u00e0dio i Televisi\u00f3\". El testu final, foi aprob\u00e1u por consensu del \"Parlament\" el 18 de mayu de 1983.\nNesi mesmu a\u00f1u entamen les obres de construcci\u00f3n de los estudios de Televisi\u00f3 de Catalunya en Sant Joan Desp\u00ed, metanes Catalunya R\u00e0dio entama les sos emisiones radiof\u00f3niques el 20 de xunu dende les sos instalaciones en Diagonal 614.\nLa Corporaci\u00f3n habilita nesti tiempu'l centru emisor del Tibidabo, qu'entama a emitir la carta de axuste de TV3 de ocho de la ma\u00f1ana a nueve de la nueche. El 10 se setiembre tien llugar la primer emisi\u00f3n esperimental nun programa coordin\u00e1u por Lluis M. G\u00fcell y present\u00e1u por \u00c0ngels Moll y Joan Pera. El presidente de la Generalitat, Jordi Pujol, lley\u00f3 un mensaxe onde remarc\u00f3 la importancia del nuevu mediu de comunicaci\u00f3n como ferramienta de normalizaci\u00f3n lling\u00fc\u00edstica. \nN'ochobre, Catalunya R\u00e0dio entama les sos emisiones regulares y tres meses dempu\u00e9s, el 16 de xineru de 1984 entama a emitir TV3. Les se\u00f1ales de Catalunya R\u00e0dio y TV3 comiencen a espardese pel territoriu catal\u00e1n, llegando a Andorra y norte de la Comunid\u00e1 Valenciana en 1985.\nNun ser\u00eda, ensin embargu, hasta 1988 cuanto TV3 entame les sos emisiones n'aran\u00e9s dientru del Valle d'Ar\u00e1n. Nesti mesmu a\u00f1u entamen les emisiones regulares de la segunda canal de la Televisi\u00f3 de Catalunya, 33.\nNel a\u00f1u 1989, TV3 Y Catalunya R\u00e0dio entamen un procesu de descentralizaci\u00f3n de los sos servicios informativos con delegaciones nes cuatro provincies catalanes. Asina mesmo, TV3 pon en marcha el serviciu de teletestu.\nCoincidiendo cola festivid\u00e1 de la \"Diada\", el 11 de setiembre de 1992 entamen les emisiones de Catalunya Informaci\u00f3, dedicada les 24 hores a la emisi\u00f3n de noticies en catal\u00e1n.\nEn 2005 los gobiernos catal\u00e1n y balear roblen un alcuerdu pol qu'intercambien les se\u00f1ales de les sos televisones auton\u00f3miques. TV3 estiende la so cobertura a les Islles Baleares ya IB3 fai lo mesmo en Catalu\u00f1a. Nesti a\u00f1u, Televisi\u00f3 de Catalunya llanza la canal K300"}
{"id": "32863", "revid": "43102", "url": "https://ast.wikipedia.org/wiki?curid=32863", "title": "Kangchenjunga", "text": "Kanchenjunga (nepales:\u0915\u091e\u094d\u091a\u0928\u091c\u0919\u094d\u0918\u093e \"Kanchanja\u014bgh\u0101\"), (limbu: Sewalungma (\u0938\u0947\u0935\u093e\u0932\u0941\u0928\u094d\u0917\u094d\u092e\u093e) , otres formes d'escribilo son Kangchenjunga, Kangchen Dz\u00f6-nga, Khangchendzonga, Kanchenjanga, Kachendzonga, o Kangchanfanga) ye'l tercer monte m\u00e1s altu de la Tierra depu\u00e9s del monte Everest y del monte K2, con un altor de 8.586 metros. Ye'l monte m\u00e1s altu d'India y el segundu m\u00e1s altu de Nepal.\nNome.\nKanchenjunga puede traducise como \"Les cinco ayalgues de les \u00f1eves\", al tener esta monta\u00f1a cinco cumes, cuatro d'elles per riba de los 8.450 metros. Les ayalgues representen los cinco repositorios de Dios: oru, plata, xemas, cereal y llibros sagraos. El Kanchenjunga ll\u00e1mase Sewalungma na llingua limbu local, que se traduz como \"Monte al que facemos ofrendes\". Kanchenjunga o Sewalungma ye un monte sagr\u00e1u pa los seguidores de la relix\u00f3n Kirant.\nLa forma m\u00e1s habitual, y adoptada por Douglas Freshfield, A.M. Kellas y la Royal Geographical Society, d'escribilu ye \"Kangchenjunga\" por ser la m\u00e1s cercana fon\u00e9ticamente a la so denominaci\u00f3n en tibetanu, hai delles ortograf\u00edes alternatives como \"Kangchen Dz\u00f6nga\", \"Khangchendzonga\", \"Kanchenjanga\", \"Kachendzonga\", \"Kanchenjunga\" o \"Kangchanfanga\". La pallabra final nel usu de la denominaci\u00f3n \"Kangchenjunga\" vieno de Tashi Namgyal, el Maharaj\u00e1 o chogyal de Sikkim, quien afirm\u00f3 qu'\"a pesar que \"junga\" nun tien signific\u00e1u en tibetanu, realmente deber\u00eda ser Zod-nga (ayalga, cinco), Kang-chen (\u00f1eve, grande) pa tener un signific\u00e1u completu\". Siguiendo les consultes con un teniente-coronel J.L.R. Weir (axente pol\u00edticu HMG en Sikkim), tuvo d'alcuerdo en que yera meyor dexalo como Kangchenjunga, y d'esta manera permanez.\nXeograf\u00eda.\nTres de los cinco picos (principal, central y sur) t\u00e1n na frontera del distritu de Sikkim Norte de Sikkim, India y el distritu de Taplejung de Nepal, mientres que los otros dos t\u00e1n dafechu dientro del distritu de Taplejung. Nepal ye'l llar del \"Proyeutu de la Zona de Caltenimientu Kanchenjunga\" que lleva a cabu'l World Wildlife Fund n'asociaci\u00f3n col gobiernu de Nepal. El santuariu ye l'h\u00e1bitat del panda collor\u00e1u y otros animales montanos, p\u00e1xaros y plantes. La fastera india del Kanchenjunga tami\u00e9n tien una zona de parque protexida llamada'l Parque Nacional Khangchendzonga.\nHasta 1852, cre\u00edase que'l Kanchenjunga yera'l monte m\u00e1s altu del mundiu. Los c\u00e1lculos fechos en 1849 pol Great Trigonometric Survey brit\u00e1nicu llegaron a la conclusi\u00f3n de que'l monte Everest (conoc\u00edu como Picu XV nesi tiempu) yera'l m\u00e1s altu y el Kanchenjunga'l terceru n'altor. \nLe cinco cumes del Kanchenjunga son les siguientes:\nL'enorme macizu del Kanchenjunga alcu\u00e9ntrase fortalec\u00edu por grandes aristes que cuerren de leste a oeste y de norte a sur, formando una \"X\" xigante. Estes crestes contienen una serie de picos ente 6.000 y 8.000\u00a0metros. Na arista leste en Sikkim, ta Siniolchu (6.888\u00a0m/22.600\u00a0ft). L'arista oeste remata nel magn\u00edficu Jannu (7.710\u00a0m/25.294\u00a0ft) cola so imponente cara norte. Al sur, claramente visible dende Darjeeling, son Kabru Norte (7.338\u00a0m/24.075\u00a0ft), Kabru Sur (7.316\u00a0m/24.002\u00a0ft) y los picos Rathong (6.678\u00a0m/21.910\u00a0ft). L'arista norte, dempu\u00e9s de pasar pel subpicu menor Kanchenjunga Norte (7.741\u00a0m/25.397\u00a0ft), comp\u00f3nse de Los Ximielgos y el Picu Tent, y cuerre hasta la frontera tibetana pel Jongsong La, un pasu de 6.120 m.\nKanchenjunga ye conoc\u00edu poles sos famoses vistes dende la estaci\u00f3n de colina de Darjeeling. Si fai un d\u00eda claru, asemeya una enorme muralla blanca que cuelga del cielu. El pueblu Sikkim reverencia'l Kanchenjunga como una monta\u00f1a sagrada. \nPor cuenta de la so afastada ubicaci\u00f3n y el so dif\u00edcil accesu dende India, la rex\u00f3n de Kanchenjunga nun ye una zona especialmente esplorada polos monta\u00f1eros. Polo tanto inda conserva un aspectu virxe. En Sikkim, acaba de permitise facer trekking pela zona. La sienda Goecha La ta ganando popularid\u00e1 ente los turistes. Va al pasu de Goecha La, allug\u00e1u a la derecha enfrente de la enorme cara sureste del Kanchenjunga. Otra sienda a la cuenca del Llagu Green abri\u00f3se apocay\u00e1 al trekking. Va al llau nord\u00e9s del Kanchenjunga a lo llargo del famosu glaciar Zemu.\nL'\u00e1rea de conservaci\u00f3n de Kanchenjunga abarca 2.035\u00a0km\u00b2 arrodiando la monta\u00f1a pel llau nepal\u00e9s."}
{"id": "32864", "revid": "11842", "url": "https://ast.wikipedia.org/wiki?curid=32864", "title": "Forta", "text": ""}
{"id": "32866", "revid": "2", "url": "https://ast.wikipedia.org/wiki?curid=32866", "title": "KANGCHENJUNGA", "text": ""}
{"id": "32879", "revid": "28171", "url": "https://ast.wikipedia.org/wiki?curid=32879", "title": "El Amigo del Pobre", "text": "El Amigo del Pobre foi un peri\u00f3dicu cat\u00f3licu que s'asoley\u00f3 en Xix\u00f3n ente xineru de 1906 y avientu de 1916. Nun tuvo una periodicid\u00e1 afitada a lo llargo de tol periodu d'edici\u00f3n. El so fundador foi Juan Ortega Fern\u00e1ndez.\nA partir del a\u00f1u 1908 apaec\u00eda col subt\u00edtulu \"publicaci\u00f3n decenal con censura eclesi\u00e1stica\" que m\u00e1s sero camudar\u00eda por \"decenario popular con censura eclesi\u00e1stica\". A lo llargo de la so vida foi impresu en diverses imprentes de Xix\u00f3n.\nEsti peri\u00f3dicu, a partir del a\u00f1u 1917 pas\u00f3 a llamase \"Religi\u00f3n y Patria\"."}
{"id": "32881", "revid": "116", "url": "https://ast.wikipedia.org/wiki?curid=32881", "title": "Clasificaci\u00f3n hist\u00f3rica de los equipos filiales", "text": "La Clasificaci\u00f3n hist\u00f3rica d'equipos filiales n'Espa\u00f1a, incluye tolos equipos filiales que disputaron siquiera una temporada en Segunda B, y el so primer equipu otra en Primera.\nCabe destacar que la clasificaci\u00f3n basase nos puntos consigu\u00edos en Segunda Divisi\u00f3n, independientemente de si nuna temporada la victoria daba 2 o 3 puntos al ganador o sin que tuvieran el mesmu n\u00famberu de puntos en xuegu, posteriormente se tienen en cuenta los llograos en Segunda Divisi\u00f3n B, y Tercer Divisi\u00f3n. Se suprimen los filiales que nun llograron algamar polo menos la Segunda Divisi\u00f3n B anque'l so primer equipu participara en Primer Divisi\u00f3n. \nLos filiales de los equipos que xueguen en Primer Divisi\u00f3n t\u00e1n marcaos en negrina.\nClasificaci\u00f3n hist\u00f3rica.\n "}
{"id": "32886", "revid": "43102", "url": "https://ast.wikipedia.org/wiki?curid=32886", "title": "Doctor Mateo", "text": "Doctor Mateo ye una serie de televisi\u00f3n producida por Notro Films pa la cadena espa\u00f1ola Antena 3. Estren\u00f3se el 22 de febreru de 2009. Ta basada na serie brit\u00e1nica \"Doc Martin\", emitida pola cadena ITV. Esta serie cuenta con una 1\u00aa temporada de 10 cap\u00edtulos, una 2\u00aa temporada de 14 cap\u00edtulos, una 3\u00aa temporada de 6 cap\u00edtulos y una 4\u00aa temporada de 14 cap\u00edtulos. Renov\u00f3 por una 5\u00aa temporada de 12 cap\u00edtulos, que ta previsto seya estrenada en mayu de 2011.\nSinopsis.\nMateo Sancrist\u00f3bal ye un m\u00e9dico espa\u00f1ol residente Nueva York. Dempu\u00e9s d'entamar a padecer hemofobia, decide dexalo too y marchar a vivir al pueblu nel que pasaba los branos de gua\u1e25e: San Mart\u00edn del Sella. Ell\u00ed empecipia una nueva vida como m\u00e9dicu del pueblu. A lo llargo de les temporaes meterase de llenu na vida rural y acabar\u00e1 por encontrar l'amor.\nTemporaes.\nPrimer Temporada.\nEsta temporada escomienza cola llegada al pueblu del Doctor Mateo (Gonzalo de Castro). Nos primeros minutos va introduci\u00e9ndose al restu de protagonistes: los vecinos y vecines del pueblu. A lo llargo de los cap\u00edtulos apr\u00e9ciase la ineptitud de Mateo pa conquistar a Adriana (Natalia Verbeke), a Carol (Lul\u00fa Palomares) descubriendo que'l so mar\u00edu, Mario, ye'l padre del f\u00edu de la so collacia (Mar\u00eda Esteve), a Juana (Rosario Pardo) intentando adaptar al so sobr\u00edn al pueblu, a Marga (Esperanza Pedre\u00f1o) entamando una rellaci\u00f3n xunto a Ernesto (Ram\u00f3n Pujol), a Ana (\u00c1ngela Moreno) enam\u00f3rase de Riqui, el guaperas del pueblu (Gonzalo Kindelan) y a Tom (Daniel Freire) convertir la taberna nuna posada. Am\u00e1s, l'axente de la Polic\u00eda Llocal de San Mart\u00edn del Sella, Alfredo (Alex O'Dogherty), far\u00e1 too lo posible por mantener l'orden nel pueblu. Esta temporada fina con Adriana y Mateo nel hospital, tras l'albuertu natural d'esta.\nSegunda Temporada.\nMateo y Adriana entamen una rellaci\u00f3n, Tom descubre que tien leucemia, Alfredo ye padre d'una ne\u00f1a peque\u00f1a y entama una rellaci\u00f3n con Elena, Pedro enam\u00f3rase de la so amiga, Ernesto empecipia una rellaci\u00f3n con Lolo, Riqui y Ana consoliden la so rellaci\u00f3n, Carol intenta ser madre, Bruno y la so familia lleguen al pueblu y Juana sentirase sola. Esta temporada fina col regresu de Mateo a Nueva York.\nTercer Temporada Y Cuarta Temporada.\nMateo, dempu\u00e9s de pasar una temporada en Nueva York, torna a San Mart\u00edn. Ell\u00ed conoz al doctor Sagredo (Gorka Otxoa), quien lu sustituyere hasta'l so regresu, y decide contratalu como asistente. So t\u00eda Juana cas\u00f3se con Moruba. Carol ta embarazada y el so mar\u00edu Mario (Xavi Mira) abre una peluquer\u00eda nel pueblu. Am\u00e1s, arranquen los preparativos de boda ente Mateo y Adriana. La pareya afi\u00e1nzase, tres pasar por tou tipu de dificultaes y tan decidios a dar el pasu definitivu, pero non todo ser\u00e1 coser y cantar... Esta temporada fina con Mateo ingres\u00e1u nel hospital dempu\u00e9s d'un infartu.\nQuinta Temporada.\nMateo entra en crisis per primer vegada al ver c\u00f3mo se esbarrumben, \u00fan por \u00fan, los diferentes \u00e1mbitos de la so vida. Les sos inseguridaes, la so humanid\u00e1 y la so capacid\u00e1 pa reinventase pondranse en xuegu. Adriana, pela so parte, abandonar\u00e1'l so trabayu como profesora na escuela del pueblu pa volcase dafechu na so llabor d'alcaldesa. Am\u00e1s, debe asimilar que Mateo nun quier saber nada d'ella tres la infidelid\u00e1 con Nico. El cocineru sigui llocamente namor\u00e1u de l'alcaldesa. Nesta temporada incorp\u00f3rense un cura, Roberto (Rafael Amaya), una cuidadora pal n\u00e1caru de Carol y Mario, Sara (Anna Castillo), y un nuevu policia que tendr\u00e1 una rellaci\u00f3n cola t\u00eda Juana, Lorenzo (Ferran Ra\u00f1e).\nPremios.\nDende'l so estrenu acumula numberosos gallardones como reconocimientu a la so gran calid\u00e1:\nProducci\u00f3n.\nLa serie ru\u00e9dase en Llastres (Asturies) baxo'l nome inventao de San Mart\u00edn del Sella. Este ficticiu pueblu, seg\u00fan el cartel de bienvenida, ta hermani\u00e1u con Portwenn (Reinu Xun\u00edu), llugar nel que tien llugar la historia de \"Doc Martin\", serie inglesa na que ta basada \"Doctor Mateo\""}
{"id": "32888", "revid": "116", "url": "https://ast.wikipedia.org/wiki?curid=32888", "title": "Torupill", "text": "El torupill (\"gaita\", o kitsepill, lootspill, kotepill) ye un instrumentu de vientu d'Estonia. Xeneralment, tien un punteru y 1-3 ronc\u00f3nes."}
{"id": "32889", "revid": "541782", "url": "https://ast.wikipedia.org/wiki?curid=32889", "title": "Festival d'Eurovis\u00f3n 2011", "text": ""}
{"id": "32890", "revid": "35", "url": "https://ast.wikipedia.org/wiki?curid=32890", "title": "Backgammon", "text": "L'antiguu xuegu de mesa pa dos xugadores nom\u00e1u tables reales rebautiz\u00f3se chaquete al tornar a introducirse dende Francia y angua\u00f1o ye conoc\u00edu col nome ingl\u00e9s backgammon.\nNes parties, cada xugador tien quince fiches que va ximielgando ente venticuatro tri\u00e1ngulos (puntos) seg\u00fan el result\u00e1u de los sos dos dados. L'oxetivu del xuegu ye ser el primeru en consiguir ximielgar les sos quince fiches fuera del tableru.\nHistoria.\nEl backgammon ye'l xuegu de mesa m\u00e1s antiguu del que se tien rexistros. Cr\u00e9yese que s'orixin\u00f3 nel antiguu Exiptu, Sumeria o Mesopotamia baxo l'Imperiu Persa (\u0646\u0631\u062f) (angua\u00f1o Ir\u00e1n, Iraq y Siria). La forma actual del backgammon foi inventada en Persia por Buzurgmihr. Tami\u00e9n ye nom\u00e1u Table (pronunciase tal como s'escribe), Tawle, Taule, ente otros, especialmente polos \u00e1rabes. Pa esti puelu, ye parte de les sos tradiciones.\nfabr\u00edquense con milenta materiales, pero destaquen los d'\u00e1rabes en \"concha y perlla\", n'especial los de Bait-Sahour, un pueblu de Cixordania cercanu a Bel\u00e9n, fechos a mano por artesanos."}
{"id": "32930", "revid": "37624", "url": "https://ast.wikipedia.org/wiki?curid=32930", "title": "Estelo", "text": "Estelo ye una caser\u00eda de la parroquia d'A Veiga, nel conceyu asturianu del mesmu nome. \nAlcu\u00e9ntrase a 3,10 km d'A Veiga, la capital del conceyu y tien una poblaci\u00f3n de "}
{"id": "32931", "revid": "37624", "url": "https://ast.wikipedia.org/wiki?curid=32931", "title": "A Fonte de Louteiro", "text": "A Fonte de Louteiro ye una aldea de la parroquia d'A Veiga, nel conceyu asturianu del mesmu nome. \nAlcu\u00e9ntrase a 4 km d'A Veiga, la capital del conceyu y tien una poblaci\u00f3n de "}
{"id": "32932", "revid": "37624", "url": "https://ast.wikipedia.org/wiki?curid=32932", "title": "Louteiro (A Veiga)", "text": "Louteiro ye un llugar de la parroquia d'A Veiga, nel conceyu asturianu del mesmu nome. \nAlcu\u00e9ntrase a 2,4 km d'A Veiga, la capital del conceyu y tien una poblaci\u00f3n de ."}
{"id": "32964", "revid": "43102", "url": "https://ast.wikipedia.org/wiki?curid=32964", "title": "Zumpango (conceyu)", "text": "Zumpango ye un municipiu al norte del Est\u00e1u de M\u00e9xicu, en M\u00e9xicu. Llenda colos conceyos mexicanos de Tequixquiac, Huehuetoca, Melchor Ocampo, Hueypoxtla y con Tizayuca nel est\u00e1u d'Hidalgo. El so \u00e1rea ye de 244 km\u00b2, y la poblaci\u00f3n de 127 988 habitantes. La capital municipal ye Zumpango de Ocampo, la segunda poblaci\u00f3n ye San Juan Zitlaltepec.\nEtimolox\u00eda del top\u00f3nimu.\nZumpango identif\u00edcase col nome en n\u00e1huatl de Tzompanco (cfr. n\u00e1huatl actual Tzompantli (\"muru de cr\u00e1neos\") y el sufixu de llugar -c). El so actual nome provi\u00e9n del n\u00e1huatl que significa \"llugar de muru de cr\u00e1neos\"."}
{"id": "32967", "revid": "37624", "url": "https://ast.wikipedia.org/wiki?curid=32967", "title": "A Gra\u00f1a", "text": "A Gra\u00f1a ye una aldea de la parroquia de Guiar nel conceyu asturianu d'A Veiga. \nAlcu\u00e9ntrase a 9 km de la capital del conceyu y tien una poblaci\u00f3n de ."}
{"id": "32971", "revid": "37624", "url": "https://ast.wikipedia.org/wiki?curid=32971", "title": "Molex\u00f3n", "text": "Molex\u00f3n ye un llugar de la parroquia de Meredo, nel conceyu asturianu d'A Veiga."}
{"id": "32972", "revid": "37624", "url": "https://ast.wikipedia.org/wiki?curid=32972", "title": "Nafar\u00eda", "text": "Nafar\u00eda ye un llugar de la parroquia de Meredo, nel conceyu asturianu d'A Veiga."}
{"id": "32973", "revid": "37624", "url": "https://ast.wikipedia.org/wiki?curid=32973", "title": "Penzol", "text": "Penzol ye una aldea de la parroquia de Meredo, nel conceyu asturianu d'A Veiga.. Tien 31 habitantes (INE 2011). "}
{"id": "32974", "revid": "37624", "url": "https://ast.wikipedia.org/wiki?curid=32974", "title": "A Sela da Loura", "text": "A Sela da Loura ye un llugar de la parroquia de Meredo, nel conceyu asturianu d'A Veiga. "}
{"id": "32976", "revid": "37624", "url": "https://ast.wikipedia.org/wiki?curid=32976", "title": "Vinx\u00f3i", "text": "Vinx\u00f3i ye una caser\u00eda de la parroquia de Meredo nel conceyu asturianu d'A Veiga. "}
{"id": "33013", "revid": "37624", "url": "https://ast.wikipedia.org/wiki?curid=33013", "title": "Monticelo", "text": "Monticelo ye una aldea de la parroquia de Paramios nel conceyu asturianu d'A Veiga. "}
{"id": "33014", "revid": "37624", "url": "https://ast.wikipedia.org/wiki?curid=33014", "title": "Vixande", "text": "Vixande ye una caser\u00eda de la parroquia de Paramios nel conceyu asturianu d'A Veiga. "}
{"id": "33026", "revid": "37624", "url": "https://ast.wikipedia.org/wiki?curid=33026", "title": "Restrepo", "text": "Restrepo ye un llugar de la parroquia de Paramios nel conceyu asturianu d'A Veiga. "}
{"id": "33027", "revid": "37624", "url": "https://ast.wikipedia.org/wiki?curid=33027", "title": "A Esp\u00eda", "text": "A Esp\u00eda ye un llugar de la parroquia de Paramios nel conceyu asturianu d'A Veiga. "}
{"id": "33028", "revid": "37624", "url": "https://ast.wikipedia.org/wiki?curid=33028", "title": "A Barranca", "text": "A Barranca ye una aldea de la parroquia de Paramios nel conceyu asturianu d'A Veiga. "}
{"id": "33029", "revid": "37624", "url": "https://ast.wikipedia.org/wiki?curid=33029", "title": "Cobre (Piant\u00f3n)", "text": "Cobre ye una caser\u00eda de la parroquia de Piant\u00f3n, nel conceyu asturianu d'A Veiga."}
{"id": "33030", "revid": "37624", "url": "https://ast.wikipedia.org/wiki?curid=33030", "title": "Cobre (dixebra)", "text": "Col t\u00e9rminu cobre podemos referinos a:"}
{"id": "33031", "revid": "35", "url": "https://ast.wikipedia.org/wiki?curid=33031", "title": "Cobre", "text": "El cobre (del llat\u00edn \"c\u016dprum\", y \u00e9sti del griegu \"k\u00fdpros\"), que tien por s\u00edmbolu Cu, ye l'elementu qu\u00edmicu de n\u00famberu at\u00f3micu 29. Tr\u00e1tase d'un metal de transici\u00f3n de color acollor\u00e1u y brillu met\u00e1licu que, xunto cola plata y l'oru, forma parte de la llamada familia del cobre, carauter\u00edzase por ser unu de los meyores conductores de lletricid\u00e1 (el segundu depu\u00e9s de la plata)."}
{"id": "33032", "revid": "37624", "url": "https://ast.wikipedia.org/wiki?curid=33032", "title": "A Cova (Piant\u00f3n)", "text": "A Cova ye una aldea de la parroquia de Piant\u00f3n, nel conceyu asturianu d'A Veiga."}
{"id": "33033", "revid": "37624", "url": "https://ast.wikipedia.org/wiki?curid=33033", "title": "Besedo", "text": "Besedo ye una caser\u00eda de la parroquia de Piant\u00f3n, nel conceyu asturianu d'A Veiga."}
{"id": "33034", "revid": "37624", "url": "https://ast.wikipedia.org/wiki?curid=33034", "title": "Montouto", "text": "Montouto ye una aldea de la parroquia de Piant\u00f3n, nel conceyu asturianu d'A Veiga."}
{"id": "33035", "revid": "37624", "url": "https://ast.wikipedia.org/wiki?curid=33035", "title": "El Chao de Porz\u00fan", "text": "El Chao de Porz\u00fan ye una aldea de la parroquia de Piant\u00f3n, nel conceyu asturianu d'A Veiga."}
{"id": "33036", "revid": "37624", "url": "https://ast.wikipedia.org/wiki?curid=33036", "title": "Castramour\u00e1n", "text": "Castramour\u00e1n ye una aldea de la parroquia de Piant\u00f3n, nel conceyu asturianu d'A Veiga."}
{"id": "33071", "revid": "43102", "url": "https://ast.wikipedia.org/wiki?curid=33071", "title": "Vilameitide", "text": "Vilameitide ye una aldea de la parroquia de Piant\u00f3n, nel conceyu asturianu d'A Veiga."}
{"id": "33072", "revid": "37624", "url": "https://ast.wikipedia.org/wiki?curid=33072", "title": "A Veiga del Vilar", "text": "A Veiga del Vilar ye un llugar de la parroquia de Piant\u00f3n, nel conceyu asturianu d'A Veiga. \nAlcu\u00e9ntrase a 3,5 km d'A Veiga, la capital del conceyu y tien ."}
{"id": "33073", "revid": "37624", "url": "https://ast.wikipedia.org/wiki?curid=33073", "title": "Porz\u00fan", "text": "Porz\u00fan ye un llugar de la parroquia de Piant\u00f3n, nel conceyu asturianu d'A Veiga.\nTien 34 habitantes (INE 2011). "}
{"id": "33074", "revid": "43102", "url": "https://ast.wikipedia.org/wiki?curid=33074", "title": "Kyokushinkai", "text": "El Kyokushinkai (\u6975\u771f\u4f1a) o K\u00e1rate Kyokushin ye un estilu de k\u00e1rate a contautu plenu fund\u00e1u en 1964 pol maestru xapon\u00e9s, d'orixe coreanu, Masutatsu Oyama. El t\u00e9rminu xapon\u00e9s kyokushinkai t\u00f3rnase a \"socied\u00e1 (\u4f1a) de la verd\u00e1 (\u771f) definitiva (\u6975)\". El conceutu kyokushin arraigona nuna filosof\u00eda d'ameyoramientu personal, disciplina y entrenamientu duru. El so estilu de combate a contautu plenu tuvo munchu \u00e9situ internacionalmente (en m\u00e1s de cuatro d\u00e9cades tien hab\u00edo m\u00e1s de 12 millones de prauticantes).\nEl Kyokushinkai influy\u00f3 en munches de les escueles de k\u00e1rate \"full-contact\" pola importancia que-y da al combate realista, a la resistencia f\u00edsica y pol so pr\u00e1uticu programa d'entrenamientu. El sistema de competici\u00f3n de \u201ck\u00e1rate al KO\u201d entam\u00e1u pol Kyokushinkai foi adopt\u00e1u por munchos estilos y organizaciones de k\u00e1rate diferentes. Otres organizaciones d'artes marciales evolucionaron del Kyokushinkai a lo llargo de los a\u00f1os, dalgunes cambiando'l repertoriu marcial per aciu d'a\u00f1adir delles t\u00e9uniques, por exemplu les d'agarre, pero siguiendo cola mesma filosof\u00eda d'entrenamientu realista y pr\u00e1uticu.\nHistoria.\nAniciu.\nEl fundador del K\u00e1rate Kyokushin, Masutatsu Oyama, naci\u00f3 col nome de Choi Yong-i el 27 de xunetu de 1923 en Gimje, Corea, demientres el llargu periodu d'ocupaci\u00f3n xaponesa. Por mor de la popularid\u00e1 qu'algamaron delles pel\u00edcules sobre la so vida, el nome \"Choi Bae Dal\" \u00fasase dacuando en referencia a Oyama. 'Bae Dal' ye la pronunciaci\u00f3n coreana del nome xapon\u00e9s 'Masutatsu', que tami\u00e9n pue pronunciase 'baitatsu'. Pero'l mesmu Oyama nunca us\u00f3 esti nome, y el so usu ye d'introducci\u00f3n m\u00e1s reci\u00e9n. \nDe ne\u00f1u a Oyama prest\u00e1ba-y lluchar y ver c\u00f3mo lluchaben otros. Nel 1938 march\u00f3 pa Xap\u00f3n y p\u00fanxose a estudiar K\u00e1rate d'Okinawa con Gichin Funakoshi, llegando al 2u Dan. M\u00e1s tarde entren\u00f3 tami\u00e9n con Yoshida Kotaro, un famosu maestru de Daito-ryu Aiki-jujutsu y Yanagi-ryu Aiki-jujutsu, del que recibi\u00f3'l \"menkyo kaiden\", un diploma de maestr\u00eda seg\u00fan la forma antigua de graduaci\u00f3n. Esti diploma amu\u00e9sase inda g\u00fcei nel \u201chonbu\u201d (sede central) dojo en Tokyo.\nAm\u00e1s, por conseyu del so gu\u00eda y miembru de la Dieta Nacional, Matsuhei Mori, el xoven maestru cambi\u00f3 daquella al so nome xapon\u00e9s, Masutatsu Oyama, que diba usar y\u00e1 tola vida. Pasada la Segunda Guerra Mundial, Oyama principi\u00f3 a entrenar k\u00e1rate Goju-ryu con un maestru coreanu de Xap\u00f3n, So Nei Chu, que llevaba un dojo en Tokyo col famosu maestru de Goju-ryu Gogen Yamaguchi. Algam\u00f3'l 8u Dan en K\u00e1rate Goju-ryu. Otra influencia de la escuela Goju yera Masahiko Kimura. Anque foi instructor asistente de k\u00e1rate nel dojo nel qu'entrenaba Oyama, Kimura foi sobre too'l famosu campe\u00f3n de yudu que derrot\u00f3 a Helio Gracie, renom\u00e1u representante del Jiu-jitsu brasilanu. Kimura afal\u00f3 a Oyama a entrenase en yudu al env\u00eds de que pescanciara les t\u00e9uniques de suelu del arte. Conque Kimura llev\u00f3lu al Sone Dojo en Nakano, Tokyo, onde tuvo entrenando cuatro a\u00f1os con regularid\u00e1, llegando al 4u Dan nesta disciplina. \nDempu\u00e9s d'aquello Oyama retir\u00f3se al monte pal primeru de los sos c\u00e9lebres periodos d'entrenamientu a soles, el llam\u00e1u \"yamagomori\". Fixo dos retiros asemeyaos, que-y llevaron cuasi tres a\u00f1os en total, n'alcordanza de les tradiciones asc\u00e9tiques de munchos grandes guerreros del Xap\u00f3n nel trescursu de los sieglos. Nestos periodos de retiru en solitario qu'echaba entrenando, Oyama ocup\u00e1base nun intensu \"shugyo\", o disciplina espiritual. \nA primeros de los a\u00f1os 1950, Oyama viax\u00f3 a los Estaos Xun\u00edos d'Am\u00e9rica, onde visit\u00f3 32 estaos.\nEn 1953 Oyama dex\u00f3'l Goju ryu y abri\u00f3 en Tokyo'l so propiu dojo independiente de k\u00e1rate, llam\u00e1u \"Oyama Dojo\", pero sigui\u00f3 viaxando per Xap\u00f3n y pel mundu, faciendo demostraciones doartes marciales, hasta con retos. Esti primer 'Oyama dojo' yera un solar llibre en Mejiro, Tokyo. En 1956 tresllad\u00f3'l dojo al estudiu de bal\u00e9 apeg\u00e1u a la Universid\u00e1 Rikkyo. El programa d'estudios d'Oyama algam\u00f3 a\u00edna sonad\u00eda como un estilu fuerte, duru, intensu y pr\u00e1uticu que llam\u00f3 \"Kyokushin\" nuna ceremonia en 1957. Como la sonad\u00eda del dojo esporpollaba, a los estudiantes atray\u00edalos cada vez m\u00e1s la posibilid\u00e1 d'entrenar all\u00ed, llegaben de tou Xap\u00f3n y de fuera, y el so n\u00famberu sigu\u00eda medrando. \nEn 1964 Oyama tresllad\u00f3'l dojo a un edificiu remocic\u00e1u por \u00e9l, non llo\u00f1e del estudiu de bal\u00e9 de Rikkyo. Tami\u00e9n fund\u00f3 formalmente la \"Organizaci\u00f3n Internacional de K\u00e1rate Kyokushinkaikan\" (acurtiada davezu a IKO o IKOK) en visu a organizar les munches escueles que daquella taben ense\u00f1ando l'estilu. Esti dojo nel 3-3-9 Nishi-Ikebukuro, nel \u00e1rea de Toshima en Tokyo, inda ye actualmente la sede mundial del Kyokushinkai, anque hai unes cuantes dixebres que se vindiquen como autorid\u00e1 n\u00e9l, magar que nun tean llegalmente reconoc\u00edes en Xap\u00f3n.\nDe 1964 a 1994.\nAcabante fundar oficialmente'l Kyokushinkaikan, Oyama empunxo la organizaci\u00f3n a travi\u00e9s d'un periodu d'espoxigue. Oyama escoy\u00f3 instructores qu'amosaren habilid\u00e1 en presentar l'estilu y atrayer nuevos miembros. L'instructor qu'escoy\u00eda Oyama marchaba a otra ciud\u00e1 de Xap\u00f3n y davezu demostraba les sos habilidaes en sitios p\u00fablicos, como ximnasios sociales, el ximnasiu de la polic\u00eda llocal (onde prauticaben de cutiu munchos yudoques), o un parque, o fac\u00eda demostraciones d'artes marciales en festivales llocales o actos escolares. D'esta miente l'instructor ganaba pronto a estudiantes pal so nuevu dojo. Llueu la noticia corr\u00eda de boca en boca pela zona hasta que'l dojo ten\u00eda un nucleu central d'estudiantes. Oyama unvi\u00f3 tami\u00e9n instructores a pa\u00edses como Holanda (Kenji Kurosaki), Australia (Shigeo Kato), los Estaos Xun\u00edos (Tadashi Nakamura, Shigeru Oyama y Yasuhiko Oyama, Miyuki Miura) y Brasil (Seiji Isobe) pa esparder el Kyokushinkai de la mesma manera. Am\u00e1s munchos estudiantes escomenzaron a viaxar a Xap\u00f3n a entrenar con Oyama, y de resultes tornaben pa casa y espard\u00eden l'arte. En 1969, Oyama organiz\u00f3 los \"Primeros Campeonatos Abiertos de K\u00e1rate Full Contact de Tol Xap\u00f3n\" que sutrumieron al pa\u00eds y tuvieron a Terutomo Yamazaki como primer campe\u00f3n. Los Campeonatos de Tol Xap\u00f3n vienen faci\u00e9ndose cada a\u00f1u. Tami\u00e9n, en 1975, celebr\u00e1ronse en Tokyo los \"Primeros Campeonatos Abiertos Mundiales de K\u00e1rate Full Contact\". Dende ent\u00f3s los Campeonatos Mundiales organ\u00edcense cada cuatro a\u00f1os, anque pol actual tracamundiu d'organizaciones que se vindiquen como representatives, hai cada a\u00f1u hasta cinco llamaos \"campeonatos mundiales\" y, poro, un refileru de campeones mundiales al mesmu tiempu.\nEl Kyokushinkai g\u00fcei.\nNam\u00e1i morrer Oyama en 1994, dellos grupos dixebr\u00e1ronse del Honbu (sede central) de la Organizaci\u00f3n Internacional de K\u00e1rate (IKO), principalmente por mor d'alderiques personales a respeutive de la socesi\u00f3n d'Oyama como presidente. Al probase na Corte de Familia de Tokyo en 1994 qu'un supuestu testamentu nun yera v\u00e1lidu, cualquier esixencia de que tal testamentu conten\u00eda la verdadera volunt\u00e1 d'Oyama foi anulada. Enantes de la so muerte Oyama nun nomara heriede, anque munchos reclamen agora ser con tou derechu los cabezaleros de la organizaci\u00f3n. \nLa IKO dividi\u00f3se nos siguientes grupos :\nComo Steve Arneil marchara de la IKO en 1991 pa fundar la IFK (\"Federaci\u00f3n Internacional de K\u00e1rate\"), hai g\u00fcei una docena d'organizaciones internacionales que reivindiquen l'heriedu del maestru Oyama (la llista pue consultase nel sitiu Kyokushin4life), resalvando les organizaciones d'estilos derivaos del Kyokushinkai, como'l Seido Juku, el Seidokaikan, el Shidokan, l'Ashihara o'l Daido Juku.\nEl kanji y el so signific\u00e1u nel Kyokushinkai.\nEl kanji que representa con car\u00e1uteres d'orixe chinu la pallabra Kyokushinkai trescr\u00edbese a \"kyoku\" (\"\u00faltimu\", \"definitivu\"), \"shin\" (\"verd\u00e1\", \"realid\u00e1\") y \"kai\" (\"xuntase\", \"asociase\"). D'esta miente Kyokushinkai t\u00f3rnase llibremente a \"Socied\u00e1 de la Verd\u00e1 Definitiva\". Esti ye un conceutu que nun ye exautamente netu al signific\u00e1u occidental de verd\u00e1, sin\u00f3n que m\u00e1s bien tien que ver col conceutu del bushido de descubrir la naturaleza del verdaderu calter d'\u00fan cuando se pon a prueba. Una de les metes del kyokushinkai ye fortalecer y ameyorar el calter ret\u00e1ndose a unu mesmu per aciu d'un entrenamientu rigorosu.\nEntrenamientu y t\u00e9uniques.\nL'entrenamientu en Kyokushinkai consta de tres elementos principales: t\u00e9unica, formes y combate. A veces ll\u00e1menles les tres \"kas\" por mor de la so denomaci\u00f3n xaponesa: kihon (base), kata (formes), y kumite (combate).\nT\u00e9unica (waza).\nEl sistema Kyokushinkai ta bas\u00e1u n'estilos tradicionales de k\u00e1rate como Shotokan y Goju-ryu, pero nel kumite amiesta munchos elementos de deportes de combate como Box\u00e9u, Muay Thai y Kickboxing. Munches t\u00e9uniques usaes nel K\u00e1rate Kyokushin nun s'atopen n'otros estilos de k\u00e1rate.\nEn Kyokushinkai tanto'l profesor como los estudiantes tienen que participar en combates bien duros pa preparase pa combatir a contautu plenu. Al aviesu de munches formes de k\u00e1rate, el Kyokushinkai da-y la mayor importancia al combate a contautu plenu, qu'a vegaes faise ensin guantes o equipu proteutor. Esta supuesta violencia templa al torgase los golpes de mano/pu\u00f1u al nivel de la cabeza. Esto amenorga'l peligru de da\u00f1os inmediatos o a llargu plazu. Ensin embargu perm\u00edtense rodiyazos y pataes a cabeza y cara.\nNos primeros tiempos del Kyokushinkai los golpes a pu\u00f1etazu llimpiu a la cara taben permit\u00edos, pero esto produc\u00eda lesiones a esgaya, asina que los estudiantes perd\u00eden d'entrenar. Oyama crey\u00eda que llevar guantes proteurores quitaba esi realismu que ye tan importante pal estilu. Sicas\u00ed decidi\u00f3se que los golpes de mano/pu\u00f1u y coldu a cabeza y pescuezu nun diben siguir permiti\u00e9ndose nos entrenamientos y na competici\u00f3n, arriendes de que munchos gobiernos nun permiten estos golpes en competiciones oficiales d'artes marciales. Cuasi toles organizaciones y estilos derivaos del Kyokushinkai tov\u00eda siguen angua\u00f1o esta filosof\u00eda.\nT\u00e9unicamente'l Kyokushinkai ye un estilu circular y direutu, qu'incorpora una mecedura acionada de t\u00e9uniques lliniales del potente K\u00e1rate Shotokan y de los movimientos m\u00e1s circulares del Goju-ryu, con muncha influyencia china. Shotokan y Goju-ryu foron los dos estilos de k\u00e1rate qu'estudi\u00f3 Oyama primero de crear l'estilu Kyokushinkai. Pero Oyama nam\u00e1i estudi\u00f3 Shotokan un par d'a\u00f1os enantes de cambiar al Goju-ryu, onde algam\u00f3 un nivel altu col so gu\u00eda principal, So Nei Chu. Estes influyencies refl\u00e9xense nel Kyokushinkai, u l'entrenamientu y los kates pa los primeros graos asem\u00e9yense por dem\u00e1s al Shotokan pero va pasu ente pasu faci\u00e9ndose m\u00e1s cercanu a les t\u00e9uniques circulares y estratexes del Goju-ryu seg\u00fan se va xubiendo de nivel.\nKata.\nKata ye una forma ritualizada d'entrenamientu individual onde se faen movimientos esquematizaos o preparaos al env\u00eds de prauticar una manera de maniobrar en combate. Seg\u00fan un prestixosu testu, \"The Budo Karate of Mas Oyama\" , escritu por Cameron Quinn, int\u00e9rprete d'Oyama munchu tiempu, los kates del Kyokushinkai clasif\u00edquense en Kates Nortizos y Kates Sure\u00f1os.\nPa una clasificaci\u00f3n m\u00e1s amplia habr\u00eda que pescudar m\u00e1s sobre cada kata y el so creador.\nNortizos.\nLos kates nortizos gua\u00f1en na tradici\u00f3n Shuri-te del k\u00e1rate y lleguen al Kyokushinkai a travi\u00e9s del k\u00e1rate Shotokan qu'aprendiera Oyama cuando entrenaba con Gichin Funakoshi. \nEn dalgunes partes quiten el prefixu \"sono\" de los nomes de los kates.\nEl kata Taikyoku cre\u00e1ralu orixinalmente Gichin Funakoshi, fundador del k\u00e1rate Shotokan. \nLos 5 kates Pinan, qu'otros estilos conocen como Heian, foron creaos orixinalmente nel a\u00f1u 1904 por Anko Itosu, un maestru de Shuri-te y Shorin ryu (combinaci\u00f3n de les tradiciones de k\u00e1rate shuri-te y tomari-te) que fuera maestru de Gichin Funakoshi. Pinan t\u00f3rnase lliteralmente a \"Paz y Harmon\u00eda\".\nDalgunes organizaciones quiten el \"Dai\" del nome y ll\u00e1menlu solamente \"Kanku\", darr\u00e9u qu'en Kyokushinkai nun se prautica \"Kanku Sho\" o otra variante de Kanku. El kata Kanku conoc\u00edase de primeres como Kusanku or Kushanku, y cr\u00e9yese que lu ense\u00f1ara o lu inspirara un artista marcial chinu hom\u00f3nimu que fuera mand\u00e1u a Okinawa como embaxador al reinu de les Ryukyu nel sieglu XVI. La traducci\u00f3n de Kanku ye \"Mirar el cielu\".\nEl kata Sushiho ye una versi\u00f3n mui cambiada del antiguu kata okinawense que nel Shotokan llamen Gojushiho, y en dalg\u00fan otru estilu Useishi. El nome significa \"54 pasos\", en referencia a un n\u00famberu simb\u00f3licu del Budismu.\nUn kata okinawense mui antiguu d'orixe desconoc\u00edu. El nome Bassai, o Passai, t\u00f3rnase a \"asaltar el castiellu\".\nEsti ye un kata okinawense mui antiguu d'orixe desconoc\u00edu. Clasif\u00edcase davezu como perteneciente a la tradici\u00f3n Tomari-te. El nome Tekki t\u00f3rnase a \"caballu de fierro\", pero'l signific\u00e1u de Naihanchi ye \"dixebra interna\".\n\u00danicos.\nEstos tres kates cre\u00f3los Oyama pa desendolcar tov\u00eda m\u00e1s les habilidaes de patiar siguiendo'l mesmu \u201cembu-sen\u201d (llinia d'execuci\u00f3n) del kata Taikyoku orixinal. Sokugi Taikyoku significa lliteralmente \"Taikyoku de Pataes\". Taikyoku t\u00f3rnase a \"Gran Visi\u00f3n \u00daltima\".\nSure\u00f1os.\nLos kates sure\u00f1os gua\u00f1en na tradici\u00f3n Naha-te del k\u00e1rate, y lleguen al Kyokushinkai per mediu del k\u00e1rate Goju Ryu qu'aprendiera Oyama con So Nei Chu y Gogen Yamaguchi. Dos esceiciones son el \"Tsuki no kata\", cre\u00e1u por Seigo Tada del Goju-ryu Seigokan col nome de \"Kihon tsuki no kata\", y el kata \"Yantsu\", orixinariu del Motobu-ha Shito-ryu, onde lu llamen \"Hansan\" o \"Ansan\". \nGekisai foi cre\u00e1u por Chojun Miyagi, fundador del k\u00e1rate Goju-ryu. El nome significa \"atacar y destruyir\"\nCre\u00f3lu orixinalmente Chojun Miyagi. El nome significa \"manes que xiren\"\nSanchin ye un kata perantiguu con raiga\u00f1os en China. El nome t\u00f3rnase a \"tres puntos\" o \"tres batalles\". La versi\u00f3n del Kyokushinkai ta mui rellacionada cola versi\u00f3n qu'ense\u00f1aba Kanryo Higashionna (o Higaonna), maestru de Chojun Miyagi (y non a la versi\u00f3n camudada qu'ense\u00f1aba esti \u00faltimu).\nOrixinalmente un kata chinu. Introd\u00faxolu n'Okinawa y nel k\u00e1rate Kanryo Higashionna. El nome t\u00f3rnase a \"destruyir y valtar\".\nOrixinalmente un kata chinu, consider\u00e1u mui antiguu. Introd\u00faxolu n'Okinawa y nel k\u00e1rate Kanryo Higashionna. El nome t\u00f3rnase aproximao a \"agarrar y meter en batalla\".\nOrixinalmente un kata chinu. Introd\u00faxolu n'Okinawa y nel k\u00e1rate Kanryo Higashionna. El nome significa'l n\u00famberu 18, onde 18 ye igual a 3x6, que tien significaci\u00f3n nel Budismu.\nYantsu vien del Motobu-ha Shitoryu. El nome traduzse como \"caltenese puru\"\nKata cre\u00e1u por Seigo Tada, fundador de la rama Seigokan del Goju-ryu. El nome significa simplemente \"kata de pu\u00f1etazos\".\n\u00danicos.\nEl kata Garyu nun vien del k\u00e1rate tradicional d'Okinawa sin\u00f3n que foi cre\u00e1u por Oyama y denom\u00e1u asina pol so nomatu d'escritor (Garyu = drag\u00f3n que s'abanga), que ye la pronunciaci\u00f3n xaponesa de los car\u00e1uteres \u81e5\u9f8d, el nome de l'aldea (Il Loong) de Corea onde naciera.\nUra Kata.\nDellos kates f\u00e1ense tami\u00e9n n'\"ura\", que vien significar que tolos xiros se faen nel sen contrariu y tolos movimientos cola parte contraria del cuerpu. Los kates Ura, o 'del rev\u00e9s', foron desendolcaos por Oyama como aida p'ameyorar l'equilibriu y l'habilid\u00e1 nes t\u00e9uniques circulares contra oponentes m\u00faltiples. \nCombate (kumite).\nEl combate, llam\u00e1u kumite, tien por oxetivu entrenar l'aplicaci\u00f3n de les distintes t\u00e9uniques nuna situaci\u00f3n d'engarrada. El combate ye davezu una parte perimportante del entrenamientu na mayor\u00eda de les organizaciones de K\u00e1rate Kyokushin, sobre too nos niveles altos de los estudiantes espertos.\nNa mayor parte de les organizaciones de Kyokushinkai t\u00e1n torgaos los golpes de mano y coldu a la cabeza o al pescuezu. Pero perm\u00edtense les pataes a la cabeza, los rodiyazos, los pu\u00f1etazos al troncu y les pataes a la pierna per dientro y per fuera. En dalgunes organizaciones, especialmente fuera de los torneos, usen guantes y proteutores de tibia. Los ne\u00f1os avecen llevar cascos p'amenorgar l'impautu de les pataes a la cabeza. El combate hai que lu prauticar con velocid\u00e1 y con control, y nel entrenamientu nun se busca mancar al oponente sin\u00f3n dar con eficacia'l golpe acion\u00e1u. El combate de competici\u00f3n seg\u00fan les regles del \u201ck\u00e1rate al KO\u201d ye bien distintu, porque l'oxetivu ye facer cayer al oponente. El combate a contautu plenu nel Kyokushinkai consid\u00e9rase la prueba definitiva de fuercia, resistencia y esp\u00edritu.\nDefensa personal.\nTami\u00e9n conoc\u00edu como Goshin-jutsu, el m\u00e9todu de defensa personal espec\u00edficu del estilu vien en bona parte, en cuantes a t\u00e9uniques y t\u00e1utiques, del estudiu del Daito-ryu Aiki-jujutsu que fizo Mas Oyama con Yoshida Kotaro. Estes t\u00e9uniques nunca s'incluyeron nel sistema formal de graduaci\u00f3n, y cuando'l Kyokushinkai foi emponi\u00e9ndose cada vez m\u00e1s al deporte l'entrenamientu de la defensa personal foi perdi\u00e9ndose. G\u00fcei solamente se prautica nunos pocos dojos.\nCompetici\u00f3n.\nLa competici\u00f3n deportiva ye una parte importante del K\u00e1rate Kyokushin, y la mayor\u00eda de les organizaciones entamen competiciones llocales, nacionales y internacionales. Los torneos de Kyokushinkai f\u00e1ense a lo llargo l'a\u00f1u nos cinco continentes, pero los m\u00e1s grandes tienen llugar en Xap\u00f3n, onde son televisaos y presenciaos en vivo por miles de persones. Los torneos organ\u00edcense por categor\u00edes de pesos o bien son de tipu \u201copen\u201d. Los Campeonatos Mundiales de Kyokushinkai con\u00f3cense como los \u201cKarate Olympics\u201d.\nNa cultura Kyokushin cr\u00e9yese qu'aceutar un \"retu\" representa'l compromisu del prauticante colos principios del arte. Una forma de participar nun retu al env\u00eds de que'l prauticante pruebe'l so valor y des\u00e9u de superar al contrariu, ye per mediu de la competici\u00f3n deportiva.\nLa mayor parte de les competiciones de Kyokushinkai siguen les regles de \"k\u00e1rate al KO\" (m\u00e1s precisamente \"knockdown karate\"), onde se dan puntos por facer cayer al oponente per aciu de pataes, pu\u00f1etazos o barr\u00edos. Normalmente nun se permite agarrar y proyeutar, o en tou casu, cuando s\u00ed se permite, hai que facelo en menos d'un segundu. Los ganchos suelen ser llegales, pero si se faen nuna 'fraici\u00f3n de segundu.' Los golpes de brazu o mano a la cabeza, cara, pescuezu o columna nun suelen permitise, pero s\u00ed les pataes a la cabeza. Asina y too, si l'oponente vuelve'l llombu xustamente cuando l'otru ta faciendo una t\u00e9unica, nun hai penalizaci\u00f3n. Fuera de Xap\u00f3n les pataes reutes al frente de la rodiya t\u00e1n normalmente torgaes. A veces dase'l KO (fuera de combate), y son comunes les lesiones menores o moderaes, pero rares les graves. Les lesiones m\u00e1s comunes son les conmociones, les rotures de clav\u00edcula o d'estern\u00f3n, y les rotures de miembros. Munchos torneos de Kyokushinkai siguen un formatu \"open\", que permite participar a competidores de cualesquier estilu d'artes marciales, non s\u00f3lo de Kyokushinkai.\nCombate M\u00faltiple.\nUna tradici\u00f3n especial del Kyokushinkai ye'l kumite con 50 o con 100 homes. El kumite con 100 homes foi dise\u00f1\u00e1u como una prueba especial pa los prauticantes avanzaos. Nestos exemplos estremos de kumite, el suxetu llucha contra 50 o 100 oponentes en socesi\u00f3n r\u00e1pida, davezu asaltos de dos minutos separaos por descansos d'un minutu. El suxetu tien que \"ganar\" (esto ye, nun ser \u201cnoqui\u00e1u\u201d) polo menos un 50 por cientu de los asaltos al env\u00eds de que se-y xulgue superada la prueba. Un exemplu de daqui\u00e9n que complet\u00f3 con \u00e9situ'l combate contra 100 homes ye Miyuki Miura. Solamente consten 17 persones que completaren con \u00e9situ esta prueba de combate contra 100 homes. Angua\u00f1o hai una tendencia en dojos y organizaciones de tol mundu de facer el kumite de 100 homes nel propiu pa\u00eds colos propios estudiantes como oponentes, pero solamente les pruebes de kumite de 100 homes organizaos pol Honbu son reconoc\u00edes y rexistraes. Masutatsu Oyama ta rexistr\u00e1u como l'\u00fanicu en completar un combate contra 300 homes en tres d\u00edes.\nInfluyencia n'otros estilos y deportes.\nEl Kyokushinkai influy\u00f3 en munchos otros estilos. El formatu de \u201ck\u00e1rate al KO\u201d ye g\u00fcei us\u00e1u por otros estilos. Los estilos de K\u00e1rate nac\u00edos del Kyokushin, como l'Ashihara Karate, Budokaido, Godokai, Enshin Karate, Seido juku, Musokai, Shidokan y Seidokaikan son tami\u00e9n estilos \u201cknockdown\u201d y tienen peque\u00f1es variaciones nes regles de competici\u00f3n. \nUnos pocos estilos (Kansuiryu Karate y Byakuren), orixinaos independientemente del Kyokushinkai, adoptaron tami\u00e9n esti formatu de competici\u00f3n.\nEl Kokondo, anque deriv\u00e1u del Kyokushinkai, nun tien competici\u00f3n.\nDellos otros estilos orixinaos nel Kyokushinkai (Jushindo, Daido Juku, Kudo, Zendokai) cambiaron a regles d'artes marciales mestes.\nEl Kickboxing tiense visto como una prollongaci\u00f3n natural pa los competidores de Kyokushinkai, y munchos de los \u201ckickboxers\u201d xaponeses cimeros escomenzaron nel k\u00e1rate al KO. La influyencia del Kyokushinkai pue vese nel torn\u00e9u K-1 de kickboxing, con orixe na organizaci\u00f3n de k\u00e1rate Seidokaikan (surd\u00edu del Kyokushinkai).\nEl Kyokushinkai ta na base del \u201ck\u00e1rate con guantes\u201d, un formatu de k\u00e1rate al KO con guantes de box\u00e9u y onde se permiten los pu\u00f1etazos al nivel de la cabeza. Les regles de k\u00e1rate con guantes \u00fasense en organizaciones deportives de k\u00e1rate como Shinkaratedo Renmei y All-Japan Glove Karate Federation."}
{"id": "33075", "revid": "10224", "url": "https://ast.wikipedia.org/wiki?curid=33075", "title": "Kyokushin kaikan", "text": ""}
{"id": "33076", "revid": "10224", "url": "https://ast.wikipedia.org/wiki?curid=33076", "title": "K\u00e1rate Kyokushin", "text": ""}
{"id": "33077", "revid": "43102", "url": "https://ast.wikipedia.org/wiki?curid=33077", "title": "RKC Waalwijk", "text": "El Rooms Katholieke Combinatie Waalwijk, conoc\u00edu simplemente como RKC Waalwijk ye un centenariu club de f\u00fatbol profesional de la ciud\u00e1 de Waalwijk, nos Pa\u00edses Baxos. Fund\u00e1rese'l 26 d'agostu de 1940, disputa los sos part\u00edos como llocal nel Mandemakers Stadion y xuega na .\nHistoria.\nEl RKC Waalwijk naci\u00f3 de la fusi\u00f3n dos clubes HEC WVB y Hercules. El so nome completu n'holand\u00e9s ye, Rooms Katholieke Combinatie Waalwijk, significa Combin\u00e1u de los Cat\u00f3licos Romanos de Waalwijk. Foi fund\u00e1u'l 26 d'agostu de 1940. Desde la so fondaci\u00f3n el so estadiu fue el Sportpark Olympia, en Waalwijk; pero en 1996 traslad\u00f3se al so actual estadiu, el Mandemakers Stadion, en Waalwijk. Si bien ye consider\u00e1u unu de los clubes \"modestos\" de la Eredivisie neerlandesa, logr\u00f3 mantenese na m\u00e1xima divisi\u00f3n desde la temporada 1988/89, cuando ascendi\u00f3 tras ser coronado campe\u00f3n de la Eerste Divisie (equivalente a la 2\u00ba divisi\u00f3n) la temporada anterior (1987/88). Xug\u00f3 na Eredivisie neerlandesa, y na temporada 2005/06 qued\u00f3 clasific\u00e1u en 12\u00ba lugar. En los a\u00f1os 2000 y 2001 xug\u00f3 la Copa Intertoto de la UEFA, siendo elimin\u00e1u en 3\u00ba ronda, pol Bradford City ingl\u00e9s y el TSV 1860 M\u00fcnchen alem\u00e1n respeutivamente. Actualmente xuega na Eerste Divisie.\nEstadiu.\nL'estadiu del RKC Waalwijk ye'l Mandemakers Stadion. Foi inaugur\u00e1u en 1996 y t\u00e1 asiti\u00e1u en Waalwijk, Pa\u00edses Baxos. Ye un estadiu multiusos, xeneralmente empleau pa acoxer partidos de f\u00fatbol, con un aforu pa 7.500 persones sentaes. \u00c9sti estadiu sustituy\u00f3 al Sportpark Olympia (en Waalwijk, con un aforu de 6.200 espectadores) en 1996 como l'estadiu del RKC Waalwijk."}
{"id": "33079", "revid": "37624", "url": "https://ast.wikipedia.org/wiki?curid=33079", "title": "Derechos humanos", "text": "Los Derechos humanos son un conxuntu de lleis que garanticen los derechos pa toles persones. Cre\u00f3se pola ONX."}
{"id": "33081", "revid": "37624", "url": "https://ast.wikipedia.org/wiki?curid=33081", "title": "Vuelta a Asturies 2011", "text": "La 55\u00aa edici\u00f3n de la Vuelta a Asturias (oficialmente Vuelta Asturies Julio \u00c1lvarez \"Mendo\") foi disputada ente'l 28 d'abril y el 2 de mayu de 2011, con un percorr\u00edu d'810,9 km divid\u00edu en 6 etapes (con un doble sector), con iniciu n'Uvi\u00e9u y final en La Cuesta'l Naranco.\nComo noved\u00e1, por mor de la desapaici\u00f3n de la Subida al Naranco como prueba independiente esta s'integr\u00f3 nesta vuelta per etapes d'Asturies na \u00faltima etapa. Adem\u00e1s, cambi\u00f3se'l maillot de l\u00edder siendo esti de color azul.\nParticiparon 15 equipos. Los 2 equipos espa\u00f1oles de categor\u00eda UCI ProTour (Euskaltel-Euskadi y Movistar Team); los 3 de categor\u00eda Profesional Continental (Geox-TMC, Caja Rural y Andaluc\u00eda Caja Granada); los 2 de categor\u00eda Continental (Burgos 2016-Castilla y Le\u00f3n y Orbea Continental); y una Selecci\u00f3n Espa\u00f1ola. En cuanto a representaci\u00f3n estranxera, tuvieron 7 equipos: el Profesional Continental norteamericanu del UnitedHealthcare Pro Cycling Team; y los equipos Continentales del EPM-UNE, Barbot-Efapel, Miche-Guerciotti y Onda-Boavista y LA-Paredes; y una Selecci\u00f3n Rusa. Formando asina, en principiu, un pelot\u00f3n de 120 ciclistes, de 8 corredores por equipu."}
{"id": "33082", "revid": "10378", "url": "https://ast.wikipedia.org/wiki?curid=33082", "title": "Vuelta a Asturias 2011", "text": ""}
{"id": "33083", "revid": "43102", "url": "https://ast.wikipedia.org/wiki?curid=33083", "title": "Eredivisie", "text": "La Eredivisie (divisi\u00f3n d'honor n'asturianu) ye la m\u00e1xima competici\u00f3n de clubes profesionales de f\u00fatbol nos Pa\u00edses Baxos.\nLa Primer Divisi\u00f3n de los Pa\u00edses Baxos ye la octava mejor lliga del mundu seg\u00fan el ranking oficial de la Federaci\u00f3n Internacional de Historia y Estad\u00edstica de F\u00fatbol (IFFHS)."}
{"id": "33085", "revid": "116", "url": "https://ast.wikipedia.org/wiki?curid=33085", "title": "Sergio Ag\u00fceros", "text": "Sergio Ag\u00fceros Gonz\u00e1lez ye un cantante de tonada.\nDe ne\u00f1u viviera nel pueblu c\u00e1ntabru de Cires, onde la tonada formaba parte del ambiente familiar.\nComo ye habitual, entam\u00f3 a participar nos concursos de tonada (ganando en delles ocasiones la Muestra de Folklore Ciud\u00e1 d'Uvi\u00e9u o el de la Canci\u00f3n C\u00e1ntabra) y a destacar como una de les voces m\u00e1s moces y renovadores de la mesma.\nSergio comenz\u00f3 la so carrera na tonada asturiana siendo un gua\u1e25e de 13 o 14 a\u00f1os, peles r\u00faes de Torlavega, pero cre\u00f3 toles lletres de tonada asturiana viviendo en Lamas\u00f3n, conceyu del occidente de Cantabria llindante con Asturies, onde tien m\u00e1s puxu la tonada asturiana que la c\u00e1ntabra. Por esi motivu, los familiares y vecinos de Sergio siempre-y afalaron a aprender a cantar bien.\nEn 2005 se criase'l grupu Tanea, compuestu por Sergio Ag\u00fceros, Nando Ag\u00fceros y Pedro Pablo Coss\u00edo (cantantes de tonada) y Ana y Arancha (voces y panderetes).\nSergio Ag\u00fceros vien formando parte de la rellaci\u00f3n de les meyores voces del a\u00f1u del Memorial Silvino Arg\u00fcelles.\nDiscograf\u00eda.\nEn 2004 Sergio Ag\u00fceros asoley\u00f3'l so primer discu en solitariu, titul\u00e1u \u00abAdios puebliqu\u00edn de Cires\u00bb, con gran \u00e9xitu de ventes n'Asturies, Lli\u00f3n y nel occidente c\u00e1ntabru.\nEn 2006, xunto col so hermanu Nando Ag\u00fceros grabaron el discu conxuntu llam\u00e1u \u00abAquel ni\u00f1o que yo fui\u00bb.\nEn 2009 apaez el primer trabayu baxo'l nome de \"Tanea\", col t\u00edtulu de \u00abLos que perdieron el Norte\u00bb.\nEn xunu de 2012 \"Tanea\" vuelve a publicar otru discu llam\u00e1u \u00abAcu\u00e9rdate\u00bb, nel que la mayor\u00eda de les canciones interpr\u00e9tales el so hermanu Jos\u00e9 Fernando. Nesti \u00faltimu discu collaboren V\u00edctor Manuel (interpretando la canci\u00f3n \"\u00abVientu del Norte\u00bb\") y David Bustamante (interpretando \"\u00abLa Santina\u00bb\"). Tarmien Nando Ag\u00fceros interpreta dientro del discu \"\u00abAcu\u00e9rdate\u00bb\" la canci\u00f3n \"\u00abPaxarinos\u00bb\", de V\u00edctor Manuel. "}
{"id": "33096", "revid": "28171", "url": "https://ast.wikipedia.org/wiki?curid=33096", "title": "TV3", "text": "TV3 ye la primer canal de Televisi\u00f3 de Catalunya, una empresa de televisi\u00f3n que pertenez al ente p\u00fablicu Corporaci\u00f3n Catalana de Medios Audiovisuales (CCMA)., l'ente p\u00fablicu de televisi\u00f3n de Catalu\u00f1a. Entam\u00f3 les sos emisiones el 10 se setiembre en prebes con una emisi\u00f3n esperimental: un programa coordin\u00e1u por Lluis M. G\u00fcell y present\u00e1u por \u00c0ngels Moll y Joan Pera.\nEl primer logotipu \u2013una bandera catalana qu'ondeaba y acababa tresform\u00e1ndose nel n\u00famberu tres, cola frase Televisi\u00f3n Nacional de Catalu\u00f1a\u2013, simboliz\u00f3 la intenci\u00f3n manifiesta del so compromisu cola reconstrucci\u00f3n de la naci\u00f3n, la llingua y la cultura catalana. El 16 de xineru de 1984 empez\u00f3 la emisi\u00f3n regular con 14 hores selmanales n\u2019horariu de prime-time, pero a los pocos meses y\u00e1 cubr\u00eden dende\u2019l mediud\u00eda a la medianueche.\nTV3 tami\u00e9n pue sintonizarse n\u2019otros puntos de los territorios de fala catalana al travi\u00e9s d'alcuerdos con otres alministraciones, como\u2019l Princip\u00e1u d'Andorra, Islles Baleares, L\u2019Alguer (Italia), La Franxa de Poniente (Arag\u00f3n) y Rosell\u00f3n (Francia). Tami\u00e9n pod\u00eda sintonizase dende 1986 en dellos puntos del Pa\u00eds Valencianu al travi\u00e9s de repetidores xestionaos por una asociaci\u00f3n cultural, pero dex\u00f3 de facelo en 2011 poles sanciones econ\u00f3miques de l'Alministraci\u00f3n valenciana."}
{"id": "33097", "revid": "28171", "url": "https://ast.wikipedia.org/wiki?curid=33097", "title": "Rosario Gonz\u00e1lez", "text": "Mar\u00eda Rosario Gonz\u00e1lez Mart\u00ednez, Charo ye una cantante de tonada.\nGrab\u00f3'l CD titul\u00e1u \"De \u1e36\u1e37aciana vengo\" y tomo parte, xunto a otros cantantes nel CD \"La tonada de la mina\" asoley\u00e1u por ediciones \u00c1mbitu.\nLa cantante ganar\u00eda concursos de tonada como'l d'El Comercio que gan\u00f3 en cinco ocasiones, el d'Amieva, Returbiu o Uvi\u00e9u."}
{"id": "33099", "revid": "543070", "url": "https://ast.wikipedia.org/wiki?curid=33099", "title": "Eurovisi\u00f3n 2010", "text": ""}
{"id": "33102", "revid": "35", "url": "https://ast.wikipedia.org/wiki?curid=33102", "title": "Eerste Divisie", "text": "La Eerste Divisie (Primer Divisi\u00f3n n'asturianu) ye la competici\u00f3n de clubes profesionales de f\u00fatbol inmediatamente inferior a la Eredivisie.\nCampeones.\n\u00b9 Desde sos inicios hab\u00eda dos campeones.\n\u00b2 Desde la temporada 1962/63 hasta la fecha s\u00f3lo debe haber un campe\u00f3n."}
{"id": "33107", "revid": "28171", "url": "https://ast.wikipedia.org/wiki?curid=33107", "title": "Final de la Copa del Rei 2010-11", "text": ""}
{"id": "33109", "revid": "470", "url": "https://ast.wikipedia.org/wiki?curid=33109", "title": "Horariu de branu d'Europa Central", "text": "L'Horariu de Branu d'Europa Central (CEST, de \"Central European Summer Time\", n'ingl\u00e9s) ye'l horariu d'aforru de lluz solar utiliz\u00e1u n'Europa, periodu esti nel que los reloxes adel\u00e1ntense una hora'n rellaci\u00f3n col tiempu oficial observ\u00e1u mientres el restu l'a\u00f1u.\nC\u00famplese'n tolos pa\u00edses d'Europa, sacante Islandia (que guarda l'horariu UTC mientres tol a\u00f1u). Esti periodu esti\u00e9ndese dende la 01.00 UTC del \u00faltimu domingu de marzu hasta la 01.00 UTC del \u00faltimu domingu d'ochobre de cada a\u00f1u."}
{"id": "33110", "revid": "37624", "url": "https://ast.wikipedia.org/wiki?curid=33110", "title": "Premier League", "text": "La Premier League, tami\u00e9n conocida nel Reinu Xun\u00edu como The Premiership o The English Premier League, ye la m\u00e1xima categor\u00eda de la Lliga de clubes de f\u00fatbol d'Inglaterra.\nLa Premier League fund\u00f3se en 1992, siguiendo la decisi\u00f3n de los equipos de la Football League First Division (hasta ent\u00f3s la m\u00e1xima categor\u00eda de la liga inglesa) de separtase de la Football League pa tomar ventaya d'un llucrativu tratu de derechos de televisi\u00f3n.\nLa Premier League ta angua\u00f1o constituida por venti equipos en cada temporada, pero nun total de dieciocho temporaes, el t\u00edtulu gan\u00e1ronlu nam\u00e1i cuatro equipos: Arsenal, Blackburn Rovers, Chelsea y Manchester United. D'estos equipos, el m\u00e1s exitosu ye'l Manchester United, que gan\u00f3'l t\u00edtulu once vegaes (casi'l doble que tolos dem\u00e1s xuntos).\nEl torn\u00e9u ta consider\u00e1u pola Federaci\u00f3n Internacional d'Historia y Estad\u00edstica de F\u00fatbol de la FIFA como la lliga m\u00e1s fuerte de la \u00faltima d\u00e9cada n'Europa superando a la Primer Divisi\u00f3n d'Espa\u00f1a y Serie A (Italia) qu'ocupen el segundu y tercer llugar respeutivamente.\nEquipos participantes na Premier League 2010/11.\nLes estad\u00edstiques de posiciones de los clubes incluyen les sos posiciones na antigua Football League First Division."}
{"id": "33113", "revid": "43102", "url": "https://ast.wikipedia.org/wiki?curid=33113", "title": "Burhanuddin Rabbani", "text": "Burhanuddin Rabbani foi un cabezaleru muyahid\u00edn afganistanu. Foi Presidente d'Afganist\u00e1n en dos d\u00f3mines diferentes (1992-96) y (2001).\nCabezaleru del part\u00edu Jamiat-e Islam (Socied\u00e1 isl\u00e1mica d'Afganist\u00e1n) convirti\u00f3se en xefe del Est\u00e1u tres el derrocamientu del presidente Mohammad Najibullah poles estremaes milicies integristes que lluchaben escontra'l so r\u00e9xime; pola contra Rabbani tami\u00e9n foi derroc\u00e1u en 1996 cuando los talibanes entraron y tomaron Kabul magar que caltuvo'l poder nos territorios del norte del pa\u00eds.\nEnantes de la so muerte, Rabbani yera'l cabezaleru del Frente Nacional d'Afganist\u00e1n, principal grupu opositor al gobiernu d'Hamid Karzai y miembru del parllamentu del pa\u00eds.\nBiograf\u00eda.\nF\u00edu de Muhammed Yousuf, naci\u00f3 en 1940 en Badakhshan, nel norte d'Afganist\u00e1n. Estudi\u00f3 de mozu nuna escuela relixosa na capital y depu\u00e9s de graduase entr\u00f3 na Universid\u00e1 de Kabul pa estudiar Drechu y Teolox\u00eda Isl\u00e1mica. Nel tiempu que pas\u00f3 na universid\u00e1 fizo dellos trabayos sobro l'Islam que-y sirvieron pa garrar un nome dientro'l mundu acad\u00e9micu y pol\u00edticu. En 1966 col\u00f3 a Exiptu pa ingresar na Universid\u00e1 d'al-Azhar n'El Cairu. En 1968, recibi\u00f3 la so maestr\u00eda en Filosof\u00eda Isl\u00e1mica.\nEsi mesmu a\u00f1u regres\u00f3 a Afganist\u00e1n. Ell\u00ed'l Conseyu Superior de Jamiat-e Islami mand\u00f3lu organizar a los estudiantes universitarios. Gracies a los sos conocimientos, creitu y al so sofitu a la causa isl\u00e1mica, en 1972, un conseyu de 15 miembros nombr\u00f3lu cabezaleru'l part\u00edu nel que principalmente militaben tajikos y uzbecos.\nNa primavera de 1974 la polic\u00eda intent\u00f3 detenelu poles sos posiciones islamistes pero nun foi a ello gracies a que los propios estudiantes refugaron les intenciones policiales facilitando que Rabbani fuxera y s'agospiara nel interior del pa\u00eds.\nNel tiempu la invasi\u00f3n sovi\u00e9tica d'Afganist\u00e1n en 1979, Rabbani lider\u00f3 la resistencia del part\u00edu escontra la intervenci\u00f3n estranxera. Naquella guerra foi acus\u00e1u de reprimir sangrientamente'l llevantamientu de prisioneros de guerra nel campu de Badaber, en Paquist\u00e1n, onde hab\u00eda presos sovi\u00e9ticos y afganistanos comunistes.\nL'ex\u00e9rcitu de Rabbani foi \u00fan de los primeros ensames de calter muyahid\u00edn qu'entraron en Kabul en 1992 derrotando a los comunistes. Tres la guerra Rabbani convirti\u00f3se en presidente d'Afganist\u00e1n. Depu\u00e9s del conflictu b\u00e9licu la capital qued\u00f3 desfecha, el Mus\u00e9u de Kabul foi saque\u00e1u y escuarixing\u00e1u y milenta pieces fueron vend\u00edes al estranxeru. La m\u00fasica afganistana foi censurada teniendo los m\u00fasicos que pidir una llicencia esclariando nella la mena m\u00fasica que diben facer am\u00e1s de tener la obligaci\u00f3n d'incluir alabancies a los muyahidines y testos sacaos de la m\u00edstica poes\u00eda suf\u00ed.\nNa d\u00f3mina del so gobiernu restaur\u00f3 la llapidaci\u00f3n como forma d'execuci\u00f3n. El so r\u00e9xime de terror carauteriz\u00e1base por denominar a les escueles como les \"puertes del infiernu\" y a la radio y televisi\u00f3n como \"la caxa y l'espeyu del dia\u00f1u\" respeutivamente. Tami\u00e9n hai datos qu'aseguren que se ficieron fogueres onde s'amburaben llibros siempre so la supervisi\u00f3n personal del Ministru d'Informaci\u00f3n y Cultura Seddiqu Chakari.\nEn 1996 tuvo que marchar de Kabul tres entrar nella otru ensame radical; los talibanes. Depu\u00e9s de los atentaos del 11 de setiembre Rabbani entam\u00f3 a collaborar coles fuercies americanes y cola OTAN pa derrocarlos.\nCaltuvo'l poder pol\u00edticu namai qu'esi a\u00f1u de 2001 y dex\u00f3lu en favor de Karzai cuando perdi\u00f3'l sofitu de l'alministraci\u00f3n americana que miraba con meyores g\u00fceyos pa esti \u00faltimu.\nMorri\u00f3 na so casa v\u00edctima d'un atent\u00e1u suicida na capital del pa\u00eds, Kabul, desendolcando, nesi tiempu, funciones de negociador colos talibanes nun intentu d'algamar la paz na naci\u00f3n."}
{"id": "33114", "revid": "10378", "url": "https://ast.wikipedia.org/wiki?curid=33114", "title": "Diego Castro Jim\u00e9nez", "text": ""}
{"id": "33120", "revid": "37624", "url": "https://ast.wikipedia.org/wiki?curid=33120", "title": "Bustiy\u00e9", "text": "Bustiy\u00e9 ye una aldea de la parroquia de Bo, nel conceyu asturianu d'Ayer. Nel centru del pueblu ta la capilla de San Mam\u00e9s. \nFiestes de San Mam\u00e9s.\nLes fiestes de San Mam\u00e9s cel\u00e9brense l'\u00faltimu fin de selmana d'agostu y duren vienres, s\u00e1badu y domingu. El vienres entamen col preg\u00f3n, normalmente dau por dalguna persona importante o perconoc\u00eda nel pueblu, y la espicha de baldre. La programaci\u00f3n del s\u00e1badu sufri\u00f3 varios cambios a lo llargo de los a\u00f1os, nos \u00faltimos yera tradici\u00f3n la carrera cintes en quad pero ya va tiempu que s'organiza una batalla d'agua pa los nenos; dalgo que persiste ye'l torn\u00e9u de tute. El domingu entama cola procesi\u00f3n alredor de les cais y la misa. Actu segu\u00edu, la puya'l ramu ya el verm\u00fa. De tarde, concursu de canci\u00f3n infantil, torn\u00e9u de parch\u00eds y chocolatada pa finar les fiestes. El vienres y el s\u00e1badu hai verbena hasta l'alborada amenizada por peque\u00f1os grupos."}
{"id": "33121", "revid": "43102", "url": "https://ast.wikipedia.org/wiki?curid=33121", "title": "Carreyana", "text": "Carreyana ye una caser\u00eda de la parroquia de Bo nel conceyu asturianu d'Ayer. "}
{"id": "33122", "revid": "37624", "url": "https://ast.wikipedia.org/wiki?curid=33122", "title": "La Pena (Bo)", "text": "La Pena ye una caser\u00eda de la parroquia de Bo, nel conceyu asturianu d'Ayer."}
{"id": "33123", "revid": "43102", "url": "https://ast.wikipedia.org/wiki?curid=33123", "title": "Goju-ryu", "text": "El Goju-ryu (\u525b\u67d4\u6d41, g\u014dj\u016b-ry\u016b: \"estilu duru y suave\") ye \u00fan de los principales estilos tradicionales del k\u00e1rate okinawense, carauteriz\u00e1u por una combinaci\u00f3n de t\u00e9uniques dures y suaves. Dambos principios, duru y suave, vienen del famosu llibru d'artes marciales Bubishi (\"wu bei ji\" en chinu), qu'usaron los maestros d'Okinawa nos sieglos XIX y XX. Go, que significa duro, refierse a t\u00e9uniques col pu\u00f1u zarr\u00e1u o a ataques en llinia reuta; Ju, que significa suave, refierse a t\u00e9uniques cola mano abierta y a los movimientos circulares. \nEn Goju-ryu dase la m\u00e1xima importancia a la respiraci\u00f3n correuta. Praut\u00edquense m\u00e9todos qu'incl\u00fain fortalecimientu y acondicionamientu corporal, bases del combate (distancia, aguante, xeneraci\u00f3n de potencia, etc.), y exercicios en pareya. Nel programa d'estudios hai movimientos circulares y lliniales. El Goju-ryu combina golpes duros p'atacar, como pataes y pu\u00f1etazos, con t\u00e9uniques circulares m\u00e1s suaves cola mano abierta tanto p'atacar como pa bloquiar y controlar al oponente, incluyendo llaves, agarres, valtos y proyeiciones.\nHistoria.\nL\u2019estilu Goju-ryu fund\u00f3lu oficialmente\u2019l Sensei Chojun Miyagi en 1933. Esti maestru naci\u00f3\u2019l 25 d'abril de 1888 en Naha, Okinawa, y morri\u00f3 n\u2019ochobre de 1953. El so maestru foi\u2019l Sensei Kanryo Higashionna (o Higaonna), el fundador del Naha-te.\nKanryo Higashionna naci\u00f3\u2019l 10 de marzu de 1853 y morri\u00f3 en 1915. Yera miembru de la baxa nobleza de les Ryukyu. Quer\u00eda viaxar a China pa estudiar, pero nun ten\u00eda dineru pal viaxe. Al final aid\u00f3lu\u2019l due\u00f1u d'un barcu mercante, y en 1868, siendo tov\u00eda un rapaz, march\u00f3 pa Fuzhou (Fuchow), capital de la provincia china de Fujian (Fukien). Ell\u00ed tuvo de disc\u00edpulu d'un maestru chinu llam\u00e1u Woo (\"Ru\", en xapon\u00e9s), o Ryu Ryu Ko, col que conoci\u00f3 manches escueles de box\u00e9u chinu y entren\u00f3 un estilu llam\u00e1u Pak Hok Pai o Grulla Blanca. Acordies coles distintes fontes, Kanryo Higaonna tuvo ente 13 y 16 a\u00f1os entrenando con Ryu Ryu Ko en China. De la que torn\u00f3 pa Okinawa, n\u2019homenaxe a Yoshimura, el due\u00f1u del barcu que lu aidara, escomenz\u00f3 a ense\u00f1ar a los f\u00edos d'\u00e9sti l'arte qu'aprendiera. Al espardese la sonad\u00eda de les sos grandes habilidaes, llam\u00e1ronlu p'aprender a los miembros de la familia real de les Ryukyu. M\u00e1s tarde abri\u00f3\u2019l so propiu dojo. \nKanryo Higaonna lleg\u00f3 a ser perconoc\u00edu pola so velocid\u00e1, fuercia y potencia descomanaes. El so arte apenz\u00f3 a conocese como Naha-te. Dempu\u00e9s de morrer, socedi\u00f3lu\u2019l Sensei Chojun Miyagi. \nEn 1899, cuando ten\u00eda once a\u00f1os, Chojun Miyagi foi a entrenar artes marciales con Ryuko Aragaki, que daba muncha importancia a desarrollar el f\u00edsicu per aciu del entrenamientu con arb\u00edes como peses de piedra (chishi), xarros de barru (nigiri-game) y makiwara. \nEn 1901, cuando deprendiera tolos kates del estilu, Miyagi foi present\u00e1u al maestru Kanryo Higashionna. Miyagi estr\u00e9mase d'Higaonna precisamente nesto, darr\u00e9u que pa esti \u00faltimu un karateca ten\u00eda que se concentrar a\u00f1os enteros nun \u00fanicu kata, hasta conocelu a fondu, mientres que pa Miyagi yera posible deprender tolos aspectos del Naha-te. Sicas\u00ed, siguiendo a Miyagi l'entrenamientu yera enforma duru y enfoc\u00e1u sobre too nel kata Sanchin.\nPor influyencia del so maestru, y xunto col so amigu Yoshikawa, Chojun Miyagi fixo\u2019l so primer viaxe a China, lo qu'influy\u00f3 indireutamente nel estilu, como se ve en dellos kates. Tuvo ell\u00ed cuatro a\u00f1os siguiendo los pasos del so maestru y entrenando los estilos Pa Kua Chang y Shaolin Chuan. Llueu torn\u00f3 pa Okinawa onde, bas\u00e1ndose nel principiu del ying y el yang (les enerx\u00edes negativa y positiva que rixen l'universu), amest\u00f3 la flexibilid\u00e1 de les artes chines a la durez del Naha-te, creando\u2019l \"Goju-ryu\", \"la escuela de lo duro y lo suave\". Sicas\u00ed les bases del estilu y\u00e1 les punxera\u2019l maestru Kanryo Higaonna, disc\u00edpulu del maestru chinu Ryu Ryu Ko.\nCarauter\u00edstiques.\nEl Goju-ryu, como indica\u2019l nome mesmu, carauter\u00edzase pola busca del equilibriu ente los opuestos, ente les enerx\u00edes contraries y complementaries. Ense\u00f1a c\u00f3mo actuar, y\u00e1 seya con enerx\u00eda o con blandiura, con rapidez o con suavid\u00e1. \nAl aviesu de munchos otros estilos importantes de k\u00e1rate (resalvando quiciabes l'Uechi-ryu) el Goju-ryu carauter\u00edzase tami\u00e9n polos movimientos circulares. Les defenses son circulares y amplies, permitiendo munches aplicaciones distintes como agarres, proyeiciones, retorciones, llaves de brazu, estrangulamientos, etc., d'eh\u00ed que seya un estilu eficaz pa combate a distancia curtia.\nTami\u00e9n se carauteriza\u2019l Goju-ryu poles posiciones fites, dalgunes estreches y/o curties; pol trabayu de tensi\u00f3n din\u00e1mica con muncho \u00e9nfasis na respiraci\u00f3n fonda y nel trabayu de la enerx\u00eda interno o Ki; pataes b\u00e1siques descendentes y a nivel \u201cgedan\u201d (de cintura pa baxo), siendo solmenaes a los niveles \u201cchudan\u201d y \u201cjodan\u201d (troncu y cabeza) per aciu de saltos (tobi-geri).\nYe tradicional l'entrenamientu complementariu con aparatos, un sistema de musculaci\u00f3n hered\u00e1u de China. Tami\u00e9n se faen exercicios de fortalecimientu de los brazos en pareya (kakie) venceyaos al usu eficaz de la respiraci\u00f3n.\nLa filosof\u00eda del combate pue resumise nestes frases:\nL\u2019estilu Goju ryu pue sintetizase d'esta miente:\nKata.\nEl Goju-ryu tien 12 kates esenciales nel so programa est\u00e1ndar d'estudios: \"gekisai\" (\"dai ichi\" y \"dai ni\"), \"saifa\", \"seiyunchin\", \"seisan\", \"saipai\", \"shisochin\", \"sanseiru\", \"kururunfa\", \"sanchin\", \"tensho\" y \"suparenpai\". Na mayor parte de les escueles riquen a los estudiantes saber estos doce kates enantes de llegar al \"sandan\" (3 Dan).\nCuasi tolos kates tienen el correspondiente \"bunkai oyo\", un exerciciu prepar\u00e1u de combate ente dos persones. Estos exercicios ayuden al estudiante a pescanciar les aplicaciones del \"kata\", establecer un ritmu/fluyidez acionaos, prauticar ataques/defenses constantes, y prauticar con segurid\u00e1 movimientos peligrosos sobre un compa\u00f1eru.\nKihongata.\nKihongata significa \"kata de base.\" Nel Goju-ryu\u2019l kata Sanchin ye\u2019l pilpayu de tolos otros kates porque ense\u00f1a movimientos b\u00e1sicos, t\u00e9uniques b\u00e1siques, xeneraci\u00f3n de potencia y exercicios respiratorios de qigong. Tami\u00e9n ye\u2019l pilpayu del acondicionamientu corporal. Cuanto m\u00e1s prautique esti kata\u2019l karateca m\u00e1s cambiar\u00e1\u2019l so Heishugata (\"kata coles manes zarraes\" o kata fundamental). La primer variante del kata Sanchin (sanchin kata dai-ichi) sirve como Kihongata.\nGekisai.\n\"Gekisai\" (\u6483\u7815) significa \"atacar y destruyir\". Estos kates cre\u00e1ronlos Chojun Miyagi y Nagamine Shoshin alredor de 1940 como kates de principiantes, al env\u00eds d'aprender les formes b\u00e1siques del k\u00e1rate (\"kihon\") a los estudiantes d'ense\u00f1anza media d'Okinawa, d'aidar a fixar la estandarizaci\u00f3n del k\u00e1rate, y d'ense\u00f1ar un conxuntu b\u00e1sicu de t\u00e9uniques pa la defensa personal. Los kates \"Gekisai\" taben mui influy\u00edos poles t\u00e9uniques de Shuri-te que\u2019l maestru Miyagi deprendiera del maestru Anko Itosu.\nPrimero los estudiantes aprienden \"gekisai dai ichi\" y dempu\u00e9s \"gekisai dai ni\". La principal diferencia ente \"dai ichi\" y \"dai ni\" ye qu'esti \u00faltimu introduz t\u00e9uniques a mano abierta y postures nueves. Por exemplu los estudiantes aprienden en \"gekisai dai ni\" la postura \"neko ashi dachi\" y el bloqu\u00e9u de rueda (tomai uke).\nSaifa.\n\"Saifa\" (\u7815\u7834) significa \"destruyir y estrozar\". \"Saifa\" tien los raiga\u00f1os en China, y foi Higashionna\u2019l que lu llev\u00f3 a Okinawa. Tien movimientos r\u00e1pidos en llatigazu, y golpes de pu\u00f1u-martiellu y col rev\u00e9s del pu\u00f1u; c\u00e9ntrase sobre too n\u2019esquitar fuera de la llinia d'ataque zarrando al tiempu la distancia y contratacando destructivamente. Esti ye davezu\u2019l primer kata avanz\u00e1u de Goju-ryu qu'aprienden los estudiantes de la mayor\u00eda de los grupos, dempu\u00e9s de gekisai dai ichi y gekisai dai ni.\nSanchin.\n\"Sanchin\" (\u4e09\u6226) significa \"tres batalles\". Esti \"kata\" vien ser un tipu de meditaci\u00f3n en movimientu col env\u00eds d'aunir mente, cuerpu y esp\u00edritu. Les t\u00e9uniques exec\u00fatense bien amodo al env\u00eds de que l'estudiante llogre dominar los movimientos precisos, la respiraci\u00f3n, la guardia/postura, la fuercia interno, y la estabilid\u00e1 tanto de cuerpu como de mente.\n\"Sanchin\" ye la base pa tolos dem\u00e1s \"kates\", y xeneralmente consid\u00e9rase que ye\u2019l \"kata\" m\u00e1s importante qu'hai que dominar. Cuando llegaben estudiantes nuevos a entrenar con Miyagi, de cutiu entren\u00e1balos de tres a cinco a\u00f1os primero d'aprende-yos el \"sanchin\". Fac\u00eda qu'entrenaren mui duramente, y munchos dex\u00e1benlo enantes de llegar al \"sanchin\". Los que sigu\u00eden centr\u00e1bense cuasi nam\u00e1i que nel \"sanchin\" otros dos o tres a\u00f1os. L\u2019entrenamientu del \"sanchin\" que daba Miyagi yera duru por dem\u00e1s, y los estudiantes sol\u00eden marchar pa casa con negrales produc\u00edos al comprobar \u00e9l la so postura.\nTensho.\n\"Tensho\" (\u8ee2\u638c) significa \"manes que xiren\". Neto que\u2019l \"sanchin\", \"tensho\" ye una forma de meditaci\u00f3n en movimientu. \"Tensho\" combina la tensi\u00f3n din\u00e1mica dura con movimientos fluy\u00edos de manes, y concentra la fuercia nel \"tanden\". \"Tensho\" pue considerase l'aspeutu \"ju\" (suave) del estilu \"go\" (duru) del \"sanchin\".\nKaishugata.\nKaishugata significa \"kata coles manes abiertes.\" Ye m\u00e1s avanz\u00e1u que l'Heishugata (\"kata coles manes zarraes\"). El Kaishugata sirve como kata de \"referencia d'aplicaci\u00f3n pal combate\" y ta abiertu a una interpretaci\u00f3n amplia (Bunkai) del prop\u00f3situ de los sos movimientos.\nFukyugata.\nEn 1940, Gen Hayakawa, gobernador d'Okinawa, axunt\u00f3\u2019l \"Comit\u00e9 Especial de Karate-Do\", compuestu por Ishihara Shochoku (presidente), Miyagi Chojun, Kamiya Jinsei, Shinzato Jinan, Miyasato Koji, Tokuda Anbun, Kinjo Kensei, Kyan Shinei, y Nagamine Shoshin. El prop\u00f3situ d'estes persones yera crear un refileru de kates okinawenses al env\u00eds d'ense\u00f1ar educaci\u00f3n f\u00edsica y unes artes marciales mui b\u00e1siques d\"'estilu independiente\" pa los ne\u00f1os d'escuela. El so oxetivu nun yera crear un K\u00e1rate estandariz\u00e1u como fixeren los xaponeses col Kendo y el Yudu con prop\u00f3sitos de popularizaci\u00f3n.\nEsti tipu de kates nun son los tradicionales del Goju-ryu, sin\u00f3n \"kates de promoci\u00f3n\", lo bastante cenciellos como pa ense\u00f1alos como parte de los programes d'Educaci\u00f3n F\u00edsica nes escueles, y como parte d'un programa estandariz\u00e1u de k\u00e1rate pa les escueles resalvando l'estilu del sensei.\nShoshin Nagamine (Matsubayashi Shorin-ryu) desendolc\u00f3\u2019l \"fukyugata dai ichi\", que ye parte del actual programa de Matsubayashi Shorin-ryu; y Miyagi Chojun desendolc\u00f3\u2019l \"fukyugata dai ni\", que ye parte del actual programa del Goju-ryu col Nome de \"gekisai dai ichi\". En dellos dojos de Goju-ryu tov\u00eda se prautica\u2019l fukyugata dai ichi. Miyagi sensei tami\u00e9n cre\u00f3\u2019l \"gekisai dai ni\", pero praut\u00edquenlu nam\u00e1i en Goju-ryu y dellos estilos derivaos."}
{"id": "33125", "revid": "43102", "url": "https://ast.wikipedia.org/wiki?curid=33125", "title": "La Pruv\u00eda (Bo)", "text": "La Pruv\u00eda ye una caser\u00eda de la parroquia de Bo nel conceyu asturianu d'Ayer. \nTien una poblaci\u00f3n de y aclu\u00e9ntrase a 15 km de la capital del conceyu"}
{"id": "33126", "revid": "37624", "url": "https://ast.wikipedia.org/wiki?curid=33126", "title": "Rotella", "text": "Rotella ye una caser\u00eda de la parroquia de Bo, nel conceyu asturianu d'Ayer."}
{"id": "33127", "revid": "10224", "url": "https://ast.wikipedia.org/wiki?curid=33127", "title": "Goju Ryu", "text": ""}
{"id": "33134", "revid": "43102", "url": "https://ast.wikipedia.org/wiki?curid=33134", "title": "Copa Mundial de F\u00fatbol de 2010", "text": "La Copa Mundial de la FIFA Sud\u00e1frica 2010\u2122 (\"FIFA World Cup South Africa 2010\u2122\", n'ingl\u00e9s) foi la XIX edici\u00f3n de la Copa Mundial de F\u00fatbol. Dio comienzu l'11 de xunu y fin\u00f3 l'11 de xunetu, siendo la primer vegada qu'esti torn\u00e9u se disput\u00f3 n'\u00c1frica y por quinta ocasi\u00f3n nel hemisferiu sur, pues venci\u00f3 na eleici\u00f3n previa a Exiptu y Marruecos.\nInscribi\u00e9ronse pa participar nel procesu de clasificaci\u00f3n 204 de las 208 asociaciones nacionales que formen parte de la FIFA, realiz\u00e1u ente mediaos de 2007 y fines de 2009, pa poder determinar a los 32 equipos participantes na fase final del torn\u00e9u, superando la marca de 197 participantes del torn\u00e9u anterior.\nEl campeonatu tuvo compuestu de dos fases: na primera, conform\u00e1ronse ocho grupos de cuatro equipos ca\u00fan, avanzando a la siguiente ronda los dos meyores de cada grupu. Los selce clasificaos enfrent\u00e1ronse darr\u00e9u en part\u00edos eliminatorios, hasta llegar a los dos equipos que disputaron la final nel Estadiu Soccer City de Johannesburgu.\nPrevio al torn\u00e9u, Sud\u00e1frica realiz\u00f3 una inversi\u00f3n millonaria pa poder tar en condiciones de recibir unu de los eventos deportivos m\u00e1s importantes del planeta. Cerca de 2 millones de entraes foron puestes a la venta p'asistir a los 64 part\u00edos, a disput\u00e1se en 10 estadios ubicaos a lo llargo de tol pa\u00eds, de los cuales la mit\u00e1 eren nuevos. Como preparaci\u00f3n del eventu, el pa\u00eds anfitri\u00f3n entam\u00f3 primeramente la Copa FIFA Confederaciones 2009 nas ciudaes de Port Elizabeth, Bloemfontein, Johannesburgu, Pretoria y Rustenburg.\nA esti Mundial regresaron delles seleiciones tres munchos a\u00f1os d'ausencia: Corea del Norte, que no participaba dende 1966, Hondures y Nueva Zelanda dende 1982, Arxelia dende 1986, y Grecia dende 1994. A estos equipos xuni\u00e9ronse-yos Eslovaquia y Serbia, anque seleiciones d'estes dos postreras naciones participaren n'anteriores cites mundialistes, pero representando a pa\u00edses g\u00fcei desintegraos; Checoslovaquia en caso de la primera, y Yugoslavia y postreramente Serbia y Montenegru en casu de la segunda.\nTol torn\u00e9u tuvo marc\u00e1u por importantes errores arbitrales qu'influyeron nel desarrollu de dellos part\u00edos, incluida la propia final.\nEleici\u00f3n.\nPa la eleici\u00f3n de la sede de la Copa Mundial de F\u00fatbol de 1994, Marruecos tuvo a tres votos de derrotar a los Estaos Xun\u00edos, y postreramente volvi\u00f3 a presentar candidatures pa les Copes de 1998 y 2006, ensin algamar resultaos esitosos. Nesta cabera eleici\u00f3n, Sud\u00e1frica present\u00f3 la so candidatura col encontu del presidente de la FIFA, Joseph Blatter, pero los esfuercios foron en devan\u00e9u: Alema\u00f1a adxudic\u00f3se'l eventu nuna re\u00f1\u00eda y pol\u00e9mica votaci\u00f3n por un votu de diferencia.\nSedes.\nEn 2005, los organizadores del eventu anunciaron una llista previa de 13 sedes pal eventu: Johannesburgu y Pretoria presentaron dos, mientres que Bloemfontein, Ciud\u00e1 del Cabu, Durban, Kimberley, Nelspruit, Orkney, Polokwane, Port Elizabeth y Rustenburg, una. La llista foi reduc\u00eda a les 10 sedes definitives, siendo anunciada pola FIFA, el 10 de marzu de 2006. Cinco estadios, incluyendo'l Soccer City (sede del part\u00edu d'apertura y clausura) ser\u00eden remodelaos, dos estadios ser\u00eden demol\u00edos y reconstru\u00edos, mientres los tres restantes ser\u00eden estadios totalmente nuevos.\nLos estadios nuevos ll\u00edstense en \"cursiva\".\nLlista d'\u00e1rbitros.\nLa FIFA anunci\u00f3 una llista de 30 \u00e1rbitros, provenientes de les 6 confederaciones continentales. El paraguayo Carlos Amarilla tuvo ser reemplaz\u00e1u de la llista final, y\u00e1 qu'un collaborador d'\u00e9sti lesion\u00f3se mientres los ex\u00e1menes f\u00edsicos pa la Copa Mundial, siendo reemplaz\u00e1u pol uruguayu Mart\u00edn V\u00e1zquez. En tantu, el chilenu Pablo Pozo tuvo ser reemplaz\u00e1u pol guatemalianu Carlos Batres nel part\u00edu ente Arxelia y Eslovenia, llueu de que Pozo se lesionara nuna pr\u00e1utica. Caberamente, Batres qued\u00f3 incorpor\u00e1u a la llista oficial.\nEquipos participantes.\nEn total foron 204 equipos de les 208 federaciones miembros de la FIFA los que inscribi\u00e9ronse pa participar nel torn\u00e9u. D'ellos, 32 participar\u00e1n na fase final. Les clasificatories pa la Copa Mundial realiz\u00e1ronse ente el 5 de setiembre de 2007 y fines de 2009.\nEl pa\u00eds anfitri\u00f3n, Sud\u00e1frica, ye'l \u00fanicu pa\u00eds clasific\u00e1u autom\u00e1ticamente gracies al so drechu d'entamador. Los 31 cupos restantes reparti\u00e9ronse a les 6 confederaciones internacionales que disputaron distintos torneos clasificatorios: 13 cupos pa la UEFA, 5 pa la CAF, 4 pa la Conmebol, 4 pa l'AFC y 3 pa la Concacaf. Los dos cupos restantes foron defin\u00edos por \"play offs\" ente un representante de la Conmebol escontra uno de la Concacaf y ente uno de la AFC escontra'l ganador del torn\u00e9u de la OFC.\nEl 25 de payares de 2007 realiz\u00f3se en Durban el sort\u00e9u preliminar de la Copa Mundial pa definir los sistemes clasificatorios de dalgunes confederaciones. El sort\u00e9u definitivu de los grupos tuvo llugar en Ciud\u00e1 del Cabu'l 4 d'avientu de 2009.\nEn \"cursiva\", pa\u00edses debutantes na Copa Mundial de F\u00fatbol."}
{"id": "33135", "revid": "37624", "url": "https://ast.wikipedia.org/wiki?curid=33135", "title": "La Pedrera", "text": "Col nome de La Pedrera podemos referinos a:"}
{"id": "33141", "revid": "43102", "url": "https://ast.wikipedia.org/wiki?curid=33141", "title": "La Sierra (Pi\u00f1eres)", "text": "La Sierra ye una caser\u00eda de la parroquia de Pi\u00f1eres, nel conceyu asturianu d'Ayer. "}
{"id": "33144", "revid": "43102", "url": "https://ast.wikipedia.org/wiki?curid=33144", "title": "La Polea", "text": "La Polea ye una caser\u00eda de la parroquia de Morea nel conceyu asturianu d'Ayer. Tien una poblaci\u00f3n de 10 habitantes (2009)."}
{"id": "33154", "revid": "43102", "url": "https://ast.wikipedia.org/wiki?curid=33154", "title": "Los Corraones", "text": "Los Corraones ye una caser\u00eda de la parroquia de Cabanaquinta nel conceyu asturianu d'Ayer. "}
{"id": "33155", "revid": "43102", "url": "https://ast.wikipedia.org/wiki?curid=33155", "title": "La Co\u1e37\u1e37\u00e1 (Cabanaquinta)", "text": "La Co\u1e37\u1e37\u00e1 ye una caser\u00eda de la parroquia de Cabanaquinta, nel conceyu asturianu d'Ayer. \nTien una poblaci\u00f3n de "}
{"id": "33157", "revid": "5110", "url": "https://ast.wikipedia.org/wiki?curid=33157", "title": "La Col.l\u00e1", "text": ""}
{"id": "33166", "revid": "37624", "url": "https://ast.wikipedia.org/wiki?curid=33166", "title": "Castillo de Salas", "text": "El Castillo de Salas foi un buque de la Empresa Nacional Elcano fechu por Astano en Fene, A Coru\u00f1a, en 1980. Yera un graneleru de 109.488 TPM con 261,43 metros d'eslora, 40 de manga y 20 de puntal.\nEl 11 de xineru de 1986, tando fondi\u00e1u na ciud\u00e1 de Xix\u00f3n l'ancla fall\u00f3 enxorrando'l barcu a la vera'l Cerru Santa Catalina bien aver\u00e1u al barriu Cimavilla. Tolos intentos que se ficieren pa rescatalu nun sirvieron pa nada y el Castillo de Salas finalmente diose como irrecuperable xunto a les 100.000 tonelaes de carb\u00f3n que tresportaba. Lo que s\u00ed se recuper\u00f3 foi l'ancla, que ta espuesta nel Mus\u00e9u d'Ancles Philippe Cousteau.\nCol tiempu la proa reflot\u00f3se, depu\u00e9s llev\u00f3se mar adientro y ell\u00ed darr\u00e9u la fundieron. La popa foi esguazada nel llugar onde enxorr\u00f3. A\u00ednda en 2003 esguaz\u00e1ronse los caberos restos que quedaben del barcu y que s'abandonaren na zona'l fundimientu hasta qu'entamaron a arramar galipote.\nTolos a\u00f1os, ent\u00e1 se recueyen 30 tonelaes de sable moyao amestao con carb\u00f3n y galipote que llega a la sablera de San Llorienzu.\nCronolox\u00eda.\nLa cronolox\u00eda de los fechos asoced\u00edos ye la siguiente:"}
{"id": "33167", "revid": "28171", "url": "https://ast.wikipedia.org/wiki?curid=33167", "title": "Faustino Zapico", "text": "Faustino Zapico ye llicenci\u00e1u n'Historia y Xeograf\u00eda pola Universid\u00e1 d'Uvi\u00e9u, campu nel que tien asoleyaos dellos trabayos. Collabora davezu cola columna d'opini\u00f3n \"L'Arcu de Texu\" nel selmanariu Les Noticies y de forma espor\u00e1dica nos peri\u00f3dicos; La Voz de Asturias, La Nueva Espa\u00f1a y El Comercio. Angua\u00f1o participa nel programa de la RPA a\u00a0Noche tras noche. \nBiograf\u00eda.\nFaustino Zapico naci\u00f3 en Mieres del Cam\u00edn. Dende l'a\u00f1u 1996 exerz como profesor de secundaria, activid\u00e1 que lu llev\u00f3 dellos a\u00f1os fuera d'Asturies y ye afili\u00e1u del sindicatu d'ense\u00f1u SUATEA. Dende mozu milit\u00f3 en delles organizaciones sociales y pol\u00edtiques: form\u00f3 parte del Conceyu d'Estudiantes Nacionalistes (CEN); del Comit\u00e9 de Solidaried\u00e1 con Am\u00e9rica Llatina (COSAL); de la Xunta pola Defensa de la Llingua Asturiana y milit\u00f3 nel part\u00edu Unid\u00e1 Nacionalista Asturiana (UNA). En 1992 foi \u00fan de los fundadores d'Izquierda Asturiana (IAS) de la que foi portavoz y actual Secretariu Xeneral. Tami\u00e9n foi portavoz de la federaci\u00f3n de part\u00edos Unid\u00e1 Nacionalista Asturiana (UNA), puestu del que dimiti\u00f3 en xineru del 2011 por diferencies na interpretaci\u00f3n de la ponencia congresual d'esta organizaci\u00f3n. Angua\u00f1o ye'l Secretariu Xeneral d'Izquierda Asturiana (IAS).\nDende xunu del 2015 ye conceyal en Mieres, onde va coordinar la estaya de Servicios a la Ciudadan\u00eda (qu'engloba les conceyal\u00edes d'Infancia, de Moced\u00e1, de Cultura, de Deportes, de Memoria Democr\u00e1tica, d'Educaci\u00f3n, de Participaci\u00f3n Ciudadana, y de Pol\u00edtica Lling\u00fc\u00edstica) y facese cargu de les conceyal\u00edes d'Educaci\u00f3n, de Participaci\u00f3n Ciudadana y de Pol\u00edtica Lling\u00fc\u00edstica.\nTien fecho investigaciones en dellos campos hist\u00f3ricos, pero destaca ente elles el so llabor sobre les corrientes pol\u00edtiques na Asturies contempor\u00e1nea. Nesi marcu entama los trabayos pa la so tesis doctoral sobre federalismu y autonomismu, bloquiada y nun almitida na Universid\u00e1 d'Uvi\u00e9u, dende 2005, por tar presentada n'asturianu. Nesi mesmu sen, publica en 2007 el llibru \"1808 o l'aniciu de la historia contempor\u00e1nea d'Asturies\".\nYe autor tami\u00e9n d'otros trabayos menores espard\u00edos en delles publicaciones y d'un percompletu estudiu sobre Sud\u00e1frica que vio la lluz baxo'l t\u00edtulu \"Historia de Sud\u00e1frica: El nacimientu d'una naci\u00f3n\".\nAngua\u00f1o reside en Los Nadales, L'Ag\u00fceria San Xuan, conceyu de Mieres."}
{"id": "33168", "revid": "116", "url": "https://ast.wikipedia.org/wiki?curid=33168", "title": "Susana Baca", "text": "Susana Esther Baca de la Colina ye una cantante y compositora peruana, ganadora del \"Latin Grammy\". Ye tami\u00e9n investigadora de m\u00fasica afroperuana y pedagoga y maestra de profesi\u00f3n. Foi Ministra de Cultura de Per\u00fa ente'l 28 de xunetu de 2011 al 10 d'avientu del mesmu a\u00f1u.\nBiograf\u00eda.\nNaci\u00f3 nel distritu de Chorrillos de la ciud\u00e1 de Lima. D'ascendencia ca\u00f1etana, ye prima de Caitro Soto y Ronaldo Campos. Ye responsable, xunto al so maridu y representante Ricardo Pereira, de la recuperaci\u00f3n d'armon\u00edes y ritmos casi escaec\u00edos de la m\u00fasica afroperuana.\nSusana Baca vivi\u00f3 la so ne\u00f1ez nel distritu lime\u00f1u de Chorrillos, llugar d'onde guarda les meyores acordances seg\u00fan ella mesma indica en diverses entrevistes. Dende bien ne\u00f1a tuvo arrodiada de m\u00fasicos; so padre yera guitarrista; so madre, bailarina; les sos t\u00edes cantaben al estilu d'Aretha Franklin y un par de los sos vecinos fueron los creadores del grupu Per\u00fa Negro. Ellos aportaron el puxu necesariu que llev\u00f3 a Susana a dedicase plenamente a la m\u00fasica. \nCol tiempu entam\u00f3 los sos estudios de m\u00fasica y form\u00f3 un grupu de m\u00fasica esperimental, que combinaba m\u00fasica y poes\u00eda local. Gan\u00f3 dos beques, una del Institutu d'Arte Modernu de Per\u00fa y la otra del Institutu Nacional de Cultura Peruana pa investigar los raiga\u00f1os de la tradici\u00f3n musical peruana, arriendes d'obtener el premiu d'interpretaci\u00f3n y composici\u00f3n nel primer Festival Internacional d'Agua Dulce. \nEstudi\u00f3 educaci\u00f3n na \"Universid\u00e1 Enrique Guzm\u00e1n y Valle\", \"La Cantuta\" onde se gradu\u00f3 en 1968. Esta mesma instituci\u00f3n concedi\u00f3-y el 20 de payares de 2009 el \"Doctor\u00e1u Honoris Causa\".\nEn 1995, Luaka Bop, el sellu cre\u00e1u por David Byrne, sorprendi\u00f3 cola edici\u00f3n d'un trabayu recopilatoriu qu'espey\u00f3 \u201cL'alma de Per\u00fa Negru\u201d. N\u00e9l atop\u00e1base \u201cMar\u00eda Land\u00f3\u201d, una canci\u00f3n que llevaba impresa la voz y la interpretaci\u00f3n de la que, col tiempu, se convertir\u00eda na principal referente de la tradici\u00f3n musical afro-peruana y una de les m\u00e1s destacaes artistes llatinoamericanes de la m\u00fasica folcl\u00f3rica. Pero na carrera de Susana Baca non s\u00f3lo l'aporte de David Byrne foi fundamental. Chabuca Granda, famosa cantante y compositora, convirti\u00f3se n'otra pieza clave na carrera de Susana. L'autora de \u201cFina Estampa\u201d y \u201cLa flor de la canela\u201d atop\u00f3 en Susana a la so socesora, hasta tal puntu que la contrat\u00f3 como ayudante personal. \nDesgraciadamente, Chabuca morri\u00f3, pero en nome de la so amiga y nel del so pueblu, Susana continu\u00f3 la xera: estudiar y recuperar el son\u00edu de la so tierra. Ella y su mar\u00edu, Ricardo Pereira, recorrieron la costa peruana recopilando testimonios y documentos d'aquellos pueblos afro-descendientes. El result\u00e1u d'esi trabayu tresform\u00f3se depu\u00e9s nel llibru \u201cDel fuego y de l'agua\u201d, asoley\u00e1u en 1992 depu\u00e9s d'once a\u00f1os de llabor. Tres a\u00f1os m\u00e1s sero, la pareya cre\u00f3 l'\"Instituto Negro\" que continu\u00f3 con un oxetivu asemey\u00e1u al del llibru: caltener con puxu la tradici\u00f3n afroperuana."}
{"id": "33175", "revid": "43102", "url": "https://ast.wikipedia.org/wiki?curid=33175", "title": "Shotokai", "text": "Shotokai (\u677e\u6fe4\u6703, Sh\u014dt\u014dkai) ye de mano la organizaci\u00f3n que fund\u00f3 Gichin Funakoshi en 1930 pa ense\u00f1ar y esparder l'arte del k\u00e1rate . La organizaci\u00f3n tov\u00eda esiste y promueve un estilu de k\u00e1rate vencey\u00e1u a les ense\u00f1ances del maestru Funakoshi, sobre too a la qu'afita que la competici\u00f3n ye contrario a la esencia del k\u00e1rate. Angua\u00f1o\u2019l t\u00e9rminu Shotokai tami\u00e9n denoma un m\u00e9todu formal d'entrenamientu.\nHistoria.\nEl K\u00e1rate introd\u00faxolu en Xap\u00f3n nos a\u00f1os 1920 Gichin Funakoshi, un alumnu d'Anko Itosu. El so primer dojo en Xap\u00f3n abri\u00f3 les puertes en 1922 dempu\u00e9s d'una c\u00e9lebre demostraci\u00f3n na Escuela Normal Superior de Tokiu. En pallabres del maestru Funakoshi: \u201cCuando ten\u00eda vagar, diba pasiar a los pies del monte Torao. All\u00ed, cuando tiraba l'aire, sent\u00edase\u2019l ruxerrux de les ondulaciones nes ca\u00f1es de los pinos, asemeyaes a foles, y pod\u00eda sentise\u2019l fondu y intanxible misteriu que forma los raiga\u00f1os de tolo que ta vivo.\" Poro, col tiempu l'estilu de Funakoshi foi conoc\u00edu como \"Sh\u014dt\u014d-ry\u016b\", \u201cla escuela de Sh\u014dt\u014d\u201d. \"Sh\u014d\" significa \u201cpinu\u201d y \"t\u014d\" t\u00f3rnase a \u201cfola\u201d. D\u2019esta miente pue traducise\u2019l nome \"sh\u014dt\u014d\" por \u201cfoles nos pinos\u201d, representando les ondulaciones de les ca\u00f1es produc\u00edes pol aire nos pinos. \"Sh\u014dt\u014d\" yera\u2019l nomatu col que Funakoshi firmaba los sos poemes d'estilu chinu \nFunakoshi, nac\u00edu en 1868, dominaba les t\u00e9uniques de los antiguos estilos \"shorin\" y \"shorei\". Am\u00e1s estudiara obres cl\u00e1siques, la lliteratura china y la caligraf\u00eda. Yera maestru de la escuela p\u00fablica.\nFunakoshi siempre solli\u00f1\u00f3 la rellaci\u00f3n ente les artes marciales y el budismu zen. Por eso cambi\u00f3 los kanjis de la pallabra \"karate\" de \u201cmano china (\"t\u014dde\")\u201d a \u201cmano vac\u00eda (\"karate\")\u201d. El t\u00e9rminu fai referencia al vaciu del zen. Pero al mesmu tiempu esta decisi\u00f3n d\u00e9bese al ambiente reinante daquella, calistr\u00e1u de nacionalismu xapon\u00e9s. El \"karate-d\u014d\" de Funakoshi, qu'acordies coles sos intenciones yera un arte marcial con fines pedag\u00f3xicos, diba cayendo cada vez m\u00e1s baxo la influyencia de los c\u00edrculos nacionalistes y militaristes. En 1931 la organizaci\u00f3n estatal que gobernaba les artes marciales, la Dai Nihon Butotukai, esix\u00f3 la introducci\u00f3n d'un sistema de graduaci\u00f3n y de competici\u00f3n y nom\u00f3 cuatro escueles como estilos principales: \"shoto-ryu\", \"shito-ryu\", \"goju-ryu\" y \"wado-ryu\". Funakoshi aceut\u00f3\u2019l sistema de cinturones, pero non les competiciones. Nin siquiera aceutaba\u2019l \"kumite\", l'exercitamientu del combate en pareya, que tami\u00e9n ye prautic\u00e1u nel \"shotokai\" d'angua\u00f1o. Los distintos tipos de \"kumite\" foi incluy\u00e9ndolos ente 1930 y 1935 cola ayuda de so f\u00edu Yoshitaka. En 1935 los sos alumnos, al env\u00eds d'axuntase, crearon la Shotokai (asociaci\u00f3n de los alumnos del maestru Shoto).\nEn 1936 Sensei Funakoshi cambi\u00f3\u2019l nome de la so asociaci\u00f3n \u201cDai Nihon Karate-d\u014d Kenkyukai\u201d a \u201cDai Nyon Karate-d\u014d Sh\u014dt\u014dkai\u201d, y abri\u00f3\u2019l primer dojo que llev\u00f3\u2019l nome de Sh\u014dt\u014dkan (la casa de Sh\u014dt\u014d), escoy\u00edu polos sos alumnos. Sicas\u00ed l'estilu de Funakoshi lleva\u2019l nome de Shotokan hasta los a\u00f1os 1960, cuando Shigeru Egami (l'alumnu m\u00e1s avanz\u00e1u de Funakoshi) introduxo grandes cambeos na pr\u00e1utica.\nDixebra ente\u2019l \"Shotokai\" y el \"Shotokan\".\nAcabante la Segunda Guerra Mundial, cuando foi destruy\u00edu\u2019l Shotokan, dellos alumnos veteranos de Funakoshi \u2013Nakayama, Nishiyama y Obata\u2013 pidieron que s\u2019introduxera l'entrenamientu pa la competici\u00f3n y que s\u2019espardiera\u2019l k\u00e1rate nos alcuentros con motivu de campeonatos, torneos, etc. Nakayama fund\u00f3 en 1949 la JKA (\"Japan Karate Association\", Asociaci\u00f3n Xaponesa de K\u00e1rate) col env\u00eds de facer del k\u00e1rate un deporte de competici\u00f3n. Funakoshi refug\u00f3 sofitar esto masque foi nom\u00e1u \u201cinstructor d'honor\u201d, honor que nun aceut\u00f3 enxam\u00e1s por mor de que \"karate-d\u014d\" y competici\u00f3n nun yeren pa \u00e9l daqu\u00e9 compatible. Ent\u00f3s nom\u00f3 como heriede un \"uchi deshi\" (alumnu internu) que siguiera tami\u00e9n los valores \u00e9ticos del arte marcial: Shigeru Egami. Esti cre\u00f3 con otros alumnos de Funakoshi la NKS (\"Nihon Karate-d\u014d Sh\u014dt\u014dkai\"). Funakoshi morri\u00f3 en 1957\nDesendolcu del \"Karate-do Shotokai\".\nShigeru Egami sigui\u00f3 fiel al esp\u00edritu zen del \"karate-d\u014d\" de Funakoshi: \u201cEl verdaderu \"d\u014d\" nun ye s\u00f3lo resistir al adversariu, sin\u00f3n buscar tar n\u2019harmon\u00eda con \u00e9l. Matar nun ye una opci\u00f3n, nin se trata tampoco de ganar. L\u2019exerciciu del \"karate-do\" ye pa progresar xuntos.\u201d Con esti esp\u00edritu Egami anov\u00f3 y desendolc\u00f3 les t\u00e9uniques. El so oxetivu yera crear un m\u00e1ximu d'enerx\u00eda y de presencia cola mayor relaxaci\u00f3n y capacid\u00e1 f\u00edsica, abriendo cam\u00edn a l'harmon\u00eda y a la unid\u00e1 nel movimientu com\u00fan.\nEgami socedi\u00f3 a Funakoshi tres la muerte d'\u00e9sti en 1957, coyendo los sos cargos nel \"honbu dojo\" (dojo central) de Xap\u00f3n y la direici\u00f3n de la \"Nihon Karate-d\u014d Sh\u014dt\u014dkai\" como direutor t\u00e9unicu, puestu qu'hab\u00eda caltener hasta la so muerte en 1981. Dende 1960 los cambeos qu'Egami fixo nel estilu \"shotokan\" llegaron a ser tan importantes y influyentes qu'escomienza ent\u00f3s a falase del estilu \"shotokai\". La NKS presid\u00edala daquella otru alumnu de Funakoshi: Genshin Hironishi, que sigui\u00f3 calteniendo la denomaci\u00f3n de \"shotokai-ryu\" pal grupu que dirix\u00eda nel sen de la NKS. Dempu\u00e9s de la muerte d'Hironishi, Jotaro Takagi, antiguu direutor de la empresa Mitsubishi, converti\u00f3se nel presidente, cargu nel que sigue n\u2019actualid\u00e1.\nCarauter\u00edstiques.\nEl refugu de la competici\u00f3n\nEn pallabres el maestru Egami, nun hai que buscar la victoria sobre un adversariu, sin\u00f3n sobre unu mesmu, asina como l'harmon\u00eda colos dem\u00e1s. Esta foi una de les razones de la dixebra de los dos estilos: shotokan y shotokai.\nRelax\u00e1u, fluy\u00edu, natural\nOtru conceutu carauter\u00edsticu ye\u2019l \"trabayu relaxao\" en cata de lo natural y la fluyidez de los movimientos y de les t\u00e9uniques. Obs\u00e9rvase tami\u00e9n que\u2019l trabayu de delles escueles Shotokai ye menos fluy\u00edo o m\u00e1s tenso que\u2019l d'otres.\nLa forma especial del pu\u00f1u\nEn visu a aumentar l'efeutu del impautu, la forma del pu\u00f1u cambia a ippon ken (nudiellu del mediu) o a shoken (nudiellu del \u00edndiz) pa esparder un m\u00e1ximu d'enerx\u00eda sobre un m\u00ednimu de superficie.\nLlegar r\u00e1pido y llo\u00f1e\nVisiblemente, y al aviesu del Shotokan, el vector de puxu en Shotokai nun ye solamente la cadera sin\u00f3n tol cuerpu ensembre\u2019l que se mueve con una gran amplit\u00fa como un bloque. El papel de la cadera ye simplemente de gatillu. Lo diferente del Shotokai ye tratar de llegar mui r\u00e1pido y mui llo\u00f1e. Esti estilu tien como oxetivu los movimientos mui amplios, flexibles, fluy\u00edos, r\u00e1pidos y potentes. Un movimientu ampliu pue ser enforma r\u00e1pidu, ye cuesti\u00f3n de coordinaci\u00f3n. Ye proyeutar la masa del propiu cuerpu haza\u2019l compa\u00f1eru y \u201ctrespasalu\u201d utilizando la inercia.\nL\u2019harmon\u00eda del cuerpu y del esp\u00edritu\nNun se pue dixebrar el cuerpu del esp\u00edritu, polo que tami\u00e9n hai qu'educar la mente per aciu d'exercicios acionaos (Zen, respiraci\u00f3n, Ki\u2026) Lo mental predomina muncho m\u00e1s que la t\u00e9unica. Si nun se ye a controlar l'esp\u00edritu, nun va podese nunca controlar el cuerpu.\nPostures enforma baxes\nAl env\u00eds d'aumentar la xera y fortalecer el cuerpu y l'esp\u00edritu.\nMidare\nEl Midare, pa la idea del maestru Shigeru Egami, ye la t\u00e9unica m\u00e1s ellaborada pa desendolcar el sent\u00edu del combate que pue prauticase nes artes marciales. El Midare ye una forma de combate onde, por turnos, unu s\u2019atopa na posici\u00f3n fixa d'atacante y l'otru na del qu'esquita; poro, desend\u00f3lquense y agu\u00edyense tolos sent\u00edos. La situaci\u00f3n de peligru crea l'atm\u00f3sfera real del combate. La llibert\u00e1 total del movimientu y l'harmon\u00eda que naz ente los compa\u00f1eros permiten aportar a la plenit\u00fa final.\nRen tsuki kumite\nCombate codific\u00e1u con t\u00e9uniques defin\u00edes d'antemano. Dempu\u00e9s d'atacar Tori convi\u00e9rtese n\u2019Uke y asina sigu\u00edo hasta galdir.\nLa busca del Irimi\nEsta ye una pallabra formada pol verbu \u201chairu\u201d que significa entrar, y pol sustantivu \u201cmi\u201d, que significa cuerpu o carne. El t\u00e9rminu ye ent\u00f3s perclaru: lliteralmente t\u00f3rnase a \u201centrar nel cuerpu\u201d. La imaxe m\u00e1s evidente dala\u2019l Sumo. El sumotori tien qu'entrar con tol pesu, con tola so fuercia, contra l'oponente, sin parase en c\u00e1lculos d'agresivid\u00e1, que tien que ser total nel intre. Polo tanto ye un ataque nel sent\u00edu m\u00e1s puru.\nKates.\nEn Shotokai praut\u00edquense trenta kates:\nEn Shotokan praut\u00edquense 26 kates, pero los maestros Gichin y Gigo Funakoshi a\u00f1adieron unes formes m\u00e1s elementales, formando los conxuntos \"Taikyoku\" y el \"Ten no kata\", que sirv\u00eden como introducci\u00f3n a los kates tradicionales.\nDiferencies col estilu Shotokan.\nLes diferencies t\u00e9uniques col estilu Shotokan nun son demasiaes, y b\u00e1sense principalmente nel result\u00e1u de los estudios del maestru Egami sobre\u2019l \u201ctsuki\u201d (t\u00e9unica de pu\u00f1u). Sensei Egami lleg\u00f3 a la conclusi\u00f3n de que l'usu del makiwara ye innecesariu, y afal\u00f3 l'adopci\u00f3n de la t\u00e9unica conocida como \u201cnakadaka ken\u201d (pu\u00f1u d'un solu nudiellu), por considerala m\u00e1s efeutiva contra\u2019l cuerpu humanu, que ye abondo m\u00e1s flexible que\u2019l r\u00edxidu makiwara. Otra diferencia notable ye\u2019l fechu de que mientres los maestros del estilu Shotokan t\u00e1n siempre cambiando, faciendo ampliaciones o incluyendo kates d'otros estilos de k\u00e1rate, nes escueles de Shotokai siguen entrenando los kates qu'ense\u00f1ara\u2019l maestru Gichin Funakoshi ensin malapenes cambeos."}
{"id": "33176", "revid": "116", "url": "https://ast.wikipedia.org/wiki?curid=33176", "title": "Davis (California)", "text": "Davis ye una ciud\u00e1 del est\u00e1u de California, nos Estaos Xun\u00edos. Foi fondada en 1868.\nEl censu de poblaci\u00f3n de los Estaos Xun\u00edos de 2010 diz que Davis ten\u00eda 65.622 habitantes. \nEnllaces esternos.\n P\u00e1xina oficial"}
{"id": "33177", "revid": "43102", "url": "https://ast.wikipedia.org/wiki?curid=33177", "title": "Blade Runner", "text": "Blade Runner ye una pel\u00edcula de ciencia ficci\u00f3n norteamericana, dirixida por Ridley Scott, estrenada en 1982 ya inspirada na novela de Philip K. Dick \"\u00bfSua\u00f1en los androides con oveyes ll\u00e9triques?\", escrita en 1968. Angua\u00f1o esta pel\u00edcula consid\u00e9rase como una de les m\u00e1s importantes de la historia del cine fant\u00e1sticu.\nLa pel\u00edcula describe un futuru nel que los nomaos \"replicantes\", seres artificiales fechos gracies a la inxener\u00eda xen\u00e9tica, faen les xeres m\u00e1s peligroses y llacerioses nes colonies esteriores de la Tierra. Dellos d'esos \"replicantes\", los m\u00e1s perfeutos como yeren los Nexus-6 (asemeyaos f\u00edsicamente a los humanos, con m\u00e1s axilid\u00e1 y fuercia y con delles rempuestes emocionales) col tiempu declarar\u00e1nse illegales en Planeta Tierra depu\u00e9s d'una revuelta sangrienta. Una estaya especial de la polic\u00eda \"los blade runner\" sedr\u00e1n los encargaos de rastrexar y matar a esos replicantes fuxitivos que tornaren a la Tierra. L'axente Deckard, afinc\u00e1u en Los Angeles ser\u00e1'l que s'enfrente con un garrapiellu d'ellos especialmente h\u00e1biles y violentos.\nArgumentu.\nNel a\u00f1u 2019 la humanid\u00e1 ya ye qui\u00e9n a facer rob\u00f3s f\u00edsicamente id\u00e9nticos a les persones pero con una fuercia sobrehumana y ensin deg\u00fana forma de sentimientos. Per otru llau, las so gran asemeyanza colos humanos fai que los replicantes tres pasar cuatro a\u00f1os desendolquen dalgunes sensaciones averaes a sentimientos. Esta realid\u00e1 xenera un problema nos sos creadores porque l'oxetivu final yera'l d'usalos como esclavos nos trabayos m\u00e1s dif\u00edciles y peligrosos nes colonies estelares. Asina pos, que surdan sentimientos ente ellos podr\u00eda otra vegada llevalos a una revuelta.\nLa historia entama cuando seis replicantes Nexus-6 se rebelen porque quieren vivir en llibert\u00e1 y que naide llinde la so ed\u00e1 imponiendo-yos una fecha de caducid\u00e1.\nTres una rebeli\u00f3n anterior d'unos antiguos rob\u00f3s se decide que los replicantes nun puedan tar enxam\u00e1s na Tierra. Ye ent\u00f3s cuando se formen los \"blade runners\" que tienen como xera la de \"retirar\" a los replicantes indisciplinaos. Ser\u00e1 Deckard, el personax principal, l'encarg\u00e1u d'eliminar a esos Nexus-6. A lo llargo la pel\u00edcula esti polic\u00eda dir\u00e1 camudando la idea que tien sobro los replicantes, too ello influyenci\u00e1u pol amor que siente por Rachel, una d'eses replicantes.\nTemes.\nMagar que tien les traces d'una pel\u00edcula d'aici\u00f3n, Blade Runner conti\u00e9n un bon n\u00famberu de fechos dram\u00e1ticos. Dientru la estaya cyberpunk esta obra debe-y muncho al cine prietu ya que s'asoleyen figures como la muyer fatal, narraciones na primera persona, la cuestionable perspeutiva del h\u00e9roe asina como la cinematograf\u00eda escura y de solombres.\nAfonda en dellos temes per importantes pala humanid\u00e1: temes filos\u00f3ficos, relixosos asina como l'usu de la inxener\u00eda xen\u00e9tica. Hai un bon nivel de paranoya reflexada na manifestaci\u00f3n visual del poder de les tresnacionales, la polic\u00eda omnipresente, les lluces de les sondes y el control sobro la persona y la naturaleza (los animales son artificiales y fechos poles persones). Hai tami\u00e9n un dominiu de la cultura xaponesa y de la so publicid\u00e1. Tami\u00e9n hai una continua obsesi\u00f3n polos g\u00fceyos y les semeyes manipulables.\nRepartu.\nBlade Runner tuvo un n\u00f9mberu bien grande d'actores que naquella d\u00f3mina nun yeren famosos.\n1) Harrison Ford: Ye Rick Deckard. Ford ven\u00eda de trunfar con Star Wars y taba a la gueta d'un papel dram\u00e1ticu qu'atop\u00f3 con Blade Runner.\n2) Rutger Hauer: Ye Roy Batty. Hauer fizo una de les sos meyores actuaciones dientru del papel de cabezaleru violentu y complexu de los replicantes.\n3) Sean Young: Ye Rachel. La semeya de la prefeici\u00f3n femenina a los 22 a\u00f1os.\n4) Edward James Olmos: Ye Gaff. Utiliz\u00f3'l so orixe \u00e9tnicu p'axudar na creaci\u00f3n de la interllingua que'l so personax usa durante la pel\u00edcula. Am\u00e1s, l'usu'l bast\u00f3n crea un misteriu al so alrodiu.\n5) Darly Hannah: Ye Pris. Hannah desendolca una interpretaci\u00f3n alrodiu la inocencia peligrosa d'una replicante enamorada de Roy Batty.\nDalgunos actores secundarios son:\n1) Brion James: Ye Leon. Destaca sobremanera pola so fuercia y la so intelixencia intuitiva.\n2) Joe Turkel: Ye'l Doctor Eldon Tyrell. Magnate corporativu dirixe l'avance cient\u00edficu y el desendolcu los replicantes.\n3) James Hong: Ye Hannibal Chew. Un vieyu xenetista especialista na creaci\u00f3n sint\u00e9tica de g\u00fceyos.\n4) William Sanderson: Ye J. F. Sebastian. Inxenieru solitariu amuesa un calter compasivu y obediente de la humanid\u00e1.\nM\u00fasica.\nLa banda sonora de Blade Runner, fecha por Vagelis, ye una amestadura de composici\u00f3n cl\u00e1sica y l'usu de sintetizadores futuristes que reflexen el futuru retro y de cine prietu que Ridley Scott imaxin\u00f3. A la m\u00fasica de Vangelis solo se-y amest\u00f3'l saxo del compositor de jazz brit\u00e1nicu, Dick Morrisey.\nLa banda sonora prest\u00f3 a esgaya ente'l p\u00fablicu en xeneral y la cr\u00edtica en particular pero magar que Polydor Records fizo la promesa de comercializar l'\u00e1lbum esto nun ocurri\u00f3 hasta una d\u00e9cada dempu\u00e9s.\nCr\u00edtica.\nBlade Runner estren\u00f3se en 1290 sales de cine'l 25 de xunu de 1982. La fecha foi esa pol des\u00e9u del productor Alan Ladd Jr. porque los sos anteriores \u00e9xitos (Star Wars y Alien) estren\u00e1rense tami\u00e9n un d\u00eda 25.\nNun entamu Blade Runner collech\u00f3 cr\u00edtiques contradictories de la prensa especializada. Dellos cr\u00edticos amos\u00e1ronse confusos y decepcionaos porque la obra nun ten\u00eda'l ritmu narrativu que s'esperaba d'una obra de ficci\u00f3n mientres otros daben-y gran valor a la so complexid\u00e1 tem\u00e1tica.\nLa pel\u00edcula nun tuvo bonos resultaos de taquilla nos Estaos Xun\u00edos pero s\u00ed en resto'l mundu."}
{"id": "33178", "revid": "43102", "url": "https://ast.wikipedia.org/wiki?curid=33178", "title": "Andr\u00e9s Antu\u00f1a", "text": "Andr\u00e9s Avelino Antu\u00f1a , m\u00e1s conoc\u00edu como Andr\u00e9s Antu\u00f1a, foi un ciclista profesional asturianu.\nLos sos anicios en categor\u00edes inferiores tuvieron llugar nel equipu de Les Mestes de Xix\u00f3n. Entam\u00f3 a competir en categor\u00eda profesional nel a\u00f1u 2007, siendo 2010 l'a\u00f1u del so abandonu del ciclismu. El so adi\u00f3s a l'afici\u00f3n asturiana tuvo llugar nel Criterium Ciud\u00e1 d'Uvi\u00e9u.\nPalmar\u00e9s.\nNun algam\u00f3 victories como profesional."}
{"id": "33182", "revid": "37624", "url": "https://ast.wikipedia.org/wiki?curid=33182", "title": "Keysi Fighting Method", "text": "Keysi Fighting Method (KFM, M\u00e9todu de Combate de Keysi) ye un m\u00e9todu de defensa personal bas\u00e1u nos instintos naturales de llucha y en delles t\u00e9uniques de llucha caleyera, desarroll\u00e1u por Justo Di\u00e9guez Serrano (col nomatu de \u201cKeysi\u201d) dende la so esperiencia n\u2019engarraes na cai. El sistema foi fund\u00e1u cola aida d'Andy Norman. Dambos fundadores, Justo Di\u00e9guez y Andy Norman, son instructores certificaos de Jeet Kune Do por Dan Inosanto. El Keysi Fighting Method f\u00edxose famosu desque s\u2019usara nes coreograf\u00edes de llucha de les pel\u00edcules \"Batman Begins\" y la so derivada, \"El Caballeru Escuru\".\nCarauter\u00edstiques.\nEl KFM, cre\u00e1u a primeros de los a\u00f1os 1980, nun ye daqu\u00e9 peracabao, sin\u00f3n que ta siempre nun est\u00e1u d'evoluci\u00f3n constante.\nFai usu de les distintes distancies d'ataque, con o ensin armes. La marca de f\u00e1brica del KFM ye\u2019l pensador y l'ataque del pensador (pensataq), qu'emplega una postura defensiva perfuerte pa protexer la parte m\u00e1s preciosa del cuerpu, la cabeza, y destruye y busca finar al adversariu usando golpes en toles distancies: pu\u00f1etazos direutos, pu\u00f1os \u201cmartiellu\u201d, pataes, rodiyazos, cabezaos, y los agudos coldazos, nes llinies alta, media y baxa del contrariu.\nDe la qu'usa\u2019l pensador, el lluchador pon entrambes manes sobre la cabeza protex\u00e9ndola per aciu de movimientos circulares d'antebrazos y coldos. El pensador emplega un sistema de \"ventanes\" demientres estos movimientos r\u00e1pidos y fluy\u00edos pa tener control\u00e1u al adversariu. Esti sistema permite al lluchador protexer la cara y la cabeza al tiempu que calti\u00e9n al contrariu a la vista.\nAl aviesu de munches artes marciales, el KFM tiende a metese nuna distancia percurtia metanos el combate. Dende la defensa del pensador ll\u00e1nzase de cutiu una restrayada de contrataques a oxetivos vitales (como\u2019l b\u00edceps, re\u00f1ones o plexu solar). El KFM tami\u00e9n se carauteriza por pescanciar c\u00f3mo les persones avecen movese o atacar nun combate, estudiando c\u00f3mo, de la que ye golpi\u00e1u, el cuerpu del oponente se mueve dexando albentestate nuevos oxetivos. \nOtru aspeutu del KFM ye c\u00f3mo s\u2019enfrenta en \"360 graos\" a ataques de m\u00faltiples atacantes tando de pie, de rodiyes, sent\u00e1u o ech\u00e1u. Parte de la filosof\u00eda del KFM ye tami\u00e9n tracamundiar los t\u00e9rminos \"depredador y presa\", onde la posible v\u00edctima convi\u00e9rtese en depredador y los posibles atacantes en presa.\nLa mayor\u00eda de les escueles de KFM t\u00e1n n\u2019Europa, pero y\u00e1 se fixeron seminarios nos Estaos Xun\u00edos, donde hai actualmente clases en Nueva York, Texas, Georgia, Maryland, Delaware y Orlando, Florida. Tami\u00e9n ta escomenzando a espardese per Australia, con escueles de momentu en Perth, Brisbane y Canberra."}
{"id": "33186", "revid": "43102", "url": "https://ast.wikipedia.org/wiki?curid=33186", "title": "Pablo Albor\u00e1n", "text": "Pablo Moreno de Albor\u00e1n Ferr\u00e1ndiz , popularmente conoc\u00edu como Pablo Albor\u00e1n, ye un cantante espa\u00f1ol.\nTrayeutoria.\nDe padre malague\u00f1u \u2014l'arquiteutu Salvador Moreno de Albor\u00e1n Peralta\u2014 y madre francesa \u2014Elena Ferr\u00e1ndiz Mart\u00ednez\u2014, dende mozu entam\u00f3 a interesase pola m\u00fasica, recibiendo formaci\u00f3n en dellos instrumentos como'l pianu o la guitarra cl\u00e1sica, flamenca y ac\u00fastica y deprendiendo a cantar con m\u00fasicos profesionales en M\u00e1laga y Madrid.\nPablo ye bisnietu de Francisco Moreno Fern\u00e1ndez, I\u1d49\u02b3 Marqu\u00e9s d'Albor\u00e1n, y tien dos hermanos: Casilda y Salvador.\nA partir de los doce a\u00f1os comp\u00f3n los sos primeros cantares: 'Amor de Barrio' y 'Desencuentro', que s'alcuentren nel so primer discu. La so andadura art\u00edstica antam\u00f3 de la mano d'una familia flamenca qu'actuaba nun restaurante de M\u00e1laga, quien lo bautizaron como \"El blanco moreno\". Ye eh\u00ed onde act\u00faa por primer vegada en solitariu.\nFinalmente y col pasu de los a\u00f1os, Pablo conoz al productor Manuel Ill\u00e1n. Grab\u00f3 una maqueta onde incluy\u00eda una versi\u00f3n del cantar \"Deja de volverme loca\" de Diana Navarro. Gracies a Ill\u00e1n esa versi\u00f3n foi sint\u00eda por Diana, quien mostr\u00f3 un gran inter\u00e9s pol xoven, convirti\u00e9ndose na so madrina musical.\nPablo, entonces, present\u00f3 un total de cuarenta canciones compuestes por \u00e9l pal procesu de seleici\u00f3n de lo que ser\u00eda'l so primer discu. Durante esi procesu Pablo colg\u00f3 dalguna de les sos canciones en YouTube pa dase a conocer d'una forma cercana. D'esti miente, foi sint\u00edu por tou tipu de p\u00fablicu, incluy\u00eda la cantante Kelly Rowland quien qued\u00f3 ablucada cola so voz. A partir d'eh\u00ed Pablo Albor\u00e1n apaeci\u00f3 nes redes sociales y el boca a boca convirti\u00f3se na meyor forma de promoci\u00f3n.\nA mediaos del mes d'ochobre de 2010 sali\u00f3 a la venta dixital n'Espa\u00f1a el so primer sencillu, 'Solamente t\u00fa'. El 1 de febreru de 2011 sali\u00f3 a la venta'l so primer discu, \"Pablo Albor\u00e1n\"; convirti\u00e9ndose nun \u00e9situ dende'l llanzamientu y liderando les llistes de ventes durante delles selmanes sigu\u00edes."}
{"id": "33188", "revid": "43102", "url": "https://ast.wikipedia.org/wiki?curid=33188", "title": "Euskal Telebista", "text": "Euskal Telebista (ETB), n'asturianu \"Televisi\u00f3n Vasca\", ye l'ente p\u00fablicu de televisi\u00f3n perteneciente al grupu Euskal Irrati Telebista (Radio Televisi\u00f3n Vasca), consorciu dependiente del Parllamentu Vascu. La primer emisi\u00f3n foi'l 31 d'avientu de 1982 al travi\u00e9s de la primer canal ETB 1. D'esta manera conviertiose na primer canal de televisi\u00f3n n'emitir n'eusquera, dedicando la totalid\u00e1 de les sos emisiones a esta llingua. M\u00e1s tarde, en 1986, xurde la segunda canal de l'ente baxo'l nome d'ETB 2, con una programaci\u00f3n dirix\u00eda al p\u00fablicu castellanofalante. Nun ser\u00e1 hasta lleg\u00e1u 2001 cuando lleguen dos nueves canales: l'internacional ETB Sat, n'emisi\u00f3n pa toa Europa al travi\u00e9s del sat\u00e9lite Astra; y la Canal Vascu, dirix\u00edu al p\u00fablico del continente americanu. Estes dos se\u00f1ales internacionales emiten una programaci\u00f3n billing\u00fce n'eusquera y castellanu.\nLa se\u00f1al anal\u00f3xica d'ETB 1 y ETB 2 cubre tol territoriu del Pa\u00eds Vascu, am\u00e1s del Pa\u00eds Vascu franc\u00e9s y les zones lim\u00edtrofes de La Rioxa, Arag\u00f3n, Castiella y Lle\u00f3n y Cantabria.\nDende 2005, Euskal Telebista emite la se\u00f1al de les sos cadenes al travi\u00e9s de la TDT. A estes emisiones sumar\u00edase nel a\u00f1u 2008 ETB 3, dirix\u00eda al p\u00fablicu mozu. Tami\u00e9n ta previsto qu'entame les sos emisiones la canal ETB 4, que completar\u00e1 la oferta televisiva del grupu y que previsiblemente ser\u00e1 una canal deportiva."}
{"id": "33189", "revid": "43102", "url": "https://ast.wikipedia.org/wiki?curid=33189", "title": "A7", "text": "A7 (tami\u00e9n conocida como TPA7) ye'l nome de la primer canal operada pola socied\u00e1 p\u00fablica Televisi\u00f3n del Princip\u00e1u d'Asturies, perteneciente a l'ente p\u00fablicu Radiotelevisi\u00f3n del Princip\u00e1u d'Asturies. Entam\u00f3 les sos emisiones en pruebes el 20 d'avientu de 2005 a les 21 hores. Angua\u00f1o emite les 24 hores del d\u00eda una programaci\u00f3n xeneralista basada nos informativos, l'entretenimientu, el cine y les series. Anque la mayor\u00eda de la so programaci\u00f3n ye en castellanu, dedica una parte del so tiempu a la emisi\u00f3n de programes en llingua asturiana.\nAnque entam\u00f3 les sos emisiones baxo'l nome de TPA, camud\u00f3'l so nome pol actual cola aparici\u00f3n de la segunda canal A8, qu'emite la mesma programaci\u00f3n una hora m\u00e1s tarde.\nEl 27 d'avientu de 2013 emiti\u00f3 per primer vegada un llargumetraxe n'asturianu: \"El rostru impenetrable\" ('One-Eyed Jacks', 1961) . Emiti\u00f3se a les 22:30 hores y algam\u00f3 una cuota de pantalla del 5,1% de 'share', tr\u00e9s d\u00e9cimes penriba de la media de la cadena nesi d\u00eda. El doblaxe foi posible gracies a la collaboraci\u00f3n ente Gonzali Producciones y la canal auton\u00f3mica. Dirixida y producida por Ill\u00e1n Gonzali, cuenta con una repartu de m\u00e1s de venti actores de doblaxe, ente ellos Jos\u00e9 Antonio Lobato (Karl Malden), Carlos Novoa (Marlon Brando), Ana Blanco Rozada, Ana D\u00edaz Mor\u00e1n, Andr\u00e9s Presumido, Alberto Rodr\u00edguez, Silvino Torre, Lluis Ant\u00f3n Gonz\u00e1lez, Carlos Alba, Olga Cuervo, \u00c1ngel H\u00e9ctor S\u00e1nchez y Eladio S\u00e1nchez. Tien una duraci\u00f3n de 145 minutos y ta interpret\u00e1u por Marlon Brando, Karl Malden, Pina Pellicer, Katy Jurado, Ben Johnson, Slim Pickens,Larry Duren, Sam Gilman, Timothy Carey, Miriam Colon, Elisha Cook Jr., Rodolfo Acosta, Hank Worden. Foi la \u00fanica pel\u00edcula dirixida por Marlon Brando. En 1961 tuvo nomada al Oscar na categor\u00eda de Meyor Fotograf\u00eda (color) y llogr\u00f3 la Concha d'Oru a la meyor pel\u00edcula nel Festival de San Sebasti\u00e1n.\nAudiencies.\nLa televisi\u00f3n auton\u00f3mica marc\u00f3'l 22 de mayu de 2011 un de los sos meyores resultaos cola emisi\u00f3n de la F\u00f3rmula 1 y l'especial informativu con motivu de les eleiciones auton\u00f3miques y municipales. Nel conxuntu del d\u00eda la cadena algam\u00f3'l 20,1%, mui per encima de los resultaos rexistraos pol restu de cadenes. El despliegue informativu fechu pola cadena auton\u00f3mica tuvo un seguimientu del 32% de la audiencia, rexistrando'l puntu de m\u00e1xima audiencia a les 00:28 de la nueche, cuando se rexistr\u00f3 un \"share\" del 44,8%.\nAudiencies de la canal rexistraes por Kantar Media."}
{"id": "33191", "revid": "11842", "url": "https://ast.wikipedia.org/wiki?curid=33191", "title": "TPA7", "text": ""}
{"id": "33193", "revid": "43102", "url": "https://ast.wikipedia.org/wiki?curid=33193", "title": "Chabuca Granda", "text": "Mar\u00eda Isabel Granda y Larco , m\u00e1s conocida como \"Chabuca\" Granda, foi una cantautora y folclorista peruana. Cre\u00f3 y interpret\u00f3 un gran n\u00famberu de valses criollos y ritmos afro-peruanos. El so tema m\u00e1s conoc\u00edu nel mundu ye \"La flor de la canela\".\nBiograf\u00eda.\nIsabel \"Chabuca \" Granda naci\u00f3'l 3 de setiembre de 1920, nun asentamientu mineru d'oru, llam\u00e1u Cotabambas Auraria en Progreso Grau Apurimac, cerca de la provincia d'Abancay, asitiada na rex\u00f3n d'Apur\u00edmac. Esta artista peruana entama a cantar a los 12 a\u00f1os d'ed\u00e1, y forma parte del coru del elitista \"Colegio Sophianum\" de Lima pola so voz de soprano. Una operaci\u00f3n foi la causa de la voz grave cola que se dio a conocer. Form\u00f3 parte del conxunto \"Luz y Sombra\" xunto con Soledad Mujica. El so trunfu personal como cantautora se entama depu\u00e9s del so divorciu, que foi vistu como un esc\u00e1ndalu pa la socied\u00e1 lime\u00f1a d'aquella d\u00f3mina."}
{"id": "33194", "revid": "5110", "url": "https://ast.wikipedia.org/wiki?curid=33194", "title": "Homo sapiens sapiens", "text": ""}
{"id": "33195", "revid": "133", "url": "https://ast.wikipedia.org/wiki?curid=33195", "title": "Homo sapiens neanderthalensis", "text": ""}
{"id": "33196", "revid": "37624", "url": "https://ast.wikipedia.org/wiki?curid=33196", "title": "Vals Im Bashir", "text": "Vals Im Bashir ye una pel\u00edcula d'animaci\u00f3n de calter documental, dirixida y escrita por Ari Folman y estrenada'l 5 de xunu de 2008 n'Israel. Esi mesmu a\u00f1u gan\u00f3'l Globu d'oru a la meyor pel\u00edcula en llingua non inglesa y el Cesar a la meyor pel\u00edcula estranxera. Tami\u00e9n foi nomada al \u00d3scar a la meyor pel\u00edcula de fala non inglesa.\nArgumentu.\nNel a\u00f1u 1982, Ari Folman foi con 19 a\u00f1os sold\u00e1u d'infanter\u00eda de les Fuercies de Defensa d'Israel. En 2006 al aconc\u00e9yase con un collaciu que fizo'l serviciu militar naquella d\u00f3mina esti cuenta-y que sufre velees que cree que tienen que ver con daqu\u00e9 soced\u00edo na Guerra'l L\u00edbanu. Folman, que tami\u00e9n participara nesa guerra, sorprendi\u00f3se por nun ser qui\u00e9n a recordar daqu\u00e9 d'aquella esperiencia vivida nel pa\u00eds vec\u00edn; depu\u00e9s d'esi alderique, aina, entama a llega-y a los sos pensamientos una imaxe sobre la nueche de la masacre de Sabra y Chatila magar que tien duldes de que seyan ciertes.\nEsa semeya, pali que pali, entama a ruca-y la tiesta ca vuelta con m\u00e1s frecuencia nun siendo capaz de atopa-y signific\u00e1u a lo que ve. Nella apaez elli y los sos collacios de la xunid\u00e1 d'infanter\u00eda ba\u00f1\u00e1ndose na oriella del mar en Beirut, mientres caen bengales seliquinamente allumando la nueche escura y dexando a la vista los edificios frayaos pola guerra que taben averaos al sable.\nFolman vuelve ent\u00f3s a aconceyase col so collaciu quien-y encamienta qu'investigue lo que pas\u00f3 falando con m\u00e1s compa\u00f1eros pa intentar recuperar asina la memoria de los fechos que ocurrieron.\nRepartu.\n1) Ari Folman. Como elli mesmu; ye un cineasta israel\u00edn que va poco fin\u00f3'l so serviciu militar de reserva. Unos venti a\u00f1os p'atr\u00e1s tuvo nes Fuercies de Defensa d'Israel durante la Guerra'l L\u00edbanu de 1982. \n2) Miki Leon como Booz Rein-Buskila, un veteranu de la Guerra'l L\u00edbanu de 1982 que padez velees. \n3) Zahava Salomon como ella mesma, una israelina psic\u00f3loga y investigadora en campu de los traumes psicol\u00f3xicos. \n4) Harazi como elli mesmu, un veteranu israel\u00edn de la Guerra'l L\u00edbanu de 1982. Nel tiempu la guerra, dirix\u00f3 una brigada de tanques asitiaos fuera del campamentu de refuxaos de Chatila\nT\u00edtulu.\nLa pel\u00edcula garra'l nome d'una escena de la mesma na que Shmuel Frenkel, el comandante de la xunid\u00e1 d'infanter\u00eda, garra una ametralladora MAG y bailla disparando escontra francotiraores que los hab\u00eden arrodi\u00e1u nuna cai atarraquitada con cartelos de Bashir Gemayel.\nCr\u00edtica.\nLa pel\u00edcula recibi\u00f3 comentarios per bonos por parte de los cr\u00edticos de cine y el peri\u00f3dicu The Guardian calific\u00f3la como una pel\u00edcula estraordinaria, desgarraora y provocaora.\nProducci\u00f3n.\nLa pel\u00edcula tard\u00f3 cuatro a\u00f1os n'acabase. El film amesta la m\u00fasica cl\u00e1sica con m\u00fasica de los a\u00f1os 80 y gr\u00e1ficos realistes con escenes surrealistes am\u00e1s de contar con ilustraciones similares a les historietes. L'\u00fanicu cachu de pel\u00edcula que nun se fizo per aciu de l'animaci\u00f3n ye un peque\u00f1u segmentu cortu al final de la cinta qu'amuesa imaxenes reales y orixinales de la matanza de Sabra y Chatila."}
{"id": "33198", "revid": "43102", "url": "https://ast.wikipedia.org/wiki?curid=33198", "title": "Wado-ryu", "text": "El Wado-ryu (\u548c\u9053\u6d41, wad\u014d-ry\u016b) ye un estilu xapon\u00e9s de k\u00e1rate fund\u00e1u nel 1934 pol maestru Hironori Otsuka. El nome significa \"Escuela de la V\u00eda de la Paz\" o \"Escuela de la V\u00eda de l'Harmon\u00eda\". Al contrario que la mayor parte de los estilos de k\u00e1rate, que se desendolcaron n'Okinawa (non oficialmente xaponesa hasta l'\u00faltimu cuartu del sieglu XIX), el Wado-ryu ye'l primer estilu d'esti arte marcial que ye orixinariu del mesmu Xap\u00f3n.\nHistoria.\nEl fundador del Wado-ryu, Hironori Otsuka, naci\u00f3'l 1 de xunu de 1892 en Shimodate, prefeutura d'Ibaraki, Xap\u00f3n. En 1898 principi\u00f3 a prauticar \"koryu jujutsu\" con Chojiro Ebashi. De 1905 a 1921 estudi\u00f3 Shindo Yoshin-ryu Jujutsu con Tatsusaburo Nakayama. En 1922 conoci\u00f3 a Gichin Funakoshi y escomenz\u00f3 a entrenar con \u00e9l. En 1924 Otsuka yera y\u00e1 \u00fan de los primeros estudiantes a los que Funakoshi promovi\u00f3 a cintur\u00f3n negru de k\u00e1rate. Pa enantar el so conocimientu del k\u00e1rate, Otsuka tami\u00e9n estudi\u00f3 con otros maestros importantes como Kenwa Mabuni, de Shito-ryu, y Choki Motobu. En 1929 Otsuka organiz\u00f3'l primer club universitariu de k\u00e1rate na Universid\u00e1 de Tokyo. Foi Eiichi Eriguchi'l qu'invent\u00f3'l t\u00e9rminu \u201cWado-ryu\u201d en 1934.\nEn 1938 Otsuka rexistr\u00f3'l so estilu de k\u00e1rate na Dai Nippon Butoku Kai col nome de \"Shinshu Wadoryu Karate-Jujutsu\", pero al poco acurti\u00e1ronlu a \"Wado-ryu\". En 1938 la Dai Nippon Butoku Kai dio a Otsuka'l grau de \"Renshi-Go\", y en 1942 el de \"Kyoshi-Go\". Foi daquella cuando Tatsuo Suzuki, fundador de la WIKF, principi\u00f3 a entrenar Wado-ryu. En 1944 Otsuka foi nom\u00e1u Instructor Xefe de K\u00e1rate de Xap\u00f3n. En 1946 Otsuka dio a Tatsuo Suzuki'l 2u \"Dan\".\nHaza 1950, Jiro Otsuka (segundu f\u00edu del fundador), daquella un rapazu, escomenz\u00f3 a entrenar en Wado-ryu. En 1951 Hironori Otsuka dio a Suzuki'l 5u Dan, el grau m\u00e1s altu que se diera en Wado-ryu hasta ent\u00f3s. En 1952 la sede central (\"honbu\") del Wado-ryu allug\u00f3se nel dojo de la Universid\u00e1 Meiji en Tokiu. En 1954 cambi\u00f3se'l nome a \"Zen Nippon Karate Renmei\" (Federaci\u00f3n de K\u00e1rate de Tol Xap\u00f3n). En 1955 Otsuka espubliz\u00f3 \"Karatejutsu no Kenkyu,\" un llibru onde esplicaba'l so estilu de k\u00e1rate. En 1963 mand\u00f3 a Suzuki, a Toru Arakawa y a Hajimu Takashima, a esparder el Wado-ryu pel mundu.\nEn 1964 cre\u00f3se la Federaci\u00f3n de K\u00e1rate de Xap\u00f3n (JKF) como organizaci\u00f3n com\u00fan pa tolos estilos de k\u00e1rate. El Wado-ryu xunt\u00f3se a esta organizaci\u00f3n como \u00fan de los grupos principales. En 1965 Otsuka y Yoshiaki Ajari fixeron una pel\u00edcula en dos vol\u00famenes onde dexaron rexistr\u00e1u bona parte del heriedu del k\u00e1rate Wado-ryu. El primeru, \"Wad\u014d-ry\u016b Karate Volume 1,\" consta de: hestoria interna y recuerdos; demostraciones de los ocho exercicios \"Kihon No Tsuki\"; los primeros cinco \"Kihon-Kumite\", y los \"kata\" \"Pinan\" 1-5, \"K\u016bsank\u016b\", \"Jion\", \"Naihanchi\" y \"Seishan\". El segundu videu, \"Wad\u014d-ry\u016b Karate Volume 2,\" consta de: m\u00e1s historia; los \"kata\" \"Chint\u014d\", \"Niseshi\", \"R\u014dhai\", \"Wanshu\" y \"Jitte\", asina como \"Kihon-Kumite\" 6-10 y aplicaciones en combate. En 1966, l'emperador Hirohito nom\u00f3 a Otsuka Kun Goto Sokuo Kyokujujutsu (un t\u00edtulu de nobleza) pola so dedicaci\u00f3n a la introducci\u00f3n y ense\u00f1anza del k\u00e1rate. El 5 de xunu de 1967, la organizaci\u00f3n de Wado-ryu cambi\u00f3'l nome a \"Wadokai.\"\nEn 1972 el presidente de la Kokusai Budo Renmei, un miembru de la familia imperial xaponesa, dio a Otsuka'l t\u00edtulu de \"Meijin\". En 1975 Tatsuo Suzuki recibi\u00f3'l 8u Dan, el grau m\u00e1s altu dau hasta la fecha pola Federaci\u00f3n d'Organizaciones de Karate-do de Tol Xap\u00f3n, y foi nom\u00e1u \"Hanshi-Go\" pol t\u00edu del emperador, Higashikuni.\nEn 1980, a resultes d'un conflictu ente Otsuka y la organizaci\u00f3n Wadokai, el maestru dimiti\u00f3 de cabezaleru de la Wadokai. Eiichi Eriguchi socedi\u00f3lu nel cargu. El 1 d'abril de 1981, Otsuka fund\u00f3 la \"Wad\u014dry\u016b Karated\u014d Renmei.\" (\"Renmei\" significa \"grupu\" o \"federaci\u00f3n.\") Al cabu d'unos pocos meses dex\u00f3 tami\u00e9n la presidencia d'esta organizaci\u00f3n. Socedi\u00f3lu nesti cargu'l so f\u00edu, Jiro Otsuka. Hironori Otsuka morri\u00f3'l 29 de xineru de 1982, y en 1983 Jiro Otsuka socedi\u00f3lu como gran maestru del Wado-ryu, cambiando tami\u00e9n el nome a \"Hironori Otsuka II\" n'honor de la memoria de so padre. En 1989, Tatsuo Suzuki fund\u00f3 la tercera de les organizaciones principales de Wado-ryu, la \"Wad\u014d Kokusai\" (Federaci\u00f3n Internacional de Wad\u014d Karated\u014d, WIKF).\nEl Wado-ryu fuera de Xap\u00f3n.\nEl Wado-ryu ensam\u00f3 per munchos pa\u00edses del mundu, per aciu d'estudiantes xaponeses y non xaponeses d'Hironori Otsuka. Los espertos xaponeses de Wado-ryu Tatsuo Suzuki, Teruo Kono, Masafumi Shiomitsu, H. Takashima, Naoki Ishikawa, Yoshio Iwasaki y munchos otros espardieron l'arte per Europa. Yoshiaki Ajari, Masaru Shintani y Isaac Henry Jr. encarg\u00e1ronse d'Estaos Xun\u00edos y Canad\u00e1. Otros non xaponeses como C.A. Taman (d'Indonesia, fundador tami\u00e9n del Goshinbudo Jujutsu Indonesia), Joaquim Gon\u00e7alves (de Portugal) y munchos otros aidaron a esparder l'estilu pelos sos respeutivos pa\u00edses.\nCarauter\u00edstiques.\nDalgunos estudiosos atalanten que'l Wado-ryu pue considerase m\u00e1s un estilu de jujutsu que de k\u00e1rate. Pero nun hai qu'escaecer qu'Otsuka xunt\u00f3se al Shotokan y foi un tiempu'l so instructor xefe. Cuando Hironori Otsuka rexistr\u00f3 la so escuela na Dai Nippon Butoku Kai en 1938, l'estilu llam\u00f3se primero \"Shinshu Wad\u014d-ry\u016b Karate-J\u016bjutsu,\" un nome que reflexa'l so car\u00e1uter h\u00edbridu. Otsuka yera prauticante gradu\u00e1u de Shindo Yoshin-ryu y estudiante de Yoshin-ryu cuando de la que conoci\u00f3 al maestru okinawense de k\u00e1rate Gichin Funakoshi. Dempu\u00e9s d'estudiar con Funakoshi, y m\u00e1s tarde con maestros okinawenses como Kenwa Mabuni y Choki Motobu, Otsuka combin\u00f3'l Shindo Yoshin-ryu col k\u00e1rate d'Okinawa. El result\u00e1u d'estos esfuercios ye'l K\u00e1rate Wado-ryu.\nPa g\u00fceyos non espertos, el Wado-ryu pue abultar netu a otros estilos de k\u00e1rate como'l Shotokan. Ensin embargu la mayor parte de los principios fundamentales deriven del Shindo Yoshin-ryu, un estilu de Jujutsu centr\u00e1u nel \u201catemi waza\u201d (t\u00e9uniques de golpiar). Un bloqu\u00e9u en Wado igual ye mui asemey\u00e1u a un bloqu\u00e9u en Shotokan, pero entrambos exec\u00fatense dende perspeutives estremaes.\nUn principiu clave del Wado-ryu ye'l \"tai sabaki\" (davezu torn\u00e1u err\u00f3neamente a \u201cesquite\u201d). Esti t\u00e9rminu xapon\u00e9s pue traducise como \"xesti\u00f3n del cuerpu,\" y refierse a usar el cuerpu, tanto'l defensor como l'atacante, saf\u00e1ndolu de la llinia de peligru. La manera de llogralo ye \u201cmovese a lo llargo\u201d m\u00e1s que \u201cmovese a la escontra\u201d\u2014o harmon\u00eda m\u00e1s que fuercia f\u00edsica\u2014. La competici\u00f3n moderna de k\u00e1rate tiende a tresformar al Wado-ryu nun nuevu k\u00e1rate xen\u00e9ricu que respuende m\u00e1s a les demandes d'espectadores y competidores.\nEn Wado-ryu los xiros y movimientos f\u00e1ense m\u00e1s bien sobre la \u201cbola\u201d del pie que sobre'l calca\u00f1u, lo qu'afeuta a c\u00f3mo se faen cuasi toles t\u00e9uniques, posiciones y kates. Ye la meyor forma pa les aplicaciones de jujutsu que calti\u00e9n el Wado y ameyora'l \"tai sabaki\", que ye'l megollu del entrenamientu y l'aplicaci\u00f3n en Wado en comparanza coles postures baxes, ataques llargos, y t\u00e9uniques n'encadenamientu llinial t\u00edpiques del Shotokan desque dambos estilos se dixebraren.\nKata.\nLos \"kates\" son patrones de movimientu concretos y preparaos qu'atropen y ordenen t\u00e9uniques, conceutos y aplicaciones marciales. Los movimientos exautos d'un \"kata\" varien davezu d'una organizaci\u00f3n a otra, y hasta d'una escuela a otra nel sen d'una mesma organizaci\u00f3n. Les variaciones pueden dir dende esviaciones grandes al paecer del observador non espertu hasta caxigalines enforma sutiles. Nel so llibru de 1977 sobre Wado-ryu, Otsuka Sensei declar\u00f3 solamente nueve \"kates\" oficiales pal Wado-ryu: \"Pinan Shodan\", \"Pinan Nidan\", \"Pinan Sandan\", \"Pinan Yondan\", \"Pinan Godan\", \"Kusanku\", \"Naihanchi\", \"Chinto\" y \"Seishan\". Nesti testu Otsuka Sensei da mui bien d'informaci\u00f3n sobre c\u00f3mo s'executen estos \"kates\", lo que torg\u00f3 que tala execuci\u00f3n s'esviara muncho ente les organizaciones. De toes maneres Otsuka Sensei ense\u00f1\u00f3 otros \"kates\". Quiciabes por mor de que nun dio nel testu informaci\u00f3n espec\u00edfica sobre la execuci\u00f3n d'estos otros \"kates\", hai muncha m\u00e1s variaci\u00f3n nellos ente organizaciones y escueles.\nLos \"kates\" venceyaos al Wado-ryu son:\nArriendes d'estos \"kata\" en solitario llistaos enriba, munches escueles de Wado-ryu inda prautiquen \"kates\" en pareya, lo que reflexa'l so heriedu de jujutsu. Estos \"kates\" en pareya f\u00e1ense ente dos persones (una como atacante y otra como defensor) pa demostrar una riestra de t\u00e9uniques de defensa personal. Los \"kates\" en pareya del Wado-ryu varien davezu d'una organizaci\u00f3n a otra, per aciu de qu'Otsuka nun los estandariz\u00f3. Los \"kates\" en pareya son:\nArriendes d'estos \"kata\" en pareya, hai tami\u00e9n \"Gyakunage Kata\" (\"kata\" de proyeici\u00f3n), \"Joshi Goshinjutsu\" (\"kata\" de defensa personal femenina), y delles otres, masque nun s'ense\u00f1en davezu."}
{"id": "33199", "revid": "10224", "url": "https://ast.wikipedia.org/wiki?curid=33199", "title": "Wado Ryu", "text": ""}
{"id": "33201", "revid": "43102", "url": "https://ast.wikipedia.org/wiki?curid=33201", "title": "Riccardo Muti", "text": "Riccardo Muti ye un direutor d'orquesta italianu, conoc\u00edu por haber s\u00edo'l direutor musical del teatru d'\u00f3pera La Scala de Mil\u00e1n, dende 1986 hasta 2005. Al pie de Claudio Abbado, dambos son vistos como los m\u00e1ximos direutores d'orquesta de la so xeneraci\u00f3n y pol so estilu y temperamentu vistu como'l continuador d'Arturo Toscanini. Unu de los grandes maestros del repertoriu ll\u00edricu italianu hai incursionado con gran \u00e9situ en Mozart y el repertoriu franc\u00e9s y alem\u00e1n, especialmente Brahms y Schumann. Angua\u00f1o ye'l direutor titular de la Orquesta Sinf\u00f3nica de Chicago. El 4 de mayu de 2011 foi gallardoni\u00e1u col Premiu Pr\u00edncipe d'Asturies de les Artes\nBiograf\u00eda.\nF\u00edu d'un m\u00e9dicu aficion\u00e1u a la m\u00fasica y una madre cantante ll\u00edrica, estudi\u00f3 nel Conservatoriu de N\u00e1poles. Disc\u00edpulu de Antonino Votto y depu\u00e9s de Nino Rota, en 1967, Muti convertir nel primer italianu en ganar el prestixosu Premiu Guido Cantelli de mozos direutores.\nTrabay\u00f3 como direutor principal de delles de les orquestes y festivales m\u00e1s reconoc\u00edos del mundu. Dirixe'l Maggio Musicale Fiorentino de 1968 a 1980; la londinense Orquesta Philharmonia, a partir de 1972 (asocediendo a Otto Klemperer); por suxerencia de Eugene Ormandy asoceder na Orquesta de Filadelfia, de 1980 a 1992 (cola que realiza delles xires internacionales); y la Orquesta del Teatru La Scala, dende 1987.\nTami\u00e9n ye convid\u00e1u regularmente pola Filarm\u00f3nica de Berl\u00edn y la Filarm\u00f3nica de Viena, y el Festival de Salzburgu dende 1971, onde se-y reconoz el so llabor coles \u00f3peres de Mozart.\nTrabay\u00f3 regularmente con teatros d'\u00f3pera de Filadelfia, M\u00fanich, Viena y el Covent Garden de Londres, am\u00e1s del Festival de Ravena onde en 1969 conoci\u00f3 a la so fundadora con quien se cas\u00f3, Cristina Mazzavillani con quien tuvo tres f\u00edos, 2 varones y una muyer: Francesco, Chiara y Domenico.\nEn La Scala, Muti destacar por esplorar trabayos pocu conoc\u00edos del repertoriu neo-cl\u00e1sicu, como Lodo\u00efska de Luigi Cherubini y La Vestale de Gaspare Spontini seg\u00fan Ifigenia en T\u00e1uride de Gluck y l'\u00f3pera d'Antonio Salieri Europa Riconoscuta cola que reabri\u00f3 la restaurada La Scala nel a\u00f1u 2004.\nMuti destac\u00f3se pola so fan\u00e1tica adherencia a versiones que respeten les intenciones del compositor tal como t\u00e1n escrites na partitura, destacar les sos versiones d'\u00f3peres de Giuseppe Verdi como La Traviata (con Renata Scotto y Alfredo Kraus), Nabucco, Macbeth, Otello, Rigoletto, I vespri siciliani, Falstaff, Un ballo in maschera y otres ensin escaecer les sos versiones del Requiem con Luciano Pavarotti y la grabaci\u00f3n d'A\u00edda con Montserrat Caball\u00e9 y Pl\u00e1cido Domingo.\nNel a\u00f1u 2000 foi-y conced\u00edu'l Premiu de la Fundaci\u00f3n Wolf de les Artes de Xerusal\u00e9n.\nEl 16 de marzu de 2005 la orquesta y l'equipu de La Scala votaron mayoritariamente pa esixir l'arrenunciu del direutor. L'orixe de la disputa ta nel arrenunciu del xerente xeneral del teatru, Carlo Fontana, por problemes con Muti.\nFamosu direutor mozartiano, encarg\u00f3se-y dirixir la \u00f3pera La Flauta M\u00e1xica nel Festival de Salzburgu, conmemorando'l 250\u00ba aniversariu de Mozart nel a\u00f1u 2006. Esta vers\u00ed\u00f3n aport\u00f3 a considerada ente les meyores versiones de la hestoria de La flauta m\u00e1xica.\nNel 2010 debut\u00f3 tard\u00edamente nel Metropolitan Opera de Nueva York con Attila de Verdi y faise cargu de la Orquesta Sinf\u00f3nica de Chicago pero tien de retirase por enfermed\u00e1 dempu\u00e9s del conciertu inaugural.\nMuti ye miembru honorariu de la Royal Academy of Music y foi condecor\u00e1u cola Orde al M\u00e9ritu de la Rep\u00fablica Italiana en 1990, cola Lex\u00f3n d'Honor franc\u00e9s el 4 de xunu de 201011 y col Premiu Pr\u00edncipe d'Asturies de les Artes en 2011."}
{"id": "33203", "revid": "28171", "url": "https://ast.wikipedia.org/wiki?curid=33203", "title": "Movimientu Amal", "text": "El Movimientu Amal ye una organizaci\u00f3n pol\u00edtica islamista chi\u00ed de calter moder\u00e1u d'El L\u00edbanu. Foi una de les organizaciones chi\u00edes m\u00e1s importantes nel tiempu la guerra civil libanesa. Naquella d\u00f3mina medr\u00f3 enforma gracies a la so popularid\u00e1 ente los 300.000 refuxaos internos chi\u00edes d'El L\u00edbanu meridional depu\u00e9s de los bombardeos d'Israel nos entamos de la d\u00e9cada de los 80, asina como al sofitu del r\u00e9xime isl\u00e1micu d'Ir\u00e1n cola que calten\u00eda per bones rellaciones.\nEl principal enfotu d'Amal yera la defensa de los porg\u00fceyos de la poblaci\u00f3n civil chii d'El L\u00edbanu, que s'axuntaba principalmente en sur del pa\u00eds y aporfiaba por una favoratible y meyor distribuci\u00f3n de la poblaci\u00f3n chiita en sur de la naci\u00f3n mediterr\u00e1nea. Nos momentos nos que m\u00e1s brill\u00f3, la milicia algam\u00f3 los 14.000 soldaos. Amal lluch\u00f3 escomanadamente escontra los campos de refuxaos palestinos nel tiempu la Guerra Civil Libanesa, depu\u00e9s d'ello enfrent\u00f3se cola organizaci\u00f3n chiita Hezbol\u00e1 que provoc\u00f3 la intervenci\u00f3n del pa\u00eds vec\u00edn, de Siria.\nHistoria.\nEn 1974, l'im\u00e1n Musa al-Sadr creo'l \"Movimientu de los desposeidos\" que ten\u00eda como oxetivu la dixebra de los chiites n'El L\u00edbanu. En 1975, al medrar la tensi\u00f3n ente les estremaes posiciones ideol\u00f3xiques y relixoses, esti movimientu organiz\u00e1u crea la so milicia armada.\nMusa al-Sadr refug\u00f3 l'usu la fuercia pa resolver los problemes nel pa\u00eds; la milicia, seg\u00fan elli, namai que debiera lluchar nes xeres espec\u00edfiques de lex\u00edtima defensa, pero la so desapaici\u00f3n misteriosa nuna visita oficial a Libia en 1978 camud\u00f3 les coses.\nHusayn Husayni, presidente'l Parllamentu Liban\u00e9s garr\u00f3 la direici\u00f3n del movimientu durante un tiemp\u00edn bien curtiu, enantes de dexailu a Nabih Berri qu'angua\u00f1o ye ent\u00e1'l cabezaleru del Movimientu Amal. En 2011, esta milicia tien un grupu parllamentariu bien curiosu en Parllamentu Liban\u00e9s tando Berri de presidente del Parllamentu a\u00ednda."}
{"id": "33205", "revid": "2331", "url": "https://ast.wikipedia.org/wiki?curid=33205", "title": "Franjo Tudjman", "text": ""}
{"id": "33207", "revid": "35", "url": "https://ast.wikipedia.org/wiki?curid=33207", "title": "Campo de los Patos", "text": "Campo de los Patos. Revista asturiana de cultura ye una una revista escrita en llingua asturiana, qu'entam\u00f3 la so andadura n'Uvi\u00e9u nel a\u00f1u 2011, baxo la direci\u00f3n d'Ant\u00f3n Garc\u00eda, con un n\u00famberu doble dedic\u00e1u a la cultura xerm\u00e1nica, acutando tami\u00e9n un llugar pa la lliteratura asturiana, les traducciones y les rese\u00f1es de llibros, estes \u00faltimes baxo l'ep\u00edgrafe Goleta de los Patos.\nNa mesma solapa del primer n\u00famberu an\u00fanciase la pr\u00f3xima aparici\u00f3n d'un exemplar dedic\u00e1u a la poes\u00eda norteamericana (que finalmente vio la lluz en dos n\u00famberos, 3 y 4 de la revista), y otru\nposterior a la cultura asturiana moza.\nEnte los collaboradores del primer exemplar figuren Xabiero Cayarga, Xandru Fern\u00e1ndez, Ram\u00f3n Prada, Xos\u00e9 Gago, \u00c1nxel Nava, Xuan Xos\u00e9 S\u00e1nchez Vicente, H\u00e9ctor Fern\u00e1ndez ...\nRellaci\u00f3n de n\u00famberos asoleyaos:"}
{"id": "33209", "revid": "28171", "url": "https://ast.wikipedia.org/wiki?curid=33209", "title": "Lliga de los Comunistes", "text": "La Lliga de los Comunistes foi la primera organizaci\u00f3n internacional na que les idees pueden ser consideraes como marxistes. \nLa Lliga foi creada primeramente como Lliga de los Xustos polos obreros alemanes en Par\u00eds en 1836. La Lliga camud\u00f3 de nome en 1847 convirti\u00e9ndose na Lliga de los Comunistes. \nYeren, nun entamu, un grupu pr\u00f3ximu al socialismu ut\u00f3picu, y a les idees de Gracchus Babeuf y de Wilhelm Weitling. Convi\u00e9rtese nuna organizaci\u00f3n internacional (esencialmente europea), la Lliga ye aconceyada en 1847 por Karl Marx y Friedrich Engels.\nEnte los sos miembros figuraben : Johann Eccarius, Friedrich Engels, Ferdinand Freiligrath, Wilhelm Liebknecht, Karl Marx, Joseph Maximilian Moll, Karl Schapper, Wilhelm Wolff... \nEn febreru de 1848, la Lliga fai asoleyar un Manifiestu: el \"Manifiestu Comunista\". El testu ta bas\u00e1u sobre discusiones coleutives y la redaci\u00f3n definitiva ye de Marx.\nLa Revoluci\u00f3n de Marzu permite a lose militants de la Lliga tornar del exiliu, y participa na revoluci\u00f3n n'Alema\u00f1a, pero la derrota d'esti movimientu conlleva detenciones, procesos xudiciales y de nuevo exiliaos. \nLa Lliga de los Comunistes disu\u00e9lvese en 1852 a propuesta de Marx. Una d\u00e9cada m\u00e1s sero un buen n\u00famberu d'ex-militantes x\u00fanense a l'Asociaci\u00f3n Internacional de Trabayadores demientre la so creaci\u00f3n en 1864. "}
{"id": "33213", "revid": "470", "url": "https://ast.wikipedia.org/wiki?curid=33213", "title": "Bilortu (cigarru)", "text": "Bilortu o Porru ye un t\u00e9rminu popular que n'Asturies se -y da a un pitu de cannabis o \u1e25ach\u00eds. Suel recibir nomes pervariaos seg\u00fan les rexones. \nDientro de los oxetos pa fumar, at\u00f3pense tami\u00e9n delles pipes met\u00e1liques de dise\u00f1os variaos que suelen tener la propied\u00e1 de tener un cazu a rosca con una tapa afuracada per u entra'l fueu. \nUn bilortu pue variar abondo en tama\u00f1u, de normal conti\u00e9n ente 250-750 mg de cannabis.\nTipos.\nNel casu la marixuana, esta pue tar sola o mec\u00eda con tabacu. Nel casu'l \u1e25ach\u00eds, deb\u00edo a que ye resina concentr\u00e1o de cannabis, siempres ye necesario amestalo con tabacu, anque tami\u00e9n pue mecese con marixuana, denom\u00e1ndose asina \"ensalada\", \"mariachi\" o \"blancu y negru\". Dambos se l\u00eden con papel de fumar, o otros tipos llixeros de papel, como papel d'arroz, celulosa o otros derivaos vexetales. (Magar qu'en dellos casos, dependiendo de la disponibilid\u00e1 y perspeutiva de consumu, hai xente qu'emplega papeles non ama\u00f1osos pal consumu de cannabis, como papel de peri\u00f3dicu, billetes de tresporte, fueyes de biblia, etc) anque tami\u00e9n hai papeles nomaos \"blunts\" qu'intenten imitar a los puros, pero con gran varied\u00e1 de sabores y efeutos. \nTami\u00e9n d\u00e1se'l casu de porros de tabacu mec\u00edos con otres drogues que nun seyan el cannabis, como coca\u00edna puro o PBC (pasta base); a los caberos n\u00f3maselos como \"nevaos\".\nLos pitos de marixuana nomaos \"biturbu\" o \"escopeta\" son bilortos normales, cola diferencia de que tienen dos filtros y dos papeles (col doble de dosis). D'ehi salen los triturbos, cuatriturbos, etc"}
{"id": "33214", "revid": "43102", "url": "https://ast.wikipedia.org/wiki?curid=33214", "title": "Lliga de los Xustos", "text": "La Lligua de los Xustos (\"Bund der Gerechten\") foi un grupu socialista cre\u00e1u en 1836 en Par\u00eds por socialistes alemanes nel exiliu. Foi creada a iniciativa de Wilhelm Weitling, un xastre inmigr\u00e1u a Francia en 1834 y que formaba parte ent\u00f3s de la Lliga de los Exiliaos. En 1839, el so conceyu central foi instal\u00e1u en Londres y ye necesario esperar a 1847 pa que seya rebautizada como Lliga de los Comunistes baxo la influencia de los sos dos miembros m\u00e1s emblem\u00e1ticos Karl Marx y Friedrich Engels.\nHistoria.\nNel aniciu, la Lliga de los Xustos ten\u00eda como oxetivu lliberar Alema\u00f1a de la opresi\u00f3n y pa poner final a les divisiones de la humanid\u00e1. des justes s'\u00e9tait donn\u00e9 pour but de lib\u00e9rer l'Allemagne de l'oppression et de mettre un terme aux divisions de l'humanit\u00e9. Ye direutamente resultante d'una est socied\u00e1 secreta cola xerarqu\u00eda bien estricta dirixida por Jacob Venedey, la Lliga de los Exiliaos. Compuesta esencialmente por intelectuales pertenecientes a la peque\u00f1a burgues\u00eda, prohib\u00eda a los sos miembros d'aniciu modestu, artesanos y obreros, dellos derechos nes grandes decisiones. Fueron estos \u00faltimos los que, descontentos col so estatus, fundaron una nueva organizaci\u00f3n llamada la Lliga de los Xustos ente 1836 y 1838.\nEn 1834 dellos emigrantes pol\u00edticos alemanes y\u00e1 fundaren en Par\u00eds la \"Lliga secreta republicana democr\u00e1tica de los proscritos\", que desapareci\u00f3 poco depu\u00e9s de 1840. Pero dende 1836, la fraci\u00f3n m\u00e1s radical, formada esencialmente por obrero, salieron pa fundar una socied\u00e1 secreta, la Lliga de los Xustos. Influyida pol babouvismu, reclamen la igualda y la comunid\u00e1 de bienes. Los sos miembros son mayoritariamente tallistes y ebanistes, dos oficios nos que los alemanes son numberosos en Par\u00eds. \nL'obreru tallista suizu Wilhelm Weitling (1808-1871) ye'l principal te\u00f3ricu de la Lliga de los Xustos (Bund des Gerechten). El so llibru \"L'Humanit\u00e9 telle qu'elle est et telle qu'elle devrait \u00eatre\", public\u00e1u en 1838 en Par\u00eds, insp\u00edrase fuertemente nes \"Paroles d'un croyant\" de Lamennais, que prop\u00f3n un sistema comunista, d'inspiraci\u00f3n relixosa, fund\u00e1u sobre la comunid\u00e1 de bienes, la organizaci\u00f3n de la poblaci\u00f3n en families y grupos de families, y conseyos elix\u00edos pa dirixir la producci\u00f3n agr\u00edcola y industrial. La so influencia ye grande nos primeros c\u00edrculos comunistes, y\u00e1 que los sos viaxes perm\u00edten-y tener contactos en Suiza, n'Alema\u00f1a y Francia.. La Lliga de los Xustos convi\u00e9rtese, de fechu, na ca\u00f1a alemana de la \"Soci\u00e9t\u00e9 des saisons\" d'Auguste Blanqui y d'Armand Barb\u00e8s. El 12 de mayu de 1839, cuando intenta provocar una insureci\u00f3n en Par\u00eds, los obreros alemanes de la Lliga de los Xustos participen nella, lo que llevar\u00e1 a dellos de los sos miembros a prisi\u00f3n, y m\u00e1s sero al exiliu. El mesmu Weitling ye oblig\u00e1u a dexar Francia y marchar a Suiza en 1841. Ell\u00ed asoleya un peri\u00f3dicu en llingua alemana, \"Der H\u00fclferuf der deutschen Jugend\" (El glay\u00edu d'angustia de la moced\u00e1 alemana), fundamentalmente distriub\u00edu en Francia. \nLes teor\u00f1ies de Weitling preconizaben una revoluci\u00f3n non solamente pol\u00edtica sin\u00f3n igualmente social pal final del reinu de la propied\u00e1. Solo un cambiu social radical podr\u00eda, seg\u00fan \u00e9l, garantizar la liberaci\u00f3n del proletari\u00e1u, ell\u00ed onde una revoluci\u00f3n \u00fanicamente pol\u00edtica desembocar\u00eda nuna simple remodelaci\u00f3n de la Constituci\u00f3n. Les sos tesis desvi\u00e1bense de les idees enunciaes polos socialistes utopicos franceses. Weitling ne v\u00eda por exemplu nes cooperatives una soluci\u00f3n posible a la llucha de clases pero pon\u00eda m\u00e1s bien el postul\u00e1u d'una incompatibilid\u00e1 d'intereses ente les mases trabayadores (el proletari\u00e1u) y la burgues\u00eda. Weitling ve\u00eda na Lliga de los Xustos un mediu de concevir una pol\u00edtica que pudiera permitir al proletari\u00e1u defender los sos propios intereses. \nLa Lliga de los Xustos conoci\u00f3 un \u00e9xitu mengu\u00e1u y nun algam\u00f3 realmente a captar l'atenci\u00f3n de les autoridaes pol\u00edtiques. Ye necesario esperar a 1839 pa que la Lliga se comprometa al llau d'Auguste Blanqui y de la \"Soci\u00e9t\u00e9 des saisons\" na rebeli\u00f3n escontra la Monarqu\u00eda de xunetu. Depu\u00e9s del fracasu de la rebeli\u00f3n, instala'l so mit\u00e9 central en Londres el mesmu a\u00f1u. Foi darr\u00e9u rebautizada Lliga de los Comunistes baxo la influencia de Carlos Marx y Friedrich Engels."}
{"id": "33216", "revid": "43102", "url": "https://ast.wikipedia.org/wiki?curid=33216", "title": "Cr\u00f3nicas de la Marca del Este", "text": "Cr\u00f3nicas de la Marca del Este (Holocubierta Ediciones, 2011) ye una antolox\u00eda de rellatos de lliteratura fant\u00e1stica inspiraos nel universo del esitosu xuegu de rol \"Aventuras en la Marca del Este\".\nTr\u00e1tase d'una antolox\u00eda atropada y dirix\u00eda pol escritor de narrativa fant\u00e1stica Rub\u00e9n Serrano, qu'axunt\u00f3 tanto a escritores profesionales como a aficionaos a los xuegos de rol pa encadarmar esti proyeutu.\nNella participaron autores tan destacaos como l'asturianu Vicente Garc\u00eda Oliva, miembru de l'Academia de la Llingua Asturiana y autor de conoc\u00edes noveles como \"El barco de los locos\" o \"Relato de las aventuras de In\u00e9s Salda\u00f1a\"; Magnus Dagon (alcu\u00f1u de Miguel \u00c1ngel L\u00f3pez Mu\u00f1oz), ganador, ente m\u00e1s otros, del premiu UPC, el m\u00e1s importante gallard\u00f3n de ciencia ficci\u00f3n n\u2019Espa\u00f1a. Ferm\u00edn Moreno Gonz\u00e1lez, miembru de l'Asociaci\u00f3n Espa\u00f1ola de Escritores de Terror \"Nocte\"; la colombiana Mar\u00eda Victoria Albornoz, profesora de Lliteratura Latinoamericana en Saint Louis University: o l'autora de novela rom\u00e1ntica Megan Maxwell (n\u00famberu un en ventes na Fnac en 2010 cola so obra \"Deseo concedido\").\nEl llibru tien m\u00e1s de 300 p\u00e1xines y cada rellatu va encabez\u00e1u por una ilustraci\u00f3n orixinal del dibuxante Iv\u00e1n Gil. La portada ye del dibujante V\u00edctor Bravo."}
{"id": "33218", "revid": "43102", "url": "https://ast.wikipedia.org/wiki?curid=33218", "title": "Padrenuesu", "text": "El padrenuesu o panuesu (del llat\u00edn \"Pater Noster\") ye'l nome d'una oraci\u00f3n cristiana que, acordies colo que cuenten los evanxelios de Mat\u00e9u () y Lluques () diera a conocer Xes\u00fas de Nazar\u00e9 a los sos disc\u00edpulos. Les diferencies qu'apaecen angua\u00f1o nes versiones d'esta oraci\u00f3n nes diferentes confesiones cristianes der\u00edvense de les distintes interpretaciones de la descripci\u00f3n de les circunstancies na que la oraci\u00f3n foi dicha por Xes\u00fas y del distintu estilu lliterariu de los dos evanxelistes citaos.\nEl \"Padre nuesu\" ye, pa les confesiones mayoritaries del cristianismu, la oraci\u00f3n m\u00e1s principal de toes. La Ilesia Cat\u00f3lica consid\u00e9ralu un resume de la doctrina cristiana; los protestantes t\u00f3menlu como'l modelu d'oraci\u00f3n cristiana; y, pa los ortodoxos, ye la oraci\u00f3n m\u00e1s perfecha de toes."}
{"id": "33219", "revid": "735", "url": "https://ast.wikipedia.org/wiki?curid=33219", "title": "Avemar\u00eda", "text": "L'avemar\u00eda ye una oraci\u00f3n cat\u00f3lica tradicional dedicada a Mar\u00eda, la ma de Xes\u00fas. El rezu tien el so fundamentu b\u00edblicu nel evanxeliu de Lluques, y ya la oraci\u00f3n principal del Rosariu.\nEsti rezu tien dos partes. Na primera recu\u00e9yense dos cites b\u00edbliques: l'Anunciaci\u00f3n del nacimientu de Xes\u00fas que l'Arc\u00e1nxel Gabriel-y fizo a Mar\u00eda (Ll 1,28) y el saludu que l'Esp\u00edritu Santu-y inspira a Isabel, prima de Mar\u00eda, cuando \u00e9sta foi a visitala (Ll 1,42). La segunda parte ye un rezu tradicional de la pied\u00e1 cat\u00f3lica, pol que'l que reza pide la mediaci\u00f3n de Mar\u00eda como Ma de Dios que ye."}
{"id": "33224", "revid": "116", "url": "https://ast.wikipedia.org/wiki?curid=33224", "title": "Nanbudo", "text": "El Nanbudo ye un arte marcial cre\u00e1u en 1978 pol maestru Yoshinao Nanbu, fundador endenantes de la escuela de k\u00e1rate Sankukai. Ye un arte marcial defensivu bas\u00e1u nel esquite. Consta de tres partes o m\u00e9todos: \nBudoho Nanbudo: t\u00e9uniques b\u00e1siques.\nChokuzen : T\u00e9uniques b\u00e1siques realizaes sobre un pasu.\nKaiten : T\u00e9uniques circulares realizaes sobre un pasu.\nSanbon Renzoku Waza : Series de movimientos realizaos en tres pasos.\nRandori No Kata : Los randoris son formes codificaes de combate. F\u00e1ense siete ataques pa siete defenses, que se basen dafechu nos esquites.\nJu-randori : Los Ju-Randori son combates u los ataques t\u00e1n codificaos como nos randoris, pero les defenses son llibres. Ye una forma m\u00e1s fluyida, direuta y realista de trabayar los randoris anteriores.\nKates.\nCada kata ye un refileru de movimientos codificaos simulando un combate contra dellos adversarios. Neto que los randoris, cada kata tien la so especializaci\u00f3n. \nShihotai (Kates de base) : Son series de movimientos realizaos nes cuatro direiciones (oeste, este, sur, norte). Son siete:\nKi Nanbu Taiso : una serie de diez movimientos basaos na naturaleza (animales y elementos):\nBunkai.\nLos \"Bunkai\" son aplicaciones, contra \u00fan o m\u00e1s adversarios, de les t\u00e9uniques de combate trabayaes \u201cal aire\u201d. Cada kata y cada \"shihotai\" tien el so \"bunkai\".\nEl \"Nanbutaiso-Bunkai\" :\nKobudo.\nT\u00e9unica de manexu d'armes tradicionales (\"Bo\", \"Tonfa\", \"Nunchaku\", \"Sai\").\nCombinaciones : Les combinaciones son intercambios d'ataques y de paraes ente dos compa\u00f1eros. Estos intercambios t\u00e1n codificaos y f\u00e1ense en visu a exercitar l'adautaci\u00f3n, la precisi\u00f3n y los reflexos.\nLos \"randoris\" con armes t\u00e1n calcaos de los \"randoris\" a mano vac\u00eda.\nLa competici\u00f3n.\nEsisten cuatro tipos de competici\u00f3n; Kata, Ju-Randori, Ju Niningake, Ju Ippon Shobu.\nKata.\nLa competici\u00f3n de kata pue realizase de dos maneres: un competidor solu sobre\u2019l tatami, xulg\u00e1u por 5 xueces; o dos competidores sobre\u2019l tatami, xulgaos por 3 xueces que deciden cu\u00e1l de los dos fixo\u2019l meyor kata.\nJu-Randori.\nLa competici\u00f3n de Ju-Randori pue facese individualmente o por equipos. Nam\u00e1i se punt\u00faa la t\u00e9unica del defensor.\nJu-Ippon-Shobu.\nYe una forma inda m\u00e1s llibre de combate, u l'atacante pue marcar puntos baxo ciertes condiciones. El ju ippon shobu praut\u00edcase sobre una superficie llendada y r\u00edquese l'usu de proteiciones.\nJu-Niningake.\nEl Ju-Niningake ye un combate d'\u00fan contra dos. El combate div\u00eddese en 4 partes : Tsuki, Maegeri, Mawashigeri, Tsuki.\nT\u00e9uniques terap\u00e9utiques (Kidoho Nanbukido).\nEstes t\u00e9uniques presten p'ameyorar l'est\u00e1u xeneral de sal\u00fa de los prauticantes. Cada exerciciu tien la so especializaci\u00f3n (respiraci\u00f3n, meditaci\u00f3n, flexibilid\u00e1, etc.)\nNanbu Ki Undo.\nExercicios b\u00e1sicos pa sentir la enerx\u00eda que percuerre\u2019l cuerpu.\nNanbu Shizen No Ki-Undo.\nExercicios de trabayu de la enerx\u00eda (interno y esterno)\nNanbu Keiraku Taiso.\nLos Nanbu Keiraku Taiso, llamaos enantes Genki, son kates terap\u00e9uticos. Cada Keiraku Taiso act\u00faa d'una manera espec\u00edfica sobre diferentes meridianos.\nNanbu Tenchi undo.\nLos shageno kata son exercicios respiratorios. Cada exerciciu tien una especialid\u00e1."}
{"id": "33225", "revid": "116", "url": "https://ast.wikipedia.org/wiki?curid=33225", "title": "Yoseikan Budo", "text": "El Yoseikan Budo (\u990a\u6b63\u9928\u6b66\u9053, Y\u014dseikan bud\u014d) ye un arte marcial desendolc\u00e1u a finales de los a\u00f1os 1960 y fund\u00e1u oficialmente en 1975 por Hiroo Mochizuki, nac\u00edu en 1936 en Shizuoka (Xap\u00f3n), y f\u00edu de Minoru Mochizuki (1907-2003) del que recibi\u00f3 les ense\u00f1ances fundamentales, incluyendo disciplines como Aikido, Jujutsu, Iaido, [Yudu]], Kendo y K\u00e1rate (Shotokan y Wado-ryu). El Yoseikan Budo ye un m\u00e9todu orixinal qu'amuesa la l\u00f3xica com\u00fan ente les diferentes t\u00e9uniques de combate a mano vac\u00eda o con armes: un filu conductor llam\u00e1u \u201cmovimientu ondulatoriu\u201d. La potencia de tol cuerpu solic\u00edtase pa tresmitise a un miembru o estremid\u00e1, per aciu d'un movimientu d'onda. Esto permite multiplicar la potencia y la eficacia de cada movimientu.\nEl repertoriu t\u00e9unicu y pedag\u00f3xicu t\u00e1n n\u2019evoluci\u00f3n y ameyoramientu constantes, polo que les posibilidaes son cuasi infinites. Nun hai m\u00e1s llende que la creativid\u00e1 del ense\u00f1ante y el respetu total a la sal\u00fa de los prauticantes.\nLes prauticantes lleven una vistimienta que consta d'una chaqueta cruzada n\u2019azul marino y un pantal\u00f3n blancu con franxa azul. Tolos prauticantes, del primerizu al creador de la disciplina, lleven el mesmu cintur\u00f3n blancu y azul, representando l'auni\u00f3n del Ying y del Yang y simbolizando'l principiu de la onda.\nL\u2019estudiu t\u00e9unicu.\nEl repertoriu del Yoseikan Budo incl\u00fai t\u00e9uniques de percusi\u00f3n (pies, rodiyes, manes, coldos, cabeza\u2026), llaves (retorciones y hiper-estensiones articulares), proyeiciones, inmovilizaciones, estrangulamientos y armes (tradicionales o recubiertes d'espuma). La correspondencia ente les diferentes t\u00e9uniques demu\u00e9strase y exec\u00fatase principalmente a travi\u00e9s del kata \u201cYoseikan Happo\u201d, base fundamental del m\u00e9todu.\nLa ense\u00f1anza.\nTien por oxetivu perfeicionar el deprendimientu t\u00e9unicu, deportivu y \u00e9ticu, bas\u00e1ndose nes necesidaes y capacidaes de ca\u00fan. Poro, la pedagox\u00eda ad\u00e1utase a la ed\u00e1 y a les aptit\u00faes f\u00edsiques de los prauticantes. Organ\u00edzase d'una forma l\u00f3xica, respetando les llendes biomec\u00e1niques y fisiol\u00f3xiques inherentes a toa pr\u00e1utica deportiva.\nEl Yoseikan Budo ye un arte marcial en sent\u00edu plenu, darr\u00e9u que nun ye una s\u00edntesis ente diferentes artes marciales. Ye un m\u00e9todu desendolc\u00e1u seg\u00fan el principiu de dexar que cada individuu desarrolle una forma de trabayu adautable a tolos tipos de golpes, percusiones o controles, al env\u00eds de facer evolucionar el combate dende la distancia m\u00e1s llarga (armes) a la m\u00e1s curtia (propia de les llaves, proyeiciones y trabayu en suelu).\nLa competici\u00f3n.\nNun ta considerada como un fin en sigo mesma, sin\u00f3n como una estaya pa la construcci\u00f3n del individuu. Hiroo Mochizuki considera l'aspeutu deportivu importante pal desarrollu del prauticante, polo qu'afala a les persones a prauticar tanto la parte marcial como la deportiva. Magar que s\u2019atroque una importante rede internacional de competici\u00f3n pa los deportistes d'altu nivel, los alumnos de tolos niveles tienen la oportunid\u00e1 de prauticar formes suaves de combate de tipu collaborador nes propies clases. Celebr\u00e1ronse copes del mundu en 1999 y 2005 en Francia, y en 2007 en B\u00e9lxica.\nLa competici\u00f3n est\u00e1ndar incl\u00fai tres clases de combate:\nLes regles pa esta forma de combate incl\u00fain nam\u00e1i unes poques torgues (b\u00e1sicamente pataes a les rodiyes, agarre o torci\u00f3n de la cabeza, y llaves articulares), pero praut\u00edcase con equipu proteutor completu pan nun se mancar. \u00dasense cuasi toles t\u00e9uniques.\nAm\u00e1s hai delles competiciones especializaes:\nEl Kyoe Randori incl\u00fai toles t\u00e9uniques (atemi/aiki/jujutsu) ensin equipu proteutor, pero los lluchadores tienen que tener un control perfeutu sobre toles t\u00e9uniques.\nLa organizaci\u00f3n internacional.\nNel 2000, el maestru Hiroo Mochizuki recibi\u00f3 oficialmente de les manes de so padre, el maestru Minoru Mochizuki, el t\u00edtulu de \"Soke de la escuela Yoseikan\" (la direici\u00f3n de tolos dojos de Yoseikan del mundu). La disciplina praut\u00edcase en m\u00e1s de 40 pa\u00edses de los 5 continentes. Toles escueles y federaciones ax\u00fantense baxo la direici\u00f3n de la Federaci\u00f3n Mundial Yoseikan.\nPese a que\u2019l Yoseikan Budo seya una marca rexistrada, hai qu'alvertir que los t\u00e9rminos \"Yoseikan Aikido\", \"Aikido Mochizuki\" o \"Yoseikan Karate\" util\u00edcense dacuando pa calificar los m\u00e9todos provinientes de la ense\u00f1anza de los maestros Minoru y Hiroo Mochizuki espec\u00edficamente n\u2019aikido o en k\u00e1rate."}
{"id": "33235", "revid": "116", "url": "https://ast.wikipedia.org/wiki?curid=33235", "title": "Minoru Mochizuki", "text": "&lt;noinclude&gt;\nMinoru Mochizuki (naci\u00f3\u2019l 7 d'abril de 1907 y morri\u00f3\u2019l 30 de mayu de 2003) foi un renom\u00e1u artista marcial xapon\u00e9s reconoc\u00edu mundialmente como \u00fan de los m\u00e1s importantes budoques del sieglu XX. Prautic\u00f3 colos meyores maestros de Xap\u00f3n, como Morihei Ueshiba (creador del aikido), Gichin Funakoshi (creador del karate-do modernu, y del estilu shotokan), Nakayama Hakudo (precursor del kendo modernu y maestru de kenjutsu, iaido y jodo), Jigoro Kano (creador del yudu) o Kyuzo Mifune (maestru del yudu como arte marcial), ente otros. De magar termin\u00f3 esta formaci\u00f3n Mochizuki Sensei cre\u00f3\u2019l famosu dojo Yoseikan.\nBiograf\u00eda.\nMinoru Mochizuki naci\u00f3 en Shizuoka, Xap\u00f3n el 7 d'abril de 1907, descendiente d'una familia de samur\u00e1is; esto-y facilit\u00f3 apenzar dende bien ne\u00f1u la pr\u00e1utica de les artes marciales. A los cinco a\u00f1os empez\u00f3 a prauticar yudu nel dojo\u2019l g\u00fcelu, pero al abulta-y f\u00e1cil esti arte marcial decidi\u00f3 empezar a prauticar tami\u00e9n Kendo (esgrima xaponesa) y l'estilu Gyokushin de Jujutsu (llucha cuerpu a cuerpu). Con 19 a\u00f1os entr\u00f3 nel Kodokan a estudiar Yudu con Jigoro Kano y Kyuzo Mifune, y al poco di\u00e9ron-y el grau de \u201csandan\u201d (3er Dan), tou un llogru daquella.\nKano Sensei ten\u00eda rocea de que les artes artes marciales tradicionales fueren desapaecer y, poro, propunxo l'entamu de la Kenkyukai, una socied\u00e1 creada pa velar poles artes marciales tradicionales. Conque decidi\u00f3 mandar a estudiar a los sos meyores alumnos colos antiguos maestros de Koryu Budo y de Gendai Budo. Minoru foi a estudiar Kobudo col maestru Gichin Funakoshi. Finalmente n\u2019ochobre de 1930, dempu\u00e9s de presenciar una demostraci\u00f3n de jujutsu en Meijiro, Kano unvi\u00f3lu a estudiar col maestru Morihei Ueshiba la disciplina del Daito-ryu aiki-jutsu, a la qu'Ueshiba hab\u00eda dar un enfoque non b\u00e9licu conoc\u00edu angua\u00f1o como Aikido.\nPor aciu de la esperiencia que Mochizuki ten\u00eda en budo converti\u00f3se nel principal alumnu d'Ueshiba, siendo cabezaleru de los \u201cuchideshi\u201d (alumnos internos) y acompa\u00f1\u00e1ndolu per tou Xap\u00f3n faciendo demostraciones. La so amist\u00e1 lleg\u00f3 al estremu de qu'Ueshiba-y pidi\u00f3 que casara cola so f\u00eda pa ser asina f\u00edu adoptivu suyu y convertise nel so socesor, ufierta que refug\u00f3 Mochizuki. Al poco Mochizuki amal\u00f3 y tuvo que tornar pa la so casa en Shizuoka. Dempu\u00e9s d'una temporada nel hospital, abri\u00f3 un dojo na so ciud\u00e1 natal cola aida del so hermanu y dellos amigos. Na inauguraci\u00f3n tuvieron presentes grandes personalidaes como\u2019l maestru Morihei Ueshiba, el xeneral Miura y pol\u00edticos y militares de nomad\u00eda.\nPocu tiempu dempu\u00e9s Mochizuki foi unvi\u00e1u Mongolia como gobernador de la provincia de Karachi, onde introduxo les artes marciales nel sistema educativu mongol arriendes d'estudiar el sistema de kungfu/kempo de la provincia. Pese a ser parte de les fuercies invasores xaponeses, simpatiz\u00f3 colos mongoles al llevar la educaci\u00f3n y enantar la rede de servicios p\u00fablicos. Ocho a\u00f1os m\u00e1s tarde torn\u00f3 pa Xap\u00f3n. Los sos conocimientos de box\u00e9u chinu y de k\u00e1rate xapon\u00e9s diba axuntalos nos sos kates.\nEn 1951 viax\u00f3 a Francia pa ense\u00f1ar yudu, aikido ,k\u00e1rate y iaido. Desa conoci\u00f3 al esp\u00eda arxel\u00edn de nacionalid\u00e1 francesa Jim Alcheik, que se converti\u00f3 nel so alumnu y dempu\u00e9s nel so primer socesor n\u2019Europa. En 1954 torn\u00f3 pa Xap\u00f3n xunto con Alcheik pa fundar el Yoseikan Hombu Dojo na so ciud\u00e1 natal, onde sigue abiertu actualmente. Sigui\u00f3 calteniendo un contautu candial con Morihei Ueshiba, la so familia y l'Aikikai, la principal organizaci\u00f3n mundial d'Aikido, hasta la muerte d'Ueshiba en 1969. Dempu\u00e9s los f\u00edos de Mochizuki asumieron el lideralgu del Hombu Dojo.\nT\u00edtulos.\nDellos de los rangos qu'algam\u00f3 nes artes marciales fueron: 10u Dan d'Aikido, 9u Dan de Jujutsu, 8u Dan d'Iaido, 8u Dan de Tenshin Shoden Katori Shinto-ryu, 8u Dan de Yudu, 5u Dan de Kendo, 5u Dan de K\u00e1rate, 5u Dan de Jojutsu, arriendes d'otres titulaciones n\u2019escueles tradicionales como Gyokushin-ryu Jujutsu, Daito-ryu Aiki-jujutsu, etc.\nEstilos y sistemes fundaos polos sos alumnos.\nJim Alcheik y Ronald Hernaez desendolcaron el sistema Nihon Tai-jitsuu, y Jan Jansessens y Alain Floquet los sistemes d'Aikijujutsu Yoseikan y Aikibudo respeutivamente. El f\u00edu de Mochizuki Sensei, Hiroo Mochizuki, desendolc\u00f3\u2019l popular sistema deportivu Yoseikan Budo, que non solo incl\u00fai les artes del Gendai Budo como l'aikido, el yudu y el k\u00e1rate, sin\u00f3n tami\u00e9n el kobudo o manexu d'armes tradicionales, el jujutsu, el kickboxing, y hasta\u2019l sistema d'equitaci\u00f3n samur\u00e1i o bajutsu, too aun\u00edo nun solu formatu."}
{"id": "33239", "revid": "116", "url": "https://ast.wikipedia.org/wiki?curid=33239", "title": "Yoseikan", "text": "Yoseikan (\u990a\u6b63\u9928, Y\u014dseikan) ye\u2019l nome d'un dojo construy\u00edu en payares de 1931 en Shizuoka, Xap\u00f3n.\nEl Dojo.\nL\u2019hermanu y los amigos del maestru Minoru Mochizuki llevantaron esti dojo por \u00e9l mientres taba xorreciendo de la pleures\u00eda y la tuberculosis pulmonar. Acabante construyir el dojo, un amigu de la familia Mochizuki, profesor de filosof\u00eda, dio-y el nome de Yoseikan. Mochizuki adopt\u00f3 llueu\u2019l nome, que significa \"el llugar pa cautivar la verd\u00e1/xusticia\", pola mor de que reflexaba los sos ideales y reforzaba l'actit\u00fa positiva de \"bienestar y prosperid\u00e1 mutuos\" qu'\u00e9l promoviera siempre. L\u2019apertura oficial del dojo tuvo llugar en payares de 1931, cola asistencia de munchos dignatarios de Tokiu, ente los que taben Morihei Ueshiba, l'almirante Isamu Takeshita y el xeneral Makoto Miura. Hubo que lu reconstruyir dempu\u00e9s de la Segunda Guerra Mundial per aciu de qu'amburara cuando la guerra.\nEl Yoseikan sirvi\u00f3 de centru pa munches artes marciales en Shizuoka hasta los a\u00f1os 1970. Ente les artes marciales que s\u2019ense\u00f1aben ende taben l'Aikido, Yudu, K\u00e1rate y Tenshin Shoden Katori Shinto-ryu. Nos a\u00f1os 1970 converti\u00f3se en sede del arte marcial h\u00edbridu de Mochizuki, el Yoseikan Budo. L\u2019edificiu ye angua\u00f1o sede de la Federaci\u00f3n Internacional de Budo Seifukai.\nEl dojo Yoseikan all\u00fagase en Mukoshikiji 846, Shizuoka-shi, Xap\u00f3n."}
{"id": "33240", "revid": "735", "url": "https://ast.wikipedia.org/wiki?curid=33240", "title": "Orquesta Sinf\u00f3nica del Est\u00e1u M\u00e9rida", "text": "Orquesta Sinf\u00f3nica del Est\u00e1u M\u00e9rida (OSEM) ye la orquesta filarm\u00f3nica angua\u00f1o residente y desempe\u00f1\u00e1ndose en M\u00e9rida, est\u00e1u de M\u00e9rida, Venezuela. \nYe una instituci\u00f3n ensin fines d'arriquecimientu col fin de promover el desenvolvimientu de les actividaes musicales, cuantim\u00e1s aquelles venceyaes a la m\u00fasica sinf\u00f3nica y de c\u00e1mara, col fin de contribuyir al arriquecimientu cultural y espiritual de los pobladores del Est\u00e1u M\u00e9rida y el restu del pa\u00eds. la principal misi\u00f3n de la fundaci\u00f3n ye convertinos nun ente organizativo eficiente pa la promoci\u00f3n, organizaci\u00f3n y desenvolvimientu de l'activid\u00e1 cultural polo xeneral y la m\u00fasica en particular, pa convertir les mesmes, n'actividaes onde participen masivamente los miembros de les comunidaes. \nHistoria.\nNaz el 21 de xunu de 1991 como resultancia del procesu natural d'evoluci\u00f3n y desenvolvimientu de la Orquesta Sinf\u00f3nica Xuvenil del Est\u00e1u M\u00e9rida, creada en 1978 nel marcu de la espansi\u00f3n del Sistema d'Orquestes Xuveniles de Venezuela liderizado pol Maestru Jos\u00e9 Antonio Abreu. \nDende la so fundaci\u00f3n, la OSEM contribuy\u00f3 col impulsu del movimientu musical meride\u00f1o, al travi\u00e9s d'una activid\u00e1 art\u00edstico y pedag\u00f3xico constante. El so Direutor Fundador Am\u00edlcar Rivas, sign\u00f3 les bases pal so desenvolvimientu art\u00edsticu, impuls\u00e1u ente 1994 y 1997, pola direici\u00f3n musical del Maestru Sergio Bernal, ampliando'l repertoriu con diversos estilos de m\u00fasica sinf\u00f3nica universal y llatinoamericana. Ente 1998 y 2001, la OSEM foi dirixida pol Maestru Felipe Izcaray quien encet\u00f3 repertorios de valumbu y empecipi\u00f3 el programa d'estensi\u00f3n comu\u00f1al qu'agora forma parte fundamental del proyeutu art\u00edsticu qu'executa la Orquesta. \nDende xineru de 2004, so la direici\u00f3n musical del Maestru C\u00e9sar Iv\u00e1n Lara, la Orquesta Sinf\u00f3nica del Est\u00e1u M\u00e9rida, entama un procesu d'afitamientu institucional y art\u00edstica que va dexar al curtiu plazu l'afitamientu d'una de les agrupaciones sinf\u00f3niques de mayor tradici\u00f3n de Venezuela. \nNa Temporada 2006, cuando la OSEM cumpli\u00f3 15 a\u00f1os de granible esistencia, sigui\u00f3 materializ\u00e1ndose la so participaci\u00f3n en m\u00faltiples eventos oficiales de la Gobernaci\u00f3n del Est\u00e1u M\u00e9rida, la Universid\u00e1 de Los Andes, la FESNOJIV y delles Alcald\u00edes Municipales. Asina mesmu, la collaboraci\u00f3n con distintes instituciones educatives a nivel llocal y nacional. Esti permanente llabor traducir n'angua\u00f1o, na realizaci\u00f3n de 39 Conciertos Sinf\u00f3nicos y 108 Conciertos Pedag\u00f3xicos y de C\u00e1mara en 21 Conceyos del Est\u00e1u M\u00e9rida, cola participaci\u00f3n de figures relevantes de la m\u00fasica a nivel mundial, lo cual da fe de la intensa activid\u00e1 profesional realizada. En 1999 la OSEM foi designada Patrimoniu Cultural del Est\u00e1u M\u00e9rida.\nNel branu del 2011 pol so ventenu aniversariu, va ser celebr\u00e1u un conciertu en xuntada a la comunid\u00e1 italiana en Venezuela, y especialmente los italianos de M\u00e9rida, cola participaci\u00f3n de numberosos artistes italianos ya internacionales."}
{"id": "33242", "revid": "37624", "url": "https://ast.wikipedia.org/wiki?curid=33242", "title": "Auguste Blanqui", "text": "Louis Auguste Blanqui, llam\u00e1u l\"'Encerr\u00e1u\" (Puget-Th\u00e9niers foi un revolucionariu republicanu franc\u00e9s, a menudo asoci\u00e1u equivocadamente a los socialistes utopicos. Lluch\u00f3 poles idees nueves de la so d\u00f3mina, especialmente pol sufraxu universal (\u00ab Un home, una voz \u00bb), pola iguald\u00e1 home/muyer, la supresi\u00f3n del trabayu de los ne\u00f1os etc. Debi\u00f3'l so nomatu del \"Encerr\u00e1u\"(\u00ab l'Enferm\u00e9 \u00bb) al fechu de que pas\u00f3 una gran parte de la so vida (33 a\u00f1os) en prisi\u00f3n. Ta nel aniciu del blanquismu.\nLouis Auguste Blanqui, comunista, tuvo un hermanu, Adolphe Blanqui, te\u00f3ricu y \u00e9conomista lliberal, favoratible al llibre merc\u00e1u y a la lliberaci\u00f3n de la econom\u00eda de parte del Est\u00e1u.\nFoi f\u00edu de Jean Dominique Blanqui, que foi'l primer subprefeutu en Puget-Th\u00e9niers hasta 1814.\nBiograf\u00eda.\nD'aniciu italianu, la so familia fuera francesa pol'anex\u00f3n del cond\u00e1u de Niza en1792. So padre Jean Dominique Blanqui fuera el mesmu conderg\u00e1u a prisi\u00f3n en 1793 (esperiencia relatada na so obra \"L'agonie de dix mois\"), anantes de ser nom\u00e1u subprefeutu baxo'l Primer Imperiu. \nA la ed\u00e1 de trece a\u00f1os, Auguste march\u00f3 a Par\u00eds. Pension\u00e1u na instituci\u00f3n \"Massin\" na qu'ense\u00f1aba'l so hermanu Adolphe (futur \u00e9conomiste lib\u00e9ral), sigui\u00f3 los cursos del \"lyc\u00e9e Charlemagne\". Estudi\u00f3 darr\u00e9u derechu y medicina. Pero inter\u00e9sase abondo ceo pola pol\u00edtica, convirti\u00e9ndose nun l\u00edder del republicanismu revolucionariu baxo' rein\u00e1u de Carlos X, de Luis Felipe I y depu\u00e9s de Napol\u00e9on III. Xusto a la ed\u00e1 de diecisiete a\u00f1os, milita activamente contra el procesu de los cuatro sarxentos de la Rochelle, condenaos a muerto por tenese axuntao a la socied\u00e1 secreta de los Carbonarios y afalao disturbios nel so reximientu.\nContra Carlos X y Louis-Philippe.\nCarbonariu dende 1824, nel somantu d'esta organizaci\u00f3n secreta en llucha escontra la restauraci\u00f3n mon\u00e1rquica, Auguste Blanqui vese envueltu en toles conspiraciones republicanes del so tiempu, sucedi\u00e9ndse pa el complots, golpes de fuercia fracasaos y encarcelamientos. \nEn 1827 ye fer\u00edu tres veces nes manifestaciones d'estudiantes del Barriu Llat\u00edn, incluso una firida nel cuellu. \nEn 1828 proyecta una espedici\u00f3n a Mor\u00e9e pa dir a ayudar na guerra d'independencia griega. Marcha col so amigu y compa\u00f1eru d'estudios Alexandre Plocque. El viaxe acaba en Puget-Th\u00e9niers porque-yos faltaba'l pasaporte.\nEntra nel peri\u00f3dicu d'oposici\u00f3n lliberal de Pierre Leroux, \u00ab Le Globe \u00bb, al final de 1829. En 1830 alcu\u00e9ntrase nes files de l'asociaci\u00f3n republicana m\u00e1s sediciosa, conocida baxo'l nome de Conspiraci\u00f3n La Fayette, al llau de la que participa na Revoluci\u00f3n de Xunetu de 1830. Depu\u00e9s de la revoluci\u00f3n, amest\u00f3se a la socied\u00e1 republicana llamada \"Amigos del Pueblu\" (\u00ab Amis du peuple \u00bb), x\u00fantase con otros opositores al r\u00e9xime orleanista: Buonarrotti (1761-1837), Raspail (1794-1878) y Barb\u00e8s (1809-1870) ente m\u00e1s otros.\nEn xineru de 1831, nel nome del \u00ab Comit\u00e9 des \u00c9coles \u00bb, redacta una proclama amenazante. Como consecuencia de les manifestaciones torna a ser encarcel\u00e1u na prisi\u00f3n de la \"Grande Force', a lo llargo de tres selmanes. Pero, reincidente y predicando siempre la violencia, ye nuevamente arrest\u00e1u y acus\u00e1u de complot contra la segurid\u00e1 del Est\u00e1u.\nDepu\u00e9s d'una nueva estancia en prisi\u00f3n, impenitente, retoma les sos actividaes revolucionaries na \u00ab Soci\u00e9t\u00e9 des Familles \u00bb, que continuar\u00e1 en 1837 la \u00ab Soci\u00e9t\u00e9 des Saisons \u00bb.\nEl 6 de marzu de 1836 foi arrest\u00e1u y depu\u00e9s d'ocho meses de prisi\u00f3n foi puestu baxo llibert\u00e1 xixilada en Pontoise.\nEl 12 de mayu de 1839, de vuelta a Par\u00eds, con Armand Barb\u00e8s y Martin Bernard, participa na insurreci\u00f3n que se fai col Palaciu de Xusticia, fracasa la toma de la Prefeutura de Policita y ocupa un instante la Casa Conceyu.\nEl 14 de xineru de 1840, ye conderg\u00e1u a muerte. Esa pena foi conmutada por cadena perpetua, enfermando nel Monte Saint-Michel. En 1844, el so est\u00e1u de sal\u00fa obliga a treslladalu a la prisi\u00f3n hospital Tours, onde tar\u00e1 hasta abril de 1847.\nSegunda Rep\u00fablica.\nUna vez lliber\u00e1u, as\u00f3ciase a toles manifestaciones parisines de marzu a mayu na Revoluci\u00f3n de 1848, que dan llugar al nacimientu de la Segunda Rep\u00fablica. El recursu a la violencia de la \"Socied\u00e1 Republicana Central (Soci\u00e9t\u00e9 r\u00e9publicaine centrale)\", que fund\u00f3 pa exixir una modificaci\u00f3n del gobiernu, ponlu en conflictu colos republicanos moderaos. Arrest\u00e1 depu\u00e9s del 26 de mayu, ye encarcel\u00e1u en Vincennes. El procesu tien llugar delantre de la Alta Corte de Xusticia de Bourges el 7 de marzu de 1849. Ye conderg\u00e1u a diez a\u00f1os de prisi\u00f3n y envi\u00e1u a Doullens. N'ochobre de 1850 ye encarcel\u00e1u en Belle-\u00cele-en-Mer; n'avientu de 1857, en Corte; arriendes d'ello, en 1859, deport\u00e1u a Mascara n'Arxelia hasta'l 16 d'agostu de 1859, fecha de la so lliberaci\u00f3n.\nSegundu Imperiu.\nRevolucionariu siempre, dende la so lliberaci\u00f3n retoma la llucha escontra l'Imperiu. El 14 de xunu de 1861, ye arrest\u00e1u y conderg\u00e1u a cuatro a\u00f1os de prisi\u00f3n, enfermando en Sainte-P\u00e9lagie. F\u00fagase n'agostu de 1865, y contin\u00faa la so campa\u00f1a de propaganda escontra'l gobiernu dende'l so exiliu, hasta l'amnist\u00eda xeneral de 1869, que-y permite tornar a Francia. Ye nel cursu d'esos a\u00f1os cuando un part\u00edu blanquista naz y s'organiza en seiciones. La inclinaci\u00f3n de Blanqui pola aici\u00f3n violenta il\u00fastrase en 1870 con dos tentatives d'insurreci\u00f3n fracasaes: la primera'l 12 de xineru cuando los funerales de Victor Noir (periodista asesin\u00e1u pol pr\u00ednicpe Pierre Bonaparte, que ye f\u00edu nada menos que de Lucien Bonaparte, y por tanto sobr\u00edn de Napol\u00e9on Ier y primu de Napol\u00e9on III); la segunda'l 14 d'ochobre, cuando intenta apropiase d'un dep\u00f3situ d'armes. La so aici\u00f3n continuar\u00e1 hasta la cayida del Imperiu y la proclamaci\u00f3n de la Tercer Rep\u00fablica: 4 de setiembre de 1870. \nBlanqui crea ent\u00f3s un club y un peri\u00f3dicu \"La patrie en danger\", que sosti\u00e9n la resistencia de Gambetta pero dexa d'asoleyase'l 8 d'avientu por falta de cr\u00e9ditu.\nLa \"Commune\" (18 de marzu - 28 de mayu de 1871).\nBlanqui toma parte del grupu insurrecional qu'ocupa la Casa Conceyu delles hores el 31 d'ochobre de 1870. El 9 de marzu, ye conderg\u00e1u a muerte en rebeld\u00eda. Adolphe Thiers, xefe del gobiernu, consciente de la influyencia de Blanqui sobre'l movimientu social paris\u00edn, failu arrestar el 17 de marzu de 1871, aunque, enfermu, reposa en casa d'un amigu m\u00e9dicu en Bretenoux (Lot). Ye conduc\u00edu al hospital de Figeac, y d'ell\u00ed a Cahors. Llev\u00e1u a Morlaix, el 24 de mayu ye fechu prisioneru nel castiellu de Taureau. El 18 de marzu Thiers intenta facer unsu de los ca\u00f1ones sobre la llomba de Montmartre, pero la poblaci\u00f3n oponse-y: son esos acontecimientos los que desembocaron na proclamaci\u00f3n de la Comuna de Par\u00eds na que Blanqui ser\u00e1 elix\u00edu como cabeza de llista en numberosos barrios mientres que ye deten\u00edu fuera de Par\u00eds. Consciente de la importancia d'esti prisioneru, Thiers refugaa lliberalu en cambiu de 74 presos de la Comuna, ente ellos l'arzobispu Darboy. Una mayor\u00eda de \u00ab \"Communards\" \u00bb recon\u00f3cense en Blanqui. Karl Marx ta convenc\u00edu de que Blanqui yera'l xefe que-y fac\u00eda falta a la \"Commune\".\nLlev\u00e1u a Par\u00eds, ye xuzg\u00e1u'l 15 de febreru de 1872 y conderg\u00e1u con otros comu\u00f1eros a la deportaci\u00f3n, pena conmutada con detenci\u00f3n perpetua dando llugar al so est\u00e1u de santid\u00e1. Ye intern\u00e1u en Clairvaux. En 1877, ye tresllad\u00e1u al castiellu d'If.\nEl 20 d'abril de 1879 ye elix\u00edu diput\u00e1u por Burdeos pero la so eleici\u00f3n ser\u00e1 invalidada'l 1 de xunu. Benefici\u00e1ndose d'una amnist\u00eda xeneral, Blanqui ye lliber\u00e1u'l 11 y indult\u00e1u. \nRecuerre ent\u00f3s Francia y esparde les sos idees nel peri\u00f3dicu \u00ab \"Ni Dieu ni ma\u00eetre\" \u00bb. Depu\u00e9s de pronunciar un discursu nel cursu d'un mitin revolucionariu en Par\u00eds, a finales de 1880, muerre d'una crisis d'apoplex\u00eda'l 1 de xineru 1881. El so entierru ye sigu\u00edu por cien mil persones. Ta enterr\u00e1u nel cementeriu del P\u00e8re-Lachaise en Par\u00eds.\nIdeolox\u00eda.\nEn tanto que socialista, Blanqui ye favoratible a un repartu xustu de la riqueza nel somantu de la socied\u00e1. Pero'l blanquismu singular\u00edzase en dellos aspectos de les otres corrientes del socialismu del so tiempu. D'una parte, contrariamente a Karl Marx, Blanqui nun cr\u00e9e nel papel preponderante de la clase obrera, nin nos movimientos de mases: piensa, polo contrario, que la revoluci\u00f3n debe ser el fechu d'un grup\u00edn de persones, qu'establecen pola fuercia un nuevo orde, y depu\u00e9s devuelven el poder al pueblu. D'otra parte, Blanqui preoc\u00fapase m\u00e1s de la revoluci\u00f3n que del devenir de la socied\u00e1 depu\u00e9s d'ella: si'l so pensamientu se sofita sobre principios socialistes precisos, nun llega m\u00e1s que raramente a imaxinar una socied\u00e1 pura y realmente socialista. Estr\u00e9mase nesto de los ut\u00f3picos. Pa los blanquistes, el derrocamientu del orde burgues y la revoluci\u00f3n son fines nellos mesmos, polo menos nun primer momentu. Blanqui foi unu de los socialistes non marxistes del so tiempu."}
{"id": "33243", "revid": "37624", "url": "https://ast.wikipedia.org/wiki?curid=33243", "title": "Canci\u00f3n Nacional Chilena", "text": "Cancion Nacional Chilena foi l'Himnu Nacional de Chile hasta 1847.\nLletra.\n&lt;poem lang=\"es\"&gt;\nI\nCiudadanos: el amor sagrado\nde la patria os convoca la lid:\nlibertad: es el eco de alarma,\nla divisa: triunfar o morir.\nEl cadalso o la antigua cadena,\nos presenta el soberbio espa\u00f1ol:\narrancad el pu\u00f1al al tira\u00f1o,\nquebrantad ese cuello feroz.\nCoru:\nDulce patria, recibe los votos\ncon que Chile en tus aras jur\u00f3\nque, o la tumba ser\u00e1s de los libres,\no el asilo contra la opresi\u00f3n.\nII\nHabituarnos, quisieron tres siglos\ndel esclavo, a la suerte infel\u00edz\nque, al sonar de sus propias cadenas\nm\u00e1s aprende a cantar, que a gemir.\nPero el fuerte clamor de la patria,\nese ruido espantoso acall\u00f3\ny las voces de la independencia\npenetraron hasta el coraz\u00f3n.\nCoru\nIII\nEn sus ojos hermosos, la patria,\nnuevas luces empieza a sentir\ny, observando sus altos derechos,\nse ha encendido en ardor varonil.\nDe virtud y justicia rodeada,\na los pueblos del orbe anunci\u00f3:\nque, con sangre de Arauco, ha firmado\nla gran carta de emancipaci\u00f3n.\nCoru\nIV\nLos tiranos, en rabia, encendidos\ny, tocando de cerca su fin,\ndesplegaron la furia impotente,\naunque en vano se halaga en destruir.\nCiudadanos: mirad en el campo\nel cad\u00e1ver del vil invasor,\nque perezca ese cruel, que el sepulcro\ntan lejano a su cuna busc\u00f3.\nCoru\nV\nEsos valles tambi\u00e9n ved, chilenos\nque, el eterno quiso bendecir,\ny en que r\u00ede la naturaleza,\naunque ajada del d\u00e9spota vil.\nAl amigo y al deudo m\u00e1s caro,\nsirven hoy de sepulcro y de honor,\nmas la sangre del h\u00e9roe es fecunda,\ny en cada hombre cuenta un vengador.\nCoru\nVI\nDel silencio profundo en que habitan\nesos manes ilustres, o\u00edd\nque, os reclamen venganza, chilenos,\ny, en venganza a la guerra acudid.\nDe Lautaro, Colocolo y Rengo,\nreanimad el nativo valor,\ny empe\u00f1ad el coraje en las fieras,\nque la Espa\u00f1a, a extinguirnos, mand\u00f3.\nCoru\nVII\nEsos monstruos que cargan consigo\nel car\u00e1cter infame y servil,\n\u00bfC\u00f3mo pueden jam\u00e1s compararse\ncon los h\u00e9roes del cinco de abril?\nEllos sirven al mismo tirano\nque, su ley y su sangre burl\u00f3...\npor la patria, nosotros peleamos\nnuestra vida lealtad y honor.\nCoru\nVIII\nPor el mar y la tierra amenazan\nlos secuaces del d\u00e9spota vil,\npero toda la naturaleza\nlos espera para combatir.\nEl Pac\u00edfico, al sud y occidente,\nal oriente: los \u00c1ndes y el sol,\npor el norte: un inmenso desierto\ny el centro: libertad y uni\u00f3n.\nCoru\nIX\nVed la insignia con que, en Chacabuco,\nal intruso supisteis rendir,\ny el augusto tricolor que, en Maipo,\nen un d\u00eda de triunfo nos dio mil.\nVedle ya, se\u00f1oreando un oc\u00e9ano\ny, flameando sobre el fiero le\u00f3n,\nse estremece a su vista, el \u00edbero,\nnuestros pechos inflama el valor.\nCoru\nX\nCiudadanos, la gloria presida,\nde la patria, el destino fel\u00edz,\ny podr\u00e1n, las edades futuras,\na sus padres, as\u00ed bendecir.\nVenturosas, mil veces, las vidas\ncon que Chile, su dicha afianz\u00f3...\nsi quedare un tirano, su sangre\nde los h\u00e9roes escriba el blas\u00f3n.\n&lt;/poem&gt;"}
{"id": "33244", "revid": "37624", "url": "https://ast.wikipedia.org/wiki?curid=33244", "title": "Festival d'Eurovisi\u00f3n 2012", "text": "La LVII edici\u00f3n del Festival de la Canci\u00f3n d'Eurovisi\u00f3n celebr\u00f3se los d\u00edes 22, 24 y 26 de mayu de 2012 en Bak\u00fa, Azerbaix\u00e1n, ganador del Festival d'Eurovisi\u00f3n 2011 col d\u00fau form\u00e1u por Eldar Gasimov y Nigar Jamal (conoc\u00edos nel festival como Ell &amp; Nikki) cola canci\u00f3n \"Running Scared\" con 221 puntos.\nSeg\u00fan comunic\u00f3'l gobiernu azerbaijanu selmanes despu\u00e9s d'Eurovisi\u00f3n 2011, la meyor opci\u00f3n p'acoyer el festival nel 2012 ye construir un complexu de conciertos nuevu al llau de la Plaza de la Bandera Nacional (denomin\u00e1u Bak\u00fa Crystal Hall) que ta en construcci\u00f3n dende'l 2 d'agostu de 2011, que, seg\u00fan el contratu que firm\u00f3 la empresa alemana Alpine Bau Deutschland AG, tien que construise n'ocho meses, p'acoyer el festival en mayu del 2012. Nel casu de que nun resulte posible, f\u00e1lase d'estos otros recintos:\nNel primer conceyu oficial de preparaci\u00f3n en Bak\u00fa, entre los d\u00edes 31 d'agostu y 1 de setiembre, el representante de \u0130ctimai TV, present\u00f3 los posibles recintos al grupu de referencia de la UER. Esta consider\u00f3 que los tres recintos presentaos son apropiaos, pero la eleici\u00f3n del recinto onde va celebrase'l festival va tomase m\u00e1s adelantre.\nParticipaciones confirmaes.\nParticipar\u00e1n un total de 42 pa\u00edses:"}
{"id": "33245", "revid": "9176", "url": "https://ast.wikipedia.org/wiki?curid=33245", "title": "Eurovision 2012", "text": ""}
{"id": "33246", "revid": "9176", "url": "https://ast.wikipedia.org/wiki?curid=33246", "title": "Eurovisi\u00f3n 2012", "text": ""}
{"id": "33247", "revid": "35", "url": "https://ast.wikipedia.org/wiki?curid=33247", "title": "Tenshin Shoden Katori Shinto-ryu", "text": "Tenshin Shoden Katori Shinto-ryu (\u5929\u771f\u6b63\u4f1d\u9999\u53d6\u795e\u9053\u6d41, Tenshin Sh\u014dden Katori Shint\u014d-ry\u016b) ye una de les escueles d'artes marciales xaponeses m\u00e1s antig\u00fces qu'inda esisten. Foi fundada por Iizasa Ienao en 1447, demientres la so retirada al templu de \"Katori-jingu\", que taba consagr\u00e1u a \"Futsunushi no Mikoto\", una divinid\u00e1 proteutora de les artes marciales.\nHistoria.\nIizasa Ienao (\u98ef\u7be0 \u9577\u5a01\u658e \u5bb6\u76f4, Iizasa Ch\u014disai Ienao, c.1387\u2013c.1488) yera un guerreru respet\u00e1u que foi afal\u00e1u pol so \"daimyo\" a dexar a los suyos pa estudiar les artes marciales per aciu del aislamientu y los ritos sinto\u00edstes de purificaci\u00f3n. La lleenda sopelexa qu'a la ed\u00e1 de sesenta a\u00f1os pas\u00f3 mil d\u00edes nel templu \"Katori\" prauticando d\u00eda y nueche les artes marciales, hasta que\u2019l \"kami\" (\u795e) del templu, \"Futsunushi no Mikoto\", apaeci\u00f3se-y en sua\u00f1os pa tresmiti-y los sos secretos d'estratexa militar nun pergam\u00edn titul\u00e1u \"Mokuroku Heiho no Shinsho\". Ienao morri\u00f3 en 1488 a los 101 a\u00f1os.\nLa Tenshin Shoden Katori Shinto-ryu ye biltu de munches artes marciales xaponeses tradicionales. Dellos espadachines famosos (como Tsukahara Bokuden y Matsumoto Bizen-no-kami Masanobu), qu'aprendieron direutamente con Choisai o colos socesores inmediatos, converti\u00e9ronse en fundadores de les sos propies escueles, y\u00e1 s\u00eda col mesmu nome (Shinto, escritu con otros car\u00e1uteres) o con nomes diferentes: Kashima Shinto-ryu (Bokuden-ryu), Kashima-ryu, Kashima Shin-ryu (fundada por Matsumoto), Arima-ryu, Ichiu-ryu, Shigen-ryu, y otres.\nEn 1960 la escuela recibi\u00f3 la primer denomaci\u00f3n de \"Tesoru Cultural Intanxible\" dada nunca a un arte marcial. La escuela sosti\u00e9n que\u2019l fechu de nun alliniase enxam\u00e1s con deng\u00fan gobiernu o faici\u00f3n, cualesquiera que fuera\u2019l pagu ufiert\u00e1u, permiti\u00f3-yos caltener la so independencia y honradez.\nLa Tenshin Shoden Katori Shinto-ryu algam\u00f3 popularid\u00e1 n\u2019occidente per aciu de la investigaci\u00f3n perimportante y los escritos del estudiosu espertu y artista marcial Donn F. Draeger (1922\u20131982).\nEl responsable y representante (\u201cshidosha\u201d) de la escuela pa Espa\u00f1a ye\u2019l maestru Francisco Comer\u00f3n.\nEnse\u00f1anza.\nLa ense\u00f1anza xira al rodiu de la pr\u00e1utica de les armes baxo la forma de \"kates\", pero tami\u00e9n de la estratexa y la lox\u00edstica militar. Ente otres disciplines t\u00e1n:\nArriendes de les ense\u00f1ances b\u00e1siques (\"kamae\" y \"kata\"), dellos bujutsu de la escuela Katori incl\u00fain kates denomaos \"Gogyo\" y \"Gokui\", destinaos a los prauticantes espertos. Dacuando esax\u00e9rase calificando a estes t\u00e9uniques de \"secretes\" per aciu de la so esixencia de maestr\u00eda y inversi\u00f3n personal na disciplina, pero tami\u00e9n porque son mui bien pocos los prauticantes que les conocen y les dominen. Estes permiten trabayar dellos conceutos como\u2019l \"nebari\" (firmeza, apegu), que consiste en caltener de sigu\u00edo\u2019l contautu col arma del compa\u00f1eru, o\u2019l \"maai\" (distancia, intervalu), refer\u00edu al espaciu ente los dos prauticantes xustu p'atacar ensin ser golpi\u00e1u.\nPersonalidaes influyentes angua\u00f1o.\nToes estes persones (resalvando\u2019l \"Soke\") aportaron los sos puntos de vista a respeutive de les t\u00e9uniques marciales qu'ense\u00f1a la escuela seg\u00fan la propia personalid\u00e1, f\u00edsicu y esperiencia nos \"budos\", causando asina mui bien delles diferencies apreciables a simple vista nel sen de la mesma escuela."}
{"id": "33248", "revid": "10224", "url": "https://ast.wikipedia.org/wiki?curid=33248", "title": "Tenshin Sh\u014dden Katori Shint\u014d-ry\u016b", "text": ""}
{"id": "33249", "revid": "10224", "url": "https://ast.wikipedia.org/wiki?curid=33249", "title": "Tenshin Shoden Katori Shinto Ryu", "text": ""}
{"id": "33250", "revid": "10224", "url": "https://ast.wikipedia.org/wiki?curid=33250", "title": "Katori Shinto-ryu", "text": ""}
{"id": "33251", "revid": "116", "url": "https://ast.wikipedia.org/wiki?curid=33251", "title": "Menkyo", "text": "Menkyo (\u514d\u8a31) ye una pallabra xaponesa que significa \"llicencia\". Pue referise al permisu d'ense\u00f1anza pa prauticantes de delles artes xaponeses col env\u00eds de caltener les tradiciones del ryu. El sistema menkyo data del sieglu VIII.\nArtes xaponeses tradicionales.\nMagar que davezu pi\u00e9nsase que nam\u00e1i ye d'usu nes artes marciales, pue tami\u00e9n usase n\u2019otres artes como la pintura a la tinta (\"sumi-e\"), la ceremonia del t\u00e9 (\"chado\"), l'arreglu floral (\"ikebana\")o la caligraf\u00eda (\"shodo\").\nLos distintos \"koryu\" empleguen distintes llicencies; en curtio:\nMenkyo Kaiden.\nMenkyo kaiden (\u514d\u8a31\u7686\u4f1d) significa \"llicencia de tresmisi\u00f3n total.\" Ye una llicencia que da la escuela tradicional o \"koryu\" cuando se sup\u00f3n que\u2019l prauticante y\u00e1 lo deprendi\u00f3 too y tien percorr\u00edos tolos aspectos del entrenamientu previstos na escuela.\nNel sistema de llicencies \"menkyo\", el \"menkyo kaiden\" ye\u2019l nivel m\u00e1s altu de llicencia qu'esiste. El progresu nel sistema nun ta determin\u00e1u polos a\u00f1os emplegaos nel deprendimientu, sin\u00f3n polo bien que se domina la disciplina. Sicas\u00ed la transici\u00f3n de \"menkyo\" a \"kaiden\" lleva davezu trenta a\u00f1os d'esperiencia polo menos. De cutiu, anque non siempre, un gradu\u00e1u col \"menkyo kaiden\" ye \u201cde facto\u201d socesor del \"Soke\" del \"koryu\".\nComparanza col sistema de graos Dan-i.\nHai dos sistemes paralelos nes artes o v\u00edes marciales xaponeses: \"menkyo\" y \"kyu-dan\". Les escueles cl\u00e1siques (koryu) usen davezu\u2019l sistema \"menkyo\", mientres que les escueles que basen la pr\u00e1utica en formes modernes de \"budo\" (\"cam\u00edn, o v\u00eda\") usen davezu\u2019l sistema Dan-i (\"kyu\"/\"dan\") cre\u00e1u por Jigoro Kano a finales del sieglu XIX pal yudu Kodokan."}
{"id": "33252", "revid": "10224", "url": "https://ast.wikipedia.org/wiki?curid=33252", "title": "Menkyo kaiden", "text": ""}
{"id": "33253", "revid": "116", "url": "https://ast.wikipedia.org/wiki?curid=33253", "title": "Kodokan", "text": "El Kodokan (\u8b1b\u9053\u9928, K\u014dd\u014dkan: \u201cEscuela pal Estudiu de la V\u00eda\u201d) o Institutu Kodokan ye un dojo fund\u00e1u en 1882 por Jigoro Kano, el creador del Yudu. El presidente actual ye Haruki Uemura.\nHistoria.\nEl primer alumnu del Kodokan inscribi\u00f3se'l 5 de xunu de 1882. Los primeros estudiantes ten\u00eden ente 15 y 18 a\u00f1os. Jigoro Kano agospi\u00e1balos y curiaba d'ellos como un padre. Yera un periodu emocionante, pero abegosu; el maestru, mozu daquella, taba ensin cuartos y el tapiz mid\u00eda malpenes unos 20 m\u00b2 (10 esteres de paya d'arroz, o \u201ctatami\u201d). Al a\u00f1u viniente'l dojo enant\u00e1rase hasta midir el tapiz cerca de 40 m\u00b2 (20 esteres).\nDos a\u00f1os m\u00e1s tarde Jigoro Kano fixo construyir un dojo con un tapiz de cuasi 80 m\u00b2. Los alcuentros ente distintes escueles de jujutsu multiplic\u00e1bense. El Kodokan algam\u00f3 la primer victoria en 1886 nun famosu torn\u00e9u celebr\u00e1u nel dojo de la polic\u00eda de Tokiu. La xoven escuela sigui\u00f3 ganando munchos otros, gracies sobre too a Shiro Saigo, \u00fan de los alumnos m\u00e1s c\u00e9lebres de Jigoro Kano, que taba en Kodokan dende los 16 a\u00f1os. Daquella fund\u00e1ronse seiciones del Kodokan en Nirayama.\nCuando Jigoro Kano realiz\u00f3 los sos primeros viaxes alredor del mundu, confi\u00f3 nos sos meyores alumnos la direici\u00f3n del Kodokan.\nEn 1887 el gobiernu xapon\u00e9s cre\u00f3'l Butokukai, una escuela nacional de toles artes marciales. Magar que la dexaron nes manes de Jigoro Kano, esta escuela nun tard\u00f3 en convertise en rival del Kodokan. Unos a\u00f1os m\u00e1s tarde apaeci\u00f3'l Kosen, cre\u00e1u pola Universid\u00e1 Imperial de Tokyo.\nA pesar de la competencia, el Kodokan sigui\u00f3 la so ascensi\u00f3n, siendo'l so \u00faltimu dojo'l m\u00e1s grande de Xap\u00f3n: 185 m\u00b2, una superficie que pocu tiempu dempu\u00e9s lleg\u00f3 al doble.\nEn 1909 el Kodokan converti\u00f3se n'instituci\u00f3n p\u00fablica. Daquella ense\u00f1\u00e1bense los kates establec\u00edos pol Butokukai. Posteriormente abri\u00f3se una seici\u00f3n femenina, y am\u00e1s el Kodokan dot\u00f3se d'asociaciones culturales y xuntes d'investigaci\u00f3n.\nEn 1934 el Kodokan allug\u00f3se nun nuevu edificiu de tres pisos, en total con 2.000 m\u00b2 de \"tatami\". Dic\u00edase que'l Kodokan yera \"la Meca del Yudu\". Dempu\u00e9s de la derrota del Xap\u00f3n tres la Segunda Guerra Mundial, les autoridaes americanes d'ocupaci\u00f3n torgaron toles actividaes inspiraes nel Bushido, como les artes marciales. Los profesores del Kodokan nam\u00e1i foron autorizaos a ense\u00f1ar a les tropes americanes.\nM\u00e1s tarde permiti\u00f3se'l yudu, pero cola denomaci\u00f3n de deporte y non como arte marcial.\nHasta la fecha, 15 maestros xaponeses foron nomaos 10u Dan del Kodokan, 3 por Jigoro Kano, 9 pol so f\u00edu y otros 3 pol so nietu. Ichiro Abe (10u Dan dende 2006), \u00fan d'estos maestros, contribuy\u00f3 a promover el Kodokan per Europa, principalmente per Francia.\nS\u00edmbolu del Kodokan.\nEl s\u00edmbolu del Kodokan ye\u2019l \"yata no kagami\" (\u77e2\u7530\u306f\u304b\u304c\u307f, lliteralmente Arcu de Yata). Ye un c\u00edrculu bermeyu que representa al Sol (s\u00edmbolu tami\u00e9n del Xap\u00f3n), nel centru d'una figura octogonal. Representa un \"espeyu m\u00e1xicu\", col poder de revelar lo qu'hai na alma del que lu mira. Ye una de les tres reliquies que los dioses tresmitieron al primer emperador xapon\u00e9s, y significa sabencia o honestid\u00e1 (la interpretaci\u00f3n varia na lliteratura). \nNun hai que lu confundir cola \"sakura no hana\" (\u685c\u306e\u82b1, lliteralmente Flor de Zrezal). La flor de la zrezal, arriendes de ser tami\u00e9n \u00fan de los s\u00edmbolos del Xap\u00f3n, ye representaci\u00f3n xeneralmente de les escueles antig\u00fces de Jujutsu, lo que xustamente nun ye\u2019l Kodokan. El dise\u00f1u del \"sakura no hana\" ye asemey\u00e1u al del \"yata no kagami\", estrem\u00e1ndose malapenes porque aquel conti\u00e9n solamente cinco llaos, en cuenta de los ocho del s\u00edmbolu del Kodokan.\nEdificiu actual.\nLa direici\u00f3n del nuevu edificiu qu'acueye'l Kodokan dende 1958 ye 1-16-30 Kasuga, Bunky\u014d-ku, Tokyo 112-0003. Ye munchu m\u00e1s espaciosu y modernu que l'anterior. Posia un tatami inmensu (1.206 esteres) divid\u00edu en cinco sales: principal, escuela, internacional, muyeres y ne\u00f1os; y hai sales especiales pa yudoques retiraos y pal estudiu de t\u00e9uniques especiales."}
{"id": "33254", "revid": "43102", "url": "https://ast.wikipedia.org/wiki?curid=33254", "title": "Blanquismu", "text": "El blanquismu ye una corriente pol\u00edtica que debe'l nome al escritor, pol\u00edticu y revolucionariu Auguste Blanqui, socialista franc\u00e9s del Sieglu XIX.\nBlanqui afirmaba que la revoluci\u00f3n deb\u00eda ser el result\u00e1u d'una impulsu dau por un peque\u00f1u grupu organiz\u00e1u de revolucionarios que dar\u00eden el \u00ab golpe de mano \u00bb necesariu pa llevar al pueblu hacia la revoluci\u00f3n. Los revolucionarios llegar\u00eden asina al poder y ser\u00eden los encargaos d'entamar el nuevu sistema socialista.\nN'ocasiones el t\u00e9rminu de \u00ab blanquista \u00bb foi utiliz\u00e1u sobremanera pa descalifirar una teor\u00eda polos sos adversarios, especialmente n'oposici\u00f3n col marxismu. Asina, Lenin y los bolxeviques fueron calificaos de \"blanquistes\" por diversos marxistes, como Charles Rappoport o los menxeviques, y especialmente por Georgi Plekhanov, que se sofitaba principalmente sobre la concepci\u00f3n vanguardista del part\u00edu revolucionariu propuestu por Lenin. L'acusaci\u00f3n foi llargamente refugada por Rosa Luxemburg en \"Blanquismu y social-democracia\", onde considera esta acusaci\u00f3n de blanquismu caduca dafecho na medida na que ta fecha en condiciones socio-hist\u00f3riques fondamente estremaes. "}
{"id": "33255", "revid": "116", "url": "https://ast.wikipedia.org/wiki?curid=33255", "title": "Butokukai", "text": "Butokukai (\u5927\u65e5\u672c\u6b66\u5fb3\u4f1a, Socied\u00e1 de la Virt\u00fa Marcial) o Dai Nippon Butokukai ye una organizaci\u00f3n xaponesa d'artes marciales establecida en 1895 en Kyoto, Xap\u00f3n, dependiente del Ministeriu d'Educaci\u00f3n y autorizada pol emperador Meiji. Daquella\u2019l so prop\u00f3situ yera organizar los sistemes y disciplines marciales de Xap\u00f3n. Foi la primer organizaci\u00f3n oficial d'artes marciales autorizada pol gobiernu xapon\u00e9s. Promov\u00eda les virt\u00faes marciales de los guerreros samur\u00e1i y la escelencia hist\u00f3rica de les disciplines marciales.\nHistoria.\nAt\u00f3pense nicios cuando l'emperador Kanmu (737-806), qu'en visu a promover les artes marciales construy\u00f3 nel a\u00f1u 794 el Butokuden| (\u6b66\u9053\u5c02\u9580\u5b66\u6821, Bud\u014d Senmon Gakk\u014d), asiti\u00e1u na contorna del templu Heian, en Kyoto. M\u00e1s tarde\u2019l Butokuden converti\u00f3se en centru d'espardimientu de les artes marciales xaponeses. \nPa contra\u2019l 1800, baxo\u2019l control del bakufu nel periodu Edo, les distintes artes marciales desendolc\u00e1bense nel sen de los clanes samur\u00e1i como medios pa llograr el predominiu d'estos, pero cuando en 1867 el shogun Tokugawa Keiki abdic\u00f3\u2019l so poder pol\u00edticu a favor del emperador na Restauraci\u00f3n Meiji, entam\u00f3 per aciu de la nueva pol\u00edtica\u2019l desarrollu y modernizaci\u00f3n de la socied\u00e1 xaponesa. Metanes toa esta movedura, decidi\u00f3se que les artes marciales ten\u00eden que se conservar como un importante instrumentu de caltenimientu de la identid\u00e1 nacional, entendi\u00e9ndose al empar qu'hab\u00eda que cambiar los sos raiga\u00f1os encuallaos nel periodu feudal de Xap\u00f3n y anovales adaut\u00e1ndoles a la ideolox\u00eda de la nueva naci\u00f3n.\nEn 1895, el mundu de les artes marciales en Xap\u00f3n taba represent\u00e1u nel cume pol gobernador Watanabe de la prefeutura de Kyoto, que defend\u00eda la idea de fundar el Dai Nippon Butokukai en Kyoto baxo l'autorid\u00e1 del Ministeriu d'Educaci\u00f3n, llogrando l'autorizaci\u00f3n del emperador al efeutu. \nMunchos prauticantes renomaos de sistemes tradicionales como Kenjutsu, Jujutsu, Battojutsu, Iaijutsu, Kenpo, Naginatajutsu, Aiki jujutsu, Bojutsu, Sojutsu y K\u00e1rate xunt\u00e1ronse al Butokukai, que foi asina la primer instituci\u00f3n oficial de Xap\u00f3n que ven\u00eda regular les artes marciales.\nEn 1905 inaugur\u00f3se la \"Escuela d'Entrenamientu n\u2019Artes Marciales pa Maestros\", que llueu hab\u00eda llamase Budo Senmon Gakko, o Butokuden (Colexu d' Marciales). La Butokukai foi la primer organizaci\u00f3n n\u2019aplicar el sistema de graduaciones \"Dan\" y reglamentos d'arbitraxe. Por exemplu igu\u00f3 la pr\u00e1utica del kendo contribuyendo d'esta miente a la so modernizaci\u00f3n, desarrollu y espardimientu progresivos. Sofit\u00f3 la investigaci\u00f3n y el desendolcu de les artes marciales xaponeses modernes o Gendai Budo (\u73fe\u4ee3\u6b66\u9053), como\u2019l Yudu, el Kendo, el Kyudo y el K\u00e1rate. Pa 1930, el \"Rexistru Nacional Gubernamental d'Artes Marciales\" contabilizaba m\u00e1s de tr\u00e9s millones y mediu de cinturones negros y cerca de doscientos cincuenta espertos d'altu rangu nes ocho disciplines principales. \nDempu\u00e9s de la Segunda Guerra Mundial.\nEn 1946, al poco d'acabar la Segunda Guerra Mundial, el Comandu Supremu de les Fuercies Aliaes espubliz\u00f3 un decretu que desaniciaba toles organizaciones rellacionaes colo marcial, polo que\u2019l Butokukai foi disueltu. Ensin embargu, dempu\u00e9s del Trat\u00e1u de Paz de San Francisco de 1952, los Estaos Xun\u00edos foron buscando adulces l'alianza colos xaponeses \u00e9nte los desaf\u00edos de la Guerra Fr\u00eda. Nel mesmu a\u00f1u de 1952 cre\u00f3se la Kokusai Budoin (actualmente Federaci\u00f3n Internacional d'Artes Marciales, IMAF) siguiendo la tradici\u00f3n del Butokukai. En 1953 refund\u00f3se la Dai Nippon Butokukai con nuevos estatutos y nueva filosof\u00eda, pero non con un calter oficial como\u2019l que ten\u00eda enantes de la guerra. L\u2019oxetivu del Butokukai actual ye ameyorar l'entendimientu ente los pueblos y la paz mundial a travi\u00e9s de la promoci\u00f3n del entrenamientu de les artes marciales, la educaci\u00f3n y el serviciu.\nDisciplines incluy\u00edes.\nEnte les disciplines reconoc\u00edes y oficialmente aprobaes pol Butokukai t\u00e1n:"}
{"id": "33256", "revid": "10224", "url": "https://ast.wikipedia.org/wiki?curid=33256", "title": "Dai Nippon Butokukai", "text": ""}
{"id": "33258", "revid": "116", "url": "https://ast.wikipedia.org/wiki?curid=33258", "title": "Philippe Buonarrotti", "text": "Filippo Giuseppe Maria Ludovico Buonarroti, m\u00e1s corrientemente conoc\u00edu como Philippe Buonarroti, foi un revolucionariu franc\u00e9s d'orixe italianu.\nBiograf\u00eda.\nAntiguu R\u00e9xime.\nNaci\u00f3 en Pisa dientro d'una familia de toscanos descendientes del hermanu del artista renacentista Miguel \u00c1nxel, entama a los 17 a\u00f1os estudios de derechu, algama la titulaci\u00f3n d'abog\u00e1u (1782), pero sigue sobre too les ense\u00f1ances de los fil\u00f3sofos Sarti y Lampredi, que lu adientren nos escritos de Rousseau, Locke, Mably, Helv\u00e9tius y Morelly. Repartiendo'l so tiempu ente discusiones filos\u00f3fiques, collaboraci\u00f3n con sociedaes secretes, asistencia a reuniones mas\u00f3niques y la redaici\u00f3n de panfletos, op\u00f3nse r\u00e1pida al r\u00e9xime del Gran Duque de Toscana, Leopoldu. Russonianu afili\u00e1u a los Iluminaos de Baviera, asoleya, en 1787, una \"Gazetta Universale\" progresista y favoratible a los disturbios revolucionarios d'Holanda, lo que-y vali\u00f3 tar persigu\u00edu pola polic\u00eda."}
{"id": "33259", "revid": "37624", "url": "https://ast.wikipedia.org/wiki?curid=33259", "title": "El Madrigal", "text": "El Madrigal ye un estadiu de f\u00fatbol de la ciud\u00e1 valenciana de Vila-real. Ye de titularid\u00e1 municipal y nel xu\u00e9guense los alcuentros de f\u00fatbol que'l Villarreal Club de F\u00fatbol xuega como llocal.\nEl Madrigal inaugur\u00f3se'l d\u00eda 17 de xunu de 1923 nun part\u00edu ente'l Club Deportivo Castell\u00f3n y el Cervantes, de Castell\u00f3, baxo'l nome de Campo del Villarreal.\nNel Madrigal xug\u00e1ronse dos part\u00edos de la , escontra el 5 de xunu de 1999 (9-0) y escontra el 19 de payares de 2008 (3-0)."}
{"id": "33260", "revid": "43102", "url": "https://ast.wikipedia.org/wiki?curid=33260", "title": "Daito-ryu Aiki-jujutsu", "text": "El Daito-ryu Aiki-jujutsu (\u5927\u6771\u6d41\u5408\u6c17\u67d4\u8853, Dait\u014d-ry\u016b Aiki-j\u016bjutsu), orixinalmente llam\u00e1u Daito-ryu Jujutsu, ye un arte marcial xapon\u00e9s qu'empecipi\u00f3 a ser bien conoc\u00edu a primeros del sieglu XX con Sokaku Takeda como cabezaleru. Takeda taba bien entren\u00e1u en delles artes marciales (como Kashima Shinden Jikishinkage-ryu y Sumo) y llamaba \"Daito-ryu\" (lliteralmente, \"Escuela del Gran Oriente\") al estilu qu'ense\u00f1aba. Magar que les tradiciones d'esta escuela reivindiquen una antig\u00fced\u00e1 de sieglos, nun se conserven rexistros toc\u00e1ntenes al \"ryu\" enantes de Takeda. Y\u00e1 seya Takeda restaurador o bien fundador del arte, el casu ye que la historia conocida del Daito-ryu entama con \u00e9l. L\u2019estudiante m\u00e1s conoc\u00edu de Takeda foi Morihei Ueshiba, el fundador del Aikido.\nHistoria.\nEl llinax de la familia Takeda anicia hai unos 900 a\u00f1os, con Shinra Saburo Minamoto no Yoshimitsu (1045-1127), samur\u00e1i del clan Minamoto y miembru del Seiwa Genji (rama de la familia Minamoto que ven\u00eda del emperador Seiwa). El nome Daito-ryu d\u00e9bese al castiellu de Daito u viviera Yoshimitsu de ne\u00f1u, na provincia d'Omi, actual prefeutura de Shiga. Seg\u00fan la lleenda, Yoshimitsu disec\u00f3 los cadabres d'homes muertos en batalla, estudiando la so anatom\u00eda col env\u00eds de deprender t\u00e9uniques de torcimientu d'articulaciones y kyusho jutsu (golpes a los puntos vitales).\nPrimero Yoshimitsu estudiara l'arte marcial a mano vac\u00eda del \"tegoi\", antecesor del deporte nacional xapon\u00e9s del sumo, y amest\u00f3 esti deprendimientu al arte. M\u00e1s tarde estableci\u00f3se na provincia de Kai, actual Prefeutura de Yamanashi), y tresmiti\u00f3 nel sen de la so familia lo que deprendiera.\nEl f\u00edu mayor de Shinra Saburo Minamoto no Yoshimitsu, Minamoto no Yoshikiyo (muertu en 1163), que viv\u00eda na provincia de Kai, concretamente en Takeda, foi\u2019l que dio\u2019l nome d'esti pueblu a tola familia (primer xeneraci\u00f3n de los Takeda). Por mor de les amenaces que pe\u00f1eraben sobre\u2019l clan Takeda, el so sobr\u00edn Takeda Kunitsugu foi acoy\u00edu nel 1574 por Moriuji Ashina, xefe del clan d'Aizu (na rex\u00f3n d'Aizu, provincia d'Iwashiro al noroeste d'Edo). N\u2019agradecimientu aprendi\u00f3-yos los sos conocimientos marciales (\"aiki-in-yo-ho\") a los cabezaleros del clan.\nEn 1643, un daimyo llam\u00e1u Hoshina Masamori, emparent\u00e1u col clan Takeda y sobre too col shogun Tokugawa, converti\u00f3se en xefe del clan Aizu. Conseyeru de los Tokugawa, camud\u00f3 l'arte p'adautalu a les necesidaes de la segurid\u00e1 interior del palaciu (especie de guardia personal). Yera tami\u00e9n disc\u00edpulu de la Ono-ha Itto-ryu (\"kenjutsu\").\nL\u2019arte algam\u00f3 sonad\u00eda cuando los guardies personales del shogun foron entrenaos pol clan Aizu. M\u00e1s tarde, Takeda Takumi no Kami Soemon (Takeda Soemon, 1758 \u2013 1853), tami\u00e9n sacerdote shinto espertu en delles artes marciales (como\u2019l jujutsu), tresmiti\u00f3 l'heriedu de l\"'aiki-in-yo-ho\" al so f\u00edu Takeda Sokichi (1829 \u2013 1905). El clan Aizu enfrent\u00f3se a los ex\u00e9rcitos que quer\u00eden restaurar al emperador. Venc\u00edu en 1868, el clan foi diezm\u00e1u y la mayor\u00eda de los cabezaleros sobrevivientes fixeron seppuku.\nSaigo Tanomo (1830 \u20131903) gran conseyeru del clan Aizu y tami\u00e9n gran sacerdote shinto del templu de los Tokugawa, ense\u00f1\u00f3 a Sokaku Takeda (Takeda Minamoto no Masayoshi, 1859 \u2013 1943 ) el \u201cdenchu saho\u201d (la etiqueta dientro de los castiellos). Esti estilu d'etiqueta llam\u00e1base Oshikiuchi. Takeda Sokaku introduxo dellos elementos del Oshikiuchi nel Aiki-jujutsu.\nSokaku Takeda (\u6b66\u7530 \u60e3\u89d2, Takeda S\u014dkaku), \"kenjutsuka\" terrible, recibi\u00f3 de ne\u00f1u les ense\u00f1ances de so padre, Takeda Sokichi. Estudi\u00f3\u2019l \"kenjutsu\" de les escueles Jikishin Kage-ryu (Kajima Shinden Jikishin Kage-ryu) y Ono-ha Itto-ryu, el \"yari-jutsu\" de la Hozoin-ryu, el \"bojutsu\" y el sumo, y de xuru que l'arte Aiki-jujutsu del clan Aizu.\nEmplegando\u2019l nome Daito del castiellu de Minamoto Yoshimitsu, nac\u00eda con Sokaku Takeda\u2019l Daito-ryu Aiki-jujutsu.\nSokaku populariz\u00f3\u2019l Daito-ryu a primeros del sieglu XX. El tercer f\u00edu de Sokaku, Tokimune Takeda (1916-1993), converti\u00f3se en xefe del \"Daito-ryu\" dempu\u00e9s de la muerte de so padre. D\u2019un calter m\u00e1s suave y flexible qu'esti, Tokimune construy\u00f3 un dojo, el Daito-kan, y codific\u00f3 l'arte amest\u00e1ndo-y mui bien de cambeos importantes, camudando los antiguos t\u00e9rminos t\u00e9unicos por denomaciones m\u00e1s l\u00f3xiques y clares, y instituy\u00f3 un sistema de graos (como los graos \"dan\") y de diplomes. Arriendes de la rama principal del \"ryu\" baxo la familia Takeda, hai delles otres rames del \"Daito-ryu\" que caltienen la so propia xerarqu\u00eda y curr\u00edculum.\nLes t\u00e9uniques.\nEn total hai 2.884 t\u00e9uniques, que se prautiquen tradicionalmente d'una forma secuencial dientro de cada nivel, qu'incl\u00fai t\u00e9uniques pa llevantase dende\u2019l suelu, contra un adversariu tami\u00e9n sent\u00e1u, tando dambos llevantaos, pa defendese dende\u2019l suelu tando l'adversariu de pie, o finalmente d'espaldes al adversariu. \nNun se pue avanzar al nivel siguiente mentanto nun se demuestre\u2019l dominiu del anterior. Al completar cada nivel se recibe un certific\u00e1u que rexistra toles t\u00e9uniques que se dominen. \nEl primer nivel de t\u00e9uniques ll\u00e1mase \"shoden waza\", y trata principalmente del equilibriu, la respiraci\u00f3n, el desequilibriu, la distancia, la oportunid\u00e1, l'atenci\u00f3n y l'aici\u00f3n sobre puntos febles y articulaciones. \nLa llista de cat\u00e1logos nel estilu cl\u00e1sicu de Tokimune y el n\u00famberu de t\u00e9uniques en ca\u00fan ind\u00edquense darr\u00e9u."}
{"id": "33261", "revid": "10224", "url": "https://ast.wikipedia.org/wiki?curid=33261", "title": "Daito-ryu Jujutsu", "text": ""}
{"id": "33262", "revid": "10224", "url": "https://ast.wikipedia.org/wiki?curid=33262", "title": "Daito-ryu Aikijujutsu", "text": ""}
{"id": "33263", "revid": "10224", "url": "https://ast.wikipedia.org/wiki?curid=33263", "title": "Daito Ryu", "text": ""}
{"id": "33264", "revid": "10224", "url": "https://ast.wikipedia.org/wiki?curid=33264", "title": "Daito-ryu", "text": ""}
{"id": "33265", "revid": "43102", "url": "https://ast.wikipedia.org/wiki?curid=33265", "title": "Ludismu", "text": "El ludismu (\"luddism\" n'ingl\u00e9s) foi un movimientu obreru, qu'algam\u00f3 puxu n'Inglaterra, especialmente ente los obreros del testil, a partir del odiu incondicional hacia les m\u00e1quines, con aiciones que se sofitaben na revuelta espont\u00e1nea y desorganizada, atacando a los instrumentos de producci\u00f3n. Al seguidor d'esti movimientu llam\u00e1benlu \"ludista\" o \"ludita\" (\"luddites\" n'ingl\u00e9s), nome que tomaron del semilexendario l\u00edder del movimientu, Ned Ludd, que foi'l primeru en romper un telar como protesta.\nEl movimientu remanez nel violentu clima econ\u00f3micu de les guerres napole\u00f3niques escontra les dif\u00edciles condiciones de trabayu nes nueves factor\u00edes testiles. \nEl ludismu tuvo una vida relativamente curtia. Bien ceo munchos de los cabezaleros obreros comprendieron que nun yeren les m\u00e1quines sin\u00f3n los empresarios los sos enemigos. Gran Breta\u00f1a conoci\u00f3 cuatro grandes foleaes ludistes ente 1811 y 1816 y posteriormente el movimientu espardi\u00f3se per toa Europa (n'Espa\u00f1a ye conocida la \"Revoluci\u00f3n del petroleu\" n'Alcoy, en 1873)."}
{"id": "33267", "revid": "35", "url": "https://ast.wikipedia.org/wiki?curid=33267", "title": "Hakko-ryu", "text": "Hakko-ryu (\u516b\u5149\u6d41, Hakk\u014d-ry\u016b) o Hakko-ryu Jujutsu, ye una escuela o \u201cestilu\u201d de jujutsu rellacionada col Daito-ryu, fundada en 1941 por Ryuho Okuyama (1901\u20131987), alumnu de Sokaku Takeda y prauticante de shiatsu. Munches t\u00e9uniques d'esta escuela son perasemeyaes a les del Daito-ryu Aikijujutsu. \nEl cabezaleru actual de la escuela ye\u2019l f\u00edu, qu'adopt\u00f3 tami\u00e9n el nome de Ryuho Okuyama. La sede central, o \u201chombu dojo\u201d, as\u00edtiase n\u2019Omiya-ku, Saitama, prefeutura de Saitama.\nSignific\u00e1u del nome.\nEl t\u00e9rminu xapon\u00e9s Hakko-ryu significa \"Escuela de la Octava Lluz.\" Nel espectru de colores hai siete franxes de color, pero crey\u00edase qu'hab\u00eda tami\u00e9n una franxa invisible perestrecha: la Octava Lluz. Les escueles d'Hakko-ryu Jujutsu estudien estratexes que refuguen el conflictu lo m\u00e1s posible, y empleguen t\u00e9uniques que nun faen usu de la fuercia, sin\u00f3n que trabayen contra los degomanes y movimientos naturales pa valtar al contrariu. Estes t\u00e9uniques cuasi nun son visibles, pero s\u00ed efeutives y potentes, neto que la octava lluz.\nFormaci\u00f3n y carauter\u00edstiques de la escuela.\nOkuyama yera instructor de Daito-ryu Aiki-jujutsu, arte qu'estudiara con dos maestros, Kyoju Dairi Matsuda (Toshimi) Hosaku y el mesmu Takeda Sokaku, y\u00e1 vieyu. En 1938 Okuyama acab\u00f3 los estudios con Takeda y espubliz\u00f3 un testu d'artes marciales titul\u00e1u Daito-ryu Goshinjutsu (El Sistema Daito de Defensa Personal). M\u00e1s tarde fund\u00f3'l Dai Nippon Shidokai (Asociaci\u00f3n de la V\u00eda del Samur\u00e1i del Gran Xap\u00f3n) y escomenz\u00f3 a ense\u00f1ar lo que llamaba Daito Hiden Shido (V\u00eda Secreta del Samur\u00e1i Daito-ryu). El primer dojo d'Okuyama taba asiti\u00e1u n'Asahikawa y llam\u00e1base Nippon Shidokai Ryubukan; en 1939 march\u00f3 pa Kanda y abri\u00f3 otru dojo llam\u00e1u Dai Nihon Shidokai. Esti foi'l finxu del principiu de la dixebra del Daito-ryu. Daquella Takeda yera mui vieyu y el so f\u00edu Tokimune inda mui nuevu; al nun ver oportunid\u00e1 p'avanzar na escuela Daito-ryu, y siendo una persona habilidada como m\u00e9dicu y artista marcial, Okuyama entam\u00f3 a formar el so propiu sistema bas\u00e1u nel Daito-ryu Jujutsu y Daito-ryu Aiki no jutsu.\nEl Hakko-ryu Kaiso Hokokusai (ceremonia de fundaci\u00f3n del Hakko-ryu) tuvo llugar el 1 de xunu de 1941 nel Shiba Tenso Jinja (santuariu shinto nel distritu Shiba, de Tokiu). Pa ent\u00f3s l'Hakko-ryu taba form\u00e1u y Okuyama tom\u00f3\u2019l nomatu lliterariu de Ryoho (xiru del Drag\u00f3n). El Hakko-ryu Kobujuku (escuela privada pal estudiu del Hakko-ryu) taba asitiada nel distritu de Kanda en Tokyo. Cuando na Segunda Guerra Mundial los bombardeos aliaos entamaron a bastiar a trompatalega, Okuyama y la so familia fuxeron y xunt\u00e1ronse a la secta de Shugendo (mena d'amest\u00e1u de Budismu y Sinto\u00edsmu) del Monte Haguro, na prefeutura de Yamagata. El Hakko-ryu Kobujuku foi afar\u00e1u cuando'l bombard\u00e9u de Tokyo. In 1947 col\u00f3 pa Omiya City (Saitama City) y fund\u00f3'l Hakko-ryu So Hombu Dojo (Hakko-ryu Juku Hombu Dojo). Hasta la fecha esta ye la ciud\u00e1 llariega del Hakko-ryu.\nMagar que les t\u00e9uniques del Hakko-ryu t\u00e1n mui rellacionaes col Daito-ryu ye la influyencia de la medicina oriental y un c\u00f3digu moral estrictu lo qu'estrema l'estilu. El sistema Koho Shiatsu ye ense\u00f1\u00e1u a los miembros nos niveles cimeros. L'\u00e9nfasis del sistema de jujutsu ponse nos puntos de presi\u00f3n y na remanamientu del cuerpu del oponente a travi\u00e9s tanto de la cadarma \u00f3sea como de los meridianos del cuerpu, lo qu'aida a dar al Hakko-ryu la so identid\u00e1 de paecer feble pero ser en realid\u00e1 bien potente na pr\u00e1utica.\nLes t\u00e9uniques del Hakko-ryu tresm\u00edtense na forma de Kata o conxuntos de \"waza\" (t\u00e9uniques) conoc\u00edos como \"Gi\". Cada kata tien un n\u00famberu de t\u00e9uniques Omote (direutes) qu'han aprendese enantes de que l'estudiante pueda progresar al siguiente nivel. Cada nivel tami\u00e9n conti\u00e9n Kihon waza (t\u00e9uniques b\u00e1siques), qu'introducen al estudiante nos principios fundamentales del Hakko-ryu. Les t\u00e9uniques Omote nun hai que camudales, sin\u00f3n qu'hai que les pasar a la siguiente xeneraci\u00f3n y asina socesivamente. Son les siguientes:\nArriendes de los Omote, Kihon y Gensoku del Hakko-ryu, hai delles lleiciones qu'incl\u00fain obviamente conceutos como:\nDempu\u00e9s del Yondan (4u Dan) el sistema torna a usar l'antiguu sistema Menkyo de llicencies de los koryu. L'estudiante tien que ser convid\u00e1u por Okuyama a entrenar con \u00e9l los conxuntos de t\u00e9uniques del Menkyo; pa llograr la invitaci\u00f3n l'estudiante tien que tener referencies d'un Shihan con bona reputaci\u00f3n nel Hombu. En recibiendo la invitaci\u00f3n, l'estudiante ha viaxar a Xap\u00f3n y vivir un tiempu cola familia Okuyama, y ent\u00f3s recibe l'entrenamientu de Menkyo.\nOrganizaci\u00f3n.\nEl Hakko-ryu gobi\u00e9rnase d'una forma patriarcal. El sistema Hakko-ryu Jujutsu y la terapia Koho Shiatsu pertenecen ensembre a la familia Okuyama. Okuyama tien l'autorid\u00e1 total, aconsey\u00e1u si acasu polos Shihan veteranos y los conceyos, pero la so pallabra ye definitiva. El Hakko-ryu rique llealt\u00e1 total, nun se pue estudiar otru arte marcial al mesmu tiempu, solamente Hakko-ryu; a los qu'estudien otra cosa m\u00e1ndenlos marchar. Pa dalgunos esta ye una regla dif\u00edcil de cumplir, pero especialmente pa los non xaponeses, y produxo la espulsi\u00f3n de munchos a lo llargo de los a\u00f1os. Solamente hai unes poques persones fuera de Xap\u00f3n que t\u00e1n a bones col hombu y t\u00e1n reconoc\u00edos como llex\u00edtimos Shihan y maestros. Un exemplu d'una rama non reconocida ye l'Hakko Denshin Ryu. Okuyama afirma que \"Dalgunos igual usen la pallabra \"Hakko\" na denomaci\u00f3n de los sos sistemes. Les partes interesaes t\u00e1n avisaes de que munchos nun tienen rellaci\u00f3n col Hakkoryu. El des\u00e9u de llexitimaci\u00f3n de tal afiliaci\u00f3n ensin l'acompa\u00f1amientu d'entrenamientu, esfuercios, sacrificiu, responsabilidaes, llendes y cargues qu'esixe ser un miembru aut\u00e9nticu, ye lo que pasa de verd\u00e1 colos que nunca tuvieron entrenamientu o afiliaci\u00f3n dalos col Hakkoryu.\u201d \nEl Hakko-ryu ye una tradici\u00f3n distinta y estremada de les m\u00e1s reci\u00e9n formaes Hakko Denshin Ryu y Hakko Densho Ryu.\nEstudiantes famosos.\nEl fundador del Shorinji Kempo, Doshin So (\u5b97\u9053\u81e3, 1911\u20131980) foi estudiante d'Hakkoryu un tiempu, anque al paecer nun complet\u00f3\u2019l deprendimientu."}
{"id": "33268", "revid": "10224", "url": "https://ast.wikipedia.org/wiki?curid=33268", "title": "Hakko-ryu Jujutsu", "text": ""}
{"id": "33269", "revid": "10224", "url": "https://ast.wikipedia.org/wiki?curid=33269", "title": "Hakko Ryu", "text": ""}
{"id": "33271", "revid": "28171", "url": "https://ast.wikipedia.org/wiki?curid=33271", "title": "Royal Society", "text": "La Royal Society of London for Improving Natural Knowledge (n'asturianu \"Real Socied\u00e1 de Londres pal Avance de la Ciencia Natural\") ye la m\u00e1s antigua socied\u00e1 cient\u00edfica del Reinu Xun\u00edu y una de les m\u00e1s antig\u00fces d'Europa. Aunque se vien considerando l'a\u00f1u 1660 como'l de la so fundaci\u00f3n, a\u00f1os anantes y\u00e1 exist\u00eda un grupu de cient\u00edficos que s'aconceyaba con cierta periodicid\u00e1. Manti\u00e9n estreches rellaciones cola Academia Real Irlandesa fundada en 1782, mientres que la Real Sociedad d'Edimburgu, fundada en 1783, manti\u00e9nse como una instituci\u00f3n escocesa independiente. Magar ser una instituci\u00f3n privada y independiente fai les veces d'Academia Nacional de Ciencies en Reinu Xun\u00edu y ye miembru del Conseyu Cient\u00edficu Brit\u00e1nicu form\u00e1u en 2000.\nEn 2011 foi premiada col Premiu Pr\u00edncipe d'Asturies de Comunicaci\u00f3n y Humanidaes.\nPresidentes.\nEl Presidente de la Real Socied\u00e1 (PRS) ye elix\u00edu ente la comunid\u00e1 cient\u00edfica de la Mancomunid\u00e1 Brit\u00e1nica de Naciones pa un mandatu de cinco a\u00f1os. El Presidente actual, dende'l 1 d'avientu de 2005, ye l'astr\u00f3nomu Martin Rees.\nMiembros famosos.\nVarios cient\u00edficos famosos tuvieron involucraos na so fundaci\u00f3n o participaron na so historia. El primer grupo incluye a:"}
{"id": "33272", "revid": "43102", "url": "https://ast.wikipedia.org/wiki?curid=33272", "title": "Lingua Franca Nova", "text": "La Llingua Franca Nova (o elefen) ye una llingua artificial creada pol doctor C. George Boeree de la Universid\u00e1 de Shippensburg, en Pennsylvania. B\u00e1sase nel franc\u00e9s, l'italianu, el portugu\u00e9s, l'espa\u00f1ol y el catal\u00e1n. Tien una ortograf\u00eda fon\u00e9tica y escr\u00edbese per aciu 21 lletres del alfabetu llat\u00edn, anque tami\u00e9n puede escribise con lletres del alfabetu cir\u00edlicu.\nHistoria.\nC. George Boeree empez\u00f3 a trabayar nella en 1965. El so oxetivu yera crear una llingua internacional que fuera simple y similar a los idiomes criollos. Ten\u00eda en mente la llingua franca, un pidgin utiliz\u00e1u na redolada mediterr\u00e1nea dende'l sieglu XIV hasta bien entrao'l XIX. Basar en 5 lling\u00fces neollatines y\u00e1 cercanes ente s\u00ed (el franc\u00e9s, l'italianu, el portugu\u00e9s, l'espa\u00f1ol y el catal\u00e1n; esti postreru por una raz\u00f3n de neutralid\u00e1.) La LFN fixo la so apaici\u00f3n n'Internet en 1998. Un grupu Yahoo! empecipiar en 2002 por Bjorn Madsen. Stefan Fisahn cre\u00f3 tami\u00e9n un wiki dedic\u00e1u a esta llingua en 2005 (que figuren de sigu\u00edo). Presentaciones y otros testos t\u00e1n disponibles en 12 lling\u00fces. At\u00f3pense tami\u00e9n dellos diccionarios, un tutorial y distintos testos (orixinales y traducciones).\nuna de les diferencies m\u00e1s importantes d'esta llingua ye'l papel que tuvieron y tienen los falantes y\u00e1 que la comunid\u00e1 contribuy\u00f3 significativamente a la so evoluci\u00f3n. Stefan Fisahn creo en 2005 un wiki pa la llingua que g\u00fcei cunta con m\u00e1s de 1300 p\u00e1xines y 13.000 ediciones.\nEsiste una revista mensual llamada Orizones Nova (Nuevos horizontes) d'inter\u00e9s xeneral, publicada por David McLeod dende 2006 hasta finales de 2007.\nPueden atopase introducciones a la llingua y gram\u00e1tiques en 12 idiomes, anque non toes son bones traducciones, por eso los miembros de la so comunid\u00e1 aconseyen estudialo principalmente n'ingl\u00e9s o espa\u00f1ol. El diccionariu m\u00e1s completu (LFN - Ingl\u00e9s) foi igu\u00e1u por Simon Davies, y tien cerca de 10.000 entraes. Tami\u00e9n ye posible atopar peque\u00f1os diccionarios en distintes lling\u00fces que son de bona calid\u00e1.\nComunid\u00e1.\nSeg\u00fan el diccionariu de lingua franca nova, un elefenista ye un partidariu o falante del idioma.\nLa so comunid\u00e1 de falantes activos ye d'unos 100, ente que se calcula en 200 aquellos que pueden entender anque nun falar correutamente.\nEnte los elefenistas m\u00e1s importantes destaquen:\nFundamentos.\nPronunciaci\u00f3n y ortograf\u00eda.\nTien una ortograf\u00eda fon\u00e9tica y escr\u00edbese por aciu 22 lletres del alfabetu llat\u00edn, anque tami\u00e9n puede escribise con lletres del alfabetu cir\u00edlicu:\nK, Q, W y Y nun apaecen nos nomes comunes. Util\u00edcense para caltener la forma orixinal de los nomes propios lo mesmo que de los nomes escritos en lling\u00fces estranxeres.\nLa H nun ye com\u00fan pero puede atopase en nomes t\u00e9cnicos y culturales.\nOrde de les palabres.\nsuxetu \u2013 verbu \u2013 oxetu:\npart\u00edcules \u2013 sustantivu \u2013 axetivu:\ntiempu \u2013 verbu \u2013 alverbiu:\npreposici\u00f3n \u2013 sustantivu:\nLa gram\u00e1tica.\n-s (o -es dempu\u00e9s de consonantes) forma'l plural de los sustantivos:\nia ye'l tiempu pas\u00e1u de los verbos:\nva ye'l tiempu futuru de los verbos:\nel to va llaboria \u00abust\u00e9 va trabayar\u00bb \nta ye la manera condicional (opcional):\nUn verbu puede siguir a otru si tienen la mesma tema:\nVerbos intransitivos #convertir en causal a cencielles amestando un oxetu:\nAmieste -nte a un verbu para llograr el participiu activu, qu'act\u00faa como axetivu o sustantivu:\nAmieste -da a un verbu para llograr el participiu pasivu, que tami\u00e9n act\u00faa como axetivu o sustantivu:\nUn verbu puede utilizase como sustantivu tal como ta:\nUn axetivu puede utilizase como sustantivu la mesma manera:\nLos alverbios son id\u00e9nticos a los axetivos:\nEntrugues empiecen con esce o una palabra interrogativa y terminen con un signu d'interrogaci\u00f3n:\nLliteratura.\nDende la so creaci\u00f3n la lingua franca nova tien una lliteratura compuesta por testos orixinales\u200b y traduc\u00edos\u200b.\nLliteratura orixinal.\nLa mayor parte de la lliteratura en lingua franca nova ye lliteratura traducida.\nLa lliteratura orixinal ta formada principalmente por poes\u00eda, siendo Guido Crufio el elefenista que m\u00e1s poes\u00edes orixinales escribi\u00f3 nesti idioma. Caben destacar les sos poes\u00edes \"Lingua franca nova (un poesia)\" y \"Druid la dragon\".\u200b\nLa primer novela orixinal escrita nesti idioma ye \"La xerca per Pahoa\",\u200b publicada en mayu de 2020 por Vicente Costalago. Nella, n\u00e1rrense les aventures de Joan, que sali\u00f3 del so reinu para buscar la espada Pahoa, cola cual pod\u00eda demostrar que yera l'\u00fanicu herederu del reinu de Lincuo. La segunda novela orixinal, tami\u00e9n por Vicente Costalago, foi \"La marcia nonconoseda\", publicada en 2022.\nLliteratura traducida.\nEl primer testu traduc\u00edu foi \"Colinas como elefantes blanca\", de Ernest Hemingway; traduc\u00edu por Daniel Alegrett en 1999. Ye un exemplu de lingua franca nova antigua\u200b:\nTenemos de esperar hasta 2008 para ver otros testos lliterarios escritos nesti idioma. Esta vegada, tratar de \"Bocragonia\" (la poes\u00eda \"Jabberwocky\" de Lewis Carroll) y \"La cade de la Casa de Usor\", traduc\u00edu por Simon Davies. Esti elefenista traduci\u00f3 otres obres como \"Alisia en la pais de mervelias\", traducida en 2010 y publicada en 2012, lo que la convirti\u00f3 na primer publicaci\u00f3n en papel nesta llingua.\nHe equ\u00ed un estractu de \"Alisia en la pais de mervelias\", un exemplu de la llingua casi na so estad\u00edo final:\nSimon Davies tami\u00e9n traduci\u00f3 \"La prinse peti\", de Antoine de Saint Exup\u00e9ry; en 2009. Nun principiu, esti testu foi traduc\u00edu por otra persona pero, dempu\u00e9s d'afayar que nun se trataba d'una traducci\u00f3n del orixinal, sin\u00f3n a partir del ingl\u00e9s, Simon Davies decidi\u00f3 volver traducilo dende'l principiu.\nEnte 2013 y 2014, Simon Davies tami\u00e9n traduci\u00f3 \"Tra la miror, y lo cual Alisia trova a ultra\".\nEn 2014, C. G. Boeree traduci\u00f3 \"La trajedia de re Lear\", de William Shakespeare, siendo la primer obra teatral traducida a lingua franca nova.\nEn 2018, Simon Davies traduci\u00f3 \"Un studia en scarlata\" y el 29 d'abril de 2019 acab\u00f3 la traducci\u00f3n del primer llibru de la Eneida.\nEl 22 de xunu de 2019, Vicente Costalago traduci\u00f3 l\"'Evanjelio de San Marco\", bas\u00e1ndose para ello nes versiones n'ingl\u00e9s y n'espa\u00f1ol de la Biblia vaticana. Ye'l tercer testu completu de la Biblia traduc\u00edu a esti idioma, siendo la Segunda Ep\u00edstola de San Juan el segundu, traduc\u00edu pol mesmu autor en 2008; y el Eclesiast\u00e9s el primeru, traduc\u00edu por Dave MacLeod en 2006. Traduci\u00e9ronse fragmentos d'otres partes de la Biblia, como partes de los Evanxelios de San Lucas y de San Juan.\nEl 10 de payares de 2019, Vicente Costalago traduci\u00f3'l primer cap\u00edtulu d'El Quixote y el 22 de febreru de 2020, acab\u00f3 la traducci\u00f3n del \"Evanjelio de San Mateo\"."}
{"id": "33276", "revid": "43102", "url": "https://ast.wikipedia.org/wiki?curid=33276", "title": "Trentismu", "text": "El trentismu foi una corriente ideol\u00f3xica y sobre too un movimiento que se dio dientro d'un sector reformista de la organizaci\u00f3n anarcosindicalista CNT, que defend\u00eda una fase de preparaci\u00f3n unos a\u00f1os enantes del entamu de la revoluci\u00f3n social, arriendes d' una cierta desmitificaci\u00f3n de lo \"revolucionario\" y que s'enfrentaba con otra tendencia m\u00e1s radical del sindicatu representada pol sector \"fa\u00edsta\". \nRecibe'l so nome d'un documentu llam\u00e1u \"Manifiestu de los Trenta\". Llamaos n'ocasiones \"posibilistes\", \"moderaos\" o \"reformistes\", ente los \"trentistes\" tuvieron anarquistes como \u00c1ngel Pesta\u00f1a, Juan L\u00f3pez S\u00e1nchez o Juan Peir\u00f3.\nEl trentismu n'Asturies.\nLes postures del trentismu yeren compart\u00edes pola mayor\u00eda de los militantes de la CNT de Xix\u00f3n (que yera la ciud\u00e1 con mayor presencia \u00e1crata d'Asturies), qu'opinaben que los radicales ten\u00eden una postura d'enfrentamientu abiertu. Magar esti posicionamientu los xixoneses neg\u00e1ronse a provocar una escisi\u00f3n na CNT."}
