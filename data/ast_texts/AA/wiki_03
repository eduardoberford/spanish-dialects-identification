{"id": "4782", "revid": "43102", "url": "https://ast.wikipedia.org/wiki?curid=4782", "title": "Nueva York", "text": "Nueva York (nomada oficialmente New York City, pa estremala del est\u00e1u hom\u00f3nimu) ye la ciud\u00e1 m\u00e1s poblada de los Estaos Xun\u00edos y el centru del \u00e1rea metropolitana de Nueva York, una de les mayores del mundu. Con una poblaci\u00f3n estimao (U.S. Census Bureau, 2019) de 8.336.817 habitantes, ye la s\u00e9 de la Organizaci\u00f3n de les Naciones Xun\u00edes y consid\u00e9rasela bien de veces como la capital cultural del mundu. Na so \u00e1rea metropolitana, de 17.400 km\u00b2 d'estensi\u00f3n, viven 18,9 millones d'habitantes.\nAsitiada n\u00fan de los mayores puertos naturales del mundu, la ciud\u00e1 ta formada por cinco \"boroughs\" (distritos); ca\u00fan d'ellos ye un cond\u00e1u del est\u00e1u de Nueva York. Esos distritos (Brooklyn, el Bronx, Manhattan, Queens, y Staten Island) formen oficialmente una \u00fanica ciud\u00e1 dende 1898. Esa ciud\u00e1, que reparte los sos m\u00e1s d'ocho millones d'habitantes en malpenes 783,8 km\u00b2, ye la de mayor densid\u00e1 de poblaci\u00f3n de tol pa\u00eds. Ye, tami\u00e9n, la de mayor diversid\u00e1 lling\u00fc\u00edstica nel mundu; calc\u00falase que f\u00e1lense nella 800 lling\u00fces diferentes.\nL'orixe de la ciud\u00e1 rem\u00f3ntase a 1624. Esi a\u00f1u fund\u00f3se, por mercaderes holandeses, un puestu comercial na fastera meridional de la islla de Manhattan, que recibi\u00f3 en 1626 el nome de Nueva \u00c1msterdam. La ciud\u00e1 pas\u00f3 a manes de los ingleses en 1664, y recibi\u00f3'l so nome actual dempu\u00e9s de que'l rei Carlos II d'Inglaterra-y diera eses tierres al so hermanu, el duque de York. La ciud\u00e1 foi capital de los Estaos Xun\u00edos dende 1785 a 1790, y ye la ciud\u00e1 mayor del pa\u00eds dende esi \u00faltimu a\u00f1u. A ella aportaron, a finales del sieglu XIX y entamos del XX, millones d'inmigrantes per barcu. Al llegar a la ciud\u00e1 yeren saludaos pela Estatua de la Llibert\u00e1, que ye angua\u00f1o un s\u00edmbolu universalmente reconoc\u00edu de los Estaos Xun\u00edos y la so democracia.\nLa ciud\u00e1 ye visitada a\u00f1almente por 50 millones de persones. Les m\u00e1s d'elles pasen per Times Square y visiten los sos perfamosos puentes, rascacielos y parques. La ciud\u00e1 abelluga tami\u00e9n el centru financieru del mundu, el distritu financieru qu'arrodia la bolsa (\"New York Stock Exchange\") de Wall Street, principal merc\u00e1u burs\u00e1til del mundu pel volumen de capitalizaci\u00f3n de les empreses que cotizen nella. Consecuentemente con ello, les viviendes y oficines en Manhattan t\u00e1n ente les m\u00e1s cares del mundu. La ciud\u00e1, am\u00e1s, ye la s\u00e9 de delles universidaes; dalgunes d'elles (Universid\u00e1 de Columbia, Universid\u00e1 de Nueva York y Universid\u00e1 Rockefeller) suelen tar incluy\u00edes nos llistaos que recueyen les 50 meyores universidaes del mundu.\nHistoria.\nEl llugar qu'angua\u00f1o ocupa la ciud\u00e1 taba habit\u00e1u, na d\u00f3mina precolonial, por dellos grupos de la tribu de los algonquinos. \u00dan d'ellos, nom\u00e1u Lenape, viv\u00eda en Lenapehoking, un territoriu qu'incluy\u00eda Staten Island, la fastera occidental de Long Island (no qu'angua\u00f1o son Brooklyn y Queens), Manhattan y la fastera meridional del valle del r\u00edu Hudson, incluyendo el Bronx.\nDe la fundaci\u00f3n de la ciud\u00e1 a la independencia d'Estaos Xun\u00edos (sieglos XVI-XVIII).\nL'esplorador italianu Giovanni da Verrazano foi'l primer europ\u00e9u n'aportar a la rex\u00f3n; desembarc\u00f3 en Staten Island en 1524, y cartografi\u00f3 la zona. El primer europ\u00e9u en llegar a Manhattan, por embargu, foi l'ingl\u00e9s Henry Hudson, que tami\u00e9n remont\u00f3'l r\u00edu que dempu\u00e9s diba llevar el so nome nun intentu d'atopar el pasu que se supon\u00eda d'aquella que permit\u00eda arrodiar Am\u00e9rica pel noroeste pa llegar a les Indies. Hudson trabayaba pa la Compa\u00f1\u00eda Holandesa de les Indies Orientales, que foi la qu'instal\u00f3 los primeros pobladores permanentes na islla. El fuerte, nom\u00e1u Fort Amsterdam, convirti\u00f3se, cola llegada de m\u00e1s colonos, na ciud\u00e1 de New Amsterdam. En 1626 el gobernador de la nueva ciud\u00e1 merc\u00f3 Manhattan (que'l so nome significaba \"la islla les colines\" nel idioma nativu) a la tribu Canarsie por delles caxigalines que ten\u00eden un valor de 24 d\u00f3lares. \nLa poblaci\u00f3n de la ciud\u00e1 medr\u00f3 hasta algamar los 1.000 habitantes na d\u00e9cada de 1650, pero tami\u00e9n aumentaron les engarradielles colos nativos, que se resist\u00eden a pagar impuestos a los nuevos amos. La Compa\u00f1\u00eda Holandesa de les Indies Orientales, medranosa de qu'eses pelees perxudicaran los sos intereses econ\u00f3micos, encarg\u00f3 a Peter Stuyvesant que punxera fin a los problemes. Esti algam\u00f3'l so oxetivu, pero demientres el so mandatu, de 17 a\u00f1os, la flota brit\u00e1nica y la holandesa llibraron tr\u00e9s guerres. Inglaterra yera consciente de la importancia estrat\u00e9xica del asentamientu pal comerciu, y nun par\u00f3 hasta conseguir conquistalu. En 1664 una flota inglesa consigui\u00f3 rendir la ciud\u00e1, que renom\u00f3 Nueva York n'honor del duque de York. Col dominiu ingl\u00e9s la ciud\u00e1 prosper\u00f3 enforma, y pa 1700 y\u00e1 ten\u00eda 7.000 habitantes. El primer peri\u00f3dicu, \"The New York Gazzette\", entam\u00f3 a espublizase en 1725 y la primer universid\u00e1 (\"King's College\", angua\u00f1o \"Columbia University\") abri\u00f3 en 1754.\nNes revueltes pola independencia de les colonies Nueva York tuvo un papel destac\u00e1u. Nella reuniose, en 1765, el primer congresu de les colonies americanes (\"The Stamp Act Congress\"), qu'aconceyaron pa protestar contra los nuevos impuestos qu'impuxeron los brit\u00e1nicos, y cinco a\u00f1os dempu\u00e9s hubo la primer batalla colos ingleses na ciud\u00e1. Al entamu de la guerra d'independencia la ciud\u00e1 tuvo en manes de les tropes independentistes, pero los ingleses recuper\u00e1ronla tres de la batalla de Brooklyn (1776) y caltuvieron el so control hasta la fin de la guerra en 1783. Dos a\u00f1os dempu\u00e9s la ciud\u00e1 foi nomada capital provisional del pa\u00eds, y foi la s\u00e9 del Congresu hasta 1790. Nella tuvo llugar tami\u00e9n la primer toma de posesi\u00f3n d'un presidente d'Estaos Xun\u00edos al xurar el cargo nella George Washington en 1789.\nNueva York demientres el sieglu XIX.\nNueva York yera, nos primeros tiempos de la independencia, m\u00e1s peque\u00f1u que les otres dos grandes metr\u00f3polis de la nueva naci\u00f3n, Filadelfia y Boston, pero'l so calter de mayor puertu de la costa este llev\u00f3 a la ciud\u00e1 a millones d'inmigrantes. Alemanes, irlandeses y xente d'otros pa\u00edses del norte d'Europa aportaron a lo llargo del sieglu XIX a la ciud\u00e1 atray\u00edos pola bayura de trabayu disponible. A ellos sigui\u00e9ronlos, nas dos \u00faltimas d\u00e9cadas del sieglu, europeos del este y italianos, que traxeron con ellos relixones desconoc\u00edes na ciud\u00e1, como la cat\u00f3lica, y nueves formes de vida. Esto provoc\u00f3 tensiones raciales y culturales ente los vieyos y los nuevos inmigrantes. Los reci\u00e9n llegaos, que los m\u00e1s d'ellos nun falaben ingl\u00e9s, pasaben a depender del Tammany Hall, una instituci\u00f3n controlada pol Part\u00edu Dem\u00f3crata que-yos consigu\u00eda trabayu a cambiu de los sos votos. Dirixida por William M. Tweed, la instituci\u00f3n acab\u00f3 fundi\u00e9ndose embaxu'l pesu de la so propia corrupci\u00f3n. El mesmu Tweed foi deten\u00edu en 1871 acus\u00e1u de tener robao a la ciud\u00e1 200 millones de d\u00f3lares.\nAl tiempu, les tensiones diben xorreciendo nel pa\u00eds alredor de la cuesti\u00f3n de los derechos de los estaos y de la esclavit\u00fa. La ciud\u00e1 nun yera \u00fan de los centros m\u00e1s favoratibles al abolicionsimu, porque los mercaderes ten\u00eden mi\u00e9u de que'l provechosu comerciu que ten\u00eden colos estaos esclavistes del Sur sofriera perxuiciu cola abolici\u00f3n. Cuando entam\u00f3 l'alistamientu pal ex\u00e9rcitu de la Xuni\u00f3n espa\u00f1\u00f3 una revuelta na ciud\u00e1 que caus\u00f3 1.000 muertos, ente ellos dellos afroamericanos que foron linchaos. Foi necesario que vinieran soldaos dende Gettysburg pa restaurar l'orde.\nLa ciud\u00e1, mentantu, seg\u00faia medrando gracies al progresu de la inxenier\u00eda. Brooklyn, por exemplu, taba aisll\u00e1u del restu de la zona hasta qu'acab\u00f3 la construcci\u00f3n de la ponte de Brooklyn en 1883. La fundaci\u00f3n de la ciud\u00e1 pol axuntamientu de los cinco \"boroughs\" (distritos) de Manhattan, el Bronx, Queens, Staten Island y Brooklyn nun asocedi\u00f3 hasta 1898. Ent\u00f3ncenes Manhattan yera la zona m\u00e1s poblada, pero la construcci\u00f3n a lo llargo del sieglu siguiente d'una rede de puentes y t\u00faneles permiti\u00f3 que la xente que trabayaba na ciud\u00e1 pudiera colar a los \"boroughs\" vecinos, \u00fa la vivienda yera m\u00e1s barata, a vivir.\nLa ciud\u00e1 demientres el sieglu XX.\nLes primeres d\u00e9cades del sieglu foron de crecimientu, magar que problem\u00e1ticu, de la ciud\u00e1. Esta lleg\u00f3 a la d\u00e9cada de los 30, la de la Gran Depresi\u00f3n, fondamente endeudada. Hab\u00eda ser l'alcalde Fiorello LaGuardia, que gobern\u00f3 la ciud\u00e1 dende 1934 hasta 1945, el que-y diera puxu otra vuelta. Recuper\u00f3 la estabilid\u00e1 de les cuentes municipales, lluch\u00f3 escontra'l crimen y cre\u00f3 servicios sociales p\u00fablicos na ciud\u00e1. En 1939 celebr\u00f3se na ciud\u00e1 una exposici\u00f3n universal, na que se present\u00f3 por primer vegada al p\u00fablicu la televisi\u00f3n, y la ciud\u00e1 recibi\u00f3 un emburri\u00f3n definitivu a la so condici\u00f3n de capital del mundu al ser escoyida p'abellugar, en 1946, la s\u00e9 de les Naciones Xun\u00edes.\nNa d\u00e9cada de 1960 la ciud\u00e1 paec\u00eda ingobernable. Una fuelga de trabayadores del sistema de tresporte p\u00fablicu paraliz\u00f3'l metro y los autobuses urbanos en 1966. En 1968 los trabayadores del serviciu p\u00fablicu de llimpieza ficieron una fuelga de nueve d\u00edes qu'enllen\u00f3 les cais de la ciud\u00e1 de montoneres de basoria. En 1971 foron la polic\u00eda y los bomberos los que ficieron fuelga, y en 1975 la ciud\u00e1 tuvo a piques de declarase en bancarrota al nun poder pagar los bonos que ten\u00eda emit\u00edo. Fizo falta un rescate del gobiernu federal pa que nun se llegara a ello. En 1978 lleg\u00f3 a l'alcald\u00eda Edward Koch, que consigui\u00f3 llevar la paz social a la ciud\u00e1. En 1989 la ciud\u00e1 tuvo'l so primer alcalde afroamericanu, David N. Dinkins, que tuvo que lluchar cola peor recesi\u00f3n econ\u00f3mica dende la Segunda Guerra Mundial. Los a\u00f1os de la d\u00e9cada de 1990 foron los del alcalde Rudolph Giuliani, que consigui\u00f3 amenorgar enforma la criminalid\u00e1, tener presupuestos equilibraos y ameyorar les condiciones de vida na ciud\u00e1. Giuliani ten\u00eda llegao a l'alcald\u00eda poco dempu\u00e9s del atent\u00e1u contra'l World Trade Center de 26 de febreru de 1993, que provoc\u00f3 seis muertos y abondantes da\u00f1os materiales, y hab\u00eda tener que facer frente al segundu atent\u00e1u, el del 11 de setiembre de 2001.\nL'atent\u00e1u del 11-S.\nEl 11 de setiembre de 2001 tuvo llugar un atent\u00e1u escontra les conoc\u00edes como \"Torres Ximielgues\" del World Trade Center. A les 8.46 de la ma\u00f1ana d'esi d\u00eda un avi\u00f3n d'American Airlines, enllenu de pasaxeros, foi estrell\u00e1u por cinco terroristes que lu ten\u00eden secuestr\u00e1u escontra la fachada norte de la torre norte (nomada \"One World Trade Center\", 1WTC) del World Trade Center. A les 9.07 otros cinco terroristes estrellaron otru avi\u00f3n, d'United Airlines, escontra la fachada sur de la torre sur (nomada \"Two World Trade Center\", 2WTC). Les torres ten\u00eden una estructura central que les manten\u00eda de pie, y l'impautu y los fueos provocaos pol combustible de los aviones afect\u00e1ronles hasta que, a les 9.59, la torre sur esbarrumbose. Media hora dempu\u00e9s pas\u00f3-y lo mesmu a la torre norte. Cientos de trabayadores de les torres, los pasaxeros de los aviones y hasta 411 trabayadores de los servicios d'emerxencies morrieron aquel d\u00eda; el total de muertos na ciud\u00e1 foi de 2.606 persones.\nLa brutalid\u00e1 del atent\u00e1u dexo abluc\u00e1u al mundu enteru. Los d\u00edes siguientes miles de voluntarios trabayaron pa repariar los estrozos y axudar a les v\u00edctimes, y los neoyorkinos, col alcalde dando exemplu a pie d'obra, desarrollaron un sentimientu d'arguyu y de nun dexar que la ciud\u00e1 fora baltada pola aici\u00f3n d'unos terroristes. Entov\u00eda fumeaben los restos de les torres cuando'l gobernador del est\u00e1u George Pataki y l'alcalde Giuliani crearon un organismu (Lower Manhattan Development Corporation) pa coordinar la construcci\u00f3n d'un memorial a les v\u00edctimes y pa dirixir la reconstrucci\u00f3n y revitalizaci\u00f3n de la zona afeutada pol atent\u00e1u. Los sos esfuercios foron continuaos pol siguiente alcalde, Michael Bloomberg. El dise\u00f1u del memorial qu'angua\u00f1o puede vese na zona qu'ocupaben les torres foi escoy\u00edu en 2002, y pa 2005 aprobose'l proyeutu de la nomada \"Freedom Tower\" (torre de la llibert\u00e1), un rascacielos m\u00e1s altu ent\u00e1 que les torres orixinales que ha incluyir un mirador y, nel so cumal, una lluz allumando al cielu permanentemente n'alcordanza de los muertos nel atent\u00e1u. L'edificiu, que y\u00e1 ta tech\u00e1u dende 2013, tien prevista la so inauguraci\u00f3n nel a\u00f1u 2014.\nXeograf\u00eda.\nNueva York ta asitiada na rex\u00f3n nororiental de los Estaos Xun\u00edos, al sureste del est\u00e1u hom\u00f3nimu, aproximadamente a la met\u00e1 del cam\u00edn ente Washington DC y Boston. La so situaci\u00f3n, na desembocadura del r\u00edu Hudson, tien ayudao a la ciud\u00e1 a convertise n\u00fan puertu perimportante. La mayor\u00eda de les cases de la ciud\u00e1 t\u00e1n construy\u00edes en tr\u00e9s islles (Manhattan, Staten Island y Long Island), lo que fai que'l terr\u00e9n edificable seya escasu y haiga, poro, una gran densid\u00e1 de poblaci\u00f3n.\nEl r\u00edu Hudson, que cuerre a travi\u00e9s del valle hom\u00f3nimu hasta aportar a la bah\u00eda de Nueva York, separta esta ciud\u00e1 del est\u00e1u de Nueva Jersey. Dellos de los brazos fluviales que se formen nel estuariu faen de llende ente los distritos de la ciud\u00e1: asina, el East River separta'l Bronx y Manhattan de Long Island; y el r\u00edu Harlem (\"Harlem River\") separta la mayor\u00eda de la islla de Manhattan del Bronx. Sicas\u00ed, deng\u00fan de los dos son verdaderos r\u00edos; la \u00fanica corriente d'agua duce que traviesa la ciud\u00e1 ye'l r\u00edu Bronx (\"Bronx River\"), que traviesa'l Bronx y el cond\u00e1u de Westchester.\nEl terrenu de la ciud\u00e1 tien aument\u00e1u enforma al travi\u00e9s de los sieglos pola aici\u00f3n humana. Esta ganancia de tierra al mar produci\u00f3se especialmente na zona del Lower Manhattan; ell\u00ed desarrollose, por exemplu, la barriada de Battery Park nes d\u00e9cades de 1970 y 1980. Con esos terrenos l'\u00e1rea total ocupada pola ciud\u00e1 ye de 1.214 km\u00b2, de los que 425 km\u00b2 son d'agua y los 789 km\u00b2 restantes de tierra. El puntu m\u00e1s altu la ciud\u00e1 ye la colina Todt (Todt Hill), en Staten Island, de 124,9 m d'altor.\nDivisi\u00f3n alministrativa de la ciud\u00e1: los \"boroughs\".\nNew York City ta sodividida en cinco distritos metropolitanos (\"boroughs)\". En NYC un \"borough\", seg\u00fan la Llei del Est\u00e1u de Nueva York, ye una corporaci\u00f3n municipal que se crea cuando un cond\u00e1u f\u00fandese con otros pa ser parte de la ciud\u00e1.. Ca\u00fan de los condaos correspuende a un cond\u00e1u del est\u00e1u de Nueva York, pero de magar 1898 nun tienen una instituci\u00f3n que los gobierne de forma independiente y t\u00e1n integraos na ciud\u00e1 con un gobiernu \u00fanicu. Ca\u00fan de los \"boroughs\", a la vez, sodiv\u00eddese en cientos de barrios con un calter defin\u00edu y estrem\u00e1u de los vecinos. De ser ciudaes independientes, cuatru d'ellos (Brooklyn, Queens, Manhattan y el Bronx) hab\u00eden tar ente les diez ciudaes m\u00e1s poblaes de los Estaos Xun\u00edos.\nDemograf\u00eda.\nNueva York ye la ciud\u00e1 m\u00e1s poblada de los Estaos Xun\u00edos, con una poblaci\u00f3n estimada pa 2017 de 8.622.698 habitantes, la mayor de la so historia. Viven nella m\u00e1s del doble de persones de la segunda mayor ciud\u00e1 del pa\u00eds, Los Angeles, y n\u00fan \u00e1rea enforma menor. Am\u00e1s, la ciud\u00e1 medr\u00f3 en poblaci\u00f3n, ente abril de 2010 y xunetu de 2014, m\u00e1s que denguna otra ciud\u00e1 del pais: 316.000 habitantes. La poblaci\u00f3n de la ciud\u00e1 ye'l 43% de la del est\u00e1u, y alredor del 36% de la de so \u00e1rea metropolitana.\nDensid\u00e1 de poblaci\u00f3n.\nEn 2017 la ciud\u00e1 ten\u00eda una densid\u00e1 de poblaci\u00f3n estimada de 28.491 habitantes por milla cuadrada (alredor de 11.000 hab/km\u00b2), lo que la convierte na de mayor densid\u00e1 d'ente tolos conceyos con m\u00e1s de 100.000 habitantes del pa\u00eds. El distritu de Manhattan, pela so banda, ye'l cond\u00e1u (o entid\u00e1 asemeyada) de mayor densid\u00e1 de poblaci\u00f3n del pa\u00eds: 72.918 habitantes por milla cuadrada (28.154 hab/km\u00b2)\nComposici\u00f3n racial y \u00e9tnica.\nLa distribuci\u00f3n de races dientro la poblaci\u00f3n, en 2010, yera: 44% de raza blanca (33,3% de blancos non hispanos), 25,5% d'afroamericanos (23,3% de negros non hispanos), 0,7% de nativos americanos y 12,7% de asi\u00e1ticoamericanos. Los hispano y llatinoamericanos de cualesquier raza sumaben el 28,6% d'una poblaci\u00f3n na que'l grupu \u00e9tnicu que m\u00e1s medrara en n\u00famberu dende 2000 a 2010 fora'l de los asi\u00e1ticoamericanos. La poblaci\u00f3n de blancos non llatinos cayera un 3%, el menor descensu decenal en d\u00e9cades, y tami\u00e9n, por primer vegada dende la Guerra Civil, hubo un descensu decenal nel n\u00famberu d'afroamericanos.\nA lo llargo la so historia la ciud\u00e1 tien s\u00edo \u00fan de los principales puertos d'entrada d'inmigrantes nos Estaos Xun\u00edos: m\u00e1s de 12 millones d'inmigrantes europeos aportaron a la islla Ellis ente 1892 y 1924. La estrema varied\u00e1 \u00e9tnica llev\u00f3 a inventar el conceptu de \"melting pot\" (crisol de races) pa describir los atestaos barrios d'inmigrantes del Lower East Side. Hacia 1900 los alemanes yeren el grupu d\u00b4inmigrantes m\u00e1s numberosos, sigu\u00edos polos irlandeses, los xud\u00edos y los italianos. De resultes d'ello, pa 1940 los neoyorkinos de raza blanca yeren el 92% del total.\nUn 37% de los neoyorkinos nacieron notru pa\u00eds, y m\u00e1s de la met\u00e1 de tolos ne\u00f1os son f\u00edos de ma inmigrante. Nun hai denguna nacionalid\u00e1 de nacimientu mayoritaria ente esos inmigrantes: los m\u00e1s numberosos (en 2011) yeren los naturales de Rep\u00fablica Dominicana, China, M\u00e9xicu, Guyana, Xamaica, Ecuador, Hait\u00ed, India, Rusia y Trinid\u00e1 y Tobagu.\nLos asi\u00e1ticoamericanos, seg\u00fan el censu de 2010, son m\u00e1s d'un mill\u00f3n, m\u00e1s que la suma de los que viven en San Francisco y Los Angeles xuntos. Nel distritu de Queens viven la mayor concentraci\u00f3n d'asi\u00e1ticos y persones de los pa\u00edses andinos (Colombia, Ecuador, Per\u00fa y Bolivia) de tolos Estaos Xun\u00edos, que contribuin a facer de Queens l'\u00e1rea urbana con mayor diversid\u00e1 \u00e9tnica del mundu. La poblaci\u00f3n china ye la de m\u00e1s r\u00e1pidu crecimientu en tol est\u00e1u, faciendo surdir ep\u00edgonos del Chinatown orixinal, el de Manhattan, en Brooklyn y Queens, y ocupando amplies fasteres del cond\u00e1u de Nassau, en Long Island. Hai alredor de 20.000 coreanos concentraos en Flushing (Queens), y Queens ye tami\u00e9n el llar de la mayor colonia de tibetanos fuera de China, India y Nepal. Los coreanos son el 1,2% de la poblaci\u00f3n de Nueva York, los xaponeses el 0,3%, los filipinos el 0,8% y los vietnamites el 0,2%. Hai tami\u00e9n un 2,4% d'indios, un 0,7% de xente de Bangladex y un 0,5% de paquistaninos.\nLa poblaci\u00f3n de raza blanca non hispana de la ciud\u00e1 ye de 2,7 millones de persones, la mayor de denguna ciud\u00e1 del pa\u00eds, mayor que la suma de les de Los Angeles (1,1 millones), Chicago (865.000) y Houston (550.000) xuntes. Sicas\u00ed, el so n\u00famberu amenorg\u00f3 enforma dende 1940, cuando yeren 6,6 millones. L'orixe nacional de la di\u00e1spora europea ye pervari\u00e1u. Seg\u00fan les estimaciones del censu pa 2012 viven na ciud\u00e1 560.000 con or\u00edxenes italianos, 385.000 irlandeses, 253.000 alemanes, 223.000 rusos, 201.000 polacos y 137.000 ingleses. Hai tami\u00e9n 65.000 griegos y franceses, 60.000 h\u00fangaros, 55.000 ucra\u00ednos y 35.000 escoceses. Los habitantes de Nueva York que s'identifiquen como d'orixe espa\u00f1ol yeren 30.838 en 2010, y hay 20.000 noruegos y suecos, y un n\u00famberu d'ente 12.000 y 14.000 descendientes de checos, lituanos, portugueses y galeses. Los \u00e1rabes son m\u00e1s de 160.000, y viven mayoritariamente en Brooklyn.\nL'area metropolitana de Nueva York tami\u00e9n ye d'una gran diversid\u00e1 racial y \u00e9tnica. Sigue siendo la principal puerta d'entrada al pa\u00eds d'inmigrantes llegales, sobrepasando la suma de los qu'aporten a elli en Los Angeles y Miami. Ye'l llar de les mayores comunidaes xud\u00edes de fuera d'Israel, con m\u00e1s de 1,5 millones de xud\u00edos de diversu orixe en 2012. Nella vive'l 20% de los indios de tol pa\u00eds, concentraos en m\u00e1s de 20 enclaves (\"Little Indias\"), y m\u00e1s del 15% de los coreanos d'Estaos Xun\u00edos viven nes cuatro \"Koreatowns\" del \u00e1rea, qu'acueye la mayor poblaci\u00f3n d'indios de toa Europa occidental y Estaos Xun\u00edos, y tami\u00e9n les mayores poblaciones de rusos, italoamericanos y afroamericanos, de dominicanos, portorrique\u00f1os y sudamericanos, y la segunda mayor concentraci\u00f3n de llatinos de cualesquier orixe de los Estaos Xun\u00edos, 4,8 millones.\nRelix\u00f3n.\nLa relix\u00f3n con m\u00e1s siguidores en Nueva York ye'l cristianismu: el 33% de la so poblaci\u00f3n son cat\u00f3licos, el 23% protestantes y el 3% siguen otres ilesies cristianes. La segunda por n\u00famberu de fieles ye'l xuda\u00edsmu, con aproximao 1,1 millones de seguidores (el 18,4% de la poblaci\u00f3n), de los que la met\u00e1 viven en Brooklyn. La tercer relix\u00f3n con mas siguidores ye l'Islam, con ente 600.000 y un mill\u00f3n de fieles seg\u00fan les distintes estimaciones oficiales, qu'incl\u00fain un 10% de los alumnos del sistema escolar p\u00fablicu de la ciud\u00e1.\nHai, am\u00e1s, bayura d'hinduistes, budistes y siguidores de delles otres relixones, am\u00e1s d'ateos. En 2014 el 24% de los neoyorkinos nun s'identificaben con denguna afiliaci\u00f3n relixosa organizada.\nEconom\u00eda.\nNueva York ye un centru global de negocios: ye un centru bancariu, de finances, de venta al por menor, de comerciu mundial, tur\u00edsticu, inmobiliariu, de los medios de comunicaci\u00f3n tradicionales y dixitales, publicitariu, de servicios llegales y contables, de seguros, de moda y de les artes. Am\u00e1s Silicon Alley, un met\u00f3nimu us\u00e1u pa referise en sent\u00edu ampliu a la industria tecnol\u00f3xica, medra de d\u00eda en d\u00eda. El puertu de Nueva Yok y Nueva York ye, pela so banda, un motor econ\u00f3micu perimportante: en 2017 movi\u00f3 m\u00e1s de 6,7 millones de contenedores de carga (TEU).\nMunches empreses (45 en 2011) de les incluy\u00edes na llista Fortune 500 tienen la so sede na ciud\u00e1, como tami\u00e9n un bon n\u00famberu de empreses multinacionales. La ciud\u00e1, na que \u00fan de cada diez emplegaos del sector priv\u00e1u trabayen pa una empresa foriata, ocupa los primeros llugares del r\u00e1nking mundial de ciudaes qu'atraen capital, negocios y turistes. Ye'l principal centru global de la industria de la publicid\u00e1, y el sector de la moda da trabayu a 180.000 persones.\nOtros sectores importantes de la so econom\u00eda son la investigaci\u00f3n m\u00e9dica y tecnol\u00f3xica y el sector educativu. La manufactura tradicional ent\u00e1 ye un sector importante, magar que los empleos nel sector van decayendo. Asina, la industria testil, hist\u00f3ricamente concentrada nel Garmen District de Manhattan, lleg\u00f3 a emplear a m\u00e1s de 323.000 trabayadores en 1950, pero en 2015 menos de 23.000 neoyorkinos trabayaben na fabricaci\u00f3n de moda y accesorios. La industria alimentaria, pela so banda, da trabayu a m\u00e1s de 19.000 persones. Una especialid\u00e1 alimentaria na que la ciud\u00e1 ye l\u00edder ye la del chocolate: dellos empresarios tenten de formar un \"Chocolate District\" en Brooklyn, y una de les principales empreses mundiales del sector, Godiva, tien la so sede na ciud\u00e1.\nWall Street.\nEl sector econ\u00f3micu m\u00e1s importante de la ciud\u00e1 ta rellacion\u00e1u col so papel de centru de la industria financiera d'Estaos Xun\u00edos, conoc\u00edu col met\u00f3nimu de \"Wall Street\". La industria de valores sigue siendo el principal segmentu del sector financieru de la ciud\u00e1, y ye un importante motor econ\u00f3micu. Munches grandes compa\u00f1\u00edes financieres tienen la so sede na ciud\u00e1, que tami\u00e9n atrae a un n\u00famberu creciente de compa\u00f1\u00edes emerxentes del sector financieru.\nNel Lower Manhattan tienen la so sede los dos principales mercaos de valores del mundu: el New York Stock Exchange, nel n\u00famberu 11 de la cai Wall (11 Wall Street), y el Nasdaq, nel n\u00famberu 151 de la cai 42 Oeste (151 W. 42nd Street). Son, respeutivamente, el primer y segundu mayor merc\u00e1u de valores del mundu, tanto en volume mediu de merc\u00e1u como por capitalizaci\u00f3n total, en 2013, de les compa\u00f1\u00edes que mueven les sos acciones nellos . Les comisiones de los bancos d'inversi\u00f3n en Wall Street foron, en 2012, unos 40.000 millones de d\u00f3lares en total, y nel a\u00f1u fiscal 2013-14 la industria de valores xener\u00f3'l 19% del total d'ingresos fiscales del est\u00e1u de Nueva York. La ciud\u00e1 sigue siendo tami\u00e9n el principal centro mundial de comerciu de inversiones privaes en capital p\u00fablicu y nel merc\u00e1u de deuda, asina como nos sectores de los fondos de cobertura, del capital inversi\u00f3n (private equity), y ye la primera pol volume de las fusiones y compres que se xestionen nella. Varios bancos ya xestoras d'inversi\u00f3n que tienen la so s\u00e9 na ciud\u00e1 son trabayen tami\u00e9n notros centros financieros globales. Por \u00faltimu, la ciud\u00e1 ye tami\u00e9n el principal centru de banca comercial del pa\u00eds.\nMunchos de los mayores conglomeraos de medios de comunicaci\u00f3n del mundu tienen tami\u00e9n la so sede equ\u00ed. Manhattan ten\u00eda m\u00e1s de 46,5 millones de m\u00b2 d'espaciu dedic\u00e1u a oficines en 2018, que faen de la islla'l mayor merc\u00e1u d'oficines del pa\u00eds. El Midtown Manhattan, con 37,2 millones de m\u00b2 d'oficines nesi a\u00f1u, ye'l mayor distritu de negocios del mundu."}
{"id": "4784", "revid": "37624", "url": "https://ast.wikipedia.org/wiki?curid=4784", "title": "Estremadura", "text": "Estremadura ye una Comunid\u00e1 Aut\u00f3noma del oeste d'Espa\u00f1a, asitiada ente los 37\u00b0 57' N y los 40\u00b0 29' N de llatit\u00fa y ente los 4\u00b0 39' O y los 7\u00b0 33' O de llonxit\u00fa. Estremadura llenda al norte con Castiella y Lle\u00f3n (provincies de Salamanca y \u00c1vila); al sur, con Andaluc\u00eda (provincies d'Huelva, Sevilla y C\u00f3rdoba); al este, con Castiella-La Mancha (provincies de Toledo y Ciudad Real); al oeste, con Portugal.\nEl d\u00eda d'Estremadura cel\u00e9brase'l 8 de setiembre.\nDemograf\u00eda y divisiones.\nTien dos provincies: C\u00e1ceres al norte y Badajoz al sur. La capital ye M\u00e9rida (antigua \"Augusta Emerita\"), ciud\u00e1 reconocida pol Estatutu d'Autonom\u00eda como la s\u00e9 del Gobiernu d'Estremadura. La so densid\u00e1 de poblaci\u00f3n ye de 26,52 habitantes/km\u00b2, una de las m\u00e1s baxes d'Espa\u00f1a. De los sos 1.104.000 habitantes el 34% viven nes siete mayores ciudaes de la comunid\u00e1: Badajoz, C\u00e1ceres, M\u00e9rida, Plasencia, Don Benito, Almendralejo y Villanueva de la Serena.\nXeograf\u00eda.\nSistemes monta\u00f1osos.\nAl norte de la comunid\u00e1 \u00e1lcense les sierres del sistema Central, cola sierra de Gredos, sierra de B\u00e9jar onde Estremadura algama la so mayor altit\u00fa nel Calvitero con 2.405 m y la sierra de Gata que separen de la meseta norte castellana. Nel centru atopamos, d'este a oeste, la sierra de las Villuercas, la sierra de Mont\u00e1nchez y la sierra de San Pedro, que formen parte de los Montes de Toledo. Al sur \u00e1lzase Sierra Morena que separa Estremadura d'Andaluc\u00eda.\nHidrograf\u00eda.\nCuenca hidrogr\u00e1fica del Tajo.\nEl Tajo ye'l r\u00edu qu'estructura la provincia de C\u00e1ceres. Naz nos Montes Universales, Teruel, y llega a Lisboa. Dellos afluentes del Tajo n'Estremadura son:\nCuenca hidrogr\u00e1fica del Guadiana.\nEl Guadiana estructura la provincia de Badajoz. Naz en Pinilla, albacete y acaba en Ayamonte, Huelva. Afluentes estreme\u00f1os:\nClima.\nEl clima dominante n'Estremadura ye'l mediterraneu suaviz\u00e1u pola advecci\u00f3n de mases d'aire mar\u00edtimu procedentes del Atl\u00e1nticu. \nLos centros d'aici\u00f3n principales son el frente polar, que descarga les sos mases d'aire h\u00famedu y l'anticicl\u00f3n de les Azores. Pel iviernu a la rex\u00f3n alg\u00e1menlu los efeutos de los anticiclones t\u00e9rmicos qu'apaecen sobre La Mancha, que dan a la rex\u00f3n un tiempu seco y fr\u00edo, nesta situaci\u00f3n son frecuentes les borrines nel valle del Tajo y del Guadiana. Sicas\u00ed, el murall\u00f3n del Sistema Central enzanca la entrada de la mayor\u00eda de los ciclones cargaos d'agua que traviesen la pen\u00ednsula deb\u00edu al efeutu barrera, ente que l'efeutu foehn apurre a la rex\u00f3n vientos secos y templaos, que pueden llegar a fuertes. Los d\u00edes borrinosos son escasos, anque hai grandes diferencies ente los montes, del sistema Central y el restu de la rex\u00f3n. El solazu devasa les 2.600 hores. Les situaciones de gota fr\u00eda na seronda son rares, una y bones la rex\u00f3n alcu\u00e9ntrase relativamente llo\u00f1e de les principales mases d'agua. Cuando se producen ta acomu\u00f1aes a gotes fr\u00edes de mayor radiu asitiaes sobre'l golfu de C\u00e1diz. La mayor\u00eda de les precipitaciones entren na rex\u00f3n pol suroeste. La orograf\u00eda infl\u00fai decisivamente nel clima de delles partes de la rex\u00f3n, creando microclimes bien h\u00famedos nes sierres del norte, particularmente nes contornes de La Sierra de Gata, Valle del Ambroz, Hurdes, Valle del Jerte y la Vera, onde les precipitaciones son bien abondoses.\nEconom\u00eda.\nLa rex\u00f3n tien una potente industria alimentaria. Ye la mayor productora de tabacu d'Europa, y acueye nel so territoriu delles denominaciones d'orixe: de vinu (Ribera del Guadiana), xam\u00f3n (Dehesa d'Estremadura) o quesu (torta del Casar, quesu de la serena, quesu d'Ibores...), pero tami\u00e9n de piment\u00f3n (piment\u00f3n de la Vera), carne de xatu o corderu, miel (Villuerca-Ibores) o cereces (Valle del Jerte). El so clima ye caldiu nel sur y templ\u00e1u, y delles veces fr\u00edu, nel norte. \nTien bayura de patrimoniu natural y arquiteut\u00f3nicu, qu'atr\u00e1i a bien de turistes a visitalu. El picu m\u00e1s altu de la rex\u00f3n ye'l Calvitero (2.405 m d'altor), asiti\u00e1u nel noreste de la provincia de C\u00e1ceres, nel Valle del Jerte. No que cinca a la hidrograf\u00eda, la rex\u00f3n ye travesada per dos de los mayores r\u00edos de la Pen\u00ednsula Ib\u00e9rica: el Tajo y el Guadiana.\nCultura.\nEstremadura ye'l llugar de nacencia de dellos de los m\u00e1s famosos conquistadores del Nuevu Mundu. Nella nacieron, ente m\u00e1s otros: Francisco Pizarro, que conquist\u00f3 l'imperiu inca; Hern\u00e1n Cort\u00e9s, qu'acab\u00f3 col imperiu azteca, y Pedro Valdivia, que conquist\u00f3 lo qu'angua\u00f1o ye Chile.\nLling\u00fces.\nN'Estremadura la \u00fanica llingua reconocida como oficial ye'l castell\u00e1n. Sicas\u00ed en el so territoriu falen otres lling\u00fces iberorromances:"}
{"id": "4787", "revid": "2", "url": "https://ast.wikipedia.org/wiki?curid=4787", "title": "Comunid\u00e1 Aut\u00f3noma", "text": ""}
{"id": "4788", "revid": "43102", "url": "https://ast.wikipedia.org/wiki?curid=4788", "title": "Canaries", "text": "Les Canaries ye una comunid\u00e1 aut\u00f3noma d'Espa\u00f1a, con capital compartida ente les dos principales ciudaes (Santa Cruz de Tenerife y Les Palmes de Gran Canaria), abarca la totalid\u00e1 del archipi\u00e9lagu Canariu, form\u00e1u por siete islles mayores: Tenerife, La Palma, La Gomera y El Hierro, que formen la provincia de Santa Cruz de Tenerife, y Gran Canaria, Fuerteventura y Lanzarote, que pertenecen a la provincia de Les Palmes, arriendes de seis islles menores (Alegranza, Graciosa, Monta\u00f1a Clara, Lobos, Roque del Este y Roque del Oeste) y una serie de peque\u00f1es roques ya islotes (Anaga, Salmor, Garachico). Ta asitiada nel Oc\u00e9anu Atl\u00e1nticu, nel norte d'\u00c1frica, na rex\u00f3n de Macaronesia (xunto coles Islles Cabu Verde, Azores, Madeira ya Xabaces) y ye la rex\u00f3n espa\u00f1ola con m\u00e1s llonxit\u00fa de costes: 1.583 km.\nHistoria.\nEl 75% de los habitantes de Canaries son d'orixe guanche, pueblu bereber tray\u00edu al Archipi\u00e9lagu polos fenicios y dempu\u00e9s polos cartaxineses nos sieglos VII y V e.C. pa que sirviesen d'aida y de sofitu a les sos flotes, na ruta del oru. Los guanches denomaron a la Islla de Gran Canaria \"Tamar\u00e1n\". Los romanos supieron de la esistencia de les Islles polos escritos de \"Juba II\", rei de Mauritania; (f\u00e1lase d'una espedici\u00f3n nel a\u00f1u 40 dC a les islles, que foi rellatada polos escritores Plutarcu y \"Pliniu el Vieyu\". \u00c9sti caberu fai usu del t\u00e9rminu \"Insulae Cannariae\" (del llat\u00edn \"Can, Cannis\"= \"perru\"), darr\u00e9u de l'abondanza de perros qu'habitaben les islles. Esta ye la esplicaci\u00f3n de que nel escudu apaezan dos perros \u00fan a cada llau, y tami\u00e9n de que, a la escontra de lo que la mayor parte de la xente camienta, nun foi que les islles tomaren el nome de l'ave (el canariu, \"\"Serinus canaria\"), sin\u00f3n que foi l'ave el que tom\u00f3'l nome de les islles \"Cannariae\"\", (d'au ye nativu), y que col tiempu deriv\u00f3 en Canariu. "}
{"id": "4792", "revid": "43102", "url": "https://ast.wikipedia.org/wiki?curid=4792", "title": "Comunid\u00e1 de Madrid", "text": "La Comunid\u00e1 de Madrid ye una comunid\u00e1 aut\u00f3noma espa\u00f1ola uniprovincial. Asitiada nel centru de la pen\u00ednsula Ib\u00e9rica, na rex\u00f3n hist\u00f3rica de Castiella, la so capital Madrid ye tami\u00e9n la capital del Est\u00e1u. Otras ciudaes importantes son Alcal\u00e1 de Henares, Alcorc\u00f3n, Legan\u00e9s, Getafe, M\u00f3stoles, Fuenlabrada, San Sebasti\u00e1n de los Reyes, Alcobendas y Torrej\u00f3n de Ardoz.\nLlenda coles provincies de Guadalaxara, Cuenca, Toledo (Castiella-La Mancha), \u00c1vila y Segovia (Castiella y Lli\u00f3n). La Comunid\u00e1 de Madrid ye uniprovincial, polo que nun esiste diputaci\u00f3n. La poblaci\u00f3n ye de y conc\u00e9ntrase mayoritariamente nel \u00e1rea metropolitana de Madrid.\nYe la tercer comunid\u00e1 aut\u00f3noma en poblaci\u00f3n y la m\u00e1s densamente poblada. Tien una posici\u00f3n central na rede de medios de tresportes d'Espa\u00f1a. En 2018 el PIB de Madrid representa'l 19,2% del PIB estatal.\nLa conformanza de l'actual comunid\u00e1 aut\u00f3noma vieno precedida d'un intensu alderique pol\u00edticu, nel contestu preauton\u00f3micu de finales de los a\u00f1os 1970. La provincia taba convencionalmente incluyida na rex\u00f3n de Castiella la Nueva dende'l sieglu XIX, al pie de les provincies de Cuenca, Guadalaxara, Ciud\u00e1 Real y Toledo. Nun principiu planteg\u00f3se la posibilid\u00e1 de que la provincia formara parte d'una autonom\u00eda xunto a una destes provincies, g\u00fcei parte de Castiella-La Mancha, magar con un estatutu especial, daes les sos especiales condiciones al allugar la capital del Est\u00e1u. En 1981 resolvi\u00f3se que la provincia de Madrid nun s'incluyir\u00eda nuna comunid\u00e1 multiprovincial y alcord\u00f3se la creaci\u00f3n d'una comunid\u00e1 aut\u00f3noma uniprovincial, aprob\u00e1ndose en 1983 el so Estatutu d'Autonom\u00eda."}
{"id": "4795", "revid": "37624", "url": "https://ast.wikipedia.org/wiki?curid=4795", "title": "Pa\u00eds Vascu", "text": "Pa\u00eds Vascu o Pa\u00eds Bascu (n'eusquera \"Euskadi\" y \"Euskal Herria\" o Comunid\u00e1 Aut\u00f3noma del Pa\u00eds Vascu (n'eusquera \"Euskal Autonomia Erkidegoa\") ye una comunid\u00e1 aut\u00f3noma y nacionalid\u00e1 hist\u00f3rica asitiada nel norte d'Espa\u00f1a, llendando al norte col Mar Cant\u00e1bricu y Francia, al sur con La Rioxa, Castiella y Lli\u00f3n y la Comunid\u00e1 Foral de Navarra, al oeste con Cantabria y al este con Navarra. La capital \"de facto\" ye Vitoria. Igualmente, Navarra tien derechu a integrase n'Euskadi, acordies col Estatutu d'Autonom\u00eda, el Amejoramiento del Fuero, y la disposici\u00f3n transitoria cuarta de la Constituci\u00f3n espa\u00f1ola. L'enclave de Trevi\u00f1o (Burgos) y el Valle de Villaverde (Cantabria) tienen tami\u00e9n la posibilid\u00e1 d'integrase nel Pa\u00eds Vascu.\nEl nome de Pa\u00eds Vascu, pa delles persones, tami\u00e9n ye una rex\u00f3n cultural asitiada en dambos llaos de los Pirineos ocupando, los territorios de Vizcaya, Guip\u00fazcoa, \u00c1lava y Navarra n'Espa\u00f1a, y de Zuberoa, Baxa Navarra y Lapurdi en Francia, nomada Euskal Herria (\"Pueblu Vascu\") n'euskara. Les provincies nel Est\u00e1u Espa\u00f1ol n\u00f3mense \"Hegoalde\" (\"Fastera sur\") y les provincies nel Est\u00e1u Franc\u00e9s, \"Iparralde\" (\"Fastera norte\").\nPese al peque\u00f1u territoriu, la comunid\u00e1 aut\u00f3noma concentra un gran volume d'industries y ye una de les fasteres m\u00e1s riques d'Espa\u00f1a.\nProvincies.\nLa Comunid\u00e1 Aut\u00f3noma del Pa\u00eds Vascu ta dixebrada nes siguientes provincies:"}
{"id": "4798", "revid": "43102", "url": "https://ast.wikipedia.org/wiki?curid=4798", "title": "Exiptu", "text": "Exiptu, oficialmente Rep\u00fablica \u00c1rabe d'Exiptu (\u00e1rabe: \u0645\u0635\u0631 Mi\u1e63r), ye un pa\u00eds al nordeste d'\u00c1frica, magar qu'incl\u00fai la Pen\u00ednsula del Sina\u00ed, que ye parte d'Asia. La mayor\u00eda de la poblaci\u00f3n as\u00edtiase a lo llargo del r\u00edu Nilu y la mayor parte de la so superficie oc\u00fapala'l Desiertu d'El S\u00e1\u1e25ara cuasi toa ella non habitada. La capital ye El Cairu (\u0627\u0644\u0642\u0627\u0647\u0631\u0629).\nHistoria.\nAntiguu Exiptu.\nLa riqueza qu'apurr\u00eda'l f\u00e9rtil llimu tres los hinchentes a\u00f1ales del r\u00edu Nilu, al pie de l'ausencia de poderosos pueblos pol so aislamientu, por cuenta de que'l valle del Nilu ta asiti\u00e1u ente dos amplies zones des\u00e9rtiques, dexaron el desenvolvimientu d'una de les primeres y m\u00e1s esllumantes civilizaciones na historia de la humanid\u00e1.\nLos primeros pobladores d'Exiptu, algamaron les riberes del Nilu, daquella un conglomer\u00e1u de marismes y focu de paludismu, escapando de la desertizaci\u00f3n d'El S\u00e1\u1e25ara. Les primeres comunidaes fixeron habitable'l pa\u00eds, y arrexunt\u00e1ronse en rexones llamaes nomos. Pas\u00e1u'l tiempu y tres d\u00f3mines d'alcuerdos y disputes los nomos arrexunt\u00e1ronse en dos proto-naciones, denominaes l'Altu y Baxu Exiptu alredor del a\u00f1u 4000 e.C. Exiptu unif\u00edcase alredor del a\u00f1u 3100 e.C., dende'l fara\u00f3n Menes (Narmer nel so nome exipciu).\nLa historia del Antiguu Exiptu estr\u00e9mase en tr\u00e9s imperios con periodos entemedios de conflictos internos y dominaci\u00f3n por gobernantes estranxeros. L'Imperiu Antiguu caracteriz\u00f3se pol florecimientu de les artes y la construcci\u00f3n d'inmenses pir\u00e1mides. Mientres l'Imperiu Mediu (2050-1800\u00a0e.C.), tres una etapa de descentralizaci\u00f3n, Exiptu conoci\u00f3 un periodu de rellumanza na so econom\u00eda. Nel Imperiu Nuevu (1567-1085\u00a0e.C.) la monarqu\u00eda exipcia algam\u00f3 la so ed\u00e1 dorada conquistando a los pueblos vecinos y espandiendo los sos dominios so la direici\u00f3n de los faraones de la dinast\u00eda XVIII. La \u00faltima dinast\u00eda foi derrocada polos perses nel a\u00f1u 341 e.C., quien de la mesma fueron sustituy\u00edos por gobernantes griegos y romanos, periodu qu'empez\u00f3 hacia l'a\u00f1u 30\u00a0e.C. como result\u00e1u de la derrota de Cleopatra y Marcu Antoniu na batalla d'Actium, que traxo siete sieglos de paz relativa y estabilid\u00e1 econ\u00f3mica. Dende mediaos del sieglu IV, Exiptu form\u00f3 parte del Imperiu Oriental, que se convirti\u00f3 nel Imperiu bizant\u00edn."}
{"id": "4800", "revid": "43102", "url": "https://ast.wikipedia.org/wiki?curid=4800", "title": "Sud\u00e1frica", "text": "Sud\u00e1frica o Sur\u00e1frica, oficialmente la Rep\u00fablica de Sud\u00e1frica, ye'l pa\u00eds m\u00e1s meridional del continente africanu. La so llende meridional ye una llinia costera de 2.798 km de llonxit\u00fa que marca l'estremu sur d'\u00c1frica, y que ta ba\u00f1ada polos oc\u00e9anos Atl\u00e1nticu ya \u00cdndicu. Am\u00e1s, llenda al norte con Namibia, Botsuana y Zimbabue, al este y noreste con Mozambique y Suazilandia, y tien dentro de sigo un enclave que forma'l reinu de Lesothu. Sud\u00e1frica ye, colos sos 1,221,037 km\u00b2 d'estensi\u00f3n, el pa\u00eds m\u00e1s grande del \u00c1frica Austral y el 25\u1d58 mayor del mundu. La so poblaci\u00f3n, de cerca de 56 millones d'habitantes, convi\u00e9rtelu nel 24\u1d58 m\u00e1s pobl\u00e1u. El 80% d'ellos son de raza negra y tienen orixe africanu, y pertenecen a \u00fan de los munchos grupos \u00e9tnicos qu'habiten el pa\u00eds. Falen una gran varied\u00e1 de lling\u00fces, de les que nueve tienen calter oficial. El restu la poblaci\u00f3n f\u00f3rmenlo individuos d'orixe \u00e9tnicu europ\u00e9u, asi\u00e1ticu o indiu, am\u00e1s de \"coloured\" (grupu \u00e9tnicu racialmente heterox\u00e9neu con ancestros europeos, asi\u00e1ticos y de delles tribus de los grupos bant\u00fa y jois\u00e1n).\nSud\u00e1frica ye una socied\u00e1 multi\u00e9tnica na que conviven bayura de cultures, lling\u00fces y relixones. Esta pluralid\u00e1 tien reflexu na so Constituci\u00f3n, que reconoce once lling\u00fces oficiales, m\u00e1s que deng\u00fan otru pa\u00eds del mundu. Dos d'elles son d'orixe europ\u00e9u: l'afrikaans, deriv\u00e1u del holand\u00e9s, que ye la primera llingua de la mayor\u00eda de los sudafricanos de raza blanca y \"coloured\"; y l'ingl\u00e9s, que fora llingua oficial de l'alministraci\u00f3n colonial y ye la llingua m\u00e1s usada na vida p\u00fablica y nos negocios, magar que nam\u00e1i ye la 14\u00aa llingua por n\u00famberu de falantes como primera llingua. El pa\u00eds ye \u00fan de los pocos del continente qu'enxam\u00e1s sufri\u00f3 un golpe d'est\u00e1u, y tien hab\u00edo eleiciones de forma regular dende hai casi un sieglu. Por embargu, la gran mayor\u00eda de la poblaci\u00f3n, la de raza negra y orixe africanu, nun tuvo derechu al votu hasta 1994. Demientres el sieglu XX esta poblaci\u00f3n lluch\u00f3 pa recuperar los sos derechos, monopolizaos pola mayor\u00eda de raza blanca dende qu'en 1948, tres de la independencia, el National Party impuso l'apartheid, un r\u00e9xime pol\u00edticu qu'institucionalizaba la segregaci\u00f3n racial. Tres de d\u00e9cades de llucha, delles veces violenta, dirixida pol Congresu Nacional Africanu y otros grupos anti-apartheid de dientro y fuera del pa\u00eds, les lleis discriminatories empezaron a ser abol\u00edes a partir de 1990.\nDende 1994 tolos grupos \u00e9tnicos y lling\u00fc\u00edsticos tienen representaci\u00f3n pol\u00edtica nel pa\u00eds, organiz\u00e1u como una rep\u00fablica parllamentaria y sodivid\u00edu alministrativamente en nueve provincies. La so econom\u00eda ye la segunda mayor d'\u00c1frica, y la 34\u00aa mayor del mundu, y el so productu interior brutu per capita ye'l s\u00e9ptimu mayor del continente. Pese a ello, la pobreza y la desiguald\u00e1 son ablucantes, con c\u00e1sique un 25% de la so poblaci\u00f3n en paru y sobreviviendo con menos de 1,25 d\u00f3lares al d\u00eda. El pa\u00eds, sicas\u00ed, ye una mediana potencia, con una influyencia pol\u00edtica rexonal significativa"}
{"id": "4804", "revid": "43102", "url": "https://ast.wikipedia.org/wiki?curid=4804", "title": "Filipines", "text": "Les Filipines, oficialmente Rep\u00fablica de Filipines, ye una naci\u00f3n insular formada por un archipi\u00e9lagu de 7.107 islles asitiaes aproximadamente a 100 km al sureste d'Asia, na costa occidental del Oc\u00e9anu Pac\u00edficu. Tien una poblaci\u00f3n de . Llenda al este col Mar filip\u00edn, al oeste col Mar de la China Meridional, y al sur col Mar de C\u00e9lebes. Al sur alcu\u00e9ntrense les Moluques y C\u00e9lebes n'Indonesia, al suroeste la islla de Borneo repartida ente Indonesia y Malasia y al norte Taiw\u00e1n. Les islles Filipines tan ente los 116\u00b0 40' y 126\u00b0 y 34' E de llonxit\u00fa, y 4\u00b0 40' y 21\u00b0 10' N de llatit\u00fa.\nEsti archipi\u00e9lagu llamose asina n'honor del rei espa\u00f1ol Felipe II d'Espa\u00f1a.\nYe l'\u00fanicu pa\u00eds asi\u00e1ticu nel que la relix\u00f3n dominante ye'l catolicismu, tando fuertemente ocidentaliz\u00e1u. Espa\u00f1a y Estaos Xun\u00edos que colonizaron l'archipi\u00e9lagu, tuvieron cada unu una gran influencia na cultura filipina, una mecedura d'oriente y occidente.\nTienen dos lling\u00fces oficiales: l'ingl\u00e9s y el tagalu.\nEstaos Xun\u00edos, depu\u00e9s d'intentar en delles ocasiones comprar les islles, declar\u00f3 la guerra a Espa\u00f1a en 1898, contando cola ayuda de los propios filipinos. Les conversaciones de paz encumaren col Trat\u00e1u de Par\u00eds del 10 d'avientu de 1898, que puso fin a la guerra ente Espa\u00f1a y Estaos Xun\u00edos."}
{"id": "4807", "revid": "37624", "url": "https://ast.wikipedia.org/wiki?curid=4807", "title": "Kazakst\u00e1n", "text": "Kazakst\u00e1n (en kazaquistan\u00edn: \u049a\u0430\u0437\u0430\u049b\u0441\u0442\u0430\u043d, \"Qazaqstan\", y en rusu: \u041a\u0430\u0437\u0430\u0445\u0441\u0442\u0430\u043d, \"Kazakst\u00e1n\"), oficialmente nom\u00e1u Rep\u00fablica de Kazakst\u00e1n, ye un pa\u00eds trescontinental: el m\u00e1s del so territoriu pertenez al Asia Central septentrional, mentantu qu'una peque\u00f1a parte d'elli ta na Europa Oriental. Ye, colos sos 2.724.900 km\u00b2, el mayor de tolos pa\u00edses del mundu que nun tienen costa en deng\u00fan mar del Oc\u00e9anu Mundial. Ye la naci\u00f3n cola mayor econom\u00eda de toles del Asia Central: xenera'l 60% del PNB, principalmente pola bayura de gas natural y petroleu del so territoriu. Am\u00e1s, el so subsuelu conti\u00e9n bayura de minerales, munchos ent\u00e1 por esplotar.\nLlenda con Rusia, China, Kirguist\u00e1n, Uzbequist\u00e1n y Turkmenist\u00e1n, y incl\u00fai nel so territoriu bona parte de la estensi\u00f3n del mar Caspiu. Na so xeograf\u00eda, pervariada, alt\u00e9rnense estepes, llanures y cordeleras con desiertos, deltes fluviales y viesques. La so poblaci\u00f3n estimao el 1 de febreru de 2016 yera de 17.693.500 habitantes, que faen d'elli, pela so estensi\u00f3n, \u00fan de los pa\u00edses con menor densid\u00e1 de poblaci\u00f3n del mundu, con malpenes 6,5 hab/km\u00b2. La so capital dende 1997 y mayor ciud\u00e1 ye Nursultano.\nEl territoriu de Kazakst\u00e1n estuvo habit\u00e1u tradicionalmente por tribus nomadismu|n\u00f3mades. La situaci\u00f3n camud\u00f3 nel sieglu XIII, cuando Genguis \u1e24an ocupolu y convirti\u00f3lu en parte del Imperiu mongol. Sicas\u00ed, tres de diverses lluches intenstines ente los ocupantes, el poder volvi\u00f3 a les tribus n\u00f3mades que, pal sieglu XVI, ten\u00eden organiz\u00e1ose n\u00fan pueblu nuevu, el kazaxu, divid\u00edu en tr\u00e9s \"j\u00fcz\" que se repart\u00eden el territoriu. Los rusos aportaron al territoriu nel sieglu XVIII. Comenzaron ent\u00f3ncenes el so avance pola estepa kazaxa, de forma que pa mediaos del sieglu XIX Kazakst\u00e1n y\u00e1 yera parte del Imperiu rusu. Tres de la Revoluci\u00f3n rusa de 1917, y la guerra civil que la sigui\u00f3, el territoriu foi reorganiz\u00e1u alministrativamente varies veces, hasta qu'en 1936 convirti\u00f3se na Rep\u00fablica Socialista Sovi\u00e9tica Kazaxa, una de les que formaben la Xuni\u00f3n Sovi\u00e9tica.\nKazakst\u00e1n foi una de les caberes rep\u00fabliques sovi\u00e9tiques en declarase independiente tres de la disoluci\u00f3n de la Xuni\u00f3n Sovi\u00e9tica en 1991. El so presidente, Nursult\u00e1n Nazarb\u00e1yev, tien s\u00edolo de magar, y ye un gobernante autoritariu con un gran historial de falta de respetu polos derechos humanos y de supresi\u00f3n de la oposici\u00f3n pol\u00edtica. Human Rights Watch dizque'l pa\u00eds \"llimita seriamente la llibert\u00e1 de reuni\u00f3n, espresi\u00f3n y relix\u00f3n\", y otres organizaciones de derechos humanos califiquen habitualmente la situaci\u00f3n d'estos nel pa\u00eds como \"probe\".\nLos 131 grupos \u00e9tnicos del pa\u00eds incl\u00fain a los kazaxos (63% de la poblaci\u00f3n), los rusos, los uzbecos, los ucranios, los alemanes, los t\u00e1rtaros y los uigures, ente m\u00e1s otros. L'Islam ye la relix\u00f3n del 70% de la poblaci\u00f3n, mentantu que los cristianos son el 26% nesti pa\u00eds nel qu'oficialmente hai llibert\u00e1 relixosa pero nel que los cabezaleros relixosos que s'oponen al gobiernu son represaliaos. El kazaquistan\u00edn ye la llingua oficial, magar que'l rusu tien un estatus oficial equivalente en tolos niveles de l'alministraci\u00f3n y pa les rellaciones esteriores del pa\u00eds."}
{"id": "4810", "revid": "28171", "url": "https://ast.wikipedia.org/wiki?curid=4810", "title": "Primer ministru", "text": "Un Primer Ministru ye xeneralmente el xefe de gobiernu en munchos sistemes pol\u00edticos. Ta nun puestu inferior al del Xefe del Est\u00e1u. El primer ministru ye normalmente el cabezaleru del part\u00edu pol\u00edticu que tien la mayor\u00eda parllamentaria. Les funciones son: coordinar l'activid\u00e1 del gobiernu, nomar a los ministros y representar al gobiernu nel mundu.\nLos Primeros Ministros reciben nomes distintos en dellos pa\u00edses: n'Espa\u00f1a ye Presidente del Gobiernu y el d'Irlanda, Taoiseach."}
{"id": "4814", "revid": "116", "url": "https://ast.wikipedia.org/wiki?curid=4814", "title": "Arabia Saudita", "text": "Arabia Saudita, oficialmente Reinu d'Arabia Saudita, ye un pa\u00eds na Pen\u00ednsula ar\u00e1bica. Tien llendes con Iraq, Xordania, Kuwait, Om\u00e1n, Qatar, Emiratos \u00c1rabes Xun\u00edos y Yeme. "}
{"id": "4815", "revid": "5110", "url": "https://ast.wikipedia.org/wiki?curid=4815", "title": "Arabia Saud\u00ed", "text": ""}
{"id": "4817", "revid": "43102", "url": "https://ast.wikipedia.org/wiki?curid=4817", "title": "Sud\u00e1n", "text": "Sud\u00e1n ye un pa\u00eds que s'alcuentra nel nordeste d'\u00c1frica. Tien llendes con 7 pa\u00edses: Exiptu al norte, Libia al noroeste, Chad al oeste, Rep\u00fablica Centroafricana al suroeste, Sud\u00e1n del Sur al sur, Etiop\u00eda y Eritrea nel este, am\u00e1s de tar ba\u00f1ada pol mar Roxu. "}
{"id": "4819", "revid": "37624", "url": "https://ast.wikipedia.org/wiki?curid=4819", "title": "Chinu wu", "text": "El chinu vu o wu (\u5433\u65b9\u8a00 pinyin w\u00fa f\u0101ng y\u00e1n; \u5433\u8a9e pinyin w\u00fa y\u01d4) ye la segunda mayor llingua de China tres el Chinu mandar\u00edn. Consider\u00e1u un dialeutu por dellos lling\u00fcistes, forma parte de les lling\u00fces sinotibetanes. En 1991 ten\u00eda unos 87 millones de falantes lo que lu convierte del 10\u1d58 idioma m\u00e1s fal\u00e1u del mundu.\nAlcu\u00e9ntrase na provincia de Zhejiang, la municipalid\u00e1 de Shanghai, el sur de Jiangsu y en peque\u00f1es partes de Anhui Jiangxi y Fujian."}
{"id": "4821", "revid": "43102", "url": "https://ast.wikipedia.org/wiki?curid=4821", "title": "Rep\u00fablica Democr\u00e1tica d'El Congu", "text": "La Rep\u00fablica Democr\u00e1tica d'El Congu (en franc\u00e9s \"R\u00e9publique d\u00e9mocratique du Congo (RDC)\"), tami\u00e9n conoc\u00edu hist\u00f3ricamente como Zaire, ye un pa\u00eds del \u00c1frica Central. Ye, por estensi\u00f3n, el mayor del \u00c1frica subsa\u1e25ariana, el segundu mayor de toa \u00c1frica (tres d'Arxelia) y el 11\u1d58 mayor del mundu. La so poblaci\u00f3n, d'alredor de 105 millones d'habitantes, convi\u00e9rtenlu nel pa\u00eds franc\u00f3fonu m\u00e1s pobl\u00e1u del mundu, el cuartu m\u00e1s populosu d'\u00c1frica (tres de Nixeria, Etiop\u00eda ya Arxelia) y el 15\u1d58 m\u00e1s pobl\u00e1u del mundu. Llenda al norte cola Rep\u00fablica Centroafricana y Sud\u00e1n del Sur, al este con Ruanda, Burundi y Uganda, con Zambia y Angola al sur, y con El Congu al oeste.\nEl territoriu de la RDC, centrada na conca del r\u00edu Congu, tuvo habitada por pigmeos africanos dende va unos 90.000 a\u00f1os, y foi ocup\u00e1u nel contestu de la espansi\u00f3n bant\u00fa (hai ente 2.000 y 3.000 a\u00f1os). La fastera occidental del pa\u00eds, alredor de la desembocadura del r\u00edu Congu, foi dirixida pol reinu del Congu dende los sieglos XIV a XIX. Nel noreste, el centru ya l'este, los reinos d'Azande, Luba y Lunde tuvieron la so d\u00f3mina d'esplendor dende los sieglos XVI-XVII hasta'l sieglu XIX.\nEn 1870, xustu anantes de la Repartici\u00f3n d'\u00c1frica, entam\u00f3 la esploraci\u00f3n de la conca del Congu, primeramente de manes de Henry Morton Stanley col sofitu y subvenci\u00f3n del rei belga Leopoldu II. Leopoldu adquiri\u00f3 derechos llegales sobro'l territoriu del Congu na Conferencia de Berl\u00edn de 1885, y declar\u00f3 la tierra como so propied\u00e1 personal, col nome d'Est\u00e1u Llibre del Congu. Nesta d\u00f3mina la xunid\u00e1 militar colonial de Leopoldu, la \"Force Publique\", forci\u00f3 a la poblaci\u00f3n llocal a producir cauchu. Nesi contextu d'esplotaci\u00f3n, les enfermedaes y la violencia usada pa obligalos a trabayar ficieron que millones de congoleses morrieran ente 1885 y 1908. Esi \u00faltimu a\u00f1u Leopoldu, magar que nun quer\u00eda renunciar al so derechu de propied\u00e1, acab\u00f3 cediendo'l nom\u00e1u Est\u00e1u Llibre a B\u00e9lxica; de resultes, el pa\u00eds entam\u00f3 a ser conoc\u00edu como Congu Belga.\nEsta colonia algamar\u00eda la so independencia'l 30 de xunu de 1960, col nome de Rep\u00fablica d'El Congu. El cabezaleru nacionalista Patrice Lumumba foi elix\u00edu primer ministru, y Joseph Kasa-Vubu convirti\u00f3se nel primer presidente. La precaried\u00e1 absoluta del nuevu est\u00e1u fizo espa\u00f1ar un amagu de guerra civil, la nomada Crisis del Congu, por desalcuerdos sobre la forma d'organizaci\u00f3n alministrativa del territoriu. Les provincies de Katanga y Kasai del Sur intentaron, con apoyu belga, dixebrase del restu del pa\u00eds. Dempu\u00e9s de que Naciones Xun\u00edes y los gobiernos occidentales refugaran ayudar a Lumumba esti proclam\u00f3 que taba abiertu a l'axuda de cualesquier pa\u00eds, incluyida la Xuni\u00f3n Sovi\u00e9tica, p'acabar cola crisis. Esti movimientu fizo recelar d'elli a Estaos Xun\u00edos y B\u00e9lxica, que forciaron la so deposici\u00f3n del cargu por Kasa-Vubu el 5 de setiembre y favorecieron la so execuci\u00f3n, por soldaos de Katanga dirix\u00edos por militares belgues, el 17 de xineru de 1961. \nEl 25 de payares de 1965 el xefe del Est\u00e1u Mayor del ex\u00e9rcitu, Joseph-D\u00e9sir\u00e9 Mobutu, que dempu\u00e9s tom\u00f3'l nome de Mobutu Sese Seko, xubi\u00f3 al poder al travi\u00e9s d'un golpe d'est\u00e1u. En 1971 camud\u00f3'l nome del pa\u00eds pol de Zaire. El r\u00e9xime de Mobutu yera una dictadura de part\u00edu \u00fanicu, una y bones el so Movimientu Popular de la Revoluci\u00f3n (\"Mouvement Populaire de la R\u00e9volution)\" yera l'\u00fanicu part\u00edu pol\u00edticu llegal. El so gobiernu, fondamente anticomunista, recibi\u00f3 por ello un sofitu importante d'Estaos Xun\u00edos. La cayida del muru de Berl\u00edn y la propia din\u00e1mica pol\u00edtica del pa\u00eds ficieron que, a entamos de la d\u00e9cada de 1990, el gobiernu de Mobutu empez\u00f3 a debilitase. La inestabilid\u00e1 nel este del pa\u00eds, provocada pol xenocidiu de Ruanda y la desafecci\u00f3n de la poblaci\u00f3n Banyamulenge (congoleses d'etnia tutsi), acab\u00f3 provocando una invasi\u00f3n del pa\u00eds pol ex\u00e9rcitu de Ruanda. Esto provoc\u00f3 l'espa\u00f1\u00edu de la Primer Guerra del Congu.\nEl 17 de mayu de 1997 Laurent-D\u00e9sir\u00e9 Kabila, cabezaleru de los tutsis de la provincia de Kivu del Sur, convirti\u00f3se nel presidente del pa\u00eds tres de la fuxida de Mobutu a Marruecos, y camud\u00f3 otra vuelta'l nome del pa\u00eds, d\u00e1ndo-y l'actual. Les tensiones ente Kabila y les fuerces tutsis (aut\u00f3ctones y ruandeses) del pa\u00eds provocaron la Segunda Guerra del Congu, que dur\u00f3 ente 1998 y 2003. Nella participaron nueve pa\u00edses africanos y unos venti grupos armaos del pa\u00eds, nun conflictu que devast\u00f3'l pa\u00eds y caus\u00f3 la muerte a 5,4 millones de persones. El presidente Kabila foi asesin\u00e1u por \u00fan de los sos guardaespaldes el 16 de xineru de 2001, y foi soced\u00edu pol so f\u00edu Joseph, que continu\u00f3 cola pol\u00edtica d'escasu respetu polos derechos humanos: desapariciones de persones, tortures, encarcelamientos arbitrarios y restricciones de derechos foron habituales demientres el so gobiernu. Tres de les eleiciones xenerales de 2018, no que foi la primer transici\u00f3n pac\u00edfica de magar la independencia, Kabila foi sustituy\u00edu nel cargu por F\u00e9lix Tshisekedi.\nLa RDC ye un pa\u00eds perricu en recursos naturales, pero la so inestabilid\u00e1 pol\u00edtica, la falta d'infraestructures, la corrupci\u00f3n y sieglos d'esplotaci\u00f3n colonial y comercial faen d'elli \u00fan de los pa\u00edses menos desarrollaos del mundu. Neto la so capital, Kinxasa, que les dos ciudaes que la siguen n'importancia, Lumumbashi y Mbuji-Mayi, son poblaciones d'orixe vencey\u00e1u a la esplotaci\u00f3n minera. Los minerales son, dafechu, la principal esportaci\u00f3n del pa\u00eds; el so primer sociu comercial ye China, dest\u00edn de la met\u00e1 de les sos esportaciones en 2012. En 2019 el pa\u00eds ocupaba la posici\u00f3n 175, d'un total de 189 pa\u00edses, nel r\u00e1nking de los pa\u00edses seg\u00fan el so \u00cdndiz de Desarrollu Humanu. En 2018 estim\u00e1base que unos 600.000 congoleses colaran del pa\u00eds a otros vecinos pa escapar de la violencia pol\u00edtica del centru y l'este del pa\u00eds. Otros 4,5 millones de persones son desplazaos dientru del propiu pa\u00eds, y dos millones de ne\u00f1os t\u00e1n en riesgu de desnutrici\u00f3n.\nEl pa\u00eds ye miembru de la Organizaci\u00f3n de Naciones Xun\u00edes, el Movimientu de Pa\u00edses Ensin Alliniar, la Xuni\u00f3n Africana y el Merc\u00e1u Com\u00fan d'\u00c1frica Oriental y Austral.\nDivisiones alministratives.\nEl pa\u00eds div\u00eddese alministrativamente, dende 2015, en 25 provincies y una ciud\u00e1-provincia, Kinxasa. Les provincies sodiv\u00eddense en 145 territorios y 32 ciudaes.."}
{"id": "4825", "revid": "37624", "url": "https://ast.wikipedia.org/wiki?curid=4825", "title": "Prolog", "text": "Prolog (del ingl\u00e9s \"Programming in Logic\"), ye un llinguaxe l\u00f3xicu conoc\u00edu d'abondo nel \u00e1rea de la investigaci\u00f3n n'Intelixencia Artificial.\nProlog ye un llinguaxe diferiente a los m\u00e1s conoc\u00edos, tanto de los imperativos como Fortran, Pascal, C etc, como de los funcionales como Lisp. \nEn tolos nomaos, les instrucciones exec\u00fatense nun orden secuencial, esto ye, una tres otra y nel mesmu orden nel que t\u00e1n escribayaes, condici\u00f3n que camudarase cuando se atope una instrucci\u00f3n de control (un llazu, una instrucci\u00f3n condicional o una tresferencia). \nEn Prolog, les coses son distintes: el orden de execuci\u00f3n de les instrucciones nun tien na que ver col orden en que foron escribayaes. Tampocu hai instrucciones de control al usu. Pa trabayar nesti llinguaxe, un programaor tien que avezase a cavilgar d'un modu perdiferente al que ye emplegau nos llinguaxes cl\u00e1sicos. \nLes instrucciones de Prolog ll\u00e1mense \"regles o cl\u00e1usules de Horn\" y puen representase as\u00ed: \"Facer esto nel casu en que se cumplan tales o cuales condiciones\". Una instrucci\u00f3n executarase autom\u00e1ticamente en cualesquiera momentu nel que se cumplan les condiciones especificaes. Am\u00e1s de les regles, def\u00ednense tami\u00e9n \"fechos\" nos que s'apliacr\u00e1n les regles.\nYe dicir, en Prolog, un programa consiste nuna descripci\u00f3n l\u00f3xica d'una teor\u00eda y la computaci\u00f3n ye la deducci\u00f3n de la teor\u00eda pa una consulta dada.\nExemplu de c\u00f3digu en Prolog.\n%%\n%% declaraciones\npaide('xuan', 'maria'). % xuan ye'l pai de maria\npaide('pablo', 'xuan'). % pablo ya'l pai de xuan\npaide('pablo', 'marcela').\npaide('carlos', 'debora').\n% A ye fiu de B si B ye pai de A\nfiude(A,B) :- paide(B,A).\n% A ye g\u00fcelu de B si A ye pai de C y C ye pai de B\nguelude(A,B) :- paide(A,C), paide(C, B).\n% A y B son hermanos si el pai de A ye tami\u00e9n el pai de B y si A y B nun son el mesmu\nhermanude(A,B) :- paide(C,A) , paide(C,B), A &amp;lt;&amp;gt; B. \n% A y B son familiares si A ye pai de B o A ye fiu de B o A ye hermanu de B\nfamiliarde(A,B) :- paide(A,B) ; fiude(A,B) ; hermanude(A,B).\n%% consultes\n% xuan ye hermanu de marcela?\n?- hermanude('xuan', 'marcela').\nyes\n% carlos ye hermanu de xuan?\n?- hermanude('carlos', 'xuan').\nno\n% pablo ye g\u00fcelu de maria?\n?- guelude('pablo', 'maria').\nyes\n% maria ye g\u00fcela de pablo?\n?- guelude('maria', 'pablo').\nno"}
{"id": "4827", "revid": "43102", "url": "https://ast.wikipedia.org/wiki?curid=4827", "title": "Finlandia", "text": "Finlandia, oficialmente Rep\u00fablica de Finlandia (en finland\u00e9s, \"Suomi\" o \"Suomen tasavalta\"; en suecu \"Finland\" o \"Republiken Finland\"), ye un pa\u00eds n\u00f3rdicu allug\u00e1u nel norte d'Europa. Tien llendes al oeste con Suecia, al este con Rusia y al norte con Noruega. Pel oeste y el sur ta arodiada pol mar B\u00e1lticu, que-y separa de Suecia y Estonia, cruciando'l golfu de Finlandia. La capital y ciud\u00e1 m\u00e1s importante del pa\u00eds ye \u1e24\u00e9lsinki.\nFinlandia perteneci\u00f3 al Reinu de Suecia y de 1809 a 1917 el pa\u00eds foi parte del Imperiu Rusu como'l Gran Duc\u00e1u de Finlandia que goz\u00f3 d'autonom\u00eda hasta 1917 a\u00f1u nel que decl\u00e1rase independiente. Angua\u00f1o, Finlandia ye una rep\u00fablica, parllamentaria y democr\u00e1tica, y ye miembru d'organismos internacionales como les Naciones Xun\u00edes (dende 1955), la Xuni\u00f3n Europea (dende 1995), del Conseyu N\u00f3rdicu, la Organizaci\u00f3n pa la Segurid\u00e1 y la Cooperaci\u00f3n n'Europa y la Organizaci\u00f3n pa la Cooperaci\u00f3n y el Desarrollu Econ\u00f3micu. La econom\u00eda de Finlandia ye una de les m\u00e1s pr\u00f3speres nel continente, bas\u00e1ndonse nos importantes sectores de servicios asina como nos productos manufacturaos. Nel pa\u00eds hai est\u00e1u de bienestar arriendes d'una pol\u00edtica altamente democr\u00e1tica y con niveles perbaxos de corrupci\u00f3n.\nEn 2007, Finlandia ten\u00eda una poblaci\u00f3n de 5,3 millones d'habitantes nun \u00e1rea de 338.145 quil\u00f3metros cuadraos. La mayor parte de la poblaci\u00f3n del pa\u00eds concentrase nel estremu sur, na costa del Golfu de Finlandia y redolada (onde ta l'\u00c1rea Metropolitana de \u1e24\u00e9lsinki). Finlandia ye'l sestu pa\u00eds m\u00e1s grande d'Europa en superficie, y tien una densid\u00e1 poblacional mui baxa, de 15,72 habitantes per quilometru cuadr\u00e1u convirtiendose nel pa\u00eds menos densamente pobl\u00e1u de la Xuni\u00f3n Europa. Los m\u00e1s de los finlandeses tienen el finland\u00e9s como llingua materna, siendo esta una de les poques lling\u00fces oficiales de la Xuni\u00f3n Europea que nun remanez de la familia indoeuropea. La segunda llingua oficial de Finlandia ye'l suecu, que falen un 5,5% de la poblaci\u00f3n nacional.\nToponimia.\nL'orixe del nome Suomi (Finlandia) tien un aniciu inciertu, pero una de les teor\u00edes m\u00e1s aceptaes ye que seya derivada de la pallabra Proto-B\u00e1ltica Zeme que significa Tierra. Ye tami\u00e9n bien asemeyada la so ortograf\u00eda al t\u00e9rminu saami, forma na que se denomina'l pueblu lap\u00f3n. Am\u00e1s de los parientes m\u00e1s pr\u00f3ximos del finland\u00e9s, esti nome ye tami\u00e9n utiliz\u00e1u por dellos idiomes b\u00e1lticos como'l lituanu. Finlandia ye mui asemey\u00e1u al nome d'otros llugares escandinavos como Finnmark (cond\u00e1u de Noruega) y Finnveden (o Finnheden, una de les peque\u00f1es rexones del vieyu cond\u00e1u de Sm\u00e5land en Suecia). Dalgunos d'estos nomes son claramente derivaos de Finnr, pallabra alemana pa describir a un viaxante. El t\u00e9rminu Finnr tami\u00e9n se refier a los lapones, grupu ind\u00edxena con al rodiu de 70.000 habitantes n'Europa.\nHistoria.\nPrehistoria.\nLos nicios arqueol\u00f3xicos del Paleol\u00edticu, los asentamientos previos a la Ed\u00e1 de Xelu en Finlandia ye ent\u00e1 un tema en debate. Depu\u00e9s de la Ed\u00e1 de Xelu, los restos de los primeros pobladores de Finlandia, que ven\u00eden del sur y del este, pueden datase al rodiu de 8.500 e.C.. La poblaci\u00f3n de cazadores-recoyedores del Mesol\u00edticu conozse como la \"cultura Suomusj\u00e4rvi\". Al rodiu del 5.300 e.C. xurden les \"cultures del peine de barru\", conoc\u00edes pola alfarer\u00eda. Esto indica l'entamu del Neol\u00edticu pa Finlandia, anque la subsistencia ent\u00e1 bas\u00e1base na caza y na pesca. Nel quintu mileniu e.C. hebo redes estenses de merca ente Finlandia y el noreste europ\u00e9u. Import\u00e1ronse al pa\u00eds grandes cantidaes de pedernal y \u00e1mbare. Nel este de Finlandia apaecen pintures nes roques, aparentemente tocantes a creencies de chamanes y t\u00f3tems.\nDepu\u00e9s del 3200 EC, establecense nel sur de lo que g\u00fcei ye Finlandia una cultura propia agrupada dientro de les nomaes cultures europees del \"Hachu de Guerra\", asociaes al movimientu de falantes indoeuropeos. La cultura del Hachu de Guerra o \"Cuerda Cer\u00e1mica\" parez que practicaba l'agricultura y que criaben animales en Finlandia. Nel interior, les sociedaes yeren menos avanzaes. El finland\u00e9s orixinal foi influy\u00edu poles lling\u00fces b\u00e1ltiques indoeuropees (y viceversa) al rodiu del periodu de 3500-1000 EC , y les lling\u00fces sami dixebren del finland\u00e9s orixinal.\nLa Ed\u00e1 del Bronce entam\u00f3 depu\u00e9s del 1500 EC, reparti\u00e9ndose dende l'oeste. Las rexones costeres de Finlandia fueron parte de la \"Cultura N\u00f3rdica del Bronce\", mientres que nes rexones interiores, las influencies yeren de les cultures del norte de Rusia que usaben el bronce. Depu\u00e9s de 500 EC, entam\u00f3 la Ed\u00e1 del Fierro. Alcontr\u00e1ronse fueyes de fierro importaes y trabayos llocales en fierro na mesma d\u00f3mina.\nAl rodiu'l sieglu I, el comerciu y intercambiu con Escandinavia medr\u00f3 y alcontr\u00e1ronse dalgunes ferramientes romanes d'esta d\u00f3mina. Nel primer mileniu DC, los grupos de poblaci\u00f3n de Finlandia cambiaben los sos productos (principalmente pieles) con comerciantes escandinavos. Les influencies tami\u00e9n llegaben del sur y del este. La socied\u00e1 entam\u00f3 estratificase: los restos d'enterramientos con adornos, normalmente con armes, dan se\u00f1ales a los investigadores de que a partir del sieglu III hebo una \u00e9lite principal. Sicas\u00ed, nun evolucion\u00f3 en Finlandia una socied\u00e1 centralizada, nin siquiera na Era Viquinga.\nNesta d\u00f3mina, la poblaci\u00f3n en Finlandia xebr\u00e1base en grupos diferentes: finlandeses, tavastianos, carelios y sami. \u00c5land ye absorbida ent\u00f3s pola cultura sueca, si non enantes.\nDominaci\u00f3n sueca.\nPocu dempu\u00e9s de 1150, Erik el Santu de Suecia entam\u00f3 una cruzada nel suroeste de Finlandia. Al pocu llegaron los primeros misioneros, que fundar\u00eden la ciud\u00e1 de Turku (\"\u00c5bo\" en suecu). N'aquella d\u00f3mina los rusos ortodoxos de Novgorod, dominaben el comerciu de pieles, y entraron nel territoriu de lo que g\u00fcei ye Carelia, onde consiguieron converstir a nativos y fundaron un obisp\u00e1u n'\u041e\u043b\u043e\u043d\u0435\u0446. \nLos primeros enfrentamientos entre suecos y rusos entamaron a primeros del sieglu XIII, y acabar\u00eden cola victoria del pr\u00edncipe rusu Alexandru (1240), nel r\u00edu \u041d\u0435\u0432\u0430. Por esta batalla el pr\u00edncipe Alexandru conozse como \u0410\u043b\u0435\u043a\u0441\u0430\u043d\u0434\u0440 \u041d\u0435\u0432\u0441\u043a\u0438\u0439 (Alexandru de Neva). \nSicas\u00ed, la victoria del pr\u00edncipe ortodoxu preocup\u00f3 al papa romanu, Inocenciu IV, qu'anim\u00f3 a los suecos a siguir cola conquista de Finlandia. \u00c5bo (Turku) convirti\u00f3se na sede d'un obisp\u00e1u dependiente del Arzobispu d'Uppsala, y pasar\u00eda a ser la capital de la Finlancia sueca. \nEn 1293 fund\u00f3se la ciud\u00e1 de \u0412\u044b\u0431\u043e\u0440\u0433 (g\u00fcei na Federaci\u00f3n Rusa). Nun tard\u00f3 en entamar otra vegada la guerra escontra los rusos. L'oxetivu principal yera controlar l'ismu de Carelia, que finalmente acab\u00f3 repart\u00edu pol Trat\u00e1u de N\u00f6teborg (1323) nel que los suecos conservaron \u0412\u044b\u0431\u043e\u0440\u0433 y alredores; los rusos, les dos orilles del r\u00edu \u041d\u0435\u0432\u0430 y la costa del llagu Ladoga. Esta frontera caltuvose hasta'l sieglu XVI.\nLa conquista de Finlandia pol reinu de Suecia, a diferencia del sistema establec\u00edu mientres la mesma d\u00f3mina pola Orde Teut\u00f3nica n'Estonia y Livonia, nun traxo consigo la implantaci\u00f3n de la servidume de les poblaciones aut\u00f3ctones: constituy\u00f3se una nobleza finlandesa y los finlandeses escoyeron a los obispos d'\u00c5bo.\nA partir de 1347 aplic\u00f3se en Finlandia el derechu suecu, y unos a\u00f1os m\u00e1s tarde el pa\u00eds adquiri\u00f3'l rangu de ducado, integr\u00e1u nel reinu de Suecia. En 1581 convirti\u00f3se en gran ducado. Un can\u00f3nigo finland\u00e9s d'\u00c5bo introduxo en 1527 la Reforma lluterana en Finlandia. L'obispu Miguel Agr\u00edcola traduxo en 1548 el Testamentu Nuevu al finland\u00e9s, convirti\u00e9ndose nel primer testimoniu escritu d'esta llingua, anque la llingua oficial y de la socied\u00e1 culta sigui\u00f3 siendo'l suecu. L'usu del finland\u00e9s nun ser\u00eda enllant\u00e1u n'alministraci\u00f3n hasta 1739.\nDende mediaos del sieglu XVI, los repit\u00edos ataques a Livonia del zar Iv\u00e1n el Terrible obligaron a los suecos a reaccionar y apoder\u00e1ronse de territorios n'Estonia y n'Ingria (ente Estonia y el llagu Ladoga). El poder\u00edu suecu algam\u00f3 ent\u00f3s el so apox\u00e9u y Finlandia conoci\u00f3 una relativa prosperid\u00e1: cre\u00e1ronse nuevos asentamientos, carreteres, servicios de correos, y fund\u00f3se una universid\u00e1 en \u00c5bo (Turku).\nCola Gran Guerra del Norte (1700-1721) remat\u00f3 esti periodu d'estabilid\u00e1 y prosperid\u00e1. L'enfrentamientu ente'l zar Pedro'l Grande de Rusia y el rei Carlos XII de Suecia tuvo efeutos catastr\u00f3ficos. Tres la derrota d'esti \u00faltimu na batalla de Poltava en 1709, les tropes ruses invadieron Finlandia en 1710 y afararon el pa\u00eds dellos a\u00f1os: na memoria coleutiva de los finlandeses recibe'l nome de la \u201cGran Rabia\u201d.\nPol Trat\u00e1u de Nystad (1721), Rusia adquiri\u00f3 los territorios d'Estonia, Livonia, Ingria y tol ismu de Carelia: con llixeres variaciones esta frontera calt\u00favose hasta l'actualid\u00e1. En 1743 el Trat\u00e1u d'\u00c5bo a\u00f1edi\u00f3 una peque\u00f1a porci\u00f3n de Finlandia.\nA lo \u00faltimo, en 1808, el zar Alexandru I de Rusia, al que la paz roblada con Napole\u00f3n Bonaparte en Tilsit dexara les manes llibres, invadi\u00f3 Finlandia: el Trat\u00e1u de Fredrikshamn reconoci\u00f3 la so anex\u00f3n en 1809.\nDominaci\u00f3n rusa.\nAlexandru I de Rusia estableci\u00f3'l Gran Duc\u00e1u de Finlandia nom\u00e1ndose a sigo mesmu como Gran Duque y a\u00f1edi\u00f3-y los territorios conquistaos en 1743 y 1809, seg\u00fan parte de los territorios adquir\u00edos nel trat\u00e1u de 1721: les fronteres de Finlandia atop\u00e1bense a la vera de la ciud\u00e1 de San Petersburgu.\nHasta fines del sieglu XIX, el gran duc\u00e1u gociar\u00eda d'una autonom\u00eda real: tien la so propia dieta parllamentaria, el so ex\u00e9rcitu, la so moneda, los sos sellos de corr\u00e9u etc., el suecu sigui\u00f3 siendo l'idioma oficial. Polo que se refier a los mesmos finlandeses, \u00e9stos nun se sent\u00eden estremaos de los suecos, pero'l tresll\u00e1u de la capital de \u00c5bo a Helsingfors (Helsinki) en 1812, supunxo una rotura cola tradici\u00f3n.\nLa llingua finlandesa traves\u00f3 un periodu d'esplendor lliterariu, en particular cola apaici\u00f3n a partir de 1835 del Kalevala d'Elias L\u00f6nnrot, un estensu poema \u00e9picu inspir\u00e1u en cantares populares. Pola so parte les autoridaes ruses aguiyaron l'usu del finland\u00e9s pa compensar la influyencia cultural sueca: remocicaron la ense\u00f1anza pa favorecelo y reconocieron el finland\u00e9s como segundu idioma oficial.\nSicas\u00ed, l'espertar de la concencia nacional acab\u00f3 al llargu plazu, por entrar en conflictu col calter autocr\u00e1tico del r\u00e9xime zarista de Rusia, fizo que la postura del gobiernu central endureci\u00e9rase col pasu de los a\u00f1os. A instancies del gobernador Bobrikov (asesin\u00e1u en 1904), el manifiestu del zar de 15 de febreru de 1899 suprimi\u00f3 l'ex\u00e9rcitu finland\u00e9s ya impunxo'l rusu como idioma de l'alministraci\u00f3n. Tres la revoluci\u00f3n rusa de 1905 produx\u00f3se cierta flexibilizaci\u00f3n: una nueva Constituci\u00f3n instituy\u00f3 un Parllamentu escoy\u00edu por tolos ciudadanos, incluy\u00edes les muyeres. Pero l'\u00e9situ de los socialistes nes eleiciones de 1907 provoc\u00f3 que s'intensificaren la represi\u00f3n y la rusificaci\u00f3n.\nIndependencia.\nLa independencia de Finlandia de Rusia reconoci\u00f3se nel Trat\u00e1u de Brest-Litovsk. Depu\u00e9s d'esperimentar una tarrecible guerra civil, los sectores conservadores, lideraos pol xeneral Mannerheim, ganaron a los grupos socialdem\u00f3crates y comunistes, sofitaos polos bolxeviques rusos. Depu\u00e9s de la firma del Trat\u00e1u de Brest-Litovsk, Alema\u00f1a desembarc\u00f3 tropes en Hanko y tom\u00f3 \u1e24\u00e9lsinki'l 13 d'abril de 1918. El 16 de mayu celebr\u00f3se la victoria de la \"Finlandia Blanca\", depu\u00e9s de que los sovi\u00e9ticos rusos se retiraren de Finlandia.\nEl 9 d'ochobre, el Sen\u00e1u finland\u00e9s esbill\u00f3 como Rei electu a Federicu Carllos de Hesse, un pr\u00edncipe alem\u00e1n, cu\u00f1\u00e1u del Emperador Guillelmu II. La derrota alemana y l'abolici\u00f3n de la monarqu\u00eda xermana signific\u00f3'l fin del esperimentu mon\u00e1rquicu en Finlandia. El Pr\u00edncipe Federicu nunca foi coron\u00e1u rei, nin siquier lleg\u00f3 a visitar Finlandia, y arrenunci\u00f3'l 14 d'avientu de 1918. D'esta manera, Finlandia convirti\u00f3se nuna Rep\u00fablica independente, siendo'l so primer presidente Kaarlo Juho St\u00e5hlberg.\nEnte 1918 y 1920, voluntarios finlandeses fixeron una serie d'incursiones en territoriu rusu, conoc\u00edes como Heimosodat, col oxetivu de la creaci\u00f3n de la Gran Finlandia. Temporalmente, robl\u00f3se'l Trat\u00e1u de Tartu con Rusia'l 14 d'ochobre de 1920, onde se definieron les fronteres ruso-finlandeses. Finlandia desocup\u00f3 delles rexones na Carelia ocupaes polos voluntarios, a camb\u00e9u recibi\u00f3 una salida al oc\u00e9anu \u00c1rticu al travi\u00e9s de Petsamo.\nLa frontera de 1920 sufrir\u00eda grandes cambeos depu\u00e9s de la Segunda Guerra Mundial. Depu\u00e9s de sufrir un intentu fall\u00edu d'invasi\u00f3n sovi\u00e9tica ente 1939 y 1940 (vease Guerra d'Iviernu), Finlandia perdi\u00f3 accesu al Llagu Ladoga. En 1941 particip\u00f3 al par de l'Alema\u00f1a Nazi na invasi\u00f3n de la Xuni\u00f3n Sovi\u00e9tica, espec\u00edficamente nes rexones de Carelia y alredor del Ladoga y Leningr\u00e1u (vease Guerra de Continuaci\u00f3n). Finlandia llogr\u00f3 recuperar los territorios perd\u00edos en 1940, pero al revertise'l cursu de la guerra escontra d'Alema\u00f1a, los finlandeses tuvieron que redefinir otra vuelta les sos fronteres cola Xuni\u00f3n Sovi\u00e9tica en 1944. Nel Armisticiu de Mosc\u00fa, Finlandia realiz\u00f3 mayores concesiones territoriales, y perdi\u00f3 la so salida al oc\u00e9anu \u00c1rticu.\nPosguerra.\nEn acabando la guerra, los sovi\u00e9ticos actuaron con durez sobro los territorios conquistaos. Espulsaron a tolos fineses del ismu de Carelia pa sustituyilos por rusos: Finlandia tuvo qu'acoyer a m\u00e1s de 400.000 refuxaos. Am\u00e1s, tuvo que pagar dellos estrozos xeneraos pola guerra hasta 1952. En 1945-1946 los sovi\u00e9ticos consiguieron que les Naciones Xun\u00edes acusaren y condergaren a tolos pol\u00edticos finlandeses que taben nel poder en xunu de 1941. D'una manera m\u00e1s xeneral, la pol\u00edtica esterior de Finlandia tuvo sometida a una vixilancia constante per parte de Mosc\u00fa: a esta situaci\u00f3n bautiz\u00f3la como \"finlandizaci\u00f3n\", una tutela que s'efeutu\u00f3 ensin que s'instalara un gobiernu comunista en \u1e24\u00e9lsinki nin se produxera una adhesi\u00f3n al Pactu de Varsovia. Tres la muerte del dictador sovi\u00e9ticu Josif Stalin, la presi\u00f3n sobro Finlandia relax\u00f3se adulces: los sovi\u00e9ticos sacuparon la base de Porkkala en 1956; autoriz\u00f3se a Finlandia a xuntase a l'Asociaci\u00f3n Europea de Llibre Comerciu en 1962. Ye tami\u00e9n un \u00e9situ la \"llinia Paasikivi-Kekkonen\" \u2013una sutil dosificaci\u00f3n d'estricta neutralid\u00e1 y combinaci\u00f3n bien midida que satisfai a les esixencies sovi\u00e9tiques ensin menospreciar la independencia finlandesa \u2013qu'encarnen los presidentes Juho Kusti Paasikivi (1946-1956) y depu\u00e9s Urho Kekkonen (1956-1981). Reconocida como ponte ente'l bloque capitalista y el bloque comunista, Finlandia acoy\u00f3 en 1973 la Conferencia sobro la Segurid\u00e1 y la Cooperaci\u00f3n n'Europa, roblandose l'acta final el 31 de xunetu de 1975. La cayida de la Xuni\u00f3n Sovi\u00e9tica en 1991, fin\u00f3 colos restos de la finlandizaci\u00f3n. En febreru de 1993, Finlandia empecipi\u00f3 negociaciones con vistes a la so adhesi\u00f3n a la Xuni\u00f3n Europea, finalmente ingres\u00f3 en 1994.\nGobiernu y pol\u00edtica.\nEl sistema finland\u00e9s ye fundamentalmente semiparllamentariu, anque'l Presidente tien dellos poderes notables. El nucleu executivu rec\u00e1i nel Conceyu d'Est\u00e1u, encabez\u00e1u pol Primer Ministru, escoy\u00edu pol Parllamentu. Esti Conceyu d'Est\u00e1u compl\u00e9tenlo Ministros de dellos departamentos del gobiernu central seg\u00fan un miembru exoficiu, el Canciller de Xusticia.\nLa Constituci\u00f3n establez como autorid\u00e1 \u00faltima al Parllamentu de Finlandia (\"Eduskunta\" en finland\u00e9s, o \"Riksdagen\" en suecu). Compuestu por 200 miembros, pue camudar la Constituci\u00f3n, causar la dimisi\u00f3n del Conceyu d'Est\u00e1u o anular vetos presidenciales; los sos actos nun t\u00e1n suxetos a revisi\u00f3n xudicial. Les propuestes llexislatives nacen del Conceyu d'Est\u00e1u o de los miembros del Parllamentu, que son escoy\u00edos cada cuatro a\u00f1os. Les \u00faltimes eleiciones parllamentaries dieron la victoria al part\u00edu Centro Finland\u00e9s, anque nam\u00e1i consigui\u00f3 un esca\u00f1u m\u00e1s que l'emerxente Part\u00edu de la Coalici\u00f3n Nacional.\nEl sistema xudicial ta estrem\u00e1u en dos estayes: tribunales con xurisdicci\u00f3n criminal o civil y tribunales especiales cola responsabilid\u00e1 del pleitu ente'l p\u00fablicu y los \u00f3rganos alministrativos del est\u00e1u. La llei finlandesa ta xerarquizada: los tribunales llocales por debaxo de los tribunales d'apelaci\u00f3n rexonales, y \u00e9stos por debaxo de la Corte Suprema.\nD'otra miente, Finlandia ye \u00fan de los pa\u00edses menos corruptos del mundu, acordies col informe sobro l'\u00cdndiz de perceici\u00f3n de corrupci\u00f3n. Seg\u00fan revela l'estudiu, los ciudadanos finlandeses consideren que malapenes hai corrupci\u00f3n na xesti\u00f3n de los sos poderes p\u00fablicos. L'\u00edndiz calc\u00falase pente medies de encuestes a empresarios, acad\u00e9micos y analistes econ\u00f3micos. Ocup\u00f3 cuasi siempres el primer llugar nos \u00faltimos seis a\u00f1os nos que se fizo l'estudiu.\nXeograf\u00eda.\nArodiada pol Mar B\u00e1lticu, el Golfu de Botnia, el Golfu de Finlandia y ente Suecia y Rusia, Finlandia ye'l pa\u00eds europ\u00e9u m\u00e1s septentrional. Anque dalgunes partes d'otros pa\u00edses estiendense m\u00e1s al norte, tol pa\u00eds finland\u00e9s ta a m\u00e1s de 60\u00ba de llatit\u00fa norte; un cuartu de la so superficie ta al norte del c\u00edrculu polar \u00e1rticu.\nParte del estremu norte de Finlandia forma parte de la Pen\u00ednsula Escandinava.\nEl paisaxe finland\u00e9s ye principalmente llanu, con dellos montes baxos. L'Haltitunturi (1,328 m) ye'l puntu m\u00e1s altu del pa\u00eds allug\u00e1u nel estremu norte de Laponia. En contraste, tien un n\u00famberu mui altu de llagos (al rodiu de 190.000) y islles (al rodiu de 180.000). El paisaxe de les zones con llagos ta cubiertu d'estenses viesques boreales que nun son afayadices pa facer plantaciones. La mayor parte de les islles formen parte del archipi\u00e9lagu de Turku y les islles d'\u00c5land nel suroeste, y tolo llargo de la costa sur, nel Golfu de Finlandia. \nEl clima suel oscilar ente templ\u00e1u y fr\u00edu, con dalgunos iviernos mui frios y branos llixeramente caldios. Al tar tan al norte y dientru del C\u00edrculu polar \u00e1rticu, el Sol brilla 73 d\u00edes siguios en branu y nun se ve en 51 d\u00edes nel iviernu lap\u00f3n.\nOrganizaci\u00f3n territorial.\nDende'l 1 de xineru de 2005, Finlandia x\u00e9brase en:\nTami\u00e9n hai Provincies hist\u00f3riques de Finlandia (finland\u00e9s: \"maakunnat\" o \"provinssit\", suecu: \"landskap\").\nTami\u00e9n hai 90 distritos llocales (finland\u00e9s \"kihlakunta\", suecu \"h\u00e4rad\") que sirven como unidaes alministratives oficiales llocales del Est\u00e1u, coordinando trabayos como polic\u00eda y xusticia. Estes son oficialmente subdivisiones de les provincies. Nam\u00e1s que les provincies y los distritos llocales son formalmente unidaes alministratives del Est\u00e1u finland\u00e9s.\nApuntar tami\u00e9n qu'anque les decisiones son xeneralmente feches a nivel estatal o conceyal, los niveles intermedios tienen dalgunos poderes, pero la representaci\u00f3n popular nestos niveles ye mui probe. Poro, dende 2005 hai un conceyu escoy\u00edu, de forma esperimental, na rex\u00f3n de Kainuu, y esti modelu quiciabes acabe implant\u00e1ndose n'otres rexones.\nProvincies.\nDende la reforma de 1997 los doce condaos que compon\u00eden tradicionalmente'l mapa pol\u00edticu finland\u00e9s convirti\u00e9ronse en seis provincies: \nRexones.\nLes rexones t\u00e1n gobernaes por conceyos rexonales, sirven como alderiques de cooperaci\u00f3n pa los conceyos llocales de la rex\u00f3n. La tarea de les rexones ye'l plan rexonal y el desendolcu empresarial y de la educaci\u00f3n. Angua\u00f1o, nam\u00e1s que Kainuu tien representaci\u00f3n popular.\nLes rexones representen las variaciones culturales y dialeutales y variaciones econ\u00f3miques m\u00e1s que les provincies, que son xebres puramente alministratives del gobiernu central.\nLlist\u00e1u de rexones.\n\u00c5land, tien gobiernu aut\u00f3nomu y un funcionamientu distintu al restu de rexones del pa\u00eds.\nClima.\nLa llatit\u00fa infl\u00fai mui claramente nel clima de Finlandia. Pola so situaci\u00f3n xeogr\u00e1fica, l'iviernu ye la estaci\u00f3n m\u00e1s llarga. De media, l'iviernu dura de 105 a 120 d\u00edes nel archipi\u00e9lagu y 180 d\u00edes en Laponia. Eso quier dicir que les rexones del sur t\u00e1n cubiertes de \u00f1eve entre 3 o 4 meses al a\u00f1u, y nel norte al rodiu de 7 meses. Finlandia llega a temperatures glaciales n'iviernu: nel Sur lleguen a -15\u00a0\u00b0C en xineru y febreru, mientres que nel Norte munches veces lleguen a temperatures pembaxo de -30\u00a0\u00b0C. Nesta \u00e9poca del a\u00f1u esti territoriu nun disfruta de lluz solar la mayor parte del d\u00eda; cola llegada del branu y el Sol de medianueche alg\u00e1mense valores de 15\u00a0\u00b0C nel Norte y al rodiu los 20\u00a0\u00b0C nel Sur. Sicas\u00ed, les temperaturas pueden llegar a los 30\u00a0\u00b0C.\nDe les precipitaciones a\u00f1ales de 500 a 600 mil\u00edmetros, el llargu iviernu causa la met\u00e1 nel norte coles \u00f1evaes. Les precipitaciones nel sur son de 600 a 700 mil\u00edmetros a\u00f1ales. Como nel norte, ocurre tol a\u00f1u, pero tami\u00e9n cai agua.\nL'Oc\u00e9anu Atl\u00e1nticu al oeste y el continente euroasi\u00e1ticu al este interact\u00faen colos cambeos del clima del pa\u00eds. Les ag\u00fces caldies del golfu y la corriente marina del Atl\u00e1nticu Norte, qu'afecten tami\u00e9n a Noruega y Suecia, act\u00faen en Finlandia. Cuando soplen vientos del oeste, el clima suel templase y el cielu abocana en gran parte del pa\u00eds, pol nom\u00e1u fen\u00f3menu Foehn que se produz nos montes Kj\u00f6len (Noruega). Am\u00e1s de la influyencia moderadora de la mar, tami\u00e9n el clima continental asi\u00e1ticu espardese delles vegaes per Finlandia, apareciendo ent\u00f3s los periodos m\u00e1s fr\u00edos del iviernu y los m\u00e1s calorosos del branu.\nComo Finlandia ta na zona de los vientos occidentales de llatit\u00fa media, na llende ente les mases d'aire tropicales y les polares, les menes clim\u00e1tiques asoceden r\u00e1pidamente, sobre manera n'iviernu. Les condiciones meteorol\u00f3xiques finlandeses dependen de dellos puntos conoc\u00edos, como'l cicl\u00f3n allug\u00e1u cerca d'Islandia y los anticiclones de Siberia y les Azores. La situaci\u00f3n y la intensid\u00e1 d'estos centros pueden variar seg\u00fan \u00e9poques, y dalg\u00fan d'ellos puede marcar el desarrollu del tiempu en periodos llargos."}
{"id": "4830", "revid": "43102", "url": "https://ast.wikipedia.org/wiki?curid=4830", "title": "Noruega", "text": "Noruega, oficialmente Reinu de Noruega (en bokm\u00e5l \"Kongeriket Norge\", en nynorsk \"Kongeriket Noreg\"), ye un pa\u00eds d'Escandinavia, n'Europa del norte. Ye un est\u00e1u soberanu y unitariu de calter mon\u00e1rquicu, que'l territoriu de so compriende la fastera occidental de la pen\u00ednsula escandinava, la islla de Jan Mayen y l'archipi\u00e9lagu \u00e1rticu de Svalbard. Les islles ant\u00e1rtiques de Pedru I y la subant\u00e1rtica de Bouvet son territorios dependientes de Noruega y, poro, nun se-yos considera parte del reinu. Noruega tami\u00e9n reclama una fastera de L'Ant\u00e1rtida nomada tierra de la reina Maud. Hasta 1814 el reinu incluy\u00eda tami\u00e9n les islles Feroe (dende 1035), Groenlandia (dende 1261) ya Islandia (dende 1262).\nNoruega tien una estensi\u00f3n de 385.252 km\u00b2 y una poblaci\u00f3n de . No que cinca a les sos llendes, comparte con Suecia la so frontera oriental, con una llonxit\u00fa de 1.609 km, y llenda tami\u00e9n con Rusia y Finlandia al noreste. Al sur llenda col estrechu de Skagerrak, que la separta de Dinamarca. La so fachada occidental y septentrional, costera, mira pal oc\u00e9anu Atl\u00e1nticu Norte y pal mar de Barents.\nEl actual xefe del est\u00e1u (xineru 2015) ye'l rei Harald V. La primer ministra, dende 2021, ye Jonas Gahr St\u00f8re (Ap), que sustituy\u00f3 nel cargu a Jens Stoltenberg. El pa\u00eds ye, dende 1814, una monarqu\u00eda constitucional con separaci\u00f3n de poderes ente la Corona y el so conseyu, el parllamentu (\"Storting\") y el tribunal supremu del pa\u00eds. Ente 1661 y 1814 el pa\u00eds foi una monarqu\u00eda absoluta, y anantes d'eso el rei compart\u00eda'l poder cola aristocracia. Nac\u00edu de resultes de la batalla de Hafrsfjord (872), el reinu noruegu ye \u00fan de los m\u00e1s vieyos del mundu; tien hab\u00edo monarqu\u00eda ininterrumpidamente demientres 1.100 a\u00f1os, y la so llista de reis y condes incl\u00fai a m\u00e1s de sesenta persones.\nEl pa\u00eds sodiv\u00eddese pol\u00edtica y alministrativamente en dos niveles, los condaos (\"fylke\") y los conceyos (\"kommune\"). La minor\u00eda Sami tien, am\u00e1s, della autonom\u00eda de xesti\u00f3n nos sos territorios tradicionales, qu'exercen al travi\u00e9s del parllamentu Sami. Noruega calti\u00e9n perbones rellaciones colos miembros de la Xuni\u00f3n Europea, cola que tien alcuerdos d'asociaci\u00f3n, magar que la so poblaci\u00f3n refug\u00f3 por dos vegaes en referendu entrar a formar parte d'ella, y tami\u00e9n colos Estaos Xun\u00edos. Ye miembru fundador de la Organizaci\u00f3n de les Naciones Xun\u00edes, la OTAN, el Conseyu d'Europa, el Trat\u00e1u Ant\u00e1rticu y el Conseyu N\u00f3rdicu; miembru del \u00c1rea Econ\u00f3mica Europea, la Organizaci\u00f3n Mundial del Comerciu y la Organizaci\u00f3n pa la Cooperaci\u00f3n y el Desarrollu Econ\u00f3micu (OCDE); y forma parte del \u00e1rea Schengen de llibre circulaci\u00f3n de persones.\nEl pa\u00eds combina la econom\u00eda de merc\u00e1u col nom\u00e1u modelu n\u00f3rdicu d'Est\u00e1u del bienestar, con sanid\u00e1 gratuita universal y un ampliu sistema de segurid\u00e1 social. El pa\u00eds tien grandes reserves de petroleu, gas y minerales, y esporta tami\u00e9n agua fresca, enerx\u00eda ell\u00e9ctrica, pesc\u00e1u y madera. Una cuarta parte del so productu internu brutu vi\u00e9n-y del petroleu y el gas. Ye'l mayor productor d'estos hidrocarburos fuera d'Oriente Mediu, y esto perm\u00edte-y que la de so seya la cuarta mayor renta per c\u00e1pita del mundu nos llistaos ellaboraos pol Bancu Mundial y el Fondu Monetariu Internacional. Tien ocupao, de 2001 a 2006 y de 2009 a 2014, el primer puestu nel r\u00e1nking de los pa\u00edses en funci\u00f3n del so \u00cdndiz de Desarrollu Humanu.\nAlredor del [[994]], de resultes de la cristianizaci\u00f3n d'Escandinavia, acab\u00e1ronse dos sieglos d'espediciones de saqu\u00e9u [[viquingu|viquingues]] a les zones del sur y el oeste d'Europa. Noruega, en cuenta d'eso, entam\u00f3 la so espansi\u00f3n territorial hacia partes de les islles de [[Gran Breta\u00f1a]] ya [[Irlanda]], ocupando tami\u00e9n les islles Feroe, Islandia y Groenlandia. El cumal de la so espansi\u00f3n alcontr\u00e1moslo en [[1265]], momentu nel que la combinaci\u00f3n de la rivalid\u00e1 coles ciudaes de la [[Lliga Hanse\u00e1tica]] y los estragos que fizo la peste debilitaron el pa\u00eds. En [[1397]] form\u00f3, con Suecia y Dinamarca, la [[Xuni\u00f3n de Kalmar]], que, magar que foi abandonada por Suecia en [[1523]], persisti\u00f3 colos otros dos reinos axuntaos n\u00fan hasta casi tr\u00e9s sieglos dempu\u00e9s. En 1814 una Asamblea constituyente adopt\u00f3 una constituci\u00f3n, pero Noruega sigui\u00f3 xunida con Suecia porque, de resultes del [[trat\u00e1u de Moss]], dambos pa\u00edses ten\u00eden el mesmu rei, [[Carlos XIII de Suecia]]. Los conflictos nesta xuni\u00f3n foron permanentes y, en [[1905]] Noruega disolvi\u00f3 la xuntura tres d'un referendu. Esi mesmu a\u00f1u elix\u00f3 a un rei propiu, acabando asina con cinco sieglos de tar gobernada por un rei que nun viv\u00eda nel pa\u00eds. Pese a que'l pa\u00eds declarose neutral, l'[[Alema\u00f1a]] [[nazi]] ocup\u00f3'l pa\u00eds demientres cinco a\u00f1os na [[Segunda Guerra Mundial]]. En [[1949]] Noruega abandon\u00f3 la neutralid\u00e1 y integrose, como miembru fundador, na Organizaci\u00f3n del Trat\u00e1u del Atl\u00e1nticu Norte. El descubrimientu de petroleu nes sos ag\u00fces territoriales na d\u00e9cada de 1960 permiti\u00f3 a la econom\u00eda del pa\u00eds espolletar enforma, hasta convertise n\u00fan de los pa\u00edses m\u00e1s ricos del mundu.\nHistoria.\nPrehistoria.\nLos primeros habitantes de Noruega pertenec\u00eden a la [[cultura d'Ahrensburg]] (11.000-10.000 [[enantes de Cristu|e.C.]]), una cultura del [[Paleol\u00edticu superior]] desarrollada demientres el Dryas reciente, que foi'l caberu periodu d'enfriamientu del final de la [[glaciaci\u00f3n Weichsel]]. Esa cultura recibe'l so nome del pueblu hom\u00f3nimu, asiti\u00e1u a 25 km al noreste de la ciud\u00e1 alemana d'[[Hamburgu]], a\u00fa s'alcontraron puntes de flecha y cachabes. Les g\u00fcelgues m\u00e1s antig\u00fces en territoriu noruegu atop\u00e1ronse na fastera del pa\u00eds m\u00e1s averada a la costa, na que'l xelu entam\u00f3 a fundise ente'l 11.000 y el 8.000 e.C.. Los afayos m\u00e1s vieyos que se conserven son ferramientes de piedra, dataes ente'l 9.500 y el 6.000 e.C., alcontraes al norte del pa\u00eds, en Finnmark, y al suroeste, en Rogaland. A partir d'eso ellabor\u00f3se una teor\u00eda seg\u00fan la cual dambos xacimientos correspond\u00eden a dos cultures diferentes: la Komsa, na zona al norte del [[c\u00edrculu polar \u00e1rticu]], y la Fosna dende Tr\u00f8ndelag al fiordu d'[[Oslu]], m\u00e1s al sur. Sicas\u00ed, les evidencies alcontraes dende la d\u00e9cada de 1970 dex\u00e1ronla desfasada.\n[[Imaxe:AltaRockCarvingsFences.jpg|right|thumb|250px|Petroglifos de la Ed\u00e1 de Piedra atopaos n'[[Alta (Noruega)]]]]\nLos afayos m\u00e1s recientes de restos d'aquella d\u00f3mina a lo llargo de toa la costa amuesen a los historiadores que les diferencies ente les zones pueden entendese simplemente como un desarrollu de distintos tipos de ferramientes, pero toes dientro la mesma cultura. La fauna costera permiti\u00f3 la sobrevivencia de grupos de pescadores y cazadores, que pudieron entrar na costa meridional del pa\u00eds alredor del 10.000 e.C.. Col pasar de los sieglos dir\u00eden avanzando hacia'l norte pela costa, aportando a la rex\u00f3n \u00e1rtica bien de tiempu dempu\u00e9s. Dellos sostienen que quici\u00e1s dalgunos pudieren aportar tami\u00e9n al travi\u00e9s de la costa de la [[pen\u00ednsula de Kola]], desxelada tami\u00e9n, pero hai perpoca evidencia d'ello.\nNa fastera meridional del pa\u00eds hai restos d'estructures d'habitaci\u00f3n dende'l 5.000 e.C., que permiten a los arque\u00f3logos facese una idea meyor de c\u00f3mo yera la vida d'estos cazadores y pescadores. Les sos ferramientes son feches de piedra, y muncho m\u00e1s ellaboraes seg\u00fan va pasando el tiempu. Atop\u00e1ronse tami\u00e9n [[petroglifu|petroglifos]] (dise\u00f1os simb\u00f3licos grabaos en piedra), especialmente a la vera de zones de caza y pesca; nellos repres\u00e9ntense animales de la d\u00f3mina (renos, p\u00e1xaros, focas, salm\u00f3n, abadexu, ballena...). Los grabaos d'Alta, en Finnmark, son los mayores d'Escandinavia, y foron fechos de forma continuada ente l'a\u00f1u 4.200 y el 500 e.C.. Fac\u00edanse al nivel del mar, lo que mos permite ver c\u00f3mo foi la progresi\u00f3n de la llinia de costa de la que diba emerxendo del mar tres de la cabera era glacial.\n[[Ed\u00e1 del Bronce]].\nEnte'l 3.000 y el 2.500 e.C. aportaron al este de Noruega nuevos pobladores de la nomada [[cultura de la cer\u00e1mica cordada]]. Estos colonos yeren agricultores protoindoeuropeos que plantaben granu y curiaben de vaques y oveyes. La poblaci\u00f3n de cazadores-pescadores de la costa occidental foi poco a poco siendo sustituyida por estos granxeros, que nostante caltuvieron la caza y la pesca como formes de complementar los sos medios de vida.\n[[Imaxe:Map Corded Ware culture-en.svg|right|thumb|350px|Estensi\u00f3n aproximao de la cultura de la cer\u00e1mica cordada.]]\nDende'l 1.500 e.C. foi introduci\u00e9ndose el [[bronce]], magar qu'ent\u00e1 siguieron us\u00e1ndose instrumentos de piedra. La mayor\u00eda los xacimientos amuesen pieces de bronce, como broches y armes, que nam\u00e1i los xefes de los grupos pod\u00eden permitise tener. Son t\u00edpicos d'esti periodu los grandes t\u00famulos funerarios que se construy\u00eden a la vera del mar na zona m\u00e1s septentrional del pa\u00eds y ell\u00ed y tami\u00e9n nel interior nes tierres del sur. Continuaron faciendo petroglifos, magar que los motivos representaos cambiaron; desapaecen los animales que-yos sirv\u00eden d'alimentu a los noruegos de la Ed\u00e1 de Piedra y apaecen el Sol, animales, \u00e1rboles, oveyes o armes, am\u00e1s de persones, toos ellos con figures perestilizaes.\n[[Ed\u00e1 del Fierro]].\nHai perpocos restos en Noruega de la primer Ed\u00e1 del Fierro (los caberos 500 a\u00f1os e.C.). Sabemos que los muertos yeren somet\u00edos a cremaci\u00f3n, y que'l so axuar funerariu nun yera bayurosu. Nos primeros cuatro sieglos de la nuestra era los noruegos tuvieron contactos comerciales cola Galia romana. Atop\u00e1ronse alredor de 70 calderes de bronce, que avezaben usase como urnes funeraries. Estos contactos con xentes del sur traxeron el conocimientu de la escritura, fecha coles lletres nomaes runes; les inscripciones r\u00faniques m\u00e1s antig\u00fces del pa\u00eds rem\u00f3ntense al [[sieglu III]]. Nesti tiempu la poblaci\u00f3n ten\u00eda aumentao, lo que puede conocese combinando estudios topogr\u00e1ficos, arqueol\u00f3xicos y etimol\u00f3xicos. Les ra\u00edces de pallabres m\u00e1s vieyes, como \"nes\", \"vik\", y \"b\u00f8\" (\"cabu\", \"bah\u00eda\" y \"granxa\", respeutivamente), rellaci\u00f3nense colos asentamientos m\u00e1s antiguos, quici\u00e1s de la Ed\u00e1 del Bronce, mentantu que los asentamientos con nomes qu'incl\u00fain sufixos como \"vin\" (\"prau\") o \"heim\" (\"asentamientu\") rem\u00f3ntense nam\u00e1i al [[sieglu I]], y pi\u00e9nsase que surdieron p'agospiar a la creciente poblaci\u00f3n de la d\u00f3mina.\n[[Imaxe:Saebo_sword_Bergen_Museum.jpg|right|thumb|50px|Espada de S\u00e6b\u00f8, (ca. 800).]]\nLa \u00e9poca de les migraciones.\nConozse con esti nome al periodu de grandes migraciones qu'hebo n'Europa ente los sieglos [[sieglu IV|IV]]-[[sieglu VIII|VIII]] na transici\u00f3n ente l'Antig\u00fced\u00e1 tard\u00eda y l'[[Alta Ed\u00e1 Media]]. No que concierne a Noruega, hay bayura de restos de la d\u00f3mina del fundimientu del [[Imperiu romanu]] occidental ([[sieglu V]]). Atop\u00e1ronse delles tumbes de xefes de grupu con un importante axuar d'armes y oxetos d'oru, y tami\u00e9n fortaleces defensives construy\u00edes a la vera los cantiles. Hai restos de grandes edificios, d'ente 18 y 27 [[metru|m]] de llargu y col tey\u00e1u sosten\u00edu por postes de madera, nos que conviv\u00eden varies xeneraciones de persones de la mesma familia col ganao, toos embaxu'l mesmu techu. Dende esti sieglu pueden encontrase nicios de la esistencia de protoestaos: les obres de calter defensivu necesiten cooperaci\u00f3n y lideralgu, polo que podemos sospechar la esistencia d'estructures preestatales con dalg\u00fan tipu d'organizaci\u00f3n alministrativa y defensiva.\nEsos estaos tar\u00eden basaos n'estructures de clan o tribu (p.ex. los Horder de Hordaland, nel occidente del pa\u00eds). Pal [[sieglu IX]] ca\u00fan d'estos peque\u00f1os estaos ten\u00eden \"things\" (asamblees) nes que negociaben y resolv\u00eden les disputes. Los llugares de reuni\u00f3n d'esos \"thing\", nos que sol\u00eda haber un santuariu al aire llibre (\"h\u00f6rgr\") o un templu (\"hov\"), avezaben a tar nes granxes m\u00e1s grandes o m\u00e1s antig\u00fces, que pertenec\u00eden a los xefes o a los granxeros m\u00e1s ricos. Los \"thing\" rexonales aconceyaben n'unidaes ent\u00e1 mayores, formando asamblees de propietarios rurales de varies rexones; yeren los nomaos \"lagting\", nos que se desarrollaben les normes que rex\u00eden la vida de les comunidaes. El llugar d'aconceyamientu del Gulating taba en [[Sognefjord]], y puede tener s\u00edo el centru d'una confederaci\u00f3n aristocr\u00e1tica, nomada Gulatingslag, qu'axuntaba a los clanes de los fiordos ya islles de la fastera occidental de Noruega. Los cabezaleros de la rex\u00f3n de [[Trondheim]] (Trondheimsfjord) aconceyaben nel Frostating, que vio aumentada la so zona d'influyencia al comprender la rex\u00f3n costera que va del Romsdalsfjord a les islles [[Lofoten]]. Na fastera oriental del pa\u00eds, na rex\u00f3n del [[llagu Mj\u00f8sa]], organizose'l Eidsivating, qu'aconceyaba n'[[Eidsvoll]]. La rex\u00f3n averada a Oslo, finalmente, rellacionose en delles d\u00f3mines con Dinamarca, pero notres desarroll\u00f3'l so propiu \"lagting\", nom\u00e1u Borgarting, qu'aconceyaba en [[Sarpsborg]].\nLa d\u00f3mina de los viquingos.\n[[Imaxe:Gokstadskipet1.jpg|left|thumb|200px|El barcu de Gokstad (Mus\u00e9u de los Barcos Viquingos, Oslo).]]\nLa era viquinga caracter\u00edzase pola espansi\u00f3n ya emigraci\u00f3n de los marineros viquingos. Acordies cola tradici\u00f3n [[Harald I de Noruega|Harald I]] (Harald H\u00e5rfagre) unific\u00f3 a estos pueblos embaxu'l so mandu nel a\u00f1u [[872]], tres de la [[batalla de Hafrsfjord]], en [[Stavanger]], convirti\u00e9ndose asina nel primer rei de la Noruega xunida. Magar que la data del 872 seique seya arbitraria, parez afit\u00e1u que la xuntura foi primeru del a\u00f1u 900. El reinu de Harald espard\u00edase principalmente peles fasteres costeres del sur del pa\u00eds. Foi un gobernante duru, y ya en tiempu d'elli, acordies coles sagues, munchos noruegos colaron del pa\u00eds pa vivir n'Islandia, les islles Feroe, Groenlandia y partes de Gran Breta\u00f1a ya Irlanda. Asina, les actuales ciudaes irlandeses de [[Dubl\u00edn]], [[Limerick]] y [[Waterford]] foron fundaes por colonos noruegos.\nLa mitolox\u00eda y les tradiciones aut\u00f3ctones de Noruega foron siendo sustituy\u00edes poles cristianes demientres los sieglos [[sieglu X|X]] y [[sieglu XI|XI]], n\u00fan procesu atribuy\u00edu a los nomaos reis misioneros, [[Olaf I de Noruega|Olaf I]] y [[Olaf II de Noruega|Olaf II]] (Santu Olaf). El primer rei cristianu del pa\u00eds, sicas\u00ed, foi [[Haakon I de Noruega|Haakon I]], nom\u00e1u Haakon \"el buenu\", a mediaos del sieglu X, magar que los sos intentos por esparder el cristianismu ente la poblaci\u00f3n foron refugaos por esta. M\u00e1s sero Olaf I, nac\u00edu ente'l [[963]]-[[969]], axunt\u00f3 una flota de 390 barcos p'atacar Inglaterra. A la so vuelta a Noruega, en [[995]], aport\u00f3 a [[Moster]], a\u00fa construy\u00f3 una ilesia cristiana, la primera del pa\u00eds. D'ell\u00ed col\u00f3 al norte, a Trondheim, onde foi aclam\u00e1u rei pol Eyrathing nesi mesmu a\u00f1u de 995 .\nEl feudalismu nun lleg\u00f3 a desarrollase en Noruega y Suecia na forma na que se desendolc\u00f3 nel restu d'Europa. La corona, am\u00e1s, viose obligada a facer cada vegada mayores concesiones a la [[Lliga Hanse\u00e1tica]] no que cincaba a la econom\u00eda del pa\u00eds y el so comerciu esterior, una y bones los pr\u00e9stamos que-y fac\u00eda a la corona y la gran deuda d'esta pa cola lliga forciaron a los socesivos reis a dexar el monopoliu de l'activid\u00e1 econ\u00f3mica en manes de la Hansa. Esto alteri\u00f3 la estructura social del pa\u00eds: el campesin\u00e1u viose perafect\u00e1u por esta situaci\u00f3n, que torg\u00f3 am\u00e1s la formaci\u00f3n de la nueva clase burguesa, que nun lleg\u00f3 a esistir realmente nel pa\u00eds nesta d\u00f3mina.\nLa xuni\u00f3n de Kalmar.\nTres de la muerte d'[[Haakon V de Noruega|Haakon V]], en [[1319]], [[Magnus IV de Suecia|Magnus Erikson]], un ne\u00f1u de tr\u00e9s a\u00f1os, heried\u00f3'l tronu, convirti\u00e9ndose nel rei Magnus VII de Noruega. Al tiempu, les maniobres pa convirtilu nel rei de Suecia, nuna d\u00f3mina na que'l cargu de rei de Suecia y Dinamarca yera electivu, tuvieron \u00e9situ, y Magnus convirti\u00f3se d'esta forma en rei de Suecia y Noruega.\n[[Imaxe:Kalmar Union ca. 1500.svg|thumb|right|Territoriu de la Xuni\u00f3n de Kalmar (1500)]]\nEn [[1349]] la [[Peste Negra]] afect\u00f3 enforma al pa\u00eds, matando al 50-60% de la so poblaci\u00f3n y llev\u00e1ndolu a la decayencia social y econ\u00f3mica. El pa\u00eds qued\u00f3 na probeza, y magar que la tasa de mortalid\u00e1 de la peste foi asemeyada a la que tuvo nel restu d'Europa, la recuperaci\u00f3n llev\u00f3-y muncho m\u00e1s tiempu a un pa\u00eds de poblaci\u00f3n tan escasa y espardida. Primero de la peste viv\u00eden nel pa\u00eds mediu mill\u00f3n de persones, y tres del pasu d'esta munches granxes quedaron improductives. Por embargu, la escasez de manu d'obra fizo que les condiciones del arrendamientu de tierres ameyoraran muncho pa los pocos campesinos que sobrevivieron a la enfermed\u00e1.\nMagnus VII gobern\u00f3 Noruega hasta [[1350]], cuando foi sustituy\u00edu pol so f\u00edu [[Haakon VI de Noruega|Haakon VI]]. Esti cas\u00f3 en [[1363]] con [[Margarita I de Dinamarca|Margarita]], f\u00eda del rei [[Valdemar IV de Dinamarca]], y tres de la so muerte, en [[1379]], el so f\u00edu Olaf, que daquella ten\u00eda dos a\u00f1os, convirti\u00f3se en rei col nome d'[[Olaf II de Dinamarca|Olaf IV]]. Esti fora elix\u00edu y\u00e1 rei de Dinamarca el [[3 de mayu]] de [[1376]], y asina los dos reinos xunt\u00e1ronse nuna xuni\u00f3n personal que foi dirixida, demientres Olaf foi guaje, por so madre, la reina Margarita. Esta trabay\u00f3 enforma pa consiguir que'l so f\u00edu fora tami\u00e9n elix\u00edu polos nobles suecos como rei, y tuvo a piques de consiguilo. Nun pudo porque Olaf morri\u00f3 de s\u00f3pitu. Dinamarca nom\u00f3 a la reina gobernanta temporal, y el [[2 de febreru]] de [[1388]] Noruega coronola tami\u00e9n como reina.\nMargarita persab\u00eda que'l so poder tar\u00eda m\u00e1s afit\u00e1u si consigu\u00eda alcontrar un rei que gobernara nel so nome, y escoy\u00f3 pal cargu a un nietu de la so hermana, [[Eric de Pomerania]]. N\u00fan conceyu de tolos pueblos escandinavos celebr\u00e1u en Kalmar Erik foi coron\u00e1u rei de los tr\u00e9s pa\u00edses; asina naci\u00f3 la Xuni\u00f3n de Kalmar.\nLa xuni\u00f3n con Dinamarca.\nSuecia separtose de la Xuni\u00f3n de Kalmar en [[1521]], y Noruega quixo facer lo mesmo. Sicas\u00ed, la rebeli\u00f3n que tent\u00f3 de consiguilo foi derrotada, y Noruega sigui\u00f3 axuntada con Dinamarca hasta [[1814]], 436 a\u00f1os en total. Demientres la \u00e9poca del romanticismu nacionalista del [[sieglu XIX]] dio en llamase a esti periodu \"la nueche los 400 a\u00f1os\", porque tol poder real, l'alministraci\u00f3n y la vida cultural ya intelectual del reinu taben concentraos en [[Copen\u1e25ague]]. Nostante, estos sieglos foron de gran prosperid\u00e1 y progresu pa Noruega, especialmente no que cinca al comerciu esterior, y nellos recuperose tami\u00e9n de la cat\u00e1strofe demogr\u00e1fica que provocara la Peste Negra. En t\u00e9rminos econ\u00f3micos la econom\u00eda de Dinamarca y la de Noruega complement\u00e1bense, aportando la primera el cereal y otros alimentos a Noruega y esta pesc\u00e1u, madera y metales a Dinamarca.\nCola llegada del protestantismu al pa\u00eds, en [[1536]], disolviose l'arzobisp\u00e1u de Trondheim, y la ilesia noruega perdi\u00f3 la so independencia, convirti\u00e9ndose en tributaria de la de Dinamarca. La corte danesa quedose colos sos ingresos y les sos posesiones, y desaniciose tami\u00e9n el vezu de peregrinar a visitar el templu de Nidaros, a\u00fa se guardaben les reliquies de Santu Olaf. Con ello perdi\u00f3se muncho del contautu de Noruega cola vida cultural y econ\u00f3mica del restu d'Europa.\nEn [[1661]] Noruega recuper\u00f3 la so categor\u00eda de reinu independiente, magar que sigu\u00eda xun\u00edu a Dinamarca. Sicas\u00ed, nesti sieglu XVII, tres de varies guerres perd\u00edes con Suecia, el so territoriu mengu\u00f3 cola perda de les provincies de B\u00e5huslen, Jemtland y Herjedalen, que viose compensada parcialmente pola adquisici\u00f3n, a costa de la propia Suecia y de Rusia, de les provincies de Troms y Finnmark nel norte del pa\u00eds. P'acabar el sieglu una gran fame, en [[1695]]-[[1696|96]] mat\u00f3 al 10% de la poblaci\u00f3n. Y nun foi la \u00fanica nin la cabera: ente 1740 y 1800 la collecha perdi\u00f3se nueve vegaes, provocando otra vuelta escasez y muerte\nLa xuni\u00f3n con Suecia.\nDempu\u00e9s que'l reinu de Dinamarca-Noruega fora atac\u00e1u pol [[Reinu Xun\u00edu]] na [[batalla de Copenhague]] ([[1807]]) aliose col emperador [[Francia|franc\u00e9s]] [[Napole\u00f3n Bonaparte]], lo que llev\u00f3 al pa\u00eds a un est\u00e1u de miseria y fame nel a\u00f1u [[1812]]. Esi aliniamientu del reinu dan\u00e9s col bandu que hab\u00eda perder la guerra fizo que, n'acabando esta, perdiera'l territoriu continental de Noruega, que pas\u00f3, al travi\u00e9s del [[trat\u00e1u de Kiel]], a manes del rei de Suecia, que determin\u00f3 tami\u00e9n que les antig\u00fces provincies noruegues d'Islandia, Groenlandia y les islles Feroe quedaran formando parte del reinu dan\u00e9s.\n[[Imaxe:Eidsvoll riksraad 1814.jpeg|right|thumb|250px|El parllamentu noruegu reun\u00edu pa proclamar la constituci\u00f3n de 1814 (cuadru de Henrik Wergeland).]]\nNoruega aprovech\u00f3 la oportunid\u00e1 pa declarar la so independencia. Adopt\u00f3 una constituci\u00f3n basada na norteamericana y na francesa, y elix\u00f3 al pr\u00edncipe dan\u00e9s [[Christian VIII de Dinamarca|Christian VIII]] como'l so rei el [[17 de mayu]] de [[1814]]. Esta fecha conmem\u00f3rase a\u00f1almente cola celebraci\u00f3n del d\u00eda de la constituci\u00f3n noruega nel nom\u00e1u \"Syttende Mai\" (17 de mayu). La dixebra, sicas\u00ed, dur\u00f3 perpoco. Esti refugu noruegu a la decisi\u00f3n de les grandes potencies de xuncila a Suecia provoc\u00f3 la [[guerra sueco-noruega de 1814]]. L'ex\u00e9rcitu suecu nun yera fuerte abondo pa valtar la resistencia noruega, pero Noruega nun ten\u00eda fondos pa caltener una guerra llarga, y les grandes potencies intervinieron. Barcos rusos y brit\u00e1nicos bloquiaron la costa noruega y los dos bandos foron obligaos a negociar la [[convenci\u00f3n de Moss]]. Acordies colos t\u00e9rminos d'ella Christian abdic\u00f3 de la corona noruega y autoriz\u00f3 al parllamentu d'esi pa\u00eds a facer los cambeos constitucionales necesarios pa permitir la uni\u00f3n personal que Noruega foi forciada a aceptar. El [[4 de payares]] de 1814 [[Carlos XIII de Suecia]] foi proclam\u00e1u pol parllamentu como rei de Noruega, entamando as\u00ed la d\u00f3mina de la uni\u00f3n personal de dambos pa\u00edses. Por esti alcuerdu Noruega calten\u00eda la so constituci\u00f3n lliberal y toles sos instituciones independientes, sacando les d'asuntos esteriores.\nLa recuperaci\u00f3n de los estrozos causaos poles guerres napole\u00f3niques llev\u00f3 tiempu, y el crecimientu econ\u00f3micu foi peque\u00f1u hasta [[1830]]. Entonces entam\u00f3 la medr\u00eda, y tami\u00e9n el periodu del nacionalismu rom\u00e1nticu noruegu, nel qu'esti pueblu busc\u00f3 definir y espresar el so car\u00e1cter nacional distintivu. El movimientu cubri\u00f3 toles estayes culturales: lliteratura, con figures como [[Henrik Wergeland]], [[Bj\u00f8rnstjerne Bj\u00f8rnson]], [[Peter Christen Asbj\u00f8rnsen]] o [[J\u00f8rgen Moe]]; pintura, con nomes como los de [[Hans Gude]] y [[Adolph Tidemand]]; o m\u00fasica, con [[Edvard Grieg]] como figura m\u00e1s destacada. Y tami\u00e9n en pol\u00edtica lling\u00fc\u00edstica: los intentos pa definir un est\u00e1ndar pal llinguaxe escrito dieron llugar a les dos formes oficiales actuales d'escribir el idioma noruegu: el [[Bokm\u00e5l]] y el [[Nynorsk]].\n[[Imaxe:Karl XIV Johan, king of Sweden and Norway, painted by Fredric Westin.jpg|right|thumb|250px|Retratu a caballu del rei Carlos XIV Xuan pint\u00e1u por Fredric Westin.]]\nEl segundu rei suecu-noruegu foi [[Carlos XIV Xuan de Suecia]] (nom\u00e1u Carlos III Xuan en Noruega), que xubi\u00f3 al tronu en [[1818]]. Rein\u00f3 hasta [[1844]], y foi un home de personalid\u00e1 complexo. Protex\u00f3 la constituci\u00f3n y les llibertaes de los sos reinos nuna d\u00f3mina de recuperaci\u00f3n del puxu del absolutismu n'Europa, lo que-y vali\u00f3 fama de ser un rei lliberal. Sicas\u00ed, yera implacable na so llucha pa desmontar los movimientos pol\u00edticos reformistes, y especialmente col movimientu independentista noruegu, y nun dudaba n'usar a la polic\u00eda secreta o restrinxir la llibert\u00e1 de prensa cuando yera necesario p'algamar el so oxetivu.\nEl periodu rom\u00e1nticu que sigui\u00f3 al rein\u00e1u de Carlos III Xuan foi una d\u00f3mina de cambeos sociales y pol\u00edticos importantes. En [[1854]] reconoci\u00f3se-yos a les muyeres el derechu d'heriedar propiedaes igual que los homes, y en [[1863]] fin\u00f3'l tiempu nel qu'una muyer soltera ten\u00eda una condici\u00f3n asemeyada a la de los menores y reconoci\u00f3se-yos a les femes el derechu de poder optar a delles ocupaciones, siendo l'exemplu m\u00e1s principal d'esto la posibilid\u00e1 de convertise en maestres d'escuela. Pese a estos cambeos, a mediaos del [[sieglu XIX]] Noruega taba perllo\u00f1e de ser una aut\u00e9ntica democracia. Nam\u00e1i los funcionarios, los propietarios y los burgueses de les ciudaes ten\u00eden derechu al votu, y esto provocaba d\u00e9l descontentu social.\nLa socied\u00e1 noruega sigu\u00eda siendo, sicas\u00ed, conservadora. La vida, especialmente la econ\u00f3mica, taba dominada por la aristocracia de los profesionales qu'ocupaben la mayor\u00eda de los puestos m\u00e1s importantes del gobiernu. Nun hab\u00eda una burgues\u00eda fuerte que desixera cambeos nesti control aristocr\u00e1ticu, y eso fizo que la marea revolucionaria que percorri\u00f3 Europa en [[1848]] nun afectara muncho a Noruega. L'\u00fanicu movimientu asemey\u00e1u a los que protagonizaron les revueltes nel continente foi'l dirix\u00edu por [[Marcus Thrane]]. Esti yera un socialista ut\u00f3picu qu'apell\u00f3 a les clases trabayadores a que provocaran un camb\u00e9u d'abaxu arriba na estructura social. Pa esi fin organiz\u00f3 en 1848 una socied\u00e1 de trabayadores en [[Drammen]]. Nunos meses ten\u00eda m\u00e1s de 500 miembros y y\u00e1 publicaba'l so propiu peri\u00f3dicu, y en dos a\u00f1os organiz\u00e1ranse 300 sociedaes, con m\u00e1s de 20.000 miembros en total, en tol pa\u00eds. La mayor\u00eda d'ellos yeren xente de les clases baxes del campu y de la ciud\u00e1, que sintieron per primer vegada la necesid\u00e1 de facer causa com\u00fan. La revuelta que provocaron foi dominada con facilid\u00e1, y Thrane foi apres\u00e1u y conden\u00e1u a tr\u00e9s a\u00f1os de c\u00e1rcel por cr\u00edmenes escontra la segurid\u00e1 del est\u00e1u. De la que sali\u00f3 d'ella col\u00f3 pa los Estaos Xun\u00edos.\nEn [[1898]] entr\u00f3 en vigor nel pa\u00eds el sufraxu universal mascul\u00edn; el femen\u00edn habr\u00eda esperar hasta [[1913]].\nIndependencia.\nLa xuni\u00f3n con Suecia permitiera caltener a los noruegos el so propiu parllamentu, sistema xudicial y gobiernu. Los dos pueblos ten\u00eden rellaciones amistoses, y los reis tentaron d'actuar en provechu de los sos dos reinos. Sicas\u00ed, los asuntos esteriores taben en manes del ministru suecu, y col pasu del tiempu foi vi\u00e9ndose que los intereses de les dos naciones diben siendo diferentes. La pol\u00edtica noruega taba cada vegada m\u00e1s dominada por pol\u00edticos lliberales qu'estend\u00eden la democracia parllamentaria, mentantu que la sueca, m\u00e1s conservadora, sigu\u00eda permiti\u00e9ndo-y al rei gran discrecionalid\u00e1 pa exercer el poder. Nel \u00e1mbitu econ\u00f3micu la econom\u00eda noruega, m\u00e1s dependiente del comerciu que la sueca, m\u00e1s industrializada, v\u00edase perxudicada poles mid\u00edes proteicionistes del so vec\u00edn, y dambos pa\u00edses miraben pa comerciar a diferentes pa\u00edses (pal Reinu Xun\u00edu los noruegos y p'[[Alema\u00f1a]] los suecos). La restricci\u00f3n del llibre comerciu ente los dos pa\u00edses en [[1895]] fizo que l'inter\u00e9s econ\u00f3micu de la xuni\u00f3n amenorg\u00e1rase, y entam\u00f3 un conflictu qu'hab\u00eda llevar a la dixebra: el conflictu de los c\u00f3nsules. Los sucesivos gobiernos noruegos insist\u00eden en que'l pa\u00eds hab\u00eda tener les sos propies oficines consulares nel estranxeru, en cuenta del consul\u00e1u \u00fanicu design\u00e1u pol gobiernu suecu. Esto refug\u00e1benlu de contino el gobiernu suecu y el rei, que v\u00eden nello una restricci\u00f3n del derechu real a determinar la pol\u00edtica esterior. Les posiciones foron faci\u00e9ndose m\u00e1s distantes, y los dos pa\u00edses aumentaron el so gastu militar, construyendo am\u00e1s Noruega delles fortificaciones na frontera con Suecia.\nA primeros de [[1905]] el navieru y pol\u00edticu [[Christian Michelsen]] form\u00f3 un gobiernu de coalici\u00f3n ente conservadores y lliberales, col oxetivu espresu d'establecer un cuerpu consular noruegu distintu del suecu. La llei foi aprobada pol parllamentu pero, como s'esperaba, foi refugada pol rei [[\u00d3scar II de Suecia|\u00d3scar II]]. El gobiernu dimiti\u00f3 y, como'l rei nun quixo formar un gabinete nuevu, espa\u00f1\u00f3 una crisis constitucional el [[7 de xunu]] de 1905, cuando'l parllamentu noruegu vot\u00f3 por unanimid\u00e1 disolver la xuni\u00f3n con Suecia col pretestu de que'l rei abandonara les sos funciones como rei de Noruega al refugar formar un nuevu gobiernu. Esti d\u00eda ye'l que Noruega considera como'l d\u00eda que gan\u00f3 la so independencia, magar que y\u00e1 yera llegalmente independiente de facto dende 1814.\n[[Imaxe:1905 swearing in of Haakon VII.jpg|right|thumb|250px|Xuramentu de Haakon VII como rei nel \"Storting\".]]\nEl gobiernu suecu, embaxu la influyencia de los social-dem\u00f3crates, acept\u00f3 negociar la dixebra si se celebraba un referendu, daqu\u00e9 que'l gobiernu noruegu y\u00e1 ten\u00eda previsto. Esti celebrose'l [[13 d'agostu]], con un result\u00e1u de 368.208 votos (99.95%) en favor de la independencia, y nam\u00e1i 184 a la escontra. La participaci\u00f3n fora del 85% del censu, y magar que les muyeres ent\u00e1 nun pod\u00eden votar, les feministes recoyeran al tiempu 279.878 firmes a favor de la disoluci\u00f3n de la xuni\u00f3n.\nEl [[31 d'agostu]] entamaron les negociaciones, y la bona volunt\u00e1 de les dos partes permiti\u00f3 que, magar que se foran disponiendo los ex\u00e9rcitos de los dos pa\u00edses en posici\u00f3n en previsi\u00f3n d'una posible guerra, finaran el [[23 de setiembre]]. El [[9 d'ochobre]] l'alcuerdu foi acept\u00e1u pol parllamentu noruegu, y el [[13 d'ochobre]] pol suecu. El [[26 d'ochobre]] \u00d3scar II renunci\u00f3, nel so nome y nel de los sos descendientes, al tronu noruegu. El parllamentu convoc\u00f3 un segundu referendu, pal [[12 de payares|12]] y [[13 de payares]], nel que'l 79% de los votantes apoy\u00f3 la opci\u00f3n mon\u00e1rquica frente a la republicana. El gobiernu ofreci\u00f3-y el tronu al pr\u00edncipe Carl de Dinamarca, que lu acept\u00f3 el [[18 de payares]] y convirti\u00f3se en rei, col nome d'[[Haakon VII de Noruega|Haakon VII]], el [[27 de payares]].\nNoruega na d\u00f3mina de les dos guerres mundiales.\n[[Imaxe:Operation_Weser\u00fcbung.jpg|right|thumb|200px|Im\u00e1xenes de la Operaci\u00f3n Weser\u00fcbung, nome clave de la ocupaci\u00f3n de Dinamarca y Noruega pol ex\u00e9rcitu nazi na II Guerra Mundial.]]\nDemientres la [[Primer Guerra Mundial]] Noruega remaneci\u00f3 neutral. Pese a ello, ye cierto que Noruega foi presionada enforma pol Reinu Xun\u00edu pa que-y emprestara, a bon preciu, una parte cada vegada mayor de la gran flota mercante noruega, y tami\u00e9n pa que se xuniera al bloqu\u00e9u comercial escontra Alema\u00f1a. Asina, barcos mercantes noruegos coles tripulaciones de so vi\u00e9ronse forciaes a navegar con bandera brit\u00e1nica, corriendo'l riesgu de ser fund\u00edos polos submarinos alemanes. De resultes dellos marinos noruegos perdieron la vida na contienda, y el da\u00f1u a la flota foi talu que pas\u00f3 de ser la cuarta a la sesta del mundu por volumen al final de la Gran Guerra.\nNa [[Segunda Guerra Mundial]] el pa\u00eds tami\u00e9n proclam\u00f3 la so neutralid\u00e1, pero eso nun impidi\u00f3 qu'Alema\u00f1a la invadiera'l [[9 d'abril]] de [[1940]], y pese a que'l pa\u00eds nun se preparara militarmente pa esa circunstancia la resistencia prollongose per dos meses. L'ex\u00e9rcitu noruegu replegose pal norte y llanz\u00f3 una ofensiva sofitada por soldaos brit\u00e1nicos, la conocida como batalla de [[Narvik]], pero foi forci\u00e1u a rendise'l [[10 de xunu]] dempu\u00e9s de que Gran Breta\u00f1a retirara l'axuda que-y prestaba pa desviala a [[Francia]], qu'entamaba d'aquella a ser invadida por Alema\u00f1a.\nEl rei Haakon y el gobiernu colaron pa Rotherhithe, cerca [[Londres]], y sofitaron la llucha al travi\u00e9s de discursos na radio y del apoyu que dieron a les aiciones militares clandestines nel pa\u00eds. D'otra banda, el mesmu d\u00eda de la ocupaci\u00f3n el cabezaleru del peque\u00f1u part\u00edu nacionalsocialista noruegu, [[Vidkun Quisling]], tent\u00f3 de facese col poder, pero foi oblig\u00e1u a retirase polos invasores. El poder qued\u00f3 en manes del comandante militar alem\u00e1n, el \"Reichskommissar\" (comisariu del Reich) [[Josef Terboven]], magar que Quisling incorpor\u00f3se dempu\u00e9s, como ministru presidente, a un gobiernu colaboracionista control\u00e1u por Alema\u00f1a. Am\u00e1s, hasta 15.000 noruegos colaron voluntariamente a lluchar al ex\u00e9rcitu alem\u00e1n y a les [[Waffen SS]]. La parte de la poblaci\u00f3n del pa\u00eds que sofitaba a Alema\u00f1a yera menor que la que lo fac\u00eda en Suecia, pero ensin dubia yera mayor de lo qu'angua\u00f1o se considera. Ente ellos hab\u00eda personalidaes importantes como [[Knut Hamsun]], favoratible, pola so ideolox\u00eda nacionalista y patri\u00f3tica, a la idea d'una Uni\u00f3n Xerm\u00e1nica compuesta por diversos estaos.\n[[Imaxe:Little Norway 1940.jpg|right|thumb|150px|Sold\u00e1u faciendo guardia nel campu d'entrenamientu de la Royal Norwegian Air Force en [[Toronto]] ([[Canad\u00e1]]).]]\nPero tami\u00e9n hebo munchos noruegos, y descendientes de noruegos, lluchando nos ex\u00e9rcitos aliaos y nel [[Ex\u00e9rcitu Noruegu Llibre]]. En xunu de 1940 un grupo de 13 barcos de guerra, 5 aviones y 500 soldaos de la marina noruega colaron pal Reinu Xun\u00edu siguiendo al so rei. Ellos foron el gua\u00f1u del ex\u00e9rcitu nel exiliu, que contaba, pal final de la guerra con 58 barcos y 7.500 marineros na so rama naval, cinco escuadrones de cazas na rama a\u00e9rea y fuercies de tierra. Dientro del pa\u00eds, demientres los cinco a\u00f1os d'ocupaci\u00f3n, hebo tami\u00e9n un movimientu de resistencia que s'enfrent\u00f3 a los ocupantes cola desobediencia civil y con aiciones terroristes como la destrucci\u00f3n de la planta d'[[agua pesada]] de Norsk Hydro y l'almac\u00e9n de [[Vemork]], lo qu'alteri\u00f3'l desarrollu del programa nuclear alem\u00e1n. Tami\u00e9n foi importante la contribuci\u00f3n de la marina mercante noruega a la victoria. Pal tiempu de la invasi\u00f3n yera la cuarta mayor del mundu, y particip\u00f3 en toles operaciones de guerra d'esti bandu, dende la evacuaci\u00f3n de [[Dunkerque]] hasta'l [[desembarcu de Normand\u00eda]]. N'alcordanza de toos estos socesos cada mes d'avientu Noruega regala un \u00e1rbol de Navid\u00e1 a Gran Breta\u00f1a n'agradecimientu pola so axuda y por agospiar al so rei y gobiernu demientres la guerra. L'\u00e1rbol pl\u00e1ntase en Trafalgar Square, en Londres.\nHistoria reciente.\n[[Imaxe:StatfjordA(Jarvin1982).jpg|right|thumb|200px|El petroleu ye, dende los a\u00f1os 80, la principal fuente d'ingresos del pa\u00eds.]]\nDe [[1945]] a [[1962]] el Part\u00edu Llaborista tuvo mayor\u00eda absoluta nel parllamentu. El gobiernu, dirix\u00edu pol primer ministru [[Einar Gerhardsen]], embarcose n\u00fan programa inspir\u00e1u poles idees keynesianes que pon\u00eda l'\u00e9nfasis na industrializaci\u00f3n financiada pol est\u00e1u y na collaboraci\u00f3n ente les organizaciones empresariales y los sindicatos. Caltuvi\u00e9ronse munches de les mid\u00edes de control estatal de la econom\u00eda implantaes demientres la guerra, y magar que'l racionamientu de productos ll\u00e1cteos llevantose en [[1949]] sigui\u00f3 habiendo control del preciu y racionamientu de viviendes y coches hasta [[1960]]. En pol\u00edtica esterior la alianza con Gran Breta\u00f1a y los Estaos Xun\u00edos estrechose, porque magar que'l oxetivu del Part\u00edu Llaborista yera la econom\u00eda socialista taba enforma distanci\u00e1u del comunismu, especialmente dempu\u00e9s del g\u00fcelpe d'est\u00e1u comunista de [[Checoslovaquia]] de [[1948]]. El pa\u00eds entam\u00f3 a recibir ayuda d'Estaos Xun\u00edos en [[1947]], xuni\u00f3se en 1948 a la Organizaci\u00f3n pa la Cooperaci\u00f3n y el Desarrollu Econ\u00f3micu y foi miembru fundador de la Organizaci\u00f3n del Trat\u00e1u del Atl\u00e1nticu Norte en 1949.\n[[Imaxe:Regjeringsbygget 22.7.2011.jpg|right|thumb|200px|Edificiu de la Oficina del Primer Ministru y del Ministeriu de Xusticia tras l'espa\u00f1iu del coche bomba nel atent\u00e1u del [[25 de xunetu]] de 2011.]]\nEn [[1969]] la [[Phillips Petroleum Company]] descubri\u00f3 petroleu nel campu Ekofisk, al oeste del pa\u00eds, y en [[1973]] el gobiernu fund\u00f3 la compa\u00f1\u00eda petrolifera estatal, [[Statoil]]. Sicas\u00ed, la producci\u00f3n de crudu nun dio beneficiu netu al pa\u00eds hasta l'entamu de la d\u00e9cada de 1980, cuando s'amortizaran les grandes inversiones de capital que foran necesaries pa poner en funcionamientu la estraici\u00f3n de petroleu. Noruega foi un miembru fundador de l'[[Asociaci\u00f3n Europea de Llibre Comerciu]]. Celebr\u00e1ronse, en [[1972]] y [[1994]], dos referenda p'axunise a la Comunid\u00e1 Econ\u00f3mica Europea, que ganaron por poca diferencia los contrarios a esa xuntura.\nEn [[1981]] xubi\u00f3 al poder un gobiernu conservador dirix\u00edu por [[K\u00e5re Willoch]], que camud\u00f3 la pol\u00edtica econ\u00f3mica ya implant\u00f3 un programa de recortes d'impuestos, lliberalizaci\u00f3n econ\u00f3mica, desregulaci\u00f3n de mercaos y mid\u00edes anti-inflacionistes. La so socesora al frente del gobiernu, la llaborista [[Gro Harlem Brundtland]], caltuvo delles de les pol\u00edtiques del so antecesor, magar qu'enfot\u00e1ndose tami\u00e9n en cuestiones como la segurid\u00e1 social, l'aumentu de los impuestos, la ecolox\u00eda y el feminismu. Pa finales de la d\u00e9cada de 1990 el pa\u00eds ten\u00eda pagao toa la so delda esterna, y entam\u00f3 a acumular el so super\u00e1vit presupuestariu n\u00fan fondu soberanu qu'en [[2015]] ye'l mayor del mundu. Cu\u00e1ntu d'esi beneficiu tien de gastase pol gobiernu y cu\u00e1ntu tien de guardase nel fondu soberanu ye una de les cuestiones pol\u00edtiques m\u00e1s discut\u00edes nel pa\u00eds.\nEn [[2011]] el pa\u00eds qued\u00f3 abluc\u00e1u polos atentaos realizaos por [[Anders Behring Breivik]], que punxo un coche bomba nel distritu gubernamental d'Oslo y dempu\u00e9s foi a la islla d'[[Utoya]], a\u00fa hab\u00eda una reuni\u00f3n de les xuvent\u00faes del Part\u00edu Llaborista, y entam\u00f3 a disparar indiscriminadamente. El result\u00e1u final de la xornada foi 77 muertos y 319 fir\u00edos. Finalmente, les eleiciones parllamentaries de [[2013]] llevaron a los conservadores del Part\u00edu Conservador y del Part\u00edu del Progresu al poder.\nXeograf\u00eda.\nNoruega compriende la parte occidental de la pen\u00ednsula [[Escandinavia|escandinava]], nel norte d'Europa. La so llinia costera, peraccidentada y rota por grandes fiordos y miles d'islles, enmarca pel noroeste la estrencha faza de terrenu que forma'l territoriu continental del pa\u00eds, separt\u00e1u de Suecia pelos [[montes Kjolen]]. El pa\u00eds comparte 1.619 [[quil\u00f3metru|km]] de frontera con Suecia, 727 con Finlandia y 196 con Rusia al este. Pel norte, el oeste y el sur el pa\u00eds ta arrodi\u00e1u per dellos mares: el [[mar de Barents]], el [[mar Noruegu]], el [[mar del Norte]] y l'[[estrechu de Skagerrak]].\n[[Imaxe:Reine Lofoten 2009.JPG|right|thumb|200px|[[Reine]], nel archipi\u00e9lagu Lofoten.]]\nNos sos 323.802 km\u00b2 de territoriu continental domina'l terr\u00e9n monta\u00f1osu, con bayura de formaciones naturales diferentes que son result\u00e1u de l'aici\u00f3n de los glaciares prehist\u00f3ricos. Los m\u00e1s nomaos d'ente ellos son los fiordos, canales profundas na tierra que foron inundaes pol mar al final de la ed\u00e1 del xelu. El mayor ye'l [[Sognefjord]], que colos sos 204 km ye'l m\u00e1s llargu del mundu, y tami\u00e9n el m\u00e1s profundu. Tami\u00e9n ta en Noruega el llagu con m\u00e1s fondura del continente, el [[Hornindalsvatnet]]. El [[permafrost]], capa de suelo a la temperatura de conxelaci\u00f3n de l'agua, cubre les rexones monta\u00f1oses m\u00e1s altes, y tami\u00e9n na meseta del interior del cond\u00e1u de Finnmark; y pueden atopase munchos glaciares.\n[[Imaxe:Sognefjord, Norway.jpg|right|thumb|200px|Vista del Sognefjord.]]\nEl suelu tien una mayor\u00eda de roca gran\u00edtica y gneis, magar que nun ye raro topar pizarra, arenisques o arcilla, y tami\u00e9n dep\u00f3sitos de sedimientu mar\u00edn nes zones m\u00e1s baxes. Los niveles de temperatura y lluvia del pa\u00eds son mayores de los que pod\u00eden esperase pola so situaci\u00f3n latitudinal, especialmente na fastera costera, pola aici\u00f3n de la [[corriente del Golfu]]. Nel so territoriu continental estr\u00e9mense cuatro estaciones, con inviernos que son m\u00e1s fr\u00edos y secos nel interior que na faza costera. La fastera m\u00e1s septentrional del pa\u00eds tien un clima sub\u00e1rticu mar\u00edtimu, y Svalbard un clima \u00e1rticu, cola tundra como bioma dominante.\nPer aciu del so gran rangu latitudinal y su variada topograf\u00eda y clima el pa\u00eds agospia un n\u00famberu mayor d'h\u00e1bitats distintos que cualesquier otru pa\u00eds europeu. Hai hasta 60.000 especies animales diferentes (sacante bacteries y virus) nel pa\u00eds y les sos ag\u00fces axacentes.\nClima.\nLes fasteres meridional y occidental del pa\u00eds, completamente espuestes a los frentes atl\u00e1nticos, tienen m\u00e1s precipitaciones ya inviernos m\u00e1s templaos que les rexones orientales y m\u00e1s septentrionales. La parte del pa\u00eds asitiada al este de les cadenes monta\u00f1oses costeres tienen menos precipitaci\u00f3n, d'agua o nieve, a\u00f1al que les occidentales. Les tierres baxes na rodiada d'Oslo tienen los veranos m\u00e1s templaos y soleyeros del pa\u00eds, pero tami\u00e9n inviernos fr\u00edos con nieve abondante.\nPor aciu de la so llatit\u00fa, hai grandes variaciones nes hores de lluz solar al d\u00eda nes diferentes estaciones. De finales de mayu a finales de xunetu el Sol nun llega a desapaecer completamente nel horizonte al norte del c\u00edrculu polar \u00e1rticu, y nel restu del pa\u00eds hai hasta 20 hores de lluz solar al d\u00eda. Y de finales de payares a finales de xineru, pol contraiu, el sol nun llega a asomar perriba la llinia del horizonte nel norte, y hai perpoques hores de lluz solar nel restu del pa\u00eds.\nBiodiversid\u00e1.\n[[Imaxe:Geirangerfjord from \u00d8rnesvingen, 2013 June.jpg|thumb|350px|right|Geirangerfjord, declar\u00e1u pola [[UNESCO]] [[Patrimoniu de la Humanid\u00e1]]]]\nEl total d'especies que viven en Noruega incl\u00fai 16.000 especies d'[[inseutu|inseutos]] (m\u00e1s de 4.000 d'elles ent\u00e1 sin describir), 20.000 especies d'[[alga|algues]], 1.800 especies de [[liquen|l\u00edquenes]], 1.050 especies de mofu, 2.800 especies de plantes vasculares, cuasi 7.000 de [[fungi]], 450 especies de [[p\u00e1xaru|p\u00e1xaros]] (de les que 250 a\u00f1eren nel pa\u00eds), 90 de [[mam\u00edferu|mam\u00edferos]], 45 de pexes d'agua dulce, 150 de pexes d'agua salao, 1.000 especies d'invertebraos d'agua dulce y 3.000 d'invertebraos d'agua salao[Llist\u00e1u d'especies de fauna y flora noruega (en noruegu). \nHai 4.599 d'ente toes elles qu'apaecen nel Llibru Collor\u00e1u de fauna amenazao del [[2010]]. Diecisiete apaecen pola so escasez global, pese a que la so poblaci\u00f3n en Noruega ye abondante: el [[castor euroasi\u00e1ticu]] ye un exemplu d'ello. Arriendes d'elles la llista incl\u00fai 418 especies de fungi, asociaes na so mayor\u00eda a los bosques v\u00edrxenes de tama\u00f1u cada vegada m\u00e1s mengu\u00e1u, 36 de p\u00e1xaros y 16 de mam\u00edferos. Hai 276 del total d'especies amenazaes que t\u00e1n en riesgu cr\u00edticu, como'l llobu gris, el zorru \u00e1rticu y la rana verde centrueuropea.\nEl mayor depredador de les ag\u00fces noruegues ye'l cachalote, y el pez m\u00e1s grande el [[tibur\u00f3n pelegr\u00edn]]. L'[[osu polar]] ye'l mayor depredador de les islles \u00e1rtiques noruegues, mentantu que l'[[osu pardu]] ye'l mayor d'ente los del so territoriu continental. L'animal m\u00e1s grande ye l'[[alce]].\nDemograf\u00eda.\nNoruega ten\u00eda, n'ochobre de 2013, una poblaci\u00f3n de 5.096.300 habitantes. Magar que la mayor\u00eda d'ellos son noruegos (una etnia xerm\u00e1nica) de nacencia, dende finales del sieglu XX el pa\u00eds atr\u00e1i munchos inmigrantes d'otres partes del mundu, xentes de diferentes cultures y relixones que falen les lling\u00fces de so, munches vegaes perestremaes de la noruega. En 2012 un estudiu oficial amos\u00f3 que'l 86% de la poblaci\u00f3n ten\u00eda polo menos \u00fan de los sos p\u00e1s nac\u00edu en Noruega. El restu la poblaci\u00f3n, 710.000 persones, yeren d'orixe foriatu o descendientes de foriatos; esti n\u00famberu incluy\u00eda 117.000 f\u00edos d'estos inmigrantes y\u00e1 nac\u00edos en Noruega. D'ellos el 39% (323.000) vin\u00eden d'otros pa\u00edses occidentales (Europa, Am\u00e9rica del Norte o Australia), y el 61% restante (505.000) d'otros continentes Hai inmigrantes en toles fasteres de Noruega, magar que la mayor concentraci\u00f3n d'ellos dase n'Oslo, onde son el 31% de la poblaci\u00f3n, en Drammen (20%) y en Stavanger (16%).\nLos Sami son los habitantes tradicionales de la fastera m\u00e1s septentrional del pa\u00eds, estendi\u00e9ndose per Noruega central y septentrional am\u00e1s de por Suecia y Finlandia septentrional y pola pen\u00ednsula de Kola (Rusia). Otra de les minor\u00edes nacionales qu'esiste'n Noruega son los Kven, descendientes de xente de llingua finesa qu'emigraron al norte del pa\u00eds ente los sieglos XVIII y XX. Dende'l sieglu XIX hasta 1970 Noruega tent\u00f3 d'asimilar a estes dos minor\u00edes, presion\u00e1ndoles pa qu'adoptaran la relix\u00f3n, la cultura y la llingua mayoritaries. De resultes d'esti procesu de \"norueguizaci\u00f3n\", munches families d'antepasaos Sami o Kven identif\u00edquense a sigo mesmes como d'etnia noruega.\nMigraciones.\nLa emigraci\u00f3n dende Noruega foi especialmente numberosa nel sieglu XIX. Nesa d\u00f3mina, na qu'hab\u00eda condiciones econ\u00f3miques perdif\u00edciles nel pa\u00eds, decenes de miles de persones colaron p'Am\u00e9rica del Norte. Los m\u00e1s d'ellos asent\u00e1ronse nel Mediu Oeste d'Estaos Xun\u00edos y na fastera septentrional de la costa pac\u00edfica del subcontinente. Acordies col [[U.S. Census Bureau]](oficina del censu de los Estaos Xun\u00edos), cuasi 4,7 millones de ciudadanos d'Estaos Xun\u00edos identif\u00edquense como noruego-americanos, un n\u00famberu mayor que'l de los noruegos que viven en Noruega. Nel censu canadiense de 2011, pela so banda, 452.705 canadienses identific\u00e1ronse como xente con antepasaos noruegos.\nNo que cinca a la inmigraci\u00f3n, el n\u00famberu d'inmigrantes o de f\u00edos de dos inmigrantes que viv\u00eden en Noruega a 1 de xineru de 2013 yera de 710.465, un 14,1% de la poblaci\u00f3n total. El total d'inmigrantes qu'entren a\u00f1almente nel pa\u00eds vien aumentando dende l'entamu del sieglu XXI, una y bones pasoes de los 13.613 de media nel periodu 2001-2005 a los 37.541 de media nel quinqueniu 2006-2010. Esti aumentu d\u00e9bese en bona parte al incrementu de la inmigraci\u00f3n de residentes de la Xuni\u00f3n Europea, y especialmente de Polonia. Los inmigrantes son responsables del 72% del incrementu de la poblaci\u00f3n noruega, si sumamos los que lleguen al pa\u00eds y al 17% de tolos nacimientos del pa\u00eds, que son f\u00edos de dos inmigrantes. Rescamplen ente ellos los f\u00edos de pas paquistaninos, somalinos y [[Vietnam|vietnamites]].\nLos noruegos d'orixe [[Paquist\u00e1n|paquistan\u00edn]] son la minor\u00eda non europea m\u00e1s importante, con m\u00e1s de 32.700 miembros que viven na so mayor\u00eda en y alredor d'Oslo; tami\u00e9n son importantes los grupos d'orixe [[Iraq|iraqu\u00ed]] y [[Somalia|somal\u00edn]]. Dempu\u00e9s de la incorporaci\u00f3n de nuevos pa\u00edses a la Xuni\u00f3n Europea en 2004 tien aumentao'l n\u00famberu d'inmigrantes d'Europa central y septentrional, de forma que los grupos con mayor crecimientu en n\u00famberos absolutos en 2011 son los de les persones qu'aporten a Noruega dende [[Polonia]], [[Lituania]] y Suecia. \nLes pol\u00edtiques d'inmigraci\u00f3n ya integraci\u00f3n son perdebat\u00edes en Noruega, que busca la manera meyor d'acoyer a xente de munches lling\u00fces y cultures distintes ensin perder los valores propios de so.\nEconom\u00eda.\nNoruega esfruta de la segunda mayor renta per capita del mundu, tres de [[Luxemburgu]], y la cuarta axustada al poder adquisitivu. Ye'l pa\u00eds coles mayores reserves de capital per capita, y ye, dende 2009 a 2014, el pa\u00eds qu'ocupa'l primer llugar na llista del \u00cdndiz de Desarrollu Humanu ellabor\u00e1u por Naciones Xun\u00edes.. Gracies a les sos esportaciones de gas y petroleu, al bon est\u00e1u de la so econom\u00eda y a la riqueza nacional acumulada ye previsible que'l pa\u00eds siga ente los m\u00e1s ricos del mundu nos pr\u00f3ximos a\u00f1os.\nLa econom\u00eda noruega ye un exemplu d'econom\u00eda mixta, un est\u00e1u del bienestar capitalista y pr\u00f3speru qu'amiesta una econom\u00eda de llibre merc\u00e1u cola propied\u00e1 estatal de les empreses de los sectores claves de la econom\u00eda. Am\u00e1s, un 30% de la fuercia de trabayu ta emplegada pol gobiernu (el porcentaxe m\u00e1s altu de la OCDE) La tasa de desemplegu ye perbaxa, y los salarios por hora t\u00e1n ente los m\u00e1s altos del mundu. Am\u00e1s, y de resultes de los valores igualitarios de la so socied\u00e1 les diferencies ente los sueldos de los trabayadores peor pagaos y los altos direutivos de les empreses son muncho menores que nos dem\u00e1s pa\u00edses de la Europa occidental, lo que s'espeya tami\u00e9n nel so [[coeficiente Gini]], perbaxu.\n[[Imaxe:Norway_treemap.png|right|thumb|250px|Gr\u00e1fica que recueye, seg\u00fan el so valor, los productos qu'esporta Noruega.]]\nL'est\u00e1u noruegu controla los principales sectores industriales, como'l petrol\u00edferu (Statoil y Aker Solutions), el de producci\u00f3n d'enerx\u00eda hidroel\u00e9ctrica (Statkraft), el de la producci\u00f3n d'aluminiu (Norsk Hydro), el bancariu y el de telecomunicaciones. Al travi\u00e9s d'estes grandes empreses l'est\u00e1u controla'l 30% del valor de la bolsa d'Oslo. Am\u00e1s d'eso, el pa\u00eds tien la sesta mayor flota mercante del mundu, con 1.412 barcos que naveguen cola so bandera.\nLos noruegos refugaron en referendu, en 1972 y 1994, xunise a la Xuni\u00f3n Europea. Por embargu, y al igual qu'[[Islandia]] y [[Liechtenstein]], participa del merc\u00e1u com\u00fan d'esta al travi\u00e9s del alcuerdu de formaci\u00f3n del \u00c1rea Econ\u00f3mica Europea, qu'establez les \u00e1rees econ\u00f3miques nes que han ser d'aplicaci\u00f3n los trataos europeos. La pesca, l'agricultura y la estraici\u00f3n de petroleu nun t\u00e1n incluy\u00edes nel alcuerdu. Noruega tami\u00e9n participa nel alcuerdu Schengen y notros alcuerdos intergubernamentales ente los miembros de la Xuni\u00f3n Europea.\nEl pa\u00eds ye ricu en recursos naturales: hidrocarburos, enerx\u00eda hidroel\u00e9ctrica, pesca, madera, minerales... Am\u00e1s de los beneficios obten\u00edos del petroleu ya'l gas, qu'analizamos darr\u00e9u, el pa\u00eds ye, dempu\u00e9s de China, el segundu mayor esportador de pesc\u00e1u del mundu por valor, el sestu mayor esportador d'armes y ye cuasi autosuficiente n'enerx\u00eda ell\u00e9trica: les sos plantes hidroel\u00e9ctriques producen el 98-99% de la lletricid\u00e1 que necesita'l pa\u00eds, un porcentaxe mayor que deng\u00fan otru pa\u00eds del mundu.\nHidrocarburos.\n[[Imaxe:StatfjordA(Jarvin1982).jpg|right|thumb|250px|Plataforma petrol\u00edfera.]]\nLos beneficios de la esportaci\u00f3n d'hidrocarburos (petroleu y gas natural) conformen el 50% del total del valor de les esportaciones del pa\u00eds, y representen m\u00e1s del 20% del [[Productu Nacional Brutu]] del pa\u00eds. Noruega ye'l quintu mayor esportador del mundu de petroleu y el terceru de gas. El gobiernu controla la esplotaci\u00f3n de los sos recursos petrol\u00edferos con una combinaci\u00f3n de propied\u00e1 estatal de los principales operadores en los campos petrol\u00edferos (tien el 100% de la propied\u00e1 de Petoro y SDFI, y el 62% de la de Statoil) y el control de la esploraci\u00f3n y producci\u00f3n de los diferentes campos petrol\u00edferos. P'aprovechar los beneficios d'esa riqueza el gobiernu estableci\u00f3, en 1995, un fondu soberanu nel qu'invertir los beneficios del petroleu: ingresos, impuestos, dividendos de les empreses de propied\u00e1 estatal... Los oxetivos pretend\u00edos al fundalu yeren evitar el recalentamientu d'una econom\u00eda con escesu de liquidez, minimizar los efeutos de la volatilid\u00e1 de los precios de los hidrocarburos y obtener fondos pa compensar l'aumentu de gastos que ha provocar el progresivu avieyamientu de la so poblaci\u00f3n.\nEl fondu n\u00f3mase \"Statens pensjonsfond Utland\" (Fondu Gubernamental de Pensiones), magar que ye conoc\u00edu coloquialmente como \"Oljefondet\" (el Fondu del Petroleu), y ye'l mayor del mundu. N'agostu de 2014 controlaba unos activos valoraos en 870.000 millones de [[d\u00f3lar d'Estaos Xun\u00edos|d\u00f3lares]], esto ye, un 174% del PNB del pa\u00eds. Ye'l mayor fondu soberanu del mundu, y controla el 1,3% de toles aiciones de los mercaos burs\u00e1tiles europeos y m\u00e1s del 1% de les aiciones del mundu. El Bancu Central noruegu opera al travi\u00e9s d'oficines d'inversi\u00f3n en Londres, Nueva York y Shanghai, ya invierte siguiendo unes direutrices establec\u00edes pol gobiernu. Asina, les caberes, de 2007, permiten al fondu invertir hasta'l 60% del so capital n'aiciones (un 40% hasta esi a\u00f1u), mentantu que'l restu ha d'invertise en bonos (deuda p\u00fablica) ya inversiones inmobiliaries. El fondu invierte con criterios \u00e9ticos, de forma que tien prohib\u00edo invertir, por exemplu, en compa\u00f1\u00edes que producen componentes de les armes nucleares. L'esquema d'inversi\u00f3n del fondo noruegu, pertresparente, ye oxetu d'allabancia xeneral pola comunid\u00e1 internacional. La cayida de los precios de les aiciones de les bolses en setiembre de 2008 permiti\u00f3 al fondu comprar m\u00e1s aiciones a precios menores, de resultes de lo cual pa payares de 2009 y\u00e1 ten\u00eda recuperaes toles p\u00e9rdides causaes pola tormenta burs\u00e1til. La integrid\u00e1 del fondu ta protexida tami\u00e9n por una norma presupuestaria, la \"Handlingsregelen\", que nun permite al gobiernu retirar m\u00e1s del 4% del dineru del fondo a\u00f1almente (consid\u00e9rase qu'esi ye l'inter\u00e9s normal qu'obtien coles sos inversiones).\nEl tama\u00f1u que ha alcanzar el fondu nel futuru ta perrellacion\u00e1u col precio del petroleu y cola evoluci\u00f3n de los mercaos financieros internacionales. Sicas\u00ed, la gran cantid\u00e1 de dinero invert\u00edu fai que'l pa\u00eds tea'l m\u00fasculu financieru necesariu pa evitar los peores efeutos de les crisis financieres internacionales, como pudo comprobase na qu'asol\u00f3 la mayor\u00eda de los pa\u00edses na seronda de 2008. La so riqueza, poder\u00edu econ\u00f3micu y estabilid\u00e1 financiera permitieron-y ser, en 2009, l'\u00fanicu pa\u00eds europ\u00e9u que'l so gobiernu ten\u00eda super\u00e1vit (un 9%) nes sos cuentes.\nDelles naciones con bayura de recursos naturales y una econom\u00eda basada nellos, como Rusia, imitaron l'exemplu noruegu y crearon fondos asemeyaos.\nPol\u00edtica y gobiernu.\nAcordies cola so Constituci\u00f3n, aprobada el 17 de mayu de 1814 ya inspirada pola [[Declaraci\u00f3n d'Independencia de los Estaos Xun\u00edos]] de 1776 y la [[Revoluci\u00f3n francesa]] de 1789, Noruega organ\u00edzase como un est\u00e1u unitariu con una monarqu\u00eda constitucional y un sistema parllamentariu de gobiernu. El rei ye'l xefe del est\u00e1u, y el primer ministru ye'l cabezaleru del gobiernu. El poder ta separt\u00e1u ente les rames llexislativa, executiva y xudicial del gobiernu.\nEl rei calti\u00e9n, te\u00f3ricamente, poder executivu. Por embargu, y de resultes de la introducci\u00f3n d'un sistema parllamentariu, el rei desarrolla nam\u00e1i funciones representatives y ceremoniales, como'l nomamientu formal del primer ministru y los sos ministros y la aceptaci\u00f3n, si se da'l casu, de la so dimisi\u00f3n. Ye, tami\u00e9n, comandante en xefe de les Fuercies Armaes y ye'l representante diplom\u00e1ticu m\u00e1ximu del pa\u00eds nel esterior y s\u00edmbolu de la unid\u00e1 del mesmu. L'actual rei, [[Harald V de Noruega|Harald V]], foi coron\u00e1u en [[1991]], y ye'l primer rei nac\u00edu nel pa\u00eds dende'l sieglu XIV. El so f\u00edu Haakon ye'l so heriede al tronu.\n[[Imaxe:Stortinget_2009.jpg|right|thumb|250px|S\u00e9 del \"Stortinget\" (parllamentu noruegu).]]\nEl poder executivu pr\u00e1uticu, asina, ex\u00e9rcelu'l primer ministru. Constitucionalmente, el poder llexislativu comp\u00e1rtenlu el gobiernu y el parllamentu, pero esti caberu, unicameral, ye'l cuerpu llexislativu supremu. Noruega organ\u00edzase como una democracia representativa, y el so parllamentu puede aprobar una llei por mayor\u00eda simple de los sos 169 miembros, elix\u00edos por representaci\u00f3n proporcional de los sos 19 condaos cada cuatro a\u00f1os. 150 d'ellos escu\u00e9yense direutamente nos condaos, y los 19 asientos restantes rep\u00e1rtense en funci\u00f3n de los votos nacionales totales obten\u00edos por ca\u00fan de los part\u00edos, n\u00fan intentu de que la representaci\u00f3n ax\u00fastese m\u00e1s al votu popular. Un part\u00edu necesita algamar a lo menos un 4% de los votos pa tener el derechu a obtener dalg\u00fan d'esos asientos extra. El parllamentu noruegu, nom\u00e1u \"Stortinget\" (Gran Asamblea), ratifica los trataos nacionales aprobaos pol executivu, y puede procesar a cualesquier miembru del gobiernu si camienta que los actos de so son inconstitucionales y espulsalu del so cargu.\nEl primer ministru ye un miembru del parllamentu qu'obti\u00e9n el sofitu de la mayor\u00eda de los representantes d'esti, y aveza a ser el cabezaleru del part\u00edu pol\u00edticu m\u00e1s vot\u00e1u. Xeneralmente deng\u00fan part\u00edu obti\u00e9n la mayor\u00eda absoluta, polo que suelen formase gobiernos de coalici\u00f3n. El primer ministru noma al so conseyu de ministros, form\u00e1u xeneralmente por persones del part\u00edu o part\u00edos que sofitaron el so nomamientu, y exerce'l so poder acordies colo que recueye la Constituci\u00f3n. De resultes del so pas\u00e1u mon\u00e1rquicu la [[Ilesia Luterana de Noruega]] ye la ilesia nacional, y ye obligao que m\u00e1s de la met\u00e1 de los ministros del gabinete seyan miembros d'esa Ilesia. Esta pr\u00e1utica, y en xeneral la cuesti\u00f3n de la separaci\u00f3n de la Ilesia y l'Est\u00e1u, ye cada vegada m\u00e1s controvertida nel pa\u00eds, una y bones hai munchos que creyen que ye tiempu de cambiar esti vezu pa que'l gobiernu pueda espeyar la creciente diversid\u00e1 de la poblaci\u00f3n. \n[[Imaxe:Erna_Solberg_p\u00e5_Kommunalkonferansen_2012.jpg|right|thumb|200px|Erna Solberg, primer ministra del pa\u00eds dende 2013.]]\nAl travi\u00e9s del Conseyu d'Est\u00e1u, un conseyu priv\u00e1u presid\u00edu pol monarca, los ministros re\u00fanense col rei nel Palaciu Real y cons\u00falten-y formalmente la so opini\u00f3n sobro les cuestiones de gobiernu. Toles lleis necesiten l'aprobaci\u00f3n formal del rei primero y dempu\u00e9s de ser llevaes al parllamentu. Esi conseyu, am\u00e1s, revisa y aprueba toles aiciones del rei na so condici\u00f3n de xefe del est\u00e1u. Asina, magar que toles cuestiones t\u00e1n decid\u00edes primero d'aportar al conseyu, esti ye un exemplu del poder simb\u00f3licu que calti\u00e9n el rei.\nLos principales part\u00edos pol\u00edticos tienen s\u00edo, tradicionalmente, el Part\u00edu Conservador y el Part\u00edu Llaborista. Nos entamos del sieglu XXI domin\u00f3'l segundu, que gobern\u00f3 dende [[2005]] a 2013 nuna coalici\u00f3n d'izquierdes qu'incluy\u00eda al Part\u00edu de la Izquierda Socialista y el Part\u00edu de Centru. En [[2009]] el Part\u00edu Conservador y el Part\u00edu del Progresu recortaron terrenu, pero nun algamaron alcuerdos coles otres formaciones con representaci\u00f3n parllamentaria (Part\u00edu Lliberal y Part\u00edu Dem\u00f3crata-Cristianu) y el cabezaleru llaborista [[Jens Stoltenberg]] sigui\u00f3 siendo primer ministru. En setiembre de [[2013]] fin\u00f3'l so mandatu. Nes eleiciones d'esi a\u00f1u los dos part\u00edos de dereches, con un programa nel que promet\u00eden recortes d'impuestos, m\u00e1s gastu n'infraestructuras ya educaci\u00f3n, meyores servicios y regles m\u00e1s estrictes pa la inmigraci\u00f3n, algamaron la mayor\u00eda necesaria pa gobernar. [[Erna Solberg]] convirti\u00f3se asina na segunda muyer qu'ocupaba'l cargu de primer ministra del pa\u00eds.\nEl poder xudicial ye l'encarg\u00e1u de facer cumplir les lleis creaes y enmendaes nel parllamentu. El so mu\u00e9rganu cimeru ye'l Tribunal Supremu, form\u00e1u por 19 xueces y presid\u00edu pol \"H\u00f8yesterettsjustitiarius\" (xefe de xusticia), y comp\u00f3nenlu tami\u00e9n cortes d'apelaci\u00f3n, xulgaos de ciud\u00e1 y de distritu y xulgaos de conciliaci\u00f3n. La nominaci\u00f3n de un xuez pa que forme parte del Tribunal Supremu correspu\u00e9nde-y al primer ministru, pero tien de ser aprobada pol parllamentu y confirmada formalmente pol rei nel conseyu d'est\u00e1u. El poder xudicial, que ye independiente de los otros dos, tien como misi\u00f3n regular el sistema xudicial del pa\u00eds, interpretar la Constituci\u00f3n y facer cumplir les lleis aprobaes pol parllamentu, am\u00e1s de comprobar que los poderes executivu y llexislativu cumplen colo previsto na llexislaci\u00f3n vixente en cada momentu.\nNoruega aboli\u00f3 la pena de muerte en tiempu de paz en [[1902]], y pa cr\u00edmenes de guerra y traici\u00f3n en tiempu de guerra en [[1979]].\nRellaciones esteriores.\nNoruega tien embaxadores en 86 pa\u00edses, y hai 60 pa\u00edses que tienen embaxada en Oslo. Noruega ye miembru fundador de les [[Naciones Xun\u00edes]], la [[OTAN]], el [[Conseyu d'Europa]] y l'[[Asociaci\u00f3n Europea de Llibre Comerciu]]. Am\u00e1s, solicit\u00f3 l'ingresu na [[Xuni\u00f3n Europea]] y les instituciones que la precedieron en [[1962]], [[1967]] y [[1992]]. Sicas\u00ed, los noruegos, consultaos en referendu, refugaron l'ingresu en [[1972]] y [[1994]]. Dempu\u00e9s d'esti caberu referendu el pa\u00eds calt\u00favose como miembru del [[\u00c1rea Econ\u00f3mica Europea]], un alcuerdu que garantiz\u00f3 l'accesu del pa\u00eds al merc\u00e1u \u00fanicu de la Xuni\u00f3n cola condici\u00f3n de qu'incluyera na so llexislaci\u00f3n les lleis consideraes importantes por esta. Dende esi a\u00f1u, am\u00e1s, los socesivos gobiernos noruegos solicitaron participar en dellos mu\u00e9rganos comunitarios non incluy\u00edos nel alcuerdu del \u00c1rea Econ\u00f3mica Europea. Asina, forma parte, ensin votu, de la Pol\u00edtica Com\u00fan de Defensa y Segurid\u00e1, del alcuerdu Schengen y de l'[[Axencia Europea de Defensa]].\n[[Imaxe:KNM_Fridtjof_Nansen-2006-06-01-side.jpg|right|thumb|220px|Fragata \"Fridtjof Nansen\", de l'Armada noruega, construyida nos astilleros espa\u00f1oles de Baz\u00e1n.]]\nEx\u00e9rcitu.\nLes fuercies armaes de Noruega comprienden un total de 16.500 efeutivos (incluyendo los emplegaos civiles). Acordies colos planes de movilizaci\u00f3n de 2009 la movilizaci\u00f3n aumentar\u00eda esti n\u00famberu hasta los 83.000 combatientes. El pa\u00eds tien serviciu militar, con 6-12 meses d'entrenamientu, tami\u00e9n pa les muyeres por llei dende 2013. [[2015]] ha ser el primer a\u00f1u nel qu'esta disposici\u00f3n, \u00fanica n\u00fan pa\u00eds de la OTAN, f\u00e1gase efeutiva. Sicas\u00ed, de magar el final de la [[Guerra Fr\u00eda]], que supunxo el fin de l'amenaza potencial sovi\u00e9tica, son perpocos los que tienen que dir al serviciu militar obligaos, y el reclutamientu ye pr\u00e1uticamente voluntariu. L'ex\u00e9rcitu depende del ministru de Defensa, y el so comandante en xefe ye'l rei. Incl\u00fai dellos cuerpos militares: l'Ex\u00e9rcitu de Tierra, la Marina, la Fuercia A\u00e9rea, el cuerpu de Ciberdefensa y la Guardia Nacional.\nEl pa\u00eds ye mimembru de la OTAN dende la so fundaci\u00f3n el [[4 d'abril]] de [[1949]]. Am\u00e1s, tien contribuy\u00edo a delles misiones de paz nel contestu de les Naciones Xun\u00edes, la OTAN y la Pol\u00edtica Com\u00fan de Defensa y Segurid\u00e1 de la Xuni\u00f3n Europea.\nDivisi\u00f3n alministrativa.\nNoruega ye un est\u00e1u xunitariu divid\u00edu en 11 condaos (\"fylker\"), alministraos al travi\u00e9s d'asamblees de condaos votaes polos ciudadanos qu'escueyen al gobernador del cond\u00e1u. Arriendes d'elli, el rei y el gobiernu t\u00e1n representaos en cada cond\u00e1u por un \"fylkesmann\", que fai les veces de gobernador efeutivu. Los condaos sodiv\u00eddense en 356 conceyos (\"kommuner\"), alministraos por conseyos municipales elix\u00edos polos ciudadanos y dirix\u00edos por un alcalde y un garapiellu de conceyales con poder executivu. Oslo, la capital, ye al tiempu un cond\u00e1u y un conceyu. Hai 96 poblaciones con estatus de ciud\u00e1, y la mayor\u00eda de les vegaes les llendes de la ciud\u00e1 coinciden cola de los sos conceyos respeutivos. Sicas\u00ed, estos conceyos urbanos incl\u00fain grandes fasteres ensin urbanizar y desarrollar; asina, el d'Oslo incl\u00fai viesques perestenses asitiaes al norte y al sureste de la ciud\u00e1, mentantu que m\u00e1s de la mit\u00e1 del conceyu de Bergen ye terrenu montunu.\nNoruega incl\u00fai tami\u00e9n dos territorios d'ultramar nel \u00c1rticu, la islla Jan Mayen y Svalbard (\u00fanica islla habitada del archipi\u00e9lagu hom\u00f3nimu), y tr\u00e9s dependencies ant\u00e1rtiques y subant\u00e1rtiques: les islles de Bouvet y Pedru I y la Tierra de la reina Maud.\nLos condaos de Noruega son los que vienen darr\u00e9u:\n[[Imaxe:Nye_fylker_-_regjeringen.no_ISO_3166-2.svg|thumb|upright=.8|Mapa xeopol\u00edticu de Noruega qu'amuesa los territorios que componen el reinu de Noruega: los 11 condaos 2020]]\n[[Imaxe:Map Norway political-geo.png|thumb|300px|Mapa xeopol\u00edticu de Noruega qu'amuesa los territorios que componen el reinu de Noruega: los 11 condaos 2017 y les islles de Svalbard y Jan Mayen.]]\nLlingua.\n[[Imaxe:Norwegian_dialects.PNG|right|thumb|220px|Dialeutos del noruegu: septentrional (en mariellu), tr\u00f8ndelag (n'azul mar\u00edn), occidental (en naranxa) y oriental (n'azul claro).]]\nEl noruegu ye una llingua xerm\u00e1nica que tien dos formes oficiales d'escritura, el bokm\u00e5l y el nynorsk. Dambos recon\u00f3cense como lling\u00fces oficiales, y poro son emplegaos na alministraci\u00f3n p\u00fablica, la escuela, les ilesies y los medios de comunicaci\u00f3n. El bokm\u00e5l ye mayoritariu, una y bones ye utiliz\u00e1u pol 80-85% de la poblaci\u00f3n. Alredor del 95% de los noruegos falen noruegu como primera llingua, magar que dalgunos falen dialeutos d'esti que son bastante estremaos de les versiones escrites. Tolos dialeutos noruegos, sicas\u00ed, son mutuamente intelixibles, magar que los oyentes con poco conocimientu de les otres versiones dialeutales pueden tener dalguna dificult\u00e1 pa entender puntualmente frases o pronunciaciones d'otres fasteres del pa\u00eds. La llingua noruega tien s\u00edo fuente de conflictu pol\u00edticu y cultural nos sieglos XIX-XX. De resultes d'ellos desarrollose'l nynorsk nel sieglu XIX y afitose la esistencia oficial de los dos est\u00e1ndares d'escritura nel sieglu XX.\nEl noruegu ye asemey\u00e1u a les otres dos lling\u00fces escandinaves, el suecu y el dan\u00e9s. Los tr\u00e9s idiomes son, b\u00e1sicamente, mutuamente intelixibles y pueden ser, y dafechamente sonlo, usaes pa comunicase colos habitantes d'otros pa\u00edses escandinavos. De resultes de la cooperaci\u00f3n ente ellos nel marcu del Conseyu N\u00f3rdicu, tolos habitantes d'esos pa\u00edses, y tami\u00e9n los finlandeses y los islandeses, tienen derechu a comunicase coles autoridaes noruegues na so propia llingua.\nEncami\u00e9ntase a los f\u00edos de pas inmigrantes a que deprendan el noruegu, y el gobiernu ufierta tami\u00e9n cursos de noruegu pa los inmigrantes que quieren obtener la nacionalid\u00e1. Dafechamente, y dientro de la creciente preocupaci\u00f3n pola asimilaci\u00f3n de los inmigrantes, ye obligatoriu pa cualesquiera que quiera obtener la ciudadan\u00eda demostrar conocimientu suficiente de noruegu o de dalguna de les lling\u00fces sami o, a lo menos, probar tener asist\u00edo a clase de noruegu un m\u00ednimu de 300 hores o cumplir los requisitos pa poder facer estudios universitarios nel pa\u00eds (esto ye, tener conocimientu suficiente d'otru idioma escandinavu).\n[[Imaxe:Sami_languages_large.png|right|thumb|200px|Distribuci\u00f3n xeogr\u00e1fica de les lling\u00fces sami. El n\u00famberu 5 representa'l sami septentrional, la m\u00e1s estendida con 15.000 falantes.]]\nF\u00e1lense y escr\u00edbense tami\u00e9n, a lo llargo'l pa\u00eds, delles lling\u00fces sami del troncu ur\u00e1licu. Esto ye frecuente na parte septentrional del pa\u00eds, y est\u00edmase que un terciu de los sami noruegos falen dalguna d'eses lling\u00fces. Los falantes d'elles tienen derechu a ser educaos y a recibir les comunicaciones oficiales del gobiernu na so llingua. La minor\u00eda kven hist\u00f3ricamente falaba la llingua kven, del troncu ur\u00e1licu, considerada como una llingua en Noruega pero como un dialeutu del fin\u00e9s en Finlandia). Sicas\u00ed, la mayor\u00eda los kven tienen un conocimientu nulu o perescasu d'esa llingua, de forma que'l propiu Kainun institutti (un centru d'estudiu de la llingua y la cultura kven) afirma qu'angua\u00f1o los kven son noruego-falantes con conciencia del so pas\u00e1u \u00e9tnicu. Sicas\u00ed, como Noruega tien ratificao la Carta Europea de les Lling\u00fces Minoritaries o Rexonales, tanto la llingua kven como'l roman\u00edn y l'escandoroman\u00ed son lling\u00fces minoritaries reconoc\u00edes oficialmente.\nLa llingua foriata que deprenden los noruegos na escuela ye l'[[ingl\u00e9s]]. De resultes la mayor\u00eda la poblaci\u00f3n, especialmente los que nacieron dempu\u00e9s de la [[Segunda Guerra Mundial]], puede espresase nesa llingua. L'[[alem\u00e1n]], el [[franc\u00e9s]] y l'[[espa\u00f1ol]] suelen deprendese como tercera llingua, y en delles escueles urbanes ufi\u00e9rtase la posibilid\u00e1 de deprender [[rusu]], [[xapon\u00e9s]], [[italianu]], [[llat\u00edn]] o [[chinu]]. Tradicionalmente consid\u00e9rase al ingl\u00e9s, el alem\u00e1n y el franc\u00e9s les principales lling\u00fces foriates del pa\u00eds, y asina us\u00e1bense nos pasaportes hasta la d\u00e9cada de 1990 y los estudiantes universitarios tienen el derechu d'usales pa escribir les sos tesis doctorales.\nRelix\u00f3n.\nLa mayor\u00eda los noruegos t\u00e1n bautizaos y son miembros de la Ilesia de Noruega, una ilesia [[cristianismu|cristiana]] [[luteranismu|luterana]] que, hasta la enmienda constitucional del 21 de mayu de 2012, yera la ilesia oficial del est\u00e1u. La constituci\u00f3n, sicas\u00ed, tov\u00eda obliga a que'l rei seya luteranu y a que los valores del pa\u00eds b\u00e1sense na so herencia cristiana y humanista. L'afiliaci\u00f3n a la ilesia ta bastante estendida: el 77% de los noruegos pertenec\u00eden a esta ilesia a 1 de xineru de 2012. El 66% de los reci\u00e9n nac\u00edos en 2011 bautiz\u00e1ronse y el 65% de los mayores de 15 a\u00f1os recibieran la confirmaci\u00f3n. Sicas\u00ed, nam\u00e1i un 20% de los noruegos, seg\u00fan una encuesta realizada por Gallup en 2009, consideren que la relix\u00f3n ocupa un llugar importante na so vida, no que ye'l cuartu porcentaxe m\u00e1s peque\u00f1u del mundu detr\u00e1s de los d'Estonia, Suecia y Dinamarca. Les estad\u00edstiques amosaben, al entamu de la d\u00e9cada de 1990, qu'ente'l 4,7% y el 5,3% de los noruegos asist\u00eden selmanalmente a la ilesia; los datos de 2009-2010 indiquen que'l porcentaxe bax\u00f3 al 2%, el menor de toa Europa.\n[[Imaxe:Nidaros-cathedral-west-front.jpg|right|thumb|200px|Catedral de Nidaros, en Trondheim.]]\nEn 2010 el 10% de la poblaci\u00f3n nun ten\u00eda filiaci\u00f3n relixosa, y otro 9% (431.000 persones) pertenec\u00ed\u00e9n a otres ilesies. El 4,9% pertenec\u00eden a otres ilesies cristianes, destacando la [[Ilesia cat\u00f3lica|cat\u00f3lica]], a la que pertenec\u00eden 83.000 persones en 2009 seg\u00fan les estad\u00edstiques oficiales y 115.234 en 2012 seg\u00fan un art\u00edculu del peri\u00f3dicu \"Aftenposten\" qu'estimaba la poblaci\u00f3n cat\u00f3lica o con antepasaos cat\u00f3licos en cerca de 200.000 persones. A ellos hai que seumar 39.600 pentecostalianos, 19.600 miembros de la Ilesia Evanx\u00e9lica Luterana Llibre de Noruega, 11.000 metodistes, 9.900 baptistes, 9.900 [[Ilesia ortodoxa|ortodoxos]], 6.800 miembros de la Ilesia Cristiana de Brunstad, 5.100 adventistes y cantidaes menores de cristianos asirios y caldeos. Les congregaciones luteranes sueca, finlandesa ya islandesa tienen en total unos 27.500 miembros, y hai 4.000 miembros de la [[Ilesia de Xesucristu de los Santos de los \u00daltimos D\u00edes]] y 12.000 testigos de Xehov\u00e1.\nEnte les relixones non cristianes la m\u00e1s espardida ye l'[[Islam]], con 106.735 fieles, los m\u00e1s d'ellos somalinos, \u00e1rabes, bosnios, albaneses y turcos inmmigrantes, am\u00e1s de por noruegos de antepasaos paquistaninos. Predomina l'islam [[sunismu|sunn\u00ed]], magar que hai tami\u00e9n minor\u00edes importantes de [[xi\u00edsmu|xi\u00edes]] y ahmad\u00edes. Tami\u00e9n viven en Noruega 819 [[xuda\u00edsmu|xud\u00edos]], 5.900 [[hinduismu|hinduistes]], 3.000 [[sikhismu|sikhs]] qu'aportaron al pa\u00eds na d\u00e9cada de 1970, 14.000 [[budismu|budistes]] y 1.000 [[bah\u00e1'i]], am\u00e1s de 84.500 persones que t\u00e1n afiliaes a l'Asociaci\u00f3n Humanista Noruega.\n[[Imaxe:2011-04-08_Bait-un-Nasr_mosque.jpg|right|thumb|200px|Mezquita de Bait-un-Nasr (Oslo), la mayor d'Escandinavia.]]\nNeto que notros pa\u00edses escandinavos los antiguos noruegos practicaben una forma de paganismu xerm\u00e1nicu conoc\u00edu como paganismu \"norse\". Les pr\u00e1utiques relixoses d'esta relix\u00f3n foron prohib\u00edos a finales del sieglu XI, al completase la cristianizaci\u00f3n del pa\u00eds, pero ent\u00e1 pueden verse restos d'estes creyencies tradicionales en forma de nomes de persona o de llugar, nos d\u00edas de la selmana y notres pallabres d'usu cotidianu. Dientro del inter\u00e9s contemporaneu polo antiguo hai un revival d'estes pr\u00e1utiques relixoses paganes, con delles asociaciones que, magar del so escasu n\u00famberu de fieles, consiguieron, como'l \"Foreningen Forn Sed\", el reconocimientu del so calter d'organizaci\u00f3n relixosa.\nLa minor\u00eda sami conserv\u00f3 la so relix\u00f3n xaman\u00edstica hasta'l sieglu XVIII, cuando la presi\u00f3n de misioneros daneses y noruegos acab\u00f3 por convertir a la mayor\u00eda al cristianismu. Neto que col paganismu norse, angua\u00f1o pretende recuperase esi xamanismu sami (\"Noaidevuohta\"), y delles celebridaes noruegues y sami presumen d'usar xamanes como gu\u00edes espirituales.\nCultura.\nLa cultura tradicional de los granxeros noruegos sigue teniendo la so importancia dientro la cultura noruega contempor\u00e1nea. Nel sieglu XVIII inspir\u00f3 un fuerte movimientu nacionalista rom\u00e1nticu, que floreci\u00f3 al sieglu siguiente colos esfuercios nacionalistes por desarrollar una identid\u00e1 independiente nes estayes art\u00edstica, lliteraria y musical. El esfuerciu proll\u00f3ngase angua\u00f1o col sofitu gubernamental a les esposiciones y proyeutos culturales que refuercen esta identid\u00e1. Los traxes tradicionales de los granxeros noruegos, nomaos \"folkedraft\", y traxes modernos inspiraos nellos, nomaos \"bunad\", son perusaos en celebraciones y fiestes especiales.\nCocina.\n[[Imaxe:Pinnekjott.jpg|right|thumb|160px|\"Pinnekj\u00f8tt\" con pur\u00e9 de nabu y patates.]]\nLa cocina noruega tradicional b\u00e1sase na materia prima disponible en Noruega, pa\u00eds de llarga tradici\u00f3n agr\u00edcola y pescadora: salm\u00f3n (frescu y cur\u00e1u), arenque (escabech\u00e1u o marin\u00e1u), trucha, abadexu y otros pexes forman parte importante d'una dieta qu'incl\u00fai tami\u00e9n quesu, productos ll\u00e1cteos y toa triba de panes. Ye tami\u00e9n frecuente l'usu de carne de caza na ellaboraci\u00f3n de platos. Ente los m\u00e1s tipicos del pa\u00eds rescamplen: el \"lefse\", un pan ensin formientu fecho de patata que se come cubiertu de mantega y az\u00facar, especialmente per Navid\u00e1; el \"lutefisk\", platu fechu a base de pesc\u00e1u secu; el \"smalahove\", cabeza d'oveya asada demientres tr\u00e9s hores y servida con patates; el \"pinnekj\u00f8tt\", a base de carne de corderu; el \"raspeball\", el \"f\u00e5rik\u00e5l\"...\nLa cocina noruega moderna, magar que tien en cuenta el so pas\u00e1u, sufre un procesu importante d'americanizaci\u00f3n. Asina, pasta, pizza y platos asemeyaos son tan habituales como l'abadexu o les alb\u00f3ndigues nes cases noruegues, y la carta de munchos restaurantes urbanos ye dif\u00edcil d'estremar de la de cualesquier restaurante d'otra ciud\u00e1 europea.\nLliteratura.\nLa historia la lliteratura noruega entama cola poes\u00eda Edda y sk\u00e1ldica de los sieglos [[sieglu IX|IX]] y [[sieglu X|X]], con Bragi Boddason y Eyvindr Sk\u00e1ldaspillir como autores m\u00e1s destacaos. La llegada del cristianismu alredor del a\u00f1u 1000 punxo al pa\u00eds en contautu col conocimientu europ\u00e9u de la \u00e9poca, que amestose cola tradici\u00f3n oral nativa y la influencia islandesa pa dar llugar a dalgunes de les m\u00e1s importantes obres de la lliteratura medieval noruega (fines del sieglu XII - entamos del sieglu XIII): \"Historia Norwegi\u00e6\" (una historia de Noruega, d'autor an\u00f3nimu), \"\u00dei\u00f0rekssaga\" (una saga de noveles de caballer\u00eda del sieglu XIII) and \"Konungs skuggsj\u00e1\" (\"L'espeyu del rei\", obra especulativa sobre pol\u00edtica y moralid\u00e1 espublizada en 1250).\nEl tiempu de la xuni\u00f3n de Noruega con Suecia y Dinamarca primeru y con Dinamarca dempu\u00e9s (1387-1814) foi una d\u00f3mina oscura pa la lliteratura noruega, na que malpenes pueden citase dellos autores destacaos como [[Petter Dass]] o [[Ludvig Holberg]]. El resurdimientu hab\u00eda de venir de la mano de dos fechos importantes: l'establecimientu en Christiania (angua\u00f1o Oslo) d'una universid\u00e1, y la proclamaci\u00f3n de la constituci\u00f3n noruega en 1814. Del riscar de la lliteratura nesti sieglu dan cuenta escritores qu'algamaron sonad\u00eda primero n'Escandinavia y dempu\u00e9s universalmente: [[Henrik Wergeland]], [[Peter Christen Asbj\u00f8rnsen]], [[J\u00f8rgen Moe]] y [[Camilla Collett]].\n[[Imaxe:Ibsen_photography.jpg|right|thumb|180px|[[Henrik Ibsen]], escritor noruegu.]]\nA finales del sieglu XIX viviose la ed\u00e1 dorada de la lliteratura noruega, pues coincidieron nel tiempu los nomaos \"cuatro grandes\": [[Henrik Ibsen]], [[Bj\u00f8rnstjerne Bj\u00f8rnson]], [[Alexander Kielland]] y [[Jonas Lie]]. Les noveles de tem\u00e1tica campesina de Bj\u00f8rnson, como \"En glad gutt\" (\"Un ne\u00f1u feliz\") o \"Synn\u00f8ve Solbakken\", son obres t\u00edpiques del nacionalismu rom\u00e1nticu noruegu de la d\u00f3mina, y Kielland f\u00edzose famosu polos sos cuentos y noveles naturalistes. No que cinca a Ibsen, magar que foi un pilar b\u00e1sicu del nacionalismu rom\u00e1nticu tempranu (especialmente cola so obra \"Peer Gynt\"), paso a la posterid\u00e1 principalmente polos sos drames realistes (\"Vildanden\" -\"El patu xabaz\"- y \"Et dukkehjem\" -\"Casa de mo\u00f1eques\"-), que causaron gran revuelu pola so sincera descripci\u00f3n de la vida de les clases medies y la so corrupci\u00f3n econ\u00f3mica, la frecuente infelicid\u00e1 conyugal, les infidelidaes...\nNel sieglu XX tr\u00e9s novelistes noruegos ganaron el [[Premiu Nobel de Lliteratura]]: Bj\u00f8rnstjerne Bj\u00f8rnson en [[1903]], [[Knut Hamsun]] en [[1920]] y [[Sigrid Undset]] en [[1928]]. Paga la pena tami\u00e9n dexar constancia, pola so importancia, d'otros escritores como Dag Solstad, Jon Fosse, Cora Sandel, Olav Duun, Olav H. Hauge, Gunvor Hofmo, Stein Mehren, Kjell Askildsen, Hans Herbj\u00f8rnsrud, Aksel Sandemose, Bergljot Hob\u00e6k Haff, Jostein Gaarder, Erik Fosnes Hansen, Jens Bj\u00f8rneboe, Kjartan Fl\u00f8gstad, Lars Saabye Christensen, Johan Borgen, Herbj\u00f8rg Wassmo, Jan Erik Vold, Rolf Jacobsen, Olaf Bull, Jan Kj\u00e6rstad, Georg Johannesen, Tarjei Vesaas, Sigurd Hoel, Arnulf \u00d8verland y Johan Falkberget.\nArquiteutura.\n[[Imaxe:Stavechurch-heddal.jpg|right|thumb|200px|Stavkirk de Heddal (Notodden), la mayor del pa\u00eds.]]\nLa tradici\u00f3n constructiva en Noruega, un pa\u00eds enllenu de viesques, ye la de construyir en madera, tanto nos sieglos pasaos como angua\u00f1o, cuando munchos de los edificios modernos m\u00e1s interesantes ent\u00e1 se construin nesti material.\nCola conversi\u00f3n del pa\u00eds al cristianismu entam\u00f3 la construcci\u00f3n d'ilesies. Importose de la Europa continental el vezu de construyir en piedra los edificios m\u00e1s importantes, siendo'l primeru d'ellos la catedral de Nidaros en Trondheim. La mayor\u00eda los templos, sicas\u00ed, fici\u00e9ronse en madera. Son los stavkirke, construcciones de madera con un armaz\u00f3n de gruesos postes circulares (\"stav\") llevantaes enriba d'un podiu de piedra pa evitar la pudrici\u00f3n de la madera. Munches d'elles, dalgunes de m\u00e1s de 800 a\u00f1os d'antig\u00fced\u00e1, siguen ent\u00e1 en pie, representando la aportaci\u00f3n noruega m\u00e1s singular a la historia la arquiteutura. Una d'elles, la d'Urnes (llevantada alredor de 1130) foi declarada Patrimoniu de la Humanid\u00e1 pola UNESCO.\n[[Imaxe:Samediggi03.jpg|right|thumb|180px|Edificiu del parllamentu Sami (K\u00e1r\u00e1\u0161johka).]]\nNel sieglu XVII, na d\u00f3mina de la monarqu\u00eda danesa, llevant\u00e1ronse ciudaes y pueblos como [[R\u00f8ros]], con calles estrenches flanqueaes por cases de madera qu'ent\u00e1 pueden vese angua\u00f1o cuasi inalteraes y una ilesia barroca.\nOslo convirti\u00f3se na capital del pa\u00eds dempu\u00e9s de la dixebra de la xuni\u00f3n con Dinamarca. L'arquitectu [[Christian H. Grosch]] foi l'encarg\u00e1u de dise\u00f1ar los primeros edificios de la Universid\u00e1 d'Oslo, la Bolsa y dellos otros edificios y ilesies. A entamos del sieglu XX reconstruy\u00f3se la ciud\u00e1 d'\u00c5lesund, por influencia francesa, n'estilu \"Art Nouveau\"; y na d\u00e9cada de 1930 espardi\u00f3se pel pa\u00eds, como pol restu de la Europa occidental, el funcionalismu na arquiteutura. De l'arquiteutura de los tiempos m\u00e1s recientes rescampla el parllamentu Sami, llevant\u00e1u en [[K\u00e1r\u00e1\u0161johka]] con dise\u00f1u de Stein Halvorson y Christian Sundby. La so c\u00e1mara de debate ye una abstraici\u00f3n en madera d'un \"lavvo\", la tienda tradicional usada polos n\u00f3mades sami.\nPintura.\nDemientres un llargu periodu la pintura noruega tuvo dominada por estilos importaos d'Holanda, Alema\u00f1a y Copenhague. Nun habr\u00eda ser hasta'l sieglu XIX cuando hubiera una aut\u00e9ntica pintura noruega, primero a base de retratos y dempu\u00e9s con obres de paisaxes. Una figura se\u00f1alada d'esta pintura de paisaxe foi [[Johan Christian Dahl]] ([[1788]]\u2013[[1857]]), form\u00e1u en Dresde (Alema\u00f1a), dende a\u00fa regres\u00f3 al so pa\u00eds pa pintar los paisaxes de la Noruega occidental, definiendo as\u00ed por primer vegada la pintura noruega.\n[[Imaxe:The_Scream.jpg|right|thumb|200px|\"El gritu\", d'[[Edvard Munch]] (\"The Nationalgalleriet\", Oslo).]]\nLa independencia del pa\u00eds estimul\u00f3 a los pintores na so b\u00fasqueda d'una identid\u00e1 noruega na pintura. Finxos destacaos nesi cam\u00edn foron artistes como [[Kitty Kielland]], una pintora qu'estudi\u00f3 con [[Hans Gude]], y [[Harriet Backer]], que na so obra vese la influyencia del impresionismu. Tami\u00e9n son pa nomar [[Frits Thaulow]], impresionista, y [[Christian Krohg]], pintor realista famosu polos sos cuadros de prostitutes. Citaremos, p'acabar, a [[Harald Sohlberg]], un pintor neorrom\u00e1nticu record\u00e1u polos sos cuadros de R\u00f8ros, y el pintor figurativu [[Odd Nerdrum]].\nNota aparte merezla [[Edvard Munch]] ([[1863]]-[[1944]]), un pintor simbolista-espresionista que se fizo mundialmente famosu pola so composici\u00f3n \"Skrik\" (\"El gritu\"), de la que se diz que representa l'ansied\u00e1 del home modernu.\nDerechos humanos.\nNoruega tien s\u00edo, a lo llargo la so historia, un pa\u00eds progresista, con llexislaciones y pol\u00edtiques d'apoyu a los derechos de les muyeres, les minor\u00edes y los gays y lesbianes. Y\u00e1 en [[1884]] 171 personalidaes importantes del pa\u00eds, ente ellos cinco antiguos primeros ministros conservadores y lliberales, cofundaron l'Asociaci\u00f3n Noruega en favor de los Derechos de les Muyeres. Esta asociaci\u00f3n enfotose, con \u00e9situ, n'algamar los derechos femeninos a la educaci\u00f3n, al votu, al trabayu y, en xeneral, a toles mid\u00edes que permitieran la iguald\u00e1 de x\u00e9neru. Dende la d\u00e9cada de 1970 la iguald\u00e1 de x\u00e9neru entr\u00f3 tami\u00e9n a formar parte de l'axenda gubernamental cola creaci\u00f3n d'una instituci\u00f3n p\u00fablica que promueve la iguald\u00e1 de xeneru. La so aici\u00f3n sof\u00edtenla tami\u00e9n organizaciones civiles, como'l \"Norges kvinnelobby\", un lobby feminista qu'agrupa a les organizaciones que lluchen pola iguald\u00e1 de derechos pa les muyeres. En 1990 foi'l primer pa\u00eds en reconococer la Convenci\u00f3n 169 de la OIT sobre pueblos ind\u00edxenes, y tami\u00e9n el primer pa\u00eds del mundu en promulgar una llei antidiscriminatoria pa protexer los derechos de gays y lesbianes. En [[1993]] convirti\u00f3se nel segundu pa\u00eds en llegalizar les uniones civiles ente pareyes del mesmu sexu, y el [[1 de xineru]] de [[2009]] nel sestu pa\u00eds en garantizar la iguald\u00e1 total del matrimoniu heterosexual y l'homosexual.\nEn [[1990]] introduciose una enmienda na Constituci\u00f3n pa garantizar l'absolutu derechu del primox\u00e9nitu, seya home o muyer, a heredar el tronu del pa\u00eds. Sicas\u00ed, como la llei nun ten\u00eda car\u00e1cter retroactivu, l'actual herederu ye'l f\u00edu var\u00f3n de m\u00e1s edad. Y, dientro de les sos aiciones en favor de los derechos humanos, el pa\u00eds agospia, a\u00f1almente, el F\u00f3rum de la Llibert\u00e1 d'Oslo, un evento que la revista \"The Economist\" piensa que ta cam\u00edn de ser l'equivalente, nel \u00e1mbitu de los derechos humanos, del foru econ\u00f3micu de Davos\nOtramiente, el pa\u00eds nun ta tan avanz\u00e1u nel campu de la separaci\u00f3n Ilesia-est\u00e1u. En 2012 el parllamentu vot\u00f3 a favor de d\u00e1-y a la Ilesia Luterana de Noruega una mayor autonom\u00eda, confirmada por una enmienda constitucional el [[21 de mayu]] de [[2012]]. Hasta esi a\u00f1u los miembros del parlamento ten\u00eden que ser miembros de la Ilesia Luterana de Noruega, que pol so calter d'ilesia estatal fai que los cl\u00e9rigos de so seyan emplegaos estatales y que les alministraciones eclesi\u00e1stiques nacional y rexonales seyan parte de l'alministraci\u00f3n estatal. Los miembros de la Familia Real t\u00e1n obligaos a pertenecer a la Ilesia Luterana.\nEnllaces esternos.\n[[Categor\u00eda:Escandinavia]]\n[[Categor\u00eda:Noruega|*]]\n[[Categor\u00eda:OTAN]]"}
{"id": "4831", "revid": "488", "url": "https://ast.wikipedia.org/wiki?curid=4831", "title": "Estonia", "text": "Estonia, oficialmente Rep\u00fablica d'Estonia, ye un pa\u00eds de la Xuni\u00f3n Europea, asiti\u00e1u a orielles del mar B\u00e1lticu, que fae de llende occidental del pa\u00eds. Llenda tami\u00e9n col golfu de Finlandia al norte, con Rusia al este y con Letonia al sur. Tien una poblaci\u00f3n (estimaci\u00f3n pa 2023) de 1.357.739 habitantes, y el so idioma oficial ye l'estonianu. \nEl 20 d'agostu de 1990, el parllamentu proclam\u00f3 la independencia d'Estonia, declarada illegal por Mosc\u00fa pero ratificada en referendu en 1991. Dempu\u00e9s de los socesos d'agostu de 1991 na Xuni\u00f3n Sovi\u00e9tica, el parllamentu torn\u00f3 a proclamar la independencia, siendo reconocida pola Xuni\u00f3n Europea, los Estaos Xun\u00edos y aceutada pola Xuni\u00f3n Sovi\u00e9tica'l 6 de setiembre de 1991.\nHistoria.\nLos primeros pobladores aportaron a la rex\u00f3n hai unos 13.000 a\u00f1os. Pertenecientes a una rama de la familia de naciones fino-\u00fagriques, los estonianos tienen mayores arreyos culturales y lling\u00fc\u00edsticos colos finlandeses del norte que colos b\u00e1lticos indoeuropeos del sur.\nPel a\u00f1u 400 d.C., la caza y la pesca entamaron a sustituyise pola agricultura y la cr\u00eda de gan\u00e1u. Al empar, la navegaci\u00f3n nel B\u00e1lticu y el comerciu coles naciones vecines yera cada vegada m\u00e1s intensu. Ente los sieglos XI y XII, una fuercia militar combinada d'estonianos refug\u00f3 con \u00e9xitu les primeres ofensives ruses. \nCuando xermanos, daneses y rusos invadieron estes tierres, nel sieglu XIII, los estonianos constituy\u00eden una federaci\u00f3n d'estaos, con un altu grau de desendolcu social y autonom\u00eda que los caltuvo xun\u00edos frente a diferentes dominadores.\nNel sieglu XIII los Caballeros de la Espada, orde xerm\u00e1nica de les Cruzaes, \u00f1acida nel sieglu XII, conquistaron el sur d'Estonia y norte de Letonia, criaron el Reinu de Livonia y cristianizaron a los sos pobladores. La Reforma protestante entr\u00f3 n'Estonia na primera metada del sieglu XVI, a travi\u00e9s de comerciantes y terratenientes xermanos.\nHaza'l 1561, la confederaci\u00f3n livonia, dixebr\u00f3se per aciu de la descomanada ofensiva llanzada por Iv\u00e1n el terrible de Rusia. El noreste cay\u00f3 ent\u00f3s en manes de Suecia y el Sur pas\u00f3 a Polonia. Nel sieglu XVII, Suecia apoder\u00f3se de tola costera b\u00e1ltica, implantando un r\u00e9xime lliberal pa la d\u00f3mina (dio-yos a los campesinos les tierres de la nobleza), fund\u00f3 en 1632 la Universid\u00e1 de Tartu ya impunxo el luteranismu nel pa\u00eds. En 1721, tres de la guerra del Norte, Estonia pas\u00f3 a manes de Rusia. N'abril de 1912, Estonia convirti\u00f3se n'est\u00e1u aut\u00f3nomu, pero dempu\u00e9s de ser ocupada polos bolcheviques foi cedida a los alemanes (Trat\u00e1u de Brest-Litovsk, en marzu de 1918, que la ten\u00eden invad\u00edo. \nDempu\u00e9s de ser lliberada de los cuerpos francos calten\u00edos polos alemanes, Estonia foi atacada polos rusos, pero conquist\u00f3 la so independiencia como result\u00e1u de la llucha del gobiernu Paets en collaboraci\u00f3n colos finlandeses; la independencia garantiz\u00f3se pol Trat\u00e1u de Tartu (1920) y reconocida poles potencies (1921). Pero'l pautu xermano-sovi\u00e9ticu (agostu de 1939) defini\u00f3'l repartu de la Europa del este ente dambes potencies. La Xuni\u00f3n Sovi\u00e9tica amest\u00f3se Finlandia. Estonia y Letonia, parte de Polonia y la Besarabia rumana. Un protocolu secretu d'esti pautu, robl\u00e1u en febreru de 1941, afit\u00f3 que los tres estaos b\u00e1lticos quedaben en poder de la XRSS.\nXeograf\u00eda y clima.\nEl norte d'Estonia carauter\u00edzase por una llanada de llamargues que desag\u00fcen nel golfu de Finlandia, au ensama un z\u00f3calu con altures medies al rodiu de los 100 y 176 m.\nHaza'l sur alcu\u00e9ntrense les tierres f\u00e9rtiles y abondoses, con un relieve form\u00e1u nel cuaternariu por una intensa activid\u00e1 glaciar, lo que-y confier les sos carauter\u00edstiques d'angua\u00f1o, nes que abonden les hinchentes d'agua con argayos del terrenu. El paisaxe d'Estonia foi model\u00e1u por tales glaciaciones y la so superficie ye rica en viesques y praos. Na rex\u00f3n norte cult\u00edvase'l cent\u00e9n, el llinu y la pataca y cr\u00edase'l gan\u00e1u vacunu. El sur ye una rex\u00f3n montiega, con econom\u00eda forestal.\nEstonia tien m\u00e1s de 1500 islles ya isllotes esbillaos nel mar B\u00e1lticu. Les m\u00e1s importantes son les islles de \"Sarema\" y \"Hiiumaa\" y l'archipi\u00e9lagu de \"Moonsund\". Los suelos del pa\u00eds son ricos en calciu, mientres que los sos llagos m\u00e1s importantes son los de \"Cudskoje\" y \"Pskovskoje\", a travi\u00e9s de los que pasa la llende con Rusia. Dambos llagos tienen una superficie de 4.300 km\u00b2. Los llagos salen al golfu de Finlandia a travi\u00e9s del r\u00edu \"Narva\". Arriendes d'\u00e9sti, los r\u00edos principales del pa\u00eds son el \"P\u00e4rnu\", el \"Emajon\" y el \"Polsamaa\".\nEl clima d'Estonia ta determin\u00e1u pola so llatit\u00fa, el predominiu de la masa d'aire polar y la influyencia del \u00c1rticu. El branu ye rellativamente templ\u00e1u, l'iviernu ye rigurosu, magar que moder\u00e1u polos vientos llentos del B\u00e1lticu. D'esta miente tenemos qu'en xunetu, el mes m\u00e1s calec\u00edu del a\u00f1u, la temperatura media cimbla de los 16,3 \u00b0C nes islles b\u00e1ltiques, a los 17,1 \u00b0C nel continente, y en febreru, el mes m\u00e1s cutu nes islles b\u00e1ltiques alg\u00e1mase de media -3,5 \u00b0C, y nel continente -7.6 \u00b0C.\nLes precipitaciones medies son de 568 mil\u00edmetros per a\u00f1u, les mayores precipitaciones son les cay\u00edes no cabero del branu, baxando na seronda ya iviernu. Les estayes que rexistren mayor cantid\u00e1 de precipitaciones son les tierres altes del este que tan m\u00e1s allo\u00f1aes de la costa. La precipitaci\u00f3n m\u00e1xima rexistrada en 24 hores foi de 148 mm. La m\u00e1xima mensual de 351 mm. Y la m\u00e1xima a\u00f1al de 1.157 mm. Polo xeneral, el clima ye enforma inestable.\nGobiernu y pol\u00edtica d'Estonia.\nEstonia r\u00edxese pol sistema republicanu de gobiernu, con un presidente elix\u00edu por cinco a\u00f1os pol Parllamentu unicameral. El gobiernu o poder executivu ta exerc\u00edu pol primer ministru, desin\u00e1u pol presidente, xunto con otros 14 secretarios d'est\u00e1u.\nEl Poder llexislativu alcu\u00e9ntrase enraigon\u00e1u nel \"Riigikogu\" o Asamblea d'Est\u00e1u, ensam\u00e1u por 101 miembros elix\u00edos en base al sistema proporcional. Los sos integrantes son eleutos por un periodu de cuatro a\u00f1os. \nPola so parte, el Poder xudicial ta ensam\u00e1u por tribunales de primera y segunda instancia, enriba de los que s'alcuentra la \"Riigikohus\" o Corte Nacional, con 19 miembros vitalicios elix\u00edos pol Parllamentu d'una propuesta del Presidente.\nEstonia tiense convert\u00edo n\u00fan de los primeros pa\u00edses con votu electr\u00f3nicu, tanto pa les eleiciones presidenciales como pa les parllamentaries.\nOrganizaci\u00f3n pol\u00edticu-alministrativa.\nEl pa\u00eds alcu\u00e9ntrase dixebr\u00e1u en 15 \"condaos\" (n'Idioma estonianu: \"maakond\", pl. \"maakonnad\")\nEconom\u00eda.\nDau'l so xorrecimientu negativu, caus\u00e1u pola mor de les dificultaes de la trensici\u00f3n a un sistema d'econom\u00eda de merc\u00e1u, Estonia tien apostao a la lliberalizaci\u00f3n de la econom\u00eda: estimul\u00f3 a la inversi\u00f3n estranxera, privatizaciones y mayor cooperaci\u00f3n con Finlandia. M\u00e1s de la metada del so comerciu esterior failo cola Xuni\u00f3n Europea, na qu'ingres\u00f3 en mayu del 2004. Les principales esportaciones d'Estonia son maquinaria, gama electr\u00f3nica, madera y testiles. \nLa privatizaci\u00f3n d'empreses ta cuasi ensembre, con nam\u00e1i el puertu y les centrales ll\u00e9triques principales qu'ent\u00e1 tan en manes del gobiernu. Estonia ye principalmente influyenciada polos desarrollos n'Alema\u00f1a, Finlandia y Suecia los principales socios comerciales. El gobiernu medr\u00f3 grandemente'l so gastu na innovaci\u00f3n.\nEl comerciu del turismu y del tr\u00e1nsitu tami\u00e9n fai contribuciones importantes a la econom\u00eda, que xorrez a un ritmu del 11% a\u00f1al y ya representa un 7% del PIB. Finlandia y Suecia tan ente los socios m\u00e1s importantes d'Estonia en comerciu, inversi\u00f3n y turismu. Estonia sigui siendo lo que describe'l FMI como \"executante esceicional ente les econom\u00edes de la transici\u00f3n\", vixilada por una comisi\u00f3n billateral que vela pol espoxigue estable y fuerte, los pagos internacionales, la estabilid\u00e1 monetaria y la tresparencia econ\u00f3mica. El sistema burs\u00e1til d'Estonia xesti\u00f3nase a travi\u00e9s d'OMHEX, el xigante b\u00e1lticu que remana les bolses de Tallinn, \u1e24\u00e9lsinki y Nokia, qu'arriendes lleven conxunta la segurid\u00e1 inform\u00e1tica dende mayu de 2001. Nos caberos a\u00f1os, la econom\u00eda d'Estonia esfruta d'\u00fan de los mayores xorrecimientos de la Xuni\u00f3n Europea."}
{"id": "4835", "revid": "77834", "url": "https://ast.wikipedia.org/wiki?curid=4835", "title": "Vietnam", "text": "La Rep\u00fablica Socialista de Vietnam ta asitiada nel este de la pen\u00ednsula Indochina. Llenda al norte con China y al oeste con Laos y con Camboya.\nHistoria.\nLa historia de Vietnam tien m\u00e1s de 2500 a\u00f1os. Mientres mil a\u00f1os, esta rex\u00f3n foi mandada por distintes dinast\u00edes del imperiu chinu, algama la so independencia nel a\u00f1u 938 y dexa afitada la dinast\u00eda Ng\u00f4. Esta estaya din\u00e1stica remata nel sieglu XIX, cuando'l pa\u00eds foi coloniz\u00e1u por Francia. Na Segunda Guerra Mundial, cola derrota de Francia na primer parte de la Guerra, Vietnam foi ocup\u00e1u por Xap\u00f3n qu'afita nel tronu al emperaor Bao Dai. Cuando la guerra acaba, Francia nagua por retomar el so control sobre'l pa\u00eds asi\u00e1ticu pero nun lo algama. Los franceses fueron derrotaos na Batalla de Dien Bien Phu, dempu\u00e9s d'ochu a\u00f1os de llucha. Poro, na conferencia de Xinebra de 1954, Vietnam foi dixebr\u00e1u en dos pa\u00edses estremaos, nomaos: Vietnam del Norte y Vietnam del Sur. \nNa Guerra Fr\u00eda, el norte cuenta col sofitu de China y de la Xuni\u00f3n Sovi\u00e9tica, mentanto'l sur ye sofit\u00e1u polos Estaos Xun\u00edos d'Am\u00e9rica. \nLa ciud\u00e1 de Saigon foi tomada polos Vietcong n'abril de 1975 y nomada Ciud\u00e1 Ho Chi Minh dende ent\u00f3s.\nEn xunu de 1976, la Rep\u00fablica de Vietnam del Sur y la Rep\u00fablica Democr\u00e1tica de Vietnam xunir\u00e1nse na Rep\u00fablica Socialista de Vietnam.\nAngua\u00f1o Vietnam ye un pa\u00eds comunista. El sistema pol\u00edticu ye d'\u00fanicu part\u00edu (el part\u00edu comunista de Vietnam): El part\u00edu l\u00edder, l'est\u00e1u alministra, ya'l pueblu ye'l due\u00f1u al travi\u00e9s del poder de l'Asamblea de Vietnam. De fechu, los l\u00edderes del gobiernu y de l'Asamblea son vieyos miembros del part\u00edu y son representaos pol Bureau pol\u00edticu del part\u00edu comunista de Vietnam.\nEn 1986 el Part\u00edu Comunista de Vietnam fizo reformes de llibre merc\u00e1u nomaes \"Doi Moi\" (Anovaci\u00f3n). L'autorid\u00e1 del Est\u00e1u permaneci\u00f3 talamente como taba pero consisti\u00f3se la propied\u00e1 privada nel campu y nes empreses afalose la inversi\u00f3n estranxera. Darr\u00e1u, la econom\u00eda de Vietnam espoxig\u00f3 en pocu tiempu. \nAngua\u00f1o ye una de les econom\u00edes m\u00e1s fuertes d'Asia."}
{"id": "4838", "revid": "5110", "url": "https://ast.wikipedia.org/wiki?curid=4838", "title": "Chinu Vu", "text": ""}
{"id": "4840", "revid": "116", "url": "https://ast.wikipedia.org/wiki?curid=4840", "title": "Ir\u00e1n", "text": "La Rep\u00fablica Isl\u00e1mica d'Ir\u00e1n o simplemente Ir\u00e1n ye un pa\u00eds d'Oriente Mediu. Hasta 1935 yera conocida como Persia. El pa\u00eds llenda con Paquist\u00e1n y Afganist\u00e1n pel este; Turkmenist\u00e1n pel noreste, el Mar Caspiu pel norte y Azerbaix\u00e1n y Armenia pel noroeste; Turqu\u00eda ya Iraq pel oeste y cola costa del Golfu P\u00e9rsicu y el Golfu d'Om\u00e1n pel sur.\nOrganizaci\u00f3n pol\u00edtico-alministrativa.\nIr\u00e1n ta dividida en 31 provincies (\"ost\u00e1n-ha\", singular - \"ost\u00e1n\"):"}
{"id": "4843", "revid": "116", "url": "https://ast.wikipedia.org/wiki?curid=4843", "title": "Cavelier de La Salle", "text": "Ren\u00e9-Robert Cavelier de La Salle foi un esplorador franc\u00e9s, que tom\u00f3 posesi\u00f3n de la Louisiana en nome del rei Lluis XIV de Francia.\nRen\u00e9-Robert Cavalier naci\u00f3 en Rouan (Normand\u00eda) el 21 de payares de 1643. Ell\u00ed estudi\u00f3 colos xesuites, enantes d'entrar como noviciu na ciud\u00e1 de Par\u00eds, onde pronunci\u00f3 los primeros votos en 1660. \nPer cinco a\u00f1os dedic\u00f3se a la ense\u00f1anza, pero en 1667 renunci\u00f3 a los votos y embarc\u00f3 pa Nueva Francia. Ell\u00ed recibi\u00f3 la propied\u00e1 de delles tierres cerca de Montreal.\nEn 1669, col sofitu del Conde de Frontenac, gobernador de Nueva Francia, financi\u00f3 una espedici\u00f3n, cola que pretend\u00eda aportar al \"Mar Bermeyu\" (l'Oc\u00e9anu Pac\u00edficu ), siguiendo'l r\u00edu Ohio. Nesta espedici\u00f3n esplor\u00f3 los llagos Ontario y Erie y fund\u00f3 Fort Frontenac (angua\u00f1o Kingston).\nTres d'un viaxe a Francia en 1674 y 1675, nel que recibi\u00f3'l t\u00edtulu nobiliariu de Se\u00f1or de La Salle, el rei autoriz\u00f3lu a esplorar territorios nuevos y construyir fuertes p'asegurar el so control. \nEn 1680 aport\u00f3 al llagu Michigan y ente 1681 y 1682 bax\u00f3 siguiendo'l Mississippi hasta'l Golfu de M\u00e9xicu. Cavalier de La Salle tom\u00f3 posesi\u00f3n d'esos territorios en nome de Francia y dio-yos el nome de Louisiana (\"Louisiane\") n'honor del rei Lluis XIV de Francia.\nEn 1684 emprendi\u00f3 dende Francia, col t\u00edtulu de Gobernador de la Luisiana, un viaxe cola misi\u00f3n d'establecer un fuerte na boca'l Mississippi. Cuando lleg\u00f3 al Golfu de M\u00e9xicu desembarc\u00f3 por error nel actual territoriu de Texas. Los ataques de los indios, les enfermedaes, la falta d'agua potable y de v\u00edveres llevaron al fracasu de la espedici\u00f3n.\nEn xineru de 1687, con un grupu de 17 homes trat\u00f3 de llegar a Canad\u00e1, buscando ayuda pa los miembros que quedaben de la espedici\u00f3n. El 19 de marzu de 1687 los sos homes amotin\u00e1ronse y morri\u00f3 d'un tiru na cabeza. Los sobrevivientes acabaron mat\u00e1ndose ente ellos."}
{"id": "4844", "revid": "37624", "url": "https://ast.wikipedia.org/wiki?curid=4844", "title": "Rouen", "text": "Rouen ye una ciud\u00e1 del noroeste de Francia, capital de la rex\u00f3n de Normand\u00eda Alta y del departamentu de Sena Mar\u00edtimu. \nEn 1999, Rouen cuntaba 106.592 habitantes.\nEl conceyu de Rouen esti\u00e9ndese sobre una superficie de 2.138 ha. (21,38 km\u00b2), de les que 179 t\u00e1n ocupaes pel r\u00edu Sena y 306 por zones verdes.\nAnque ta asitiada a 80 km. del estuariu del Sena, Rouen cunta con un importante puertu fluvial y mar\u00edtimu, qu'ocupa'l primer puestu d'Europa en tresporte de cereales y el primeru de Francia en fari\u00f1a y abonos.\nEnte los monumentos de Rouen, rescampla la catedral, d'estilu g\u00f3ticu."}
{"id": "4846", "revid": "37624", "url": "https://ast.wikipedia.org/wiki?curid=4846", "title": "Marie Curie", "text": "Maria Salomea Sk\u0142odowska , conocida como Marie Curie, foi una f\u00edsica francesa d'orixe polacu, que recibi\u00f3'l premiu Nobel de F\u00edsica en 1903 y el premiu Nobel de Qu\u00edmica en 1911.\nBiograf\u00eda.\nSo p\u00e1 y so ma yeren profesores, y foi la quinta f\u00eda d'una familia que contaba y\u00e1 tr\u00e9s nenes.\nEn 1891, Marya tresll\u00e1dase a Francia pa estudiar F\u00edsica y Qu\u00edmica na Sorbona y adapta'l so nome al franc\u00e9s, pasando a llamase Marie Sklodowska. Nesta Universid\u00e1 conoci\u00f3 a Pierre Curie, col que cas\u00f3 en 1895, pasando a llamase Marie Curie. D'esti matrimoniu, naci\u00f3 la so f\u00eda Ir\u00e8ne en 1897. \nCol so mar\u00edu, estudi\u00f3 los materiales radiactivos, especialmente l'uraniu. Como frutu d'esti llabor, en 1898, fueron a aisllar dos elementos qu\u00edmicos, a los que nomaron poloniu, n'homenaxe a la so patria natal, y radiu, pola mor de la so intensa radiactivid\u00e1.\nEn 1903 recibi\u00f3'l premiu Nobel de F\u00edsica, con Pierre Curie y Henri Becquerel. Marie Curie convert\u00edase asina na primer muyer en recibir el premiu Nobel.\nTres la muerte de Pierre Curie nun accidente de circulaci\u00f3n en 1906, Marie accede a la c\u00e1tedra de F\u00edsica na Sorbona ocupada anteriormente pol so mar\u00edu, siendo la primer muyer profesora d' Universid\u00e1 en Francia.\nEn 1911 concedieron-y el premiu Nobel de Qu\u00edmica, colo que foi la primera persona en recibir dos veces esti gallard\u00f3n.\nDurante la Primer Guerra Mundial propunxo utilizar la radiograf\u00eda m\u00f3vil pa tratar a los soldaos fer\u00edos. Cola so f\u00eda Ir\u00e8ne como asistente, march\u00f3 al frente nun veh\u00edculu equip\u00e1u d'un aparatu de rayos X.\nEl 4 de xunetu de 1934 morri\u00f3 a causa d'una leucemia nun sanatoriu de Sancellemoz (Saboya).\nEl 21 d'abril de 1995 treslladaron los sos restos y los de Pierre Curie, al Pante\u00f3n de Par\u00eds, onde foi la primer muyer en tar enterrada."}
{"id": "4847", "revid": "43102", "url": "https://ast.wikipedia.org/wiki?curid=4847", "title": "Organizaci\u00f3n de les Naciones Xun\u00edes", "text": "La Organizaci\u00f3n de les Naciones Xun\u00edes (ONX) o Naciones Xun\u00edes, fundada'l 24 d'ochobre de 1945 en San Francisco (Estaos Xun\u00edos), tres la fin de la Segunda Guerra Mundial, ye la mayor organizaci\u00f3n internacional del mundu.\nOrixe.\nEl primer periodu de sesiones de l'Asamblea Xeneral celebr\u00f3se'l 10 de xineru de 1946 en Central Hall Westminster (Londres). Angua\u00f1o la sede ta na ciud\u00e1 de Nueva York demientres que la sede europea (y segunda sede mundial) de la Organizaci\u00f3n de les Naciones Xun\u00edes asitiase en Xinebra, Suiza. L'antecesora de les Naciones Xun\u00edes foi la Socied\u00e1 de Naciones, organizaci\u00f3n fundada tres la Primer Guerra Mundial en 1919, pa \"promover la cooperaci\u00f3n internacional y conseguir la paz y la segurid\u00e1\". \nEn 2012, la ONX tien 193 mimbros, dafechu tolos pa\u00edses soberanos reconocios internacionalmente, esceuto el Vaticanu, la Orde Soberana y Militar de Malta y l'Est\u00e1u de Palestina que son estados observadores. Otros estaos independientes de facto como Taiw\u00e1n y Kosovu nun son miembros, pos son considerados territorios en disputa. Suiza nun ingres\u00f3 hasta hai bien poco.\nUnu de los finxos de la Organizaci\u00f3n foi la Declaraci\u00f3n Universal de los Derechos Humanos, en 1948.\nAntecedentes ya hestoria.\nLa idea de les Naciones Xun\u00edes foi ellaborada na declaraci\u00f3n, firmada durante la Segunda Guerra Mundial, na conferencia d'aliaos celebrada en Mosc\u00fa en 1943. Franklin Delano Roosevelt, foi'l que suxiri\u00f3 el nome de \"Naciones Xun\u00edes\", qu'hasta ent\u00f3s yera sin\u00f3nimu de los aliaos. \nEl 25 d'abril de 1945 celebr\u00f3se la primera conferencia en San Francisco (la Conferencia de les Naciones Xun\u00edes sobre Organizaci\u00f3n Internacional). El 26 de xunu les 50 naciones representaes na conferencia firmaron la Carta de les Naciones Xun\u00edes. Polonia, que nun tuvo representada na conferencia, a\u00f1adi\u00f3 el so nome m\u00e1s tarde, pa un total de 51 Estaos. \nLes Naciones Xun\u00edes entamaron la so esistencia el 24 d'ochobre de 1945, tres la ratificaci\u00f3n de la Carta polos ent\u00f3s cinco miembros permanentes del Conseyu de Segurid\u00e1 (China, Francia, Xuni\u00f3n Sovi\u00e9tica, el Reinu Xun\u00edu y los Estaos Xun\u00edos) y la gran mayor\u00eda de los otros 46 miembros.\nAngua\u00f1o los \u00fanicos que tienen vetu nes decisiones son los cinco miembros permanentes del Conseyu de Segurid\u00e1: Estaos Xun\u00edos, Rusia, Francia, Reinu Xun\u00edu y China.\nIdiomes oficiales.\nLes Naciones Xun\u00edes tienen seis idiomes oficiales: \u00e1rabe, chinu, espa\u00f1ol, franc\u00e9s, ingl\u00e9s y rusu. Cuasi toles reuniones oficiales son interpretaes (tornaes al empar) en toos estos idiomes, asina como son traduc\u00edos tolos documentos oficiales, en formatu impresu o electr\u00f3nicu. Los principales idiomes de trabayu de les Naciones Xun\u00edes son el franc\u00e9s y l'ingl\u00e9s.\nSistema de les Naciones Xun\u00edes.\nLos mu\u00e9rganos de les Naciones Xun\u00edes son:\nEl \"Sistema de les Naciones Xun\u00edes\" ta organiz\u00e1u de la siguiente manera (magar que les sigles var\u00eden seg\u00fan los idiomes oficiales de les Naciones Xun\u00edes):"}
{"id": "4852", "revid": "37624", "url": "https://ast.wikipedia.org/wiki?curid=4852", "title": "Croacia", "text": "Croacia, oficialmente Rep\u00fablica de Croacia (en croata: \"Republika Hrvatska\", \"Hrvatska\" AFI: [x\u0159\u0329.\u028ba\u02d0.\u02a6ka\u02d0]), ye una rep\u00fablica democr\u00e1tica parllamentaria, miembru de la Xuni\u00f3n Europea, allugada ente Europa Central, Europa del Sur y el mar Mediterraneu; llenda pol nordeste con Hungr\u00eda, pol este con Serbia, pol sureste con Bosnia y Herzegovina y Montenegru, pel noroeste con Eslovenia y pol suroeste col mar Adri\u00e1ticu; onde comparte una llende mar\u00edtima con Italia.\nLa so capital y ciud\u00e1 m\u00e1s importante ye Zagreb. Tien una estensi\u00f3n territorial de 56\u00a0594\u00a0km\u00b2 \u2014esta cifra incl\u00fai les m\u00e1s de mil islles asitiaes frente a la costa del mar Adri\u00e1ticu\u2014 y tien un clima vari\u00e1u, na so mayor parte continental y mediterraneu. En cuantes a l'alministraci\u00f3n pol\u00edtica, el pa\u00eds ta dixebr\u00e1u en vente condaos y la ciud\u00e1 de Zagreb. La poblaci\u00f3n xube a m\u00e1s de 4,29\u00a0millones d'habitantes, cuasi toos son croates de relix\u00f3n cat\u00f3lica.\nNel entamu del sieglu VII los croates aportaron a la zona y dos sieglos m\u00e1s sero organiz\u00e1ronse en dos ducados. Nel 925 Tomislav torn\u00f3se nel primer rei, enantando'l status del est\u00e1u a un reinu. El Reinu de Croacia caltuvo la so soberan\u00eda cuasi dos sieglos, y algam\u00f3'l mayor puxu durante'l rein\u00e1u de Pedro Kre\u0161imir IV y Demetrio Zvonimir. Croacia afit\u00f3 una xuni\u00f3n personal con Hungr\u00eda en 1102. En 1527, ace\u00f1\u00e1u pol espardimientu otom\u00e1n, el parllamentu croata escoy\u00f3 a Fernandu I d' Habsburgu como socesor del tronu croata. En 1918, tres la Primer Guerra Mundial, form\u00f3 parte del curtiu Reinu de los Serbios, Croates y Eslovenos, que s'axebrara d'Austria\u2013Hungr\u00eda, y que dempu\u00e9s torn\u00f3se nel Reinu de Yugoslavia. Durante la Segunda Guerra Mundial anici\u00f3se un Est\u00e1u t\u00edtere de l'Alema\u00f1a Nazi. Darr\u00e9u de la guerra, Croacia foi \u00fan de los miembros fundadores y elementu federal de la Segunda Yugoslavia, un Est\u00e1u socialiegu. En xunu de 1991 Croacia declar\u00f3 la so independencia, que foi reconocida'l 8 d'ochobre d'esi a\u00f1u. La guerra croata d'Independencia tuvo llugar nos cuatro a\u00f1os socesivos a la declaraci\u00f3n.\nEn 2012 Croacia calten\u00eda un \u00cdndiz de Desendolcu Humanu peralto. El Fondu Monetariu Internacional clasific\u00f3la como una econom\u00eda emerxente y en desendolcu, mientres que'l Bancu Mundial identific\u00f3la como una econom\u00eda d'altos ingresos. Croacia ye miembru de la ONX, el Conseyu d'Europa, la OTAN, la Organizaci\u00f3n Mundial de Comerciu y ye miembru fundador de la Xuni\u00f3n pol Mediterraneu. Am\u00e1s, en xunetu de 2013 Croacia accedi\u00f3 a la Xuni\u00f3n Europea. Como un miembru enceso de les Fuercies de paz de les Naciones Xun\u00edes, tien aport\u00e1o con tropes a la misi\u00f3n de segurid\u00e1 de la OTAN n'Afganist\u00e1n y durante la d\u00f3mina de 2008 a 2009 ocup\u00f3 un asientu del Conseyu de Segurid\u00e1 de la ONX.\nLa econom\u00eda croata ta dominada pol sector servicios, sigu\u00edo pola industria y l'agricultura. El turismu ye una fonte d'ingresos importante durante'l branu, ya que'l pa\u00eds s'afaya dientro de los vente destinos tur\u00edsticos m\u00e1s visitaos nel mundu. L'est\u00e1u controla una parte de la econom\u00eda, con un gastu gubernamental importante y el so cimeru sociu comercial ye la Xuni\u00f3n Europea. Dende 2000 el pa\u00eds invirti\u00f3 n'infraestructura, especialmente en caminos y medios de tresporte, asina como nos corredores Pan-Europeos. El gobiernu croata apurre un sistema de sal\u00fa universal y educaci\u00f3n primaria y secundaria gratuites, mientres sofita la cultura per aciu d'estremaes instituciones p\u00fabliques y inversiones nos medios de comunicaci\u00f3n y la lliteratura. La naci\u00f3n rescampla poles sos aportaciones culturales, art\u00edstiques y cient\u00edfiques, a mayores de la so gastronom\u00eda, vinos y fitos deportivos.\nEtimolox\u00eda.\nEl nome de Croacia vien del llat\u00edn medieval \"Croatia\", de \"Dux Croatorum\" (\"duque de los croates\") escrito na inscrici\u00f3n de Branimir. Abulta qu'esti t\u00e9rminu procede del eslavu noroccidental \"*Xrovat-\", que ye una met\u00e1tesis del eslavu com\u00fan \"*Xorvat-\", qu'a la so vez deriva del proto-eslavu \"*Xarw\u0101t-\" (\"**X\u044arvat\u044a\") o \"*X\u016drvat\u016d\" (\"*x\u044arvat\u044a\"). L'aniciu del nome ye inciertu, pero abulta que ye un t\u00e9rminu g\u00f3ticu o indoariu pa refirise a los pueblos eslavos. El rexistru m\u00e1s antiguu conserv\u00e1u del etn\u00f3nimu croata \"*x\u044arvat\u044a\" ye una talla llamada tableta Ba\u0161ka que diz: \"zv\u044an\u044amir\u044a kral\u044a xr\u044avat\u044ask\u044a\" (\u2018Zvonimir, rey croata').\nLa primer menci\u00f3n del t\u00e9rminu en llat\u00edn sup\u00f3nse a una carta del duque Trpimir I del a\u00f1u 852. La orixinal perdi\u00f3se y nam\u00e1s cons\u00e9rvase una copia de 1568, lo que llev\u00f3 a duldes sobro la so veracid\u00e1. La inscrici\u00f3n en piedra m\u00e1s antigua tov\u00eda conservada ye del sieglu IX, la inscrici\u00f3n de Branimir (afayada cerca de Benkovac), onde se mienta al duque Branimir como \"Dux Cruatorvm\". Anque la inscrici\u00f3n nun se dat\u00f3 esautamente, s\u00e1bese que Branimir gobern\u00f3 Croacia ente 879 y 892.\nHistoria.\nPrehistoria y Ed\u00e1 Antigua.\nEl territoriu d'angua\u00f1o de Croacia tuvo agospiao durante la d\u00f3mina prehest\u00f3rica. Na fastera norte afay\u00e1ronse refugos de neandertales dataos de la d\u00f3mina paleol\u00edtica, los de Krapina son los m\u00e1s conoc\u00edos y meyor conservaos. En delles rexones del pa\u00eds pueden atopase g\u00fcelgues de delles cultures del neol\u00edticu y calcol\u00edticu. Cuasi toos estos llugares arqueol\u00f3xicos all\u00faguense nos valles de los r\u00edos del norte. Ente les cultures m\u00e1s importantes rescamplen les de Starcevo, Vucedol y Baden. Otramiente, la Ed\u00e1 del Fierro dex\u00f3 g\u00fcelgues de les cultures d'Hallstatt y de La T\u00e8ne.\nMuncho dempu\u00e9s, los liburnianos y los ilirianos a\u00f1eraron na rex\u00f3n, al tiempu que los griegos afitaron les sos primeres colonies nes islles de Korcula, Hvar y Vis. Nel a\u00f1u 9 d.\u00a0C. el territoriu croata d'angua\u00f1o pas\u00f3 al dominiu del Imperiu romanu como parte de la provincia de Dalmacia. Nel 305 l'emperador Dioclecianu anici\u00f3 un palaciu en Split, au foi a vivir cuando se retir\u00f3. Durante'l sieglu V, Xuliu Nepote, \u00fan de los caberos emperadores del Imperiu romanu d'Occidente, gobern\u00f3'l so peque\u00f1u imperiu dende esti palaciu. Esta d\u00f3mina remat\u00f3 coles invasiones de los \u00e1varos y los croates asoced\u00edes na primer met\u00e1 del sieglu VII, sigu\u00edes pol desaniciu de cuasi toles ciudaes romanes. Los romanos que sobrovivieron marcharon a los llugares m\u00e1s seguros de la costa, islles y monta\u00f1es. La ciud\u00e1 de Dubrovnik foi aniciada polos sobrovientes d'Epidaurum.\nLa etnox\u00e9nesis de los croates ye desinfinida y esisten delles teor\u00edes al respeutive, aquelles que proponen un orixe eslavu y iraniu son les m\u00e1s afamaes. La primer teor\u00eda ye la m\u00e1s aceptada y afirma qu'hubo una migraci\u00f3n de los croates blancos dende'l territoriu de Croacia Blanca durante'l periodu migratoriu n'Europa. Antigual, la otra teor\u00eda prop\u00f3n un orixe iraniu, bas\u00e1u nes Tables de Tanais que contienen inscripciones en griegu de los nomes \" \u03a7\u03bf\u03c1\u03bf\u03cd\u03b1\u03b8[\u03bf\u03c2]\", \"\u03a7\u03bf\u03c1\u03bf\u03ac\u03b8\u03bf\u03c2\" y \"\u03a7\u03bf\u03c1\u03cc\u03b1\u03b8\u03bf\u03c2\" (Khoro\u00faathos, Khoro\u00e1thos y Khor\u00f3athos) y la so interpretaci\u00f3n como antrop\u00f3nimos del pueblu croata.\nEd\u00e1 Media.\nAcordies a \"D'Alministrando Imperiu\", escrib\u00edo pol emperador bizant\u00edn Constant\u00edn VII durante'l sieglu X, los croates llegaron a la Croacia d'angua\u00f1o nel entamu del sieglu VII, magar esisten otres teor\u00edes contraries, y encamienten una fecha ente los sieglos VI y IX.. Les cr\u00f3niques d'Eginhardo mienten que pal 818 los migrantes organiz\u00e1ronse en dos principaos: Panonia y Dalmacia, gobernaos por Ljudevit Posavski y Borna, respeutivamente. Esti documentu ye'l primer rexistru de los reinos croates, Estaos vasallos de Francia daquella. El domi\u00f1u francu remat\u00f3 durante'l rein\u00e1u Mislav dos d\u00e9cades dempu\u00e9s. Acordies con Constant\u00edn VII, la cristianizaci\u00f3n de los croates anici\u00f3 nel sieglu VII, anque otres fontes mienten qu'esti fechu asocedi\u00f3 hasta dos sieglos dempu\u00e9s. El primer gobernante croata reconoc\u00edu pol Papa foi'l duque Branimir, a quien el pont\u00edfiz nom\u00f3 como \"Dux Croatorum\" (\u2018duque de los croates') en 879.\nTomislav foi'l primer gobernante de Croacia qu'empleg\u00f3'l t\u00edtulu de rei nuna carta empobinada al Papa Xuan X, con fecha nel a\u00f1u 925. Tomislav derrot\u00f3 a h\u00fangaros y b\u00falgaros, espardiendo la influencia del so reinu. El Reinu de Croacia algam\u00f3'l so espoxigue cimeru nel sieglu XI durante'l mand\u00e1u de Petar Kre\u0161imir IV (1058\u20131074) y Dmitar Zvonimir (1075\u20131089). Cuando Est\u00e9fanu II morri\u00f3 en 1091, la dinast\u00eda Trpimirovi\u0107 lleg\u00f3 al so fin, y Ladislau I de Hungr\u00eda clam\u00f3'l tronu croata. La oposici\u00f3n al so mand\u00e1u llev\u00f3 a una guerra y al aniciu d'una xuni\u00f3n personal ente Croacia y Hungr\u00eda en 1102, gobernada por Colom\u00e1n.\nA lo llargo de los vinientes cuatro sieglos, el Reinu de Croacia tuvo gobernao pol \"Sabor\" (parllamentu) y un \"Ban\" (virr\u00e9i) design\u00e1u pol monarca h\u00fangaru. Durante esta d\u00f3mina l'Imperiu otomanu torn\u00f3se nuna amenacia y la Rep\u00fablica de Venecia entam\u00f3 la llucha pol control de les costes del Adri\u00e1ticu. En 1428 los venecianos tomaron el control de cuasi toda Dalmacia, sacante la ciud\u00e1-Est\u00e1u de Dubrovnik qu'asiti\u00f3 independiente. Les conquistes otomanes llevaron a les batalles del campu de Krbava (1493) y de Moh\u00e1cs (1526), dambes foron una victoria importante pa les fuercies turques. El rei LluisII fin\u00f3 en Moh\u00e1cs y, en 1527, el parllamentu de Cetin escoyi\u00f3 a Fernandu I d'Habsburgu como'l nuevu mandatariu de Croacia, cola condici\u00f3n d'aportar proteici\u00f3n escontra l'Imperiu otomanu y de respetar los sos derechos pol\u00edticos. Nesta d\u00f3mina enant\u00f3 la importancia de les families nobles croates como los Frankopan y los Zrinski, de manera tala, que dellos de los \"banes\" ven\u00eden d'estes dinast\u00edes. En realid\u00e1, Croacia foi un reinu independiente nam\u00e1s de 910 a 1102.\nMonarqu\u00eda de los Habsburgu y Austria-Hungr\u00eda.\nEn 1538, dempu\u00e9s de les bien de victores otomanes, Croacia foi dixebrada nuna fastera militar y otra civil. Los territorios militares foron conoc\u00edos como la Llinde Militar Croata y taba baxo'l mandu direutu del emperador austriacu. L'avance de los turcos dientro del so territoriu continu\u00f3 hasta la batalla de Sisak (1593), la primer derrota otomana decisiva, que supunxo afitar les llindes. A lo llargo de la Gran Guerra Turca (1667-1698), les fuercies croates recuperaon Eslavonia, pero Bosnia occidental, que yera parte de Croacia hasta enantes de les conquistes otomanes, asiti\u00f3 fuera del so dominiu. La llinde angua\u00f1o ente dambos pa\u00edses vien d'estos socesos. Dalmacia, la rex\u00f3n al sur de la llinde, defini\u00f3se de asemeyada pola quinta y s\u00e9ptima guerra otom\u00e1n-veneciana. Toos estos conflictos armaos causaron grandes cambios demogr\u00e1ficos. Los croates emigraron hacia Austria, de manera que los croates de Burgenland son descendientes diuectos d'esti grupu. Pa compensar la marcha de los croates, los Habsburgu llamaron a los cristianos ortodoxos de Bosnia y Serbia pa servir al ex\u00e9rcitu na Llinde Militar. La migraci\u00f3n serbia hacia esta rex\u00f3n algam\u00f3'l so m\u00e1ximu a lo llargo de les Grandes migraciones serbies de 1690 y 1737-39.\nEnte 1797 y 1809 el Primer Imperiu franc\u00e9s foi ocupando la costa este del Adri\u00e1ticu y una parte bultable de les rexones averaes, acabaron les rep\u00fabliques de Venecia y Ragusa y afitaron les Provincies Iliries. En rempuesta, la Royal Navy escomenz\u00f3 un pilancu del mar Adri\u00e1ticu qu'afal\u00f3 a la batalla de Lissa en 1811. En 1813 los austriacos conquistaron les Provincies Iliries y dos a\u00f1os m\u00e1s sero, dempu\u00e9s del Conceyu de Viena ameci\u00e9ronles al Imperiu austriacu. Con esto anici\u00f3se'l Reinu de Dalmacia.\nNes d\u00e9cades de 1830 y 1840 apruci\u00f3 un nacionalismu rom\u00e1nticu qu'afal\u00f3'l Movimientu Iliriu, una campa\u00f1a pol\u00edtica y cultural que buscaba l'amecedura de tolos eslavos meridionales nel Imperiu. L'oxetivu cimeru yera afitar un idioma est\u00e1ndar como contrapesu al h\u00fangaru, xunto cona promoci\u00f3n de la cultura y lliteratura croata. A lo llargo de la Revoluci\u00f3n h\u00fangara de 1848, Croacia sofit\u00f3 a los austriacos, el ban Josip Jela\u010di\u0107 ayud\u00f3 a derrotar a les fuercies h\u00fangares en 1849 y afal\u00f3 un procesu de xermanizaci\u00f3n. Hacia la d\u00e9cada de 1860, el fracasu d'esta pol\u00edtica foi bultable y en 1867 celebr\u00f3se'l Compromisu austroh\u00fangaro; nesti asocedi\u00f3 una xuni\u00f3n personal ente los gobiernos del Imperiu austriacu y el Reinu d'Hungr\u00eda. El trat\u00e1u dex\u00f3'l desenguedeyu del estatus de Croacia nes manes d'Hungr\u00eda, que foi resuelto eventualmente nel Alcuerdu croata-h\u00fangaru de 1868, onde amecieron los reinos de Croacia y Eslavonia. El Reinu de Dalmacia asiti\u00f3 baxo control austriacu, mientres Rijeka caltuvo l'estatus de \"Corpus separatum\" qu'algamara en 1779. Dempu\u00e9s de qu'Austria-Hungr\u00eda ocupara Bosnia-Herzegovina gracies al Trat\u00e1u de Berl\u00edn de 1878, la Llinde Militar Croata desapaeci\u00f3 y el territoriu torn\u00f3 baxo la soberan\u00eda de Croacia en 1881, seg\u00fan lo afitao nel Alcuerdu croata-h\u00fangaru. La Primer Guerra Mundial arrebati\u00f3 los esfuercios pa remocicar Austria-Hungr\u00eda nuna federaci\u00f3n con Croacia como una unid\u00e1 federal.\nReinu de Yugoslavia y Segunda Guerra Mundial.\nEl 29 d'ochobre de 1918 el \"Sabor\" declari\u00f3 la independencia y decidi\u00f3 amecese al diba poco anici\u00e1u Est\u00e1u de los Eslovenos, Croates y Serbios, que s'amest\u00f3 col Reinu de Serbia el 4 d'avientu de 1918 pa afitar el Reinu de los Serbios, Croates y Eslovenos. La constituci\u00f3n de 1921 defini\u00f3'l pa\u00eds como un Est\u00e1u unitariu y aboli\u00f3 les estayes alministratives hest\u00f3riques y fin\u00f3 cola autonom\u00eda croata. El part\u00edu pol\u00edticu con m\u00e1s puxu nel pa\u00eds -el Part\u00edu Campes\u00edn Croata (HSS) lider\u00e1u por Stjepan Radi\u0107\u2014 op\u00fanxose a la nueva constituci\u00f3n. En 1928 la situaci\u00f3n pol\u00edtica foi a peor tov\u00eda m\u00e1s dempu\u00e9s de que Radi\u0107 fora asesinao na Asambleya Nacional, afalando al pa\u00eds a la dictadura del rei Alexandru I en xineru de 1929. La dictadura remat\u00f3 formalmente en 1931 cuando'l rei impuxo una constituci\u00f3n m\u00e1s unitaria y camud\u00f3'l nome del pa\u00eds a Yugoslavia. El HSS, daquella presidiu por Vladko Ma\u010dek, continu\u00f3 escorrexando la federalizaci\u00f3n de Yugoslavia; esta persistencia remat\u00f3 n'agostu de 1939 col Alcuerdu Cvetkovi\u0107-Ma\u010dek y l'aniciu de la \"banovina\" aut\u00f3noma de Croacia. El gobiernu yugoslavu caltuvo'l control de la defensa, la segurid\u00e1 interna, rellaciones esteriores, comerciu y tresporte, mientres otros asuntos quedaron baxo'l control del \"Sabor\" y el \"Ban\".\nN'abril de 1941 l'Alema\u00f1a Nazi y Italia ocuparon Yugoslavia. Dempu\u00e9s de la invasi\u00f3n, dalgunes estayes de Croacia, Bosnia-Herzegovina y la rex\u00f3n de Syrmia ameci\u00e9ronse al Est\u00e1u Independiente de Croacia (NDH), un est\u00e1u t\u00edtere de los nazis. Italia f\u00edxose con otres partes de Dalmacia, mientres qu'Hungr\u00eda s'apoder\u00f3 de les rexones del norte de Baranya y Medimurje. Ante Paveli\u0107 y los ultranacionaliegos d'Ustacha lideraron el r\u00e9xime del NDH. Inxertaron lleis antisemites y afalaron una campa\u00f1a de llimpieza \u00e9tnica y xenocidiu escontra los xud\u00edos, serbios y xitanos, reflexada nos campos de concentraci\u00f3n de Jasenovac y Stara Gradi\u0161ka. Alb\u00eddrase que de los 39\u00a0000 xudios qu'agospiaben nel pa\u00eds, nam\u00e1i sobrevivieron 9000; los dem\u00e1s foron asesinaos o deportaos a Alema\u00f1a, dambos poles autoridaes llocales y el propiu ex\u00e9rcitu alem\u00e1n. Les estremaes fontes croates y serbies discrepen nes cifres exautes. Am\u00e1s, ente 320\u00a0000 y 334\u00a0000 serbios foron executaos nel territoriu del NDH por delles causes, escorrexaos pol gobiernu, como miembros de la resistencia armada o engarrando coles Potencies del Exe. El n\u00famberu total de serbios finaos en toda Yugoslavia durante la guerra av\u00e9rase a los 537\u00a0000. Al tiempu, sobre de 200\u00a0000 croates foron asesinaos durante'l conflictu, en situaciones semeyaes.\nEl 22 de xunu de 1941 anici\u00f3'l Primer Part\u00edu Separatista Sisak cerca de la ciud\u00e1 de Sisak, la primer resistencia militar organizada escontra la ocupaci\u00f3n alemana en toda Europa. Esti foi l'asoced\u00edu qu'afal\u00f3 l'aniciu Partisanos Yugoslavos, una resistencia comunista multi-\u00e9tnica y anti-fascista liderada por Josip Broz Tito. El grupo medr\u00f3 r\u00e1pido y na Conferencia de Te\u1e25r\u00e1n d'avientu de 1943 ganaron la reconocencia de los Aliaos. Col encontu de los Aliaos na lox\u00edstica, equipamientu, adiestramientu y fuercies a\u00e9rees, am\u00e1s del gabitu de les tropes sovi\u00e9tiques na Ofensiva de Belgr\u00e1u, pa mayu de 1945 los Partisanos obtuvieron el control de Yugoslavia y les rexones averaes de Trieste y Carintia. Les aspiraciones pol\u00edtiques del movimientu asoleyaron nel Conseyu Anti-Fascista de Lliberaci\u00f3n del Pueblu de Croacia o ZAVNOH -anici\u00e1u en 1943 como la cimera figura del Est\u00e1u de Croacia y qu'en 1945 torn\u00f3se nel Parllamentu de Croacia-, y el AVNOJ, el so equivalente a nivel federal.\nYugoslavia Federal y independencia.\nDempu\u00e9s de la Segunda Guerra Mundial Croacia torn\u00f3se nuna unid\u00e1 federal socialiega unipartidista de la Rep\u00fablica Federal Socialiega de Yugoslavia, gobernada polos comunistes, pero con dalgo d'autonom\u00eda dientro de la federaci\u00f3n. En 1967 dellos autores y lling\u00fcistes croates publicaron la \"Declaraci\u00f3n sobre l'estatus y el nome del idioma croata est\u00e1ndar\", nel que vindicaben un mayor grau d'autonom\u00eda pal idioma croata. La declaraci\u00f3n contribuy\u00f3 a aniciar un movimientu nacional que buscaba m\u00e1s derechos civiles y la descentralizaci\u00f3n de la econom\u00eda, que remat\u00f3 na primavera croata de 1971, una serie de protestes reprim\u00edes pol gobiernu yugoslavu. Sicas\u00ed, la Constituci\u00f3n yugoslava de 1974 enant\u00f3 l'autonom\u00eda de les unidaes federales, una de les metes de la primavera croata, am\u00e1s d'afitar una base llegal pa la independencia de los sos constituyentes federativos.\nNa d\u00e9cada de los 80 la situaci\u00f3n pol\u00edtica en Yugoslavia empeor\u00f3 pola mor de la tensi\u00f3n causada pol Memorandu de l'Academia de les Artes y de les Ciencies de Serbia de 1986 y los estreldos de 1989 en Vojvodina, Kosovu y Montenegru. En xineru de 1990 escach\u00f3se la Lliga comunista de Yugoslavia xunto coles sos filiales nacionales. El mesmu a\u00f1o celebr\u00e1ronse les primeres eleiciones multipartidistes nel pa\u00eds y el trunfu de Franjo Tu\u0111man enant\u00f3 tov\u00eda m\u00e1s les tensiones nacionaliegues. Los serbios de Croacia dexaron el \"Sabor\" y declararon l'autonom\u00eda de delles rexones pa aniciar la Rep\u00fablica Serbia de Krajina, nun determ\u00edn por dixebrase de Croacia. Por aciu del aumentu nes tensiones, Croacia declar\u00f3 la so independencia en xunu de 1991, pero esta declaraci\u00f3n nun tuvo efeutu hasta l'8 d'ochobre de 1991.\nLos problemas \u00e9tnicos y pol\u00edticos afalaron a la Guerra Croata d'Independencia, onde l'Ex\u00e9rcitu Popular Yugoslavu y dellos grupos paramilitares serbios atacaron el pa\u00eds. Pa finales de 1991, una guerra intensa amenorg\u00f3'l control croata a menos d'una tercer parte del so territoriu. El 15 de xineru de 1992 Croacia algam\u00f3 la reconocencia diplom\u00e1tica de la Comunid\u00e1 Econ\u00f3mica Europea, y poco dempu\u00e9s de la ONX. La guerra remat\u00f3 de manera definitiva n'agostu de 1995 con una victoria decisiva pa Croacia. Les dem\u00e1s rexones ocupaes tornaron al so dominiu conforme a lo afit\u00e1u nel Conveniu d'Erdut de payares de 1995, anque'l procesu nun fin\u00f3 hasta xineru de 1998.\nRematada la guerra, el gobiernu de Franjo Tu\u0111man escomenz\u00f3 a perder sofitu, porque la xente entam\u00f3 a describir el so mand\u00e1u como \u00abautocr\u00e1ticu\u00bb y denunciaron les violaciones de los derechos humanos de les minor\u00edes serbies. Tres la so muerte asocedida en 1999, celebr\u00e1ronse les primeres eleiciones dafechu democr\u00e1tiques en 2000, onde Stjepan Mesi\u0107 foi elix\u00edu presidente. En 2003, Croacia present\u00f3'l so solicit\u00fa d'ingresu a la Xuni\u00f3n Europea y torn\u00f3se nun candidatu oficial un a\u00f1u m\u00e1s sero. A lo llargo de la so candidatura, tuvo que desenguedeyar les zarracines fronterices que calten\u00eda con Eslovenia y ameyorar dalgunos aspeutos pol\u00edticos, econ\u00f3micos y ambientales pa axustase al modelu europ\u00e9u. Finalmente, en xineru de 2012 los ciudadanos croates votaron a favor del so accesu y el 1 de xunetu de 2013 Croacia torn\u00f3se nel 28.\u00b0 miembru de la Xuni\u00f3n Europea.\nGobiernu y pol\u00edtica.\nCroacia ye una rep\u00fablica unitaria, democr\u00e1tica y parllamentaria. En 1990, tres el colapsu del Part\u00edu Comunista que lideraba la RFS Yugoslavia, Croacia adopt\u00f3 la so constituci\u00f3n d'angua\u00f1o y organiz\u00f3 les sos primeres eleiciones multipartidistes. Declari\u00f3 la so independencia'l 8 d'ochobre de 1991, colo que desanici\u00f3 a Yugoslavia y obtuvo la reconocencia internacional por parte de la ONX en 1992. Baxo la so constituci\u00f3n de 1990, Croacia funcion\u00f3 con un sistema semipresidencial hasta 2000, cuando adopt\u00f3'l sistema parllamentariu d'angua\u00f1o. La constituci\u00f3n tami\u00e9n tien afitao la dixebra del poder en tres estayes: executivu, llexislativu y xudicial. El sistema llegal De Croacia ye'l drechu continental, influenci\u00e1u aesgaya, como'l so marcu institucional, pol lleg\u00e1u de la so amecedura con Austria-Hungr\u00eda. El 30 de xunu de 2010, cuando finaron les negociaciones sobre'l so accesu a la XE, la llexislaci\u00f3in croata foi dafechu adaptada al acervu comunitariu.\nEl presidente ye'l xefe d'Est\u00e1u, escoy\u00edu por sufraxu direutu pa un t\u00e9rminu de cinco a\u00f1os, llend\u00e1u pola constituci\u00f3n a un m\u00e1ximu de dos mandaos. Am\u00e1s de ser el comandante en xefe de les fuercies armaes, tien la obligaci\u00f3n d'elexir al primer ministru cola aprobaci\u00f3n del parllamentu, y tien un papel importante na politica esterior. Les eleiciones presidenciales m\u00e1s recientes celebr\u00e1ronse'l 10 de xineru de 2010, onde Ivo Josipovi\u0107 obtuvo'l trunfu y xur\u00f3 pal cargu'l 18 de febreru.\nEl gobiernu llid\u00e9ralu'l primer ministru, que tien al so cargu cuatro viceprimer ministros y 17 ministros encargaos d'estremaos \u00e1mbitos de gobernanza. El poder executivu oc\u00fapase de proponer lleis y un presupuestu, executa les lleis y empobina les pol\u00edtiques internes y esternes de la rep\u00fablica. La residencia oficial del gobiernu all\u00fagase en Banski dvori. El primer ministru croata ye Tihomir Ore\u0161kovi\u0107.\nEl parllamentu (\"Sabor\") ye un cuerpu llexislativu unicameral. El n\u00famberu d'asientos puede camudar de 100 a 160; toos son eleutos por votu popular pa una d\u00f3mina de cuatro a\u00f1os. Les sesiones parllamentaries asoceden del 15 de xineru al 15 de xuentu y entaman otra vegada del 15 de setiembre al 15 d'avientu. Nun entamu la constituci\u00f3n contemplaba una sistema bicameral, pero en 2001 aboli\u00f3se la \u00abC\u00e1mara de los Condados\u00bb para establecer el sistema actual. Los dos part\u00edos pol\u00edticos de mayor valumbu son la Xuni\u00f3n Democr\u00e1tica Croata y el Trat\u00e1u d'Accesu a la XE. Croacia torn\u00f3se nun miembru plenu de la XE'l 1 de xunetu de 2013, la fin d'un procesu qu'entam\u00f3 en 2001 cuando robl\u00f3 l'Alcuerdu d'Estabilizaci\u00f3n y Asociaci\u00f3n. Un pilancu nes negociaciones foi l'historial d'andecha del pa\u00eds col ICTY y les protestes d'Eslovenia per aciu de les zarracines fronterices ente dambos estaos. Esto \u00faltimo resolvi\u00f3se al travi\u00e9s d'un Alcuerdu d'Arbitraxe'l 4 de payares de 2009, aprob\u00e1u pol parllamentu d'Eslovenia y un referendu.Nun futuru adoptar\u00e1 l'euru y en 2015 amestar\u00e1se al Espaciu Schengen.\nDurante la d\u00e9cada de 2000, otro de los finxos estrat\u00e9xicos de la pol\u00edtica esterior croata foi'l so ingresu na Organizaci\u00f3n del Trat\u00e1u del Atl\u00e1nticu Norte (OTAN). En 2000 la OTAN incluy\u00f3 a Croacia na Asociaci\u00f3n pa la Paz, pero hasta 2008 nun recibi\u00f3 la invitaci\u00f3n pa formar parte de la organizaci\u00f3n y ameci\u00f3se formalmente'l 1 d'abril de 2009. Croacia foi miembru del Conseyu de Segurid\u00e1 de les Naciones Xun\u00edes pa la d\u00f3mina 2008-2009.\nOrganizaci\u00f3n territorial.\nLa primer vegada que Croacia se dixebr\u00f3 en condaos foi a lo llargo de la Ed\u00e1 Media. Les divisiones camudaron col pasu del tiempu y asoleyaron la p\u00e9rdida de territoriu ante la invasi\u00f3n otomana y la posterior lliberaci\u00f3n d'elli, arriendes de los cambios nel estatus pol\u00edticu de Dalmacia, Dubrovnik y Istria. La dixebra tradicional en condaos aboli\u00f3se nos a\u00f1os 20 del sieglu XX, cuando'l Reinu de los Serbios, Croates y Eslovenos y el Reinu de Yugoslavia inxertaron los \u00f3blasts y les banovines, respeutivamente. El mand\u00e1u comunista aboli\u00f3 les estayes anteriores y inxert\u00f3 los conceyos, organizando'l territoriu croata nunos 100 conceyos. La llexislaci\u00f3n de 1992 torn\u00f3 a inxertar los condaos, estremando aesgaya la distribuci\u00f3n de los a\u00f1os vente. Por exemplu, en 1918, la rex\u00f3n croata de Transleitania taba dixebrada n'ochu condaos con testeru en Bjelovar, Gospi\u0107, Ogulin, Po\u017eega, Vukovar, Vara\u017edin, Osijek y Zagreb, pero la llexislaci\u00f3n de 1992 afit\u00f3 catorce condaos nel mesmu territoriu.\nCola nueva distribuci\u00f3n de condaos de 1992, Croacia dix\u00e9brase en vente condaos (\"\u017eupanija\") y la ciud\u00e1 capital de Zagreb, esta \u00faltima cuenta cola autorid\u00e1 y estatus llegal d'un cond\u00e1u y una ciud\u00e1 (\"grad\"). Al tiempu, los condaos dix\u00e9branse en 127 ciudaes y 429 conceyos. La dixebra del pa\u00eds en NUTE faise en dellos niveles. NUTE 1 define al pa\u00eds como una sola entid\u00e1, mientres NUTE 2 lo dixebra en tres rexones. Estes son Croacia Noroccidental, Croacia Central y Oriental (Panonia) y Croacia Adri\u00e1tica. Esta \u00faltima incl\u00fai tolos condaos asitiaos na costa. Croacia Noroccidental abarca la ciud\u00e1 de Zagreb y los condaos de Zagreb, Krapina-Zagorje, Vara\u017edin, Koprivnica-Kri\u017eevci y Me\u0111imurje. A lo cabero, Croacia Central y Oriental incluin los condaos restantes Bjelovar-Bilogora, Virovitica-Podravina, Po\u017eega-Slavonia, Brod-Posavina, Osijek-Baranja, Vukovar-Syrmia, Karlovac y Sisak-Moslavina. Los condaos individuales y la ciud\u00e1 de Zagreb tami\u00e9n representen el nivel de NUTE 3. Los NUTE dix\u00e9brense en dos niveles d'Unidaes Alministratives Llocales (UAL). Les UAL 1 coinciden cola dixebra en condaos y la ciud\u00e1 de Zagreb, mientres que les UAL 2 correspuenden coles ciudaes y conceyos de Croacia.\nEconom\u00eda.\nAcordies col Bancu Mundial, Croacia tien una econom\u00eda de merc\u00e1u d'altos ingresos. En 2012 el Fondu Monetariu Internacional albidr\u00f3'l PIB nominal en US$\u00a063\u00a0842\u00a0millones, ello ye, US$\u00a014\u00a0457 per c\u00e1pita; el PIB por parid\u00e1 de poder adquisitivu (PPA yera de US$\u00a080\u00a0334\u00a0millones o US$\u00a018\u00a0191 per c\u00e1pita. Acordies con Eurostat, en 2010 el PIB (PPA) per c\u00e1pita yera nam\u00e1i el 61% del permediu de la Xuni\u00f3n Europea, mientres el medru real del PIB a lo llargo de 2007 foi del 6%. Esi a\u00f1u la Organizaci\u00f3n Internacional del Trabayu asoley\u00f3 que la tasa de desemplegu s'afit\u00f3 nel 9,1%, tres cayer r\u00e1pido dende'l 14,7% en 2002. Sicas\u00ed, la cifra torn\u00f3 a enantar nos meses siguientes, llegando a un m\u00e1ximu de 13,7% n'avientu de 2008. Pa xunu de 2012 el salariu netu d'un trabayador croata permediu yera de 5492\u00a0HRK (US$\u00a0912) al mes.\nEn 2010 la econom\u00eda taba dominada pol sector servicios, que supon\u00eda'l 66% del PIB, segu\u00edu pola industria col 27,2% y l'agricultura col 6,8. Igual asocede na distribuci\u00f3n de la fuercia de trabayu: 64,5% de la poblaci\u00f3n econ\u00f3micamente activa trabaya nel sector servicios, 32,8% na industria y 2,7% nel campu. Pola so parte, el sector industrial ta dominao pola construcci\u00f3n d'embarcaciones, procesamientu d'alimentos, farmac\u00e9utiques, teunolox\u00edes de la informaci\u00f3n, les industries bioqu\u00edmica y maderera. En 2010 les esportaciones croates tuvieron un valir de 64\u00a0900 millones HRK (US$\u00a011\u00a0255 millones) y les importaciones algamaron los 110\u00a0300\u00a0millones HRK (US$\u00a019\u00a0127\u00a0millones). El so sociu comercial m\u00e1s importante ye la Xuni\u00f3n Europea.\nEl nuevu gobiernu croata de 1991 fixo poco pa escomenzar cola privatizaci\u00f3n y la transici\u00f3n hacia una econom\u00eda de merc\u00e1u enantes de que la guerra espa\u00f1ara. Por aciu d'estos conflictos, la infraestructura econ\u00f3mica sufri\u00f3 un da\u00f1u grave, particularmente la industria tur\u00edstica; ente 1989 y 1993, el PIB cay\u00f3 un 40,5%. El gobiernu tov\u00eda controla una parte importatne de la econom\u00eda, ya que los gastos gubernamentales representen el 40% del PIB. Les principales torgues a les que s'enfrenta la econom\u00eda croata ye'l sistema xudicial atrasi\u00e1u, la poca eficacia de l'alministraci\u00f3n p\u00fablica, especialmente nos problemas de propied\u00e1 de la tierra y la corrupci\u00f3n. en 2012 Tresparencia Internacional asiti\u00f3'l pa\u00eds nel puestu 62 del \u00cdndiz de Perceici\u00f3n de Corrupci\u00f3n, con una puntuaci\u00f3n de 46. Otro problema bultable ye la gran deuda p\u00fablica que contin\u00faa medrando, teniendo algamao un valir de m\u00e1s de US$\u00a044\u00a0240\u00a0millones o 89,1% del PIB.\nTurismu.\nEn 2011, Croacia foi'l 24\u00ba pa\u00eds m\u00e1s visit\u00e1u nel mundu, con m\u00e1s de nueve millones de visitantes estranxeros. El turismu domina'l sector servicios y apuerta m\u00e1s del 20% del PIB croata. En 2011 los ingresos de la industria tur\u00edstica foron de US$\u00a08600\u00a0millones. Los sos efeutos positivos son bultables na econom\u00eda croata, per aciu de la xuba nel volume de negociu en minoristes, el n\u00famberu d'\u00f3rdenes procesaes pola industria y los emplegos de temporadas vacacionales. Dalgunos camienten que ye un bien d'esportaci\u00f3n porque amenorga aesgaya'l desequilibriu de la balanza comercial esterna. Dende la fin de la guerra d'Independencia, la industria del turismu medr\u00f3 r\u00e1pido, el n\u00famberu de visitantes multiplic\u00f3se cuatro veces hasta m\u00e1s de 10 millones de turistes cada a\u00f1u. La mayor\u00eda d'ellos vien de pa\u00edses averaos como Alema\u00f1a, Eslovenia, Austria y la Rep\u00fablica Checa, pasando un permediu de 4,9 d\u00edes en Croacia.\nCuasi tola industria tur\u00edstica conc\u00e9ntrase na costa del Adri\u00e1ticu. A mediaos del sieglu XIX Opatija torn\u00f3se nel primer centru tur\u00edsticu importante de la rex\u00f3n. Na cabera d\u00e9cada del sieglu yera \u00fan de los destinos principales del turismu m\u00e9licu europ\u00e9u. M\u00e1s sero asiti\u00f3se un gran n\u00famberu de centros tur\u00edsticos a lo llargo de la costa y en delles islles, onde s'ufren bien de servicios que van dende'l turismu n\u00e1uticu, gracies a les marines numberoses con m\u00e1s de 16 mil amarraderos, hasta'l turismu cultural, que basa'l so atractivu nes ciudades costeres medievales y los m\u00faltiples eventos culturales que se celebren cada branu. L'interior ufre destinos de monte, agroturismu y spas. Zagreb tami\u00e9n ye \u00fan de los destinos tur\u00edsticos m\u00e1s importantes, al altor de les ciudaes costeres. Croacia esfruta d'un ecosistema poco contamin\u00e1u, result\u00e1u de numberoses reserves naturales y 116 sableres de Bandera Azul. Sobre'l 15% de los visitantes fai actividaes venceyaes col naturismu, un sector afam\u00e1u en Croacia, el primer pa\u00eds europ\u00e9u que desenvolvi\u00f3 centros tur\u00edsticos pa elli.\nDemograf\u00eda.\nAcordies col censu de 2011, Croacia tien una poblaci\u00f3n de 4,29\u00a0millones d'habitantes, el 125\u00ba pa\u00eds m\u00e1s pobl\u00e1u nel mundu. La so densid\u00e1 de poblaci\u00f3n ye de 75,9 h/km\u00b2 y la so esperanza de vida al nacer ye de 75,7 a\u00f1os. La tasa de fertilid\u00e1 ye de 1,5 f\u00edos por muyer, \u00fan de los m\u00e1s baxos nel mundu. Dende 1991 la tasa demortalid\u00e1 supera constantemente la tasa de natalid\u00e1. Sicas\u00ed, dende fines de la d\u00e9cada de los a\u00f1os 90 del pas\u00e1u sielgu, hubo una xuba na migraci\u00f3n hacia Croacia, con un m\u00e1ximu de poco m\u00e1s de 7000 inmigrantes en 2006. La Oficina d'Estad\u00edstiques de Croacia albidra que la poblaci\u00f3n podr\u00eda amenorgar a 3,1\u00a0millones pa 2051, seg\u00fan se desenvuelvan les tases de natalid\u00e1 y migraci\u00f3n. La poblaci\u00f3n de Croacia enant\u00f3 constantemente de 2,1\u00a0millones en 1857 hasta'l so m\u00e1ximu de de 4,7\u00a0millones en 1991, sacantes los censos de 1921 y 1948, fechos dempu\u00e9s de les guerres mundiales. Angua\u00f1o'l medru natural de la poblaci\u00f3n ye negativu y la transici\u00f3n demogr\u00e1fica complet\u00f3se na d\u00e9cada de 1970. Acordies cola so pol\u00edtica de migraci\u00f3n, Croacia intenta atrayer a los emigrantes de vuelta al so territoriu. Sicas\u00ed, nos postreros a\u00f1os, apert\u00f3se al gobiernu croata pa enantar un 40% el coste de les llicencies de trabayu a los estranxeros.\nEl descensu demogr\u00e1ficu tami\u00e9n ye result\u00e1u de la Guerra d'Independencia de Croacia. Durante'l conflictu, gran parte de la poblaci\u00f3n foi desplazada y la emigraci\u00f3n enant\u00f3. En 1991 nes \u00e1rees con predominiu serbiu, m\u00e1s de 400\u00a0000 croates y d'otres etnies foron escorripiaos y espulsaos de los sos fogares poles fuercies serbocroates. A lo llargo de los caberos d\u00edes de la guerra en 1995, ente 120\u00a0000 y 200\u00a0000 serbios salieron del pa\u00eds enantes de la llegada del ex\u00e9rcitu croata durante la Operaci\u00f3n Tormenta. Nos diez a\u00f1os posteriores a la guerra, nam\u00e1i 117\u00a0000 de los serbios desplazaos tornaron al pa\u00eds. Cuasi tolos serbios que tov\u00eda viven en Croacia xam\u00e1s agospiaron nos territorios ocupaos a lo llargo de la Guerra d'Independencia. Los serbios nam\u00e1i repoblaron parcialmente les rexones onde viv\u00eden enantes, mientres qu'otres fasteres previametne ocupaes polos serbios foron repoblaes polos refuxaos croates de Bosnia-Herzegovina, cuasi toos de la Republika Srpska. La mayor parte de la poblaci\u00f3n de Croacia ye croata (89,6%), el pa\u00eds m\u00e1s \u00e9tnicamente homox\u00e9neu de les seyes antig\u00fces rep\u00fabliques yugoslaves. Los grupos minoritarios incluin a los serbios (4.5%), bosniacos, maxares, italianos, eslovenos, alemanes, checos, romaninos y otros (5,9%).\nRelix\u00f3n.\nCroacia ye un Est\u00e1u llaicu, onde la constituci\u00f3n afita la llibert\u00e1 de cultu y la llibert\u00e1 de profesar de miente p\u00fablica la convicci\u00f3n relixosa pa tolos sos ciudadanos. Na encuesta del \"Eurobar\u00f3metro\" de 2005, el 67% de la poblaci\u00f3n respondi\u00f3 que \u00abs\u00ed crey\u00eden en qu'hai un Dios\u00bb. Nun cuestionariu fechu por \"Gallup\" en 2009, el 70% de los croates respondieron de miente afirmativa a la entruga \u00ab\u00bfLa relix\u00f3n ye parte importante na so vida diaria?\u00bb. Seg\u00fan datos del 2011, les cimeres relixones en Croacia son el catolicismu romanu (86,2%), el cristianismu ortodoxu (4,4%), otros cristianos (0,6%), l'Islam (1,5%), otres relixones (0,9%) y l'ate\u00edsmu (3,8%). Am\u00e1s, el Ministeriu d'Alministraci\u00f3n P\u00fablica de Croacia tien rexistraes 54 comunidaes relixoses actives en tol territoriu nacional.\nL'afiliaci\u00f3n relixosa venc\u00e9yase de manera estrecha cola etnia. Por exemplu, cuasi tolos cristianos ortodoxos son d'orixe serbiu y viven nes ciudaes averaes a la llende con Bosnia-Herzegovina, Serbia y Montenegru. Hist\u00f3ricamente, la relix\u00f3n empleg\u00f3se como una manera d'identificar l'orixe \u00e9tnicu de la poblaci\u00f3n, dalgo qu'afal\u00f3'l desenrollu de la discriminaci\u00f3n y la violencia, sobre manera durante los conflictos \u00e9tnicos nos a\u00f1os noventa.\nIdiomes.\nL'croata ye l'idioma oficial de Croacia y el 24\u00ba idioma oficial de la Xuni\u00f3n Europea. Los idiomas amenorgaos son d'usu oficial nes unidaes de gobiernu llocal onde sian emplegaos por m\u00e1s d'un terciu de la poblaci\u00f3n o onde la llexislaci\u00f3n llocal lo indique. Estes lling\u00fces son: el checu, l'h\u00fangaru, l'italianu, el rutenu, el serbiu y l'eslovacu. Acordies col censu de 2011, el 95,6% de los ciudadanos declararon el croata como la so llingua materna, mientres el serbiu lo foi del 1,23%. El croata ye una llingua eslava meridional y bien del so vocabulariu deriva de la rama eslava de la familia lling\u00fc\u00edstica indoeuropea. El croata escr\u00edbese emplegando l'alfabetu llat\u00edn. Nel pa\u00eds hai tres grandes dialeutos, l'estocavu (\"\u0160tokavski\") empl\u00e9gase como'l croata est\u00e1ndar, mientres el chakavianu (\"Cakavski\") y el kaikavianu (\"Kajkavski\") s'estremen pol so l\u00e9xicu, fonolox\u00eda y sintaxis.\nDe magar 1961 hasta 1991 l'idioma oficial foi'l serbocroata. Inclusive durante'l mand\u00e1u socialiegu, los croates mentaben davezu esta llingua como croataserbiu o simplemente como croata.\nLes variantes serbies y croates d'esti idioma nun foron reconoc\u00edes como estremaes daquella, pero yeren mentaes como les versiones orientales y occidentales, arriendes d'emplegar dos alfabetos estremaos: el llat\u00edn y el cir\u00edlicu serbiu. Tocante al idioma los croates adopten una postura proteicionista frente a les influencies foriates, pola mor de tener estao baxo cambios constantes impuestos polos estremaos gobernantes; por exemplu, les pallabres d'orixe austriacu, h\u00fangaru, italianu y turcu camud\u00e1ronse y alteriaron pa que tuvieren un \u00abson\u00edu eslavu\u00bb. Los croates opusi\u00e9ronse a los esfuercios por imponer pol\u00edtiques pa incluyir al croata dientro del serbocroata o del eslavu meridional.\nUn estudiu de 2009 asoley\u00f3 que'l 78% de los croates asegura conocer al menos otru idioma. Acordies con otru estudiu fechu pola Comisi\u00f3n Europea en 2005, el 49% de los croates emplega l'ingl\u00e9s como la so segunda llingua, el 34% fala alem\u00e1n y el 14% l'italianu. El franc\u00e9s y el rusu son falaos pol 4%, ca\u00fan, y el 2% de los croates falen espa\u00f1ol. D'igual miente, bien d'eslovenos (59%) tien dalguna conocencia de croata.\nEducaci\u00f3n.\nDende que tuvo la independencia, el sistema escol\u00edn croata foi remocic\u00e1ndose pa aportar formaci\u00f3n a tola poblaci\u00f3n, de manera qu'en 2011 la tasa d'alfabetizaci\u00f3n en Croacia yera del 98,1%. N'agostu de 2010, un estudiu mundial sobre la calid\u00e1 de vida en dellos pa\u00edses, public\u00e1u por \"Newsweek\", allug\u00f3'l sistema formativu croata nel puestu 22, compartiendo llugar con Austria. La formaci\u00f3n primaria en Croacia escomienza a la ed\u00e1 de seyes o siete a\u00f1os y ye d'ochu graos. En 2007 aprob\u00f3se una llei pa esparder la formaci\u00f3n gratuita y obligatoria hasta los 18 a\u00f1os d'ed\u00e1. Poro, la educaci\u00f3n obligaroria sup\u00f3n ochu a\u00f1os d'escuela primaria y otros tr\u00e9s a\u00f1os d'escuela secundaria, impartida nos \"gymnasiums\" y escueles talleres. En 2010 hab\u00eda 2131 primaries y 713 escueles que aportaben formaci\u00f3n secundaria. La educaci\u00f3n obligatoria tami\u00e9n ta disponible nos estremaos idiomas amenorgaos.\nHai 84 escueles d'arte y m\u00fasica de nivel primariu y 47 de nivel secundariu, arriendes de 92 escueles pa ne\u00f1os con discapacidaes y 74 escueles pa paisanos. Los es\u00e1menes de graduaci\u00f3n nacionales (\"dr\u017eavna matura\") inxert\u00e1ronse a los estudiantes de secuendaria a lo llargo del ciclu escol\u00edn de 2009-2010. Son una evaluaci\u00f3n de tr\u00e9s materies obligatories (llingua croata, matem\u00e1tiques y un idioma estranxeru) y delles materies optatives, y ye un requisitu pa ingresar na universid\u00e1.\nCroacia tien ochu universidaes. La Universid\u00e1 de Zadar, la primera nel pa\u00eds, fund\u00f3se en 1396 y asiti\u00f3 enceso hasta 1807, cuando otres instituciones de formaci\u00f3n superior la sustituyeron hasta l'anovamientu de la Universid\u00e1 de Zadar en 2002. La Universid\u00e1 de Zagreb, fundada en 1669, ye la universid\u00e1 m\u00e1s antigua que funcion\u00f3 continuamente nel sureste d'Europa. Tami\u00e9n hai 11 polit\u00e9unicos y 23 institutos de formaci\u00f3n superior, 19 d'ellos privaos. En total, hai 132 instituciones de formaci\u00f3n superior en Croacia, con una matr\u00edcula de 145\u00a0000 estudiantes\nSal\u00fa.\nCroacia tien un sistema de sal\u00fa universal, con un anicio que se puede esquerar hasta la Llei del Parllamentu H\u00fangaru-Croata de 1891, qu'obligaba a los due\u00f1os d'empreses a aportar un seguru de sal\u00fa a tolos obreros y artesanos. Los ciudadanos tienen un plan de sal\u00fa que cubre lo m\u00e1s b\u00e1sicu y que ye opcional. En 2009 los gastos en sal\u00fa algamaron los Hr.20\u00a0600 millones (US$\u00a03578\u00a0millones). El presupuestu sup\u00f3n nam\u00e1i'l 0,6% del gastu p\u00fablicu y de los seguros de sal\u00fa privaos. Croacia all\u00fagase nel puestu 50\u00ba de los pa\u00edses con mayor esperanza de vida -73 a\u00f1os pa los homes y 79 pa les muyeres-, arriendes d'una tasa de mortalid\u00e1 infantil baxa de 5 por cada 1000 reci\u00e9n nac\u00edos vivos.\nHai un ciento d'instituciones m\u00e9licas en Croacia, incluyendo 79 hospitales y cl\u00edniques con 23\u00a0967 cames. Los hospitales y cl\u00edniques cuiden de m\u00e1s de 700\u00a0000 pacientes cada a\u00f1u y empleguen 5205 m\u00e9licos, 3929 d'ellos son especialistes. Hai 6379 consultorios particulares y un total de 41\u00a0271 trabayadores de la sal\u00fa. Tami\u00e9n hai 63 unidaes d'emerxencies m\u00e9liques que respuenden a m\u00e1s d'un mill\u00f3n de llamaes cada a\u00f1u. La principal causa de muerte en 2008 yeren les enfermedaes cardiovasculares, en 43,5% de los homes y 57,2% de les muyeres; sigu\u00edu del c\u00e1ncer, 29,4% n'homes y 21,4% en muyeres. En 2009 nam\u00e1i trece croates infeut\u00e1ranse col virus del sida y nam\u00e1i seyes murrieran pola enfermed\u00e1. En 2008 la OMS cament\u00f3 que'l 27,4% de los croates mayores de 15 a\u00f1os fumen y el 21% de la poblaci\u00f3n tien obesid\u00e1.\nDeportes.\nHai m\u00e1s de 400\u00a0000 deportistes en Croacia. D'ellos, 277\u00a0000 son miembros d'asociaciones deportives y sobre 4000 pertenecen a asociaciones d'axedrez y bridge. El f\u00fatbol ye'l deporte m\u00e1s afam\u00e1u. Con m\u00e1s de 118\u00a0000 xugadores rexistraos, la Federaci\u00f3n de F\u00fatbol de Croacia ye l'asociaci\u00f3n deportiva m\u00e1s grande del pa\u00eds. La lliga Prva HNL atrai el mayor n\u00famberu d'espeutadores cada a\u00f1u: na temporada 2010/2011 atraxo a 458\u00a0746 persones.\nLos atletes croates que compitieron nos Xuegos Ol\u00edmpicos dende la independencia ganaron 33 medayes, incluy\u00edes diez d'oru: en 2012 en llanzamientu de discu, tiru deportivu y polu acu\u00e1ticu; n'1996 y 2004 en balonmano; en 2000 n'halterofilia y cuatro medayes n'esqu\u00ed alp\u00edn en 2002 y 2006. Arriendes d'ello, dellos atletes croates ganaron estremaos Campeonatos Mundiales, como los d'atletismu, balonmano, polu acu\u00e1ticu, remu, esqu\u00ed alp\u00edn y taekwondo. Los atletes croates tami\u00e9n ganaron la Copa Davis 2005.\nCroacia foi sede de munches competiciones deportives importanetes, como'l Campeonatu Mundial de Balonmano Mascul\u00ed de 2009, el Campeonatu del mundu de Tenis de Mesa de 2007, el Campeonatu Mundial de Remu de 2000, la Universiada de 1987, los Xuegos Mediterr\u00e1neos de 1979 y dellos Campeonatos Europeos. La m\u00e1xima autorid\u00e1 deportiva del pa\u00eds ye'l Comit\u00e9 Ol\u00edmpicu de Croacia (\"Hrvatski olimpijski odbor\"), fund\u00e1u'l 10 de setiembre de 1991 y reconoc\u00edu pol Comit\u00e9 Ol\u00edmpicu Internacional dende'l 17 de xineru de 1992, a tiempu pa que los atletes croates aprucieren nos Xuegos Ol\u00edmpicos d'Albertville 1992 baxo la bandera de la reci\u00e9n dixebrada naci\u00f3n."}
{"id": "4855", "revid": "37624", "url": "https://ast.wikipedia.org/wiki?curid=4855", "title": "Bielorrusia", "text": " \nBielorrusia, oficialmente Rep\u00fablica de Bielorrusia (que significa \"Rusia Blanca\"), ye un est\u00e1u d'Europa que, hasta 1991, form\u00f3 parte de la Xuni\u00f3n Sovi\u00e9tica. Llenda al norte con Lituania y Letonia, al este con Rusia, al sur con Ucra\u00edna y al oeste con Polonia.\nHistoria.\nLa actual poblaci\u00f3n eslava de Bielorrusia afit\u00f3se eh\u00ed ente los sieglos VI y VIII. El nacimientu de la Bielorrusia d'angua\u00f1o rem\u00f3ntase al sieglu XIII, cuando los sos poblaores eslavos llibr\u00e1ronse la ocupaci\u00f3n t\u00e1rtara y de la invasi\u00f3n de los Cruzaos b\u00e1lticos, per duana de la orograf\u00eda de la rex\u00f3n, llarada de banzaos. \nLos territorios bielorrusos foron el gruesu del nuevu Gran Duc\u00e1u de Lituania. El 2 de febreru de 1386, cuando'l Gran Duque lituanu \"Jogaila\" de la dinast\u00eda Jagiellon foi coron\u00e1u rei de Polonia, el Gran Duc\u00e1u xuni\u00f3se a Polonia baxo un monarca. Entam\u00f3 a fortalecese una clas de terratenientes polacos y cat\u00f3licos que dex\u00f3 a los campesinos nuna situaci\u00f3n de servidume. Tiempu dempu\u00e9s el territoriu taba dixebr\u00e1u en tres estayes, Moscovia, Polonia y Letonia. \nNel sieglu XVIII Rusia apoder\u00f3se de Bielorrusia. Nel sieglu XX entam\u00f3 l'\u00e9xodu de bielorrusos darr\u00e9u de la probit\u00fa cr\u00f3nico del pa\u00eds. Tres de la Revoluci\u00f3n Rusa de 1917, al final de la ocupaci\u00f3n alemana durante la Primer Guerra Mundial, el 25 de marzu de 1918, los bielorrusos declararon la so independencia per primer vegada, pero la Rep\u00fablica Nacional Bielorrusa (\"\u0411\u0435\u043b\u0430\u0440\u0443\u0441\u043a\u0430\u044f \u041d\u0430\u0440\u043e\u0434\u043d\u0430\u044f \u0420\u044d\u0441\u043f\u0443\u0431\u043b\u0456\u043a\u0430\") nun dur\u00f3 muncho y nun pudo seguir siendo independiente. (Na Bielorrusia d'angua\u00f1o, l'independencia de la \"BNR\" nun se tien como un fechu d'importancia, pero la oposici\u00f3n al presidente Lukashenko celebra'l 25 de marzu a\u00f1almente.) Pol \"trat\u00e1u de Riga\" (1920-1921) Bielorrusia qued\u00f3 dixebrada ente Rusia y Polonia. \nY\u00e1 na II Guerra Mundial, Alema\u00f1a ocup\u00f3 y afar\u00f3'l pa\u00eds, desaniciando toa mena d'industria, chabiscando a la poblaci\u00f3n, espropiando les ganader\u00edes y dexando a perder les tierres. \nEn 1991 Bielorrusia algam\u00f3 la independencia: El 8 d'avientu de 1991, los ll\u00edderes de Rusia (Boris Yeltsin), Ucra\u00edna (Leonid Kravchuk), y Bielorrusia (Stanislav Shushk\u00e9vich) aconcey\u00e1ronse en \"Belavezhskaya Pushcha\" (Bielorrusia), pa emitir una declaraci\u00f3n pola que la XRSS foi disuelta y reemplazada pola \"Comunid\u00e1 d'Estaos Independientes\" (\"CEI\"). Llueu, Bielorrusia convirti\u00f3se nuna rep\u00fablica independiente tantu de Rusia como de la CEI. \nPol\u00edtica.\nLa mena de gobiernu ye'l d'una Rep\u00fablica presidencialista. Bielorrusia adout\u00f3 una constituci\u00f3n democr\u00e1tica el 15 de marzu de 1994, pola qu'afitaba la mena de gobiernu republicanu presidencialista con un parllamentu de 360 diputados (reduc\u00edos en 1995 a 198). Angua\u00f1o manti\u00e9n una c\u00e1mara alta ensamada por 64 \"curules\", de los que 56 son ellex\u00edos poles asamblees rexonales y 8 pol presidente de la naci\u00f3n. La c\u00e1mara baxa o de representantes cunta con 110 diputaos.\nEl poder executivu ye exerc\u00edu por un presidente, un vicepresidente y un primer ministru.\nOrganizaci\u00f3n pol\u00edticu-alministrativa.\nAngua\u00f1o Bielorrusia dix\u00e9brase en 6 rexones denomaes \"vobla\u015b\u0107\" y una rex\u00f3n especial: la capital Minsk.\nAl empar, les rexones dix\u00e9brense en distritos.\nXeograf\u00eda.\nLa Rep\u00fablica de Bielorrusia ta allugada al este del continente europ\u00e9u y arrodiada per Rusia, Lituania, Letonia, Polonia y Ucra\u00edna.\nYe un est\u00e1u llanu ensembre: el so m\u00e1ximu altor nun algama los 300 m.\nEl pa\u00eds dix\u00e9brase en tres rexones o estayes xeogr\u00e1fiques bien nidies: la del norte, llarada de llagos glaci\u00f3xenos; la meseta enviescada central; y la parte meridional, enforma pantanosa y despoblada dafechu, denomada \"Pantanos de Prypett\".\nEsisten en Bielorrusia m\u00e1s de 4000 llagos, pantanos y r\u00edos que cubren el 20% de la superficie del pa\u00eds.\nCiudaes.\nLas principales ciudaes son:\nLlingua.\nLa llingua oficial ye'l bielorrusu, polo menos sobro'l papel, darr\u00e9u que'l rusu ye cooficial otra vegada dende 1995.\nDemograf\u00eda.\nBielorrusia ye \u00e9tnicamente homox\u00e9nea: ta poblada principalmente por bielorrusos (81,2%), rusos (11,4%), polacos (3,9%), ucra\u00ednos (2,4%) y otros (lituanos, letones, xitanos) (1,1%) (2001)."}
{"id": "4858", "revid": "43102", "url": "https://ast.wikipedia.org/wiki?curid=4858", "title": "Etiop\u00eda", "text": "Etiop\u00eda, oficialmente Rep\u00fablica Democr\u00e1tica Federal d'Etiop\u00eda (n'amh\u00e1ricu \u12a2\u1275\u12ee\u1335\u12eb?, \u02be\u012aty\u014d\u1e57\u1e57y\u0101), ye un pa\u00eds del este d'\u00c1frica, asiti\u00e1u na rex\u00f3n conocida como Cuernu d'\u00c1frica. Llenda con Eritrea al norte y noreste, con Djibouti y Somalia al este, con Sud\u00e1n y Sud\u00e1n del Sur al oeste y con Kenia al sur. Con 92 millones d'habitantes, Etiop\u00eda ye'l pa\u00eds ensin accesu al mar con m\u00e1s poblaci\u00f3n del mundu, am\u00e1s de ser el segundu m\u00e1s pobl\u00e1u d'\u00c1frica dempu\u00e9s de Nixeria. La so estensi\u00f3n ye de 1.100.000 km\u00b2, y la so capital y ciud\u00e1 m\u00e1s poblada ye Ad\u00eds Abeba.\nDalgunes de les evidencies m\u00e1s antig\u00fces de la presencia de los humanos modernos alcontr\u00e1ronse n'Etiop\u00eda, dende a\u00fa se sup\u00f3n que l'Homo sapiens foi emigrando hacia Oriente Medio y otres zones del planeta. Na \u00e9poca hist\u00f3rica Etiop\u00eda, polo menos dende'l II Mileniu e.C., tien s\u00edo cuasi de contino una monarqu\u00eda. Nos primeros sieglos de la nuesa era el reinu d'Aksum caltuvo una civilizaci\u00f3n en la rex\u00f3n.\nEl prestixu et\u00edope vi\u00e9n-y de tener s\u00edo l'\u00fanicu est\u00e1u africanu que llogr\u00f3 resistir militarmente l'anexi\u00f3n por dalguna de les potencies europees que se repartieron el continente nel sieglu XIX, y esto fizo que munches naciones africanes adoptaran los colores de la bandera et\u00edope de la qu'inventaron una bandera nacional dempu\u00e9s d'algamar la independencia. Etiop\u00eda foi, como queda dicho, l'\u00fanicu pa\u00eds africanu en derrotar militarmente a los europeos y caltener la so independenca y soberan\u00eda nacional, y tami\u00e9n el primer miembru africanu (como pa\u00eds independiente) de la Socied\u00e1 de Naciones y la ONX. En 1974, al final del rein\u00e1u de Haile Selassie I, el gobiernu pas\u00f3, col sofitu de la Xuni\u00f3n Sovi\u00e9tica, a manes d'una xunta militar d'ideolox\u00eda comunista conocida como Derg, que dirix\u00f3'l pa\u00eds hasta'l colapsu de la XRSS. Nesi momentu'l poder pas\u00f3 a manes del EPRDF (\"Ethiopian People's Revolutionary Democratic Front\", Frente Democr\u00e1ticu Revolucionariu del Pueblu d'Etiop\u00eda), que sigue control\u00e1ndolo angua\u00f1o.\nEtiop\u00eda ye una socied\u00e1 multilling\u00fce na que conviven 80 grupos \u00e9tnicos; los mayores son los Oromo y los Amhara. Tierra d'orixe del caf\u00e9, ye una tierra de contrastes: ell\u00ed alcontramos tierres mui f\u00e9rtiles, selva y r\u00edos a esgaya, pero tami\u00e9n la zona m\u00e1s calurosa del hemisferiu Norte, la cordillera monta\u00f1osa m\u00e1s llarga d'\u00c1frica y la cueva (Sof Omar) m\u00e1s llarga del continente. Ye'l pa\u00eds africanu nel que hai m\u00e1s llugares y monumentos declaraos Patrimoniu de la Humanid\u00e1 pola UNESCO, y la so escritura, nomada eti\u00f3pica o Ge'ez, ye \u00fan de los alfabetos m\u00e1s antiguos ent\u00e1 n'usu nel mundu. El calendariu eti\u00f3picu, que va siete a\u00f1os y cuasi tr\u00e9s meses per detr\u00e1s del calendariu gregorianu, coexiste nel pa\u00eds col calendariu Oromo. No que cinca a la relix\u00f3n, la mayor\u00eda de la poblaci\u00f3n ye cristiana, magar qu'un terciu d'ella ye musulmana. Nel pa\u00eds, en Negash, ta l'asentamientu musulm\u00e1n m\u00e1s antiguu d'\u00c1frica. El pa\u00eds ten\u00eda tami\u00e9n un n\u00famberu importante de xud\u00edos, conoc\u00edos como Beta Israel, magar que munchos d'ellos tienen emigrao a Israel dende la d\u00e9cada del 1980. \nEtiop\u00eda ye \u00fan de los miembros fundadores de la ONX, y pertenez tami\u00e9n al G-24 (grupu de los 24), al Movimientu de los Pa\u00edses non Alliniaos, al G-77 (grupu de los 77) y a la Xuni\u00f3n Africana, que tien n'Addis Abeba la so s\u00e9. Pese a tar traves\u00e1u pel r\u00edu Nilu el pa\u00eds sufri\u00f3 sequ\u00edas y fame na d\u00e9cada de 1980, empeoraes poles guerres civiles y la situaci\u00f3n xeopol\u00edtica internacional. Nos caberos a\u00f1os Etiop\u00eda foi recuper\u00e1ndose pas\u00edn ente pasu, y angua\u00f1o ye'l pa\u00eds col mayor PNB del \u00c1frica Central y Oriental.\nHistoria.\nEtiop\u00eda, o Abisinia, nome col que se la conoc\u00eda hasta los primeros a\u00f1os del sieglu pas\u00e1u, tien una de les histories m\u00e1s llargues como naci\u00f3n independiente nel continente africanu. Nel sieglu XX, la monarqu\u00eda et\u00edope fixo frente a les potencies coloniales y caltuvo la independencia, cola esceici\u00f3n de la ocupaci\u00f3n italiana que dur\u00f3 cinco a\u00f1os, ente 1936 y 1941. \nEn 1974, una xunta militar marxista-leninista derroc\u00f3 al emperador Haile Selasie, que gobernaba'l pa\u00eds dende 1930, y estableci\u00f3 un gobiernu socialista de part\u00edu \u00fanicu. Una coalici\u00f3n de fuercies rebeldes, el Frente Democr\u00e1ticu Revolucionariu Popular d'Etiop\u00eda, punxo fin a esti r\u00e9xime en 1991.\nEn 1994 el pa\u00eds adopt\u00f3 una constituci\u00f3n democr\u00e1tica, y un a\u00f1u m\u00e1s tarde tuvieron llugar les primeres eleiciones multipartidistes. En 1998 Etiop\u00eda entr\u00f3 en guerra con Eritrea (independiente dende 1992).\nXeograf\u00eda.\nEtiop\u00eda ta allugada nuna pen\u00ednsula del noreste d'\u00c1frica que se conoz col nome de \"Cuernu d'\u00c1frica\". Tien una superficie de 1.127.127 km\u00b2 y 5 311 km de fronteres terrestres, con Eritrea, Kenia, Somalia, Djibouti, Sud\u00e1n y Sud\u00e1n del Sur.\nEl centru del pa\u00eds ye una meseta con una altura d'entre 1800 y 3000 metros, llegando a 4620 en Ras Dachen.\nEl clima ye templao na meseta y caliente nes fasteres m\u00e1s baxes."}
{"id": "4861", "revid": "43102", "url": "https://ast.wikipedia.org/wiki?curid=4861", "title": "Tailandia", "text": "El Reinu de Tailandia o simplemente Tailandia (\u0e23\u0e32\u0e0a\u0e2d\u0e32\u0e13\u0e32\u0e08\u0e31\u0e01\u0e23\u0e44\u0e17\u0e22 en tailand\u00e9s) ye un pa\u00eds del sureste d'Asia, llendando con Laos y Camboya al este, el Golfu de Tailandia y Malasia al sur, y el Mar d'Andam\u00e1n y Myanmar al oeste. \nEl pa\u00eds yera conoc\u00edu como Siam. Esti nome foi camudao per primer vegada en 1939 por \"Prahet Thai\" (\u0e1b\u0e23\u0e30\u0e40\u0e17\u0e28\u0e44\u0e17\u0e22) y de nueves en 1949 (tornando a llamase Siam a lo llargo la Segunda Guerra Mundial). \"Prathet\" significa \"pa\u00eds\" y la pallabra \"thai\" (\u0e44\u0e17\u0e22) significa \"llibre\" o \"llibert\u00e1\" nel idioma thai, pallabra que tami\u00e9n ye'l nome del grupu \u00e9tnicu mayoritariu en Tailandia (etnia qu'atop\u00f3 la so llibert\u00e1 hai m\u00e1s de dos milenios, al llegar a esta rex\u00f3n fuxendo de los chinos). Esto fai que \"Prathet Thai\" seya a tornase como \"Pa\u00eds de xente llibre\". Al ponese n'ingl\u00e9s \"Prathet Thai\" pasare a ser \"Thailand\" (tierra de los Thai), y d'eh\u00ed n'asturianu Tailandia.\nHistoria.\nTando como taba arrodiada por elles, la cultura thailandesa ta influy\u00eda poles cultures China ya India. Sicas\u00ed, Tailandia llogr\u00f3 xenerar delles cultures llariegues dende l'entamu de la d\u00f3mina Baan Chiang.\nEl reinu budista de Sukhothai, xener\u00f3'l primer est\u00e1u thai na zona. Ye entam\u00e1u en 1238, y el so desendolque va a la par col esanicie del Imperiu Khmer, ente los sieglos XIII y XV.\nUn sieglu depu\u00e9s, en metanes del XIV, el reinu d'Ayutthaya camud\u00f3 al de Sukhothai como potencia dominante es Siam. Tres el arrampu\u00f1e d'Angkor per Ayutthaya en 1431, la mayor\u00eda la corte khmer ye forciada a fuxir a Ayuthaya, trayendo con ellos los sos rituales y costumes khmeres, d'influyencia hind\u00fa. Munches d'estes costumes son copiaes depu\u00e9s pola cultura Ayuthaya.\nTres la cayida d'Ayuthaya en 1767, Thonburi tresf\u00f3rmase na capital de Tailandia per un tiempu curtiu baxo'l rei Taksin el Grande, hasta'l golpe d'est\u00e1u de 1782.\nLa d\u00f3mina d'angua\u00f1o (Ratthanakosin) de la historia tailandesa escomencipia en 1782, a lo llargu'l rein\u00e1u de Rama I el Grande, de la dinast\u00eda Chakri, poniendo la capital de Siam en Bangkok.\nLes potencies europees emprimen a tener contactos con Tailandia nel sieglu XVI. Anque hebo muncha presi\u00f3n per parte d'Europa, Tailandia ye l'\u00fanicu pa\u00eds del sureste asi\u00e1ticu qu'enxam\u00e1s fo coloniz\u00e1u per una potencia europea. Pa desplicar esti fechu, nam\u00e1i amirar tol sieglu XIX, Tailandia cunt\u00f3 con una llarga socesi\u00f3n de gobernantes espiertos, qu'amosaron gran capacid\u00e1 pa emplegar la rivalid\u00e1 franco-brit\u00e1nica na zona nel so beneficiu. Como result\u00e1u, el pa\u00eds algama l'estatus d'est\u00e1u tap\u00f3n ente los pa\u00edses del sureste asi\u00e1ticu franc\u00e9s (Indochina) y la India y Myanmar, baxo'l mandatu de Gran Breta\u00f1a. Sicas\u00ed, Tailandia tuvo de facer dalgunes concesiones sobre too a los ingleses, bona preba d'ello ye la cesi\u00f3n de tres provincies meridionales, angua\u00f1o baxo dominiu de Malasia.\nEn 1932 dase una revoluci\u00f3n ensin derramamientu sangre que restablez de nueves la monarqu\u00eda constitucional. A lo llargo de la Segunda Guerra Mundial ponse de parte'l Xap\u00f3n. Tres la derrota xaponesa y finando la guerra, Tailandia fai un xuegu de realliniamientu, camudando de collaciu pa los Estaos Xun\u00edos. Dende l'entamu la Guerra Fr\u00eda y los a\u00f1os 1980, Tailandia entra dientro d'una gran inestabilid\u00e1 pol\u00edtico. Nesti tiempu hebo delles tresformaciones de gobiernu, con dos golpes de est\u00e1u incluy\u00edos. Tres esta d\u00f3mina, Tailandia n\u00f3mase como una democracia participativa moderna.\nEn 1997, n'Asia v\u00edvese una crisis financiera de la que Tailandia nun se diba llibrar. El pa\u00eds sofrela abondo con una cayida la moneda, el baht, torn\u00e1ndose de 25 bahts per d\u00f3lar a 56 bahts per d\u00f3lar. La crisis fin\u00f3 y hebo un enanchamientu del PIB del 7% nel 2003.\nEn 2001, Thaksin Shinawatra, del part\u00edu Thai Rak Thai (Los Tailandeses amen a los Tailandeses), faise Primer Ministru tailand\u00e9s, tres ganar les eleiciones celebraes esi mesmu a\u00f1u. En 2005, Thaksin torna de nueves a ser nom\u00e1u per otros cuatro a\u00f1os. Sicas\u00ed, entama a falase, ente otres coses, de dir escontra la llibert\u00e1 de prensa, mercar votos, emplegar el poder pa beneficiu les sos empreses, abusu policial escontra la guerra col narcotr\u00e1ficu ya ser neg\u00e1u p'acabar cola insurxencia islamista del sur del pa\u00eds.\nN'abril de 2006 tornen celebrase eleiciones. Thaksin tien de nueves el poder. Sicas\u00ed, tres el boicot de la oposici\u00f3n al nuevu gobiernu, la Corte Suprema tailandesa fai sentencia a la escontra los resultaos eleutorales y entama de nueves el procesu eleutoral. El 19 de setiembre de 2006, tando Thaksin en Nueva York, los militares del nom\u00e1u \"Conseyu pa la reforma democr\u00e1tica\", baxo'l mandu de Sondhi Boonyatatglin garren el poder, finando con 15 a\u00f1os de democracia nel pa\u00eds.\nXeograf\u00eda.\nTailandia ye un pa\u00eds asiti\u00e1u nel sureste asi\u00e1ticu, lleendando con Laos y Camboya al este, Myanmar al oeste y Malasia nel sur. Tailandia ye perconocida como \"Siam\", que yera'l nome'l pa\u00eds hasta permedi\u00e1u l'a\u00f1u 1949. \"Thai\" t\u00f3rnase por \"llibre\", en tailand\u00e9s ye como se nomen polo xeneral al pa\u00eds o los sos habitantes (cultura thai, llingua thai, habitantes thais,etc.)\nLa rex\u00f3n norte del pa\u00eds cunta con grandes montes, tando'l puntu m\u00e1s altu nel monte Doi Inthanon, con 2576 m. Na zona noroeste hai tami\u00e9n un \u00e1rea empericotiada nomada Khorat Plateau que ye, al este, pasada pel r\u00edu Mekong, \u00fan de los mayores del mundiu, que percorre una gran area del continente asi\u00e1ticu. Nel entamu, deb\u00edo a les sos variaciones nel caudal, o por tener unes ag\u00fces xabaces, esi r\u00edu nun ye navegable. Tami\u00e9n ye afam\u00e1u el r\u00edu Chao Phraya, con 370 km, qu'altraviesa'l pa\u00eds de norte a sur, pasando pela capital Bangkok.\nTailandia ta allugada na zona clim\u00e1tica tropical, polo que'l so clima ye abondo caliente y perconoc\u00edu polos monzones. La vexetaci\u00f3n tami\u00e9n ta dibuxada pola flora tropical. Hai m\u00e1s de cien a\u00f1os la vexetaci\u00f3n yera'l llar de millares d'elefantes que g\u00fcei nam\u00e1i cunten con 5000 exemplares aproximadamente, la deforestaci\u00f3n asina como la caza son les m\u00e1s afamaes razones. En 1989 el gobiernu escomencipi\u00f3 a construyir parques naturales pa protexer los elefantes, asina como otros animales que taben nun llugar asemey\u00e1u. Mientres y non, los cazadores tov\u00eda tan matando tigres, lleopardos y osos negros asi\u00e1ticos, toos amenazaos d'estinci\u00f3n.\nDemograf\u00eda.\nLa poblaci\u00f3n tailandesa de m\u00e1s puxu ye la de les etnies thai y lao, ente les dos ig\u00fcen les tres cuartes partes de la xente. Hai que cuntar tami\u00e9n con una comunid\u00e1 china qu'a lo llargu'l tiempu xug\u00f3 muncho na econom\u00eda, anque a vegaes pa munchos esi papel foi descoman\u00e1u. Am\u00e1s hai que nomar otres etnies como la malaya nel sur, los mon, los khmer y delles tribus llariegues asitiades nos montes.\nAl rodiu del 95% de los tailandeses son budistes de la tradici\u00f3n theravada pero tami\u00e9n hai minor\u00edes musulmanes, cristianos ya hind\u00fas. La llingua thai ye de calter nacional en Tailandia, escrita col so alfabetu del llugar, anque tami\u00e9n hai que cuntar colo que nomen como dilectos \u00e9tnicos y rexonales. Am\u00e1s los ne\u00f1os deprenden na mayor\u00eda les escueles l'ingl\u00e9s.\nPoblaci\u00f3n: 65.068.149 (2007), 64.265.276 (2003).\nEconom\u00eda.\nTailandia esfrut\u00f3 ente 1985 y 1995 de la mayor tasa d'espoxigue econ\u00f3micu mundial, asiti\u00e1ndola nel 9% anual. Sicas\u00ed, nel a\u00f1u 1997 sufri\u00f3 d'una crisis econ\u00f3mica que la llevo a vender moneda, el bath, y que amos\u00f3 a les clares la floxed\u00e1 del so sector financieru. Esa crisis espardi\u00f3se per toa Asia, qu'algam\u00f3 niveles econ\u00f3micos baxos.\nL'ameyoranza aport\u00f3 en 1999, enanchando al 4,2% y medrando al 4,4% nel 2000, deb\u00edu a les fuertes exportaciones que llograron ameyorar la econom\u00eda cerca d'un 20%. La cosa asel\u00f3 nel a\u00f1u 2001 por una desaceleraci\u00f3n global, espolletando de nueves nos a\u00f1os siguientes al dir a recostines de la econom\u00eda China, asina como d'unos programes interiores llevaos p'alantre pol so Primer Ministru Thaksin Shinawatra. El so enanchamientu nel 2003 cunto con una subida del 6,3% y proyectose nun 8% y un 10% nos a\u00f1os 2004 y 2005. Tailandia ta a piques de convertise nel est\u00e1u con m\u00e1s fuercia del Sureste Asi\u00e1ticu, asina como un de los estaos con m\u00e1s puxu d'Asia, alleg\u00e1ndose a los estaos m\u00e1s avanzaos d'Occidente."}
{"id": "4865", "revid": "5110", "url": "https://ast.wikipedia.org/wiki?curid=4865", "title": "Naciones Un\u00edes", "text": ""}
{"id": "4866", "revid": "43102", "url": "https://ast.wikipedia.org/wiki?curid=4866", "title": "Myanmar", "text": "Myanmar, oficialmente Pyidaunzu Thanm\u0103da My\u0103ma Nainngandaw (\"Rep\u00fablica de la Xuni\u00f3n de Myanmar\") y anteriormente conoc\u00edu como Birmania, ye un est\u00e1u soberanu del sureste d'Asia. Llenda con India y Bangladex al oeste, con Tailandia y Laos al este y con China al norte y noreste. Hacia'l sur la so llinia costera, que da al mar d'Andam\u00e1n y la badea de Bengala, tiene una estensi\u00f3n de 1.930 km. La so poblaci\u00f3n, seg\u00fan el censu de 2014, yera de 51 millones d'habitantes , y est\u00edmase que pa 2017 aument\u00f3 hasta los 54 millones. El pa\u00eds, que tien una estensi\u00f3n de 676.578 km\u00b2, tien la so capital en Naypyidaw; la so ciud\u00e1 m\u00e1s poblada ye l'antigua capital, Yangon (Rang\u00fan). El pa\u00eds ye miembru de l'Asociaci\u00f3n de Naciones del Sureste Asi\u00e1ticu (ASEAN) dende 1997.\nLes civilizaciones m\u00e1s antig\u00fces de les qu'hai rastru nel territoriu del actual Myanmar incl\u00fain la civilizaci\u00f3n pyu, na Alta Birmania, y los reinos Mon na Birmania Baxa . Nel sieglu IX los Bamar aportaron a la conca alta del r\u00edu Irawadi, y, tres del establecimientu del reinu de Pagan na d\u00e9cada del 1050, la llingua y la cultura birmanes y el budismu Theravada foron convirtiendose, seliquino, nos dominantes nel pa\u00eds. Les invasiones mongoles punxeron fin al reinu de Pagan, y abri\u00f3 una d\u00f3mina na que convivieron dellos reinos que batallaben ente s\u00ed pol control del territoriu. La rexunificaci\u00f3n tuvo llugar nel sieglu XVI, de manes de la dinast\u00eda Toungoo, que fizo del pa\u00eds, por un curtiu periodu de tiempu, el mayor imperiu de la historia de la fastera continental del Asia suroriental. A primeros del sieglu XIX la dinast\u00eda Konbaung gobern\u00f3, am\u00e1s del territoriu del actual Myanmar, partes de Manipur y Assam. Los brit\u00e1nicos tomaron el control del pa\u00eds nel sieglu XIX, tres de tr\u00e9s guerres, y convirti\u00e9ronlu nuna colonia. Myanmar algam\u00f3 la independencia en 1948, con un sistema democr\u00e1ticu de gobiernu. Sicas\u00ed, tres d'un golpe d'est\u00e1u en 1962, instaurose una dictadura militar dirixida pol Part\u00edu del Programa Socialista de Myanmar.\nDe magar la independencia el pa\u00eds vive n\u00fan continuu conflictu ente los milenta grupos \u00e9tnicos que lu pueblan, no que ye una de les guerres civiles m\u00e1s llargues del mundu, na que les Naciones Xun\u00edes y otres organizaciones humanitaries tienen denunciao violaciones sistem\u00e1tiques de los derechos humanos del pa\u00eds. En 2011 la xunta militar que dirix\u00eda'l pa\u00eds foi oficialmente disuelta, y sustituyida por un gobiernu nominalmente civil elix\u00edu nunes eleiciones en 2010. Esto, xunto a la lliberaci\u00f3n d'Aung San Suu Kyi y otros prisioneros pol\u00edticos, ameyor\u00f3 la situaci\u00f3n de los derechos humanos, y consecuentemente de les rellaciones esteriores del pa\u00eds, al que se-y llevantaron delles sanciones econ\u00f3miques y comerciales que soportaba. Sicas\u00ed, contin\u00faen les cr\u00edtiques sobre la forma na que'l gobiernu trata a les distintes minor\u00edes \u00e9tniques, les revueltes \u00e9tniques y les lluches relixoses. Nes eleiciones de 2015 el part\u00edu d'Aung San Suu Kyi alcanz\u00f3 la mayor\u00eda nes dos c\u00e1meres llexislatives. Sicas\u00ed, el poder del ex\u00e9rcitu sigue siendo una poderosa fuercia pol\u00edtica nel pa\u00eds.\nMyanmar ye un pa\u00eds con bayura de recursos minerales: xade, xemes, petroleu, gas natural... La riqueza del pa\u00eds, por embargu, ta permal repartida, y el pa\u00eds tien una de les mayores diferencies d'ingresos ente los sos habitantes del mundu, una y bones la mayor\u00eda de la riqueza ta en manes de persones que sofitaran l'antiguu gobiernu militar. En 2016 Myanmar ocupa'l puestu 145 (d'un total de 188) ente les naciones del mundu no que cinca al so nivel de desarrollu humanu, seg\u00fan el \u00cdndiz de Desarrollu Humanu.\nXeograf\u00eda.\nOrganizaci\u00f3n alministrativa.\nMyanmar ta organizada en:"}
{"id": "4869", "revid": "37624", "url": "https://ast.wikipedia.org/wiki?curid=4869", "title": "Colombia", "text": "Colombia, oficialmente Rep\u00fablica de Colombia, ye un pa\u00eds asiti\u00e1u na fastera noroccidental d'Am\u00e9rica del Sur, lo que la fai poseedora de costes nos oc\u00e9anos Atl\u00e1nticu (mar Caribe), Pac\u00edficu y el r\u00edu Amazones.\nLlenda con Venezuela al este, Brasil al sureste, Per\u00fa y Ecuador al sur, y Panam\u00e1 al oeste.\nPol\u00edtica y gobiernu.\nOrganizaci\u00f3n pol\u00edtica.\nLa Constituci\u00f3n colombiana, aprobada'l 5 de xunetu de 1991, define al pa\u00eds como un Est\u00e1u social de derechu organiz\u00e1u como una rep\u00fablica xunitaria, descentralizada, con autonom\u00eda de los sos territorios, democr\u00e1tica, participativa y pluralista.\nEl poder executivu correspu\u00e9nde-y al presidente de la rep\u00fablica. Esti ye elix\u00edu por sufraxu direutu pa un mandatu de cuatro a\u00f1os, y puede presentase a la reeleici\u00f3n nam\u00e1i una vez na so vida. El presidente ye'l xefe del est\u00e1u, xefe del gobiernu y comandante en xefe de les Fuercies Armaes.\nEl poder llexislativu ta nes manes del Congresu, una instituci\u00f3n bicameral compuesta pol Sen\u00e1u y la C\u00e1mara de Representantes. Los sos miembros, 102 senadores y 165 representantes, son elix\u00edos cada cuatro a\u00f1os.\nNo que cinca al poder xudicial, los sos mu\u00e9rganos cimeros son: la Corte Constitucional; el Conseyu d'Est\u00e1u, que fai les veces de tribunal contencioso-alministrativu; la Corte Suprema de Xusticia, que ye'l tribunal de casaci\u00f3n y tami\u00e9n l'\u00fanicu que puede xulgar a los cargos p\u00fablicos aforaos; y el Conseyu Superior de la Xudicatura.\nGobiernu.\nEl presidente del pa\u00eds ye, dende'l 7 d'agostu del 2018, Iv\u00e1n Duque M\u00e1rquez. La so vicepresidente ye Marta Luc\u00eda Ram\u00edrez. El presidente de la C\u00e1mara de Representantes ye Alejandro Carlos Chac\u00f3n, y el del Sen\u00e1u Ernesto Mac\u00edas Tovar.\nPart\u00edos pol\u00edticos y sindicatos.\nLos principales part\u00edos pol\u00edticos del pa\u00eds son:\nNo que cinca a los sindicatos, los m\u00e1s representativos son:\nXeograf\u00eda.\nXeograf\u00eda pol\u00edtica.\nSeg\u00fan la Constituci\u00f3n de 1991, Colombia dix\u00e9brase en 32 departamentos y un \u00fanicu distritu capital (Bogot\u00e1). \nDemograf\u00eda.\nLa poblaci\u00f3n del pa\u00eds ye, seg\u00fan la proyeici\u00f3n pal a\u00f1u 2011 del \"Departamento Administrativo Nacional de Estad\u00edstica\", de 46.044.601 habitantes. No que cinca a la so adscripci\u00f3n \u00e9tnica, seg\u00fan el censu de 2005 nel pa\u00eds hab\u00eda un 10,6% d'afrocolombianos, un 3,4% d'ind\u00edxenes amerindios y un 0,01% de rom. Esi censu nun da adscripci\u00f3n \u00e9tnica denguna al 85,94% sobrante de la poblaci\u00f3n.\nLes principales ciudaes del pa\u00eds, seg\u00fan la citada proyeici\u00f3n, son:"}
{"id": "4872", "revid": "116", "url": "https://ast.wikipedia.org/wiki?curid=4872", "title": "Mensa", "text": "Mensa ye una organizaci\u00f3n pa persones con cociente intelectual peraltu. L'\u00fanicu requisitu pa ser aceut\u00e1u como sociu ye sacar nun test d'intelixencia una nota que tea nel 2% cimeru la poblaci\u00f3n.\nEntamu.\nRoland Berrill, un abog\u00e1u australianu y Lancelot Ware, cient\u00edficu y xurista ingl\u00e9s, fundaron \"Mensa\" na Inglaterra en 1946. La so idea yera crear una asociaci\u00f3n de superdotaos, que tuviere un \u00fanicu requisitu d'almisi\u00f3n bas\u00e1u nel cociente intelectual. L'oxetivu inicial, que entov\u00eda g\u00fcei ta vixente, yera formar un grupu de xente ayenu a cualquier clas de diferiencies pol\u00edtiques, relixoses, ideol\u00f3xiques o nacionales. \n\"Mensa\" axunta a tou tipu de persones de cualquier orixe y preparaci\u00f3n col oxetivu de puxar por un mayor arriquecimientu nel \u00e1mbitu social. Mensa aceuta como se\u00f1a d'ingresu un certific\u00e1u exped\u00edu por un sic\u00f3logu autoriz\u00e1u de manera oficial pa exercer la so profesi\u00f3n y que tea capacit\u00e1u pa facer tests de cociente intelectual. Mensa Internacional tien unos 100.000 socios. \nEl nome vien de \"mensa\", (mesa en llat\u00edn), n'alcordanza de la \"mesa redonda\" del Rei Arturo, como s\u00edmbolu de que ye un club de socios iguales en derechos y obligaciones.\nOxetivos de Mensa.\n\"Mensa\" tien tres oxetivos declaraos: identificar y promover la intelixencia en beneficiu de la humanid\u00e1; promover la investigaci\u00f3n sobre la naturaleza, calter y aplicaciones de la intelixencia y crear un ambiente social que fomente l'activid\u00e1 intelectual de los sos socios.\nOrganizaci\u00f3n.\n\"Mensa Internacional\" ye un ensame de \"Mensas\" Nacionales. Los socios que viven nun pa\u00eds onde hai una Mensa formada son miembros d'esi grupu, mientres qu'en pa\u00edses con pocos socios, formen parte de \"Mensa Internacional\". Los dos grupos punteros son \"American Mensa\", con 50.000 socios, y \"British Mensa\" (Reinu Xun\u00edu ya Irlanda), con unos 25.000. \"Mensa Espa\u00f1a\" funciona dende 1984 y tien 1.200 socios. Hai tami\u00e9n grupos nacionales reconocios n'Arxentina y Colombia."}
{"id": "4874", "revid": "37624", "url": "https://ast.wikipedia.org/wiki?curid=4874", "title": "Taiw\u00e1n", "text": "Taiw\u00e1n, anteriormente conocida como Formosa, ye una islla asitiada nel Asia oriental, a unos 180 km de distancia de la costa suroriental de China continental, de la que ta separtada pol estrechu de Taiw\u00e1n. Tien una estensi\u00f3n de 36,104 km\u00b2, que compriende la de islles menores averaes a ella, como la de Penghu (127 km\u00b2). Ta arrodiada pol mar de la China oriental al norte, el mar de Filipines al este, l'estrechu de Luz\u00f3n al sur y el mar de la China meridional al suroeste. La islla representa'l 99% del territoriu de la Rep\u00fablica de China, est\u00e1u non reconoc\u00edu pola ONX, pero s\u00ed por 23 pa\u00edses como representante oficial de China.\nTaiw\u00e1n ye un bloque de falles inclinaes, con un agudu contraste ente los sos dos tercios m\u00e1s orientales, formaos b\u00e1sicamente por cinco cordeleres monta\u00f1oses escarpaes, paraleles a la so costa este, y el so terciu occidental, con llanures alternando con llombes de pocu altor, nel que vive la mayor\u00eda de la poblaci\u00f3n de la islla. Nella hai dellos picos de m\u00e1s de 3.500 m d'altor, siendo'l mayor d'ellos el Yu Shan (3.952 m), que la convierten na cuarta islla con mayor altit\u00fa media del mundu. La so condici\u00f3n de fastera de llende tect\u00f3nica, que provoc\u00f3 la formaci\u00f3n de les cordeleres, persiste, y la islla sufre, poro, munchos terremotos, dalgunos perdestructivos. Hai, tami\u00e9n, munchos volcanes somarinos activos nos estrechos de Taiw\u00e1n.\nEl so clima var\u00eda dende'l tropical al sur hasta'l subtropical nel norte, y ta condicion\u00e1u pol monz\u00f3n del Asia oriental. Una media de cuatro tifones afecten a la islla a\u00f1almente. Les sos montes orientales t\u00e1n cubiertos de viesca, y son l'abellugu de bayura d'especies, mentantu que les llanaes occidentales y septentrionales tienen un usu del terrenu (industrial, urbanu, agr\u00edcola) intensivu."}
{"id": "4878", "revid": "37624", "url": "https://ast.wikipedia.org/wiki?curid=4878", "title": "Letonia", "text": "La Rep\u00fablica de Letonia () ye un pa\u00eds europ\u00e9u, na costa b\u00e1ltica, llendando al norte con Estonia, al sur con Lituania y al este con Rusia. Tien una superficie de 64.589 km\u00b2 y una poblaci\u00f3n de . La so capital ye Riga.\nHistoria.\nPueblos proto-b\u00e1lticos llegaron a les llanures letones nel III mileniu e.C.\nDe primeres de la nuesa yera, el territoriu de l'actual Letonia yera conoc\u00edu como un llugar de cam\u00edn. La famosa \"ruta de los viquingos a los griegos\", mentada nes cr\u00f3niques antig\u00fces, estender dende Escandinavia, cruciaba'l territoriu let\u00f3n saleando'l r\u00edu Daugava hasta la Rus de Kiev, y de ende sigu\u00eda pol Dni\u00e9per hasta algamar el Mar Negru y Constantinopla (g\u00fcei Istambul) nel Imperiu bizant\u00edn. \nLos antiguos pueblos baltos d'esti tiempu participaron viviegamente na ruta comercial (la ruta del \u00e1mbare). Al travi\u00e9s del continente europ\u00e9u, la mari\u00f1a de Letonia foi conocida como un llugar pa llograr \u00e1mbare. Hasta entrada la Ed\u00e1 media, l'\u00e1mbare yera m\u00e1s pervalible que l'oru; l'\u00e1mbare letono foi conoc\u00edu hasta na Grecia antigua y l'Imperiu romanu.\nNel 900, los baltos rexir por monarqu\u00edes tribales. Gradualmente, cuatro cultures b\u00e1ltiques tribales form\u00e1ronse: curonios, latgalianos, selonios y semigalianos (en let\u00f3n: \"kur\u0161i\", \"latga\u013ci\", \"s\u0113\u013ci\" y \"zemga\u013ci\"). \nLa m\u00e1s grande de les tribus yera la de los latgalianos, que yeren los m\u00e1s avanzaos pol\u00edtica y socialmente. En 1100 y 1200, los curonios caltuvieron actividaes militares con invasiones qu'incluy\u00eden saqu\u00e9u y pillaje, siendo conoc\u00edos na mari\u00f1a oeste del Mar B\u00e1lticu como los \"viquingos b\u00e1lticos\". Sicas\u00ed, los selonios y semgalianos fueron conoc\u00edos como amantes de la paz y pr\u00f3speros granxeros.\nDurante'l sieglu XIII, la rex\u00f3n tuvo sol dominiu de la Orde Teut\u00f3nica. Los teut\u00f3nicos fundaron la ciud\u00e1 de Riga l'a\u00f1u 1201. En 1282 les ciudaes de Riga, C\u0113sis, Limba\u017ei, Koknese y Valmiera torn\u00e1ronse miembros de la Lliga Hanse\u00e1tica. La ciud\u00e1 de Riga, allugada nel centru de la rex\u00f3n b\u00e1ltica, estableci\u00f3 fuertes venceyos con Europa Occidental.\nDurante'l sieglu XVI, el Luteranismu foi trem\u00e1u na rex\u00f3n. Nel final del sieglu XVI la rex\u00f3n pas\u00f3 al dominiu de la Rep\u00fablica de les Dos Naciones (Polonia-Lituania).\nDempu\u00e9s de la guerra Polono-Sueca (1626-1629) parte de la rex\u00f3n pas\u00f3 al dominiu suecu, y asina permaneci\u00f3 hasta 1721. Solamente'l suroeste del duc\u00e1u de Livonia sigui\u00f3 sol dominiu de la Rep\u00fablica de les Dos Naciones, y el catolicismu torn\u00f3se la principal relix\u00f3n d'esta zona.\nL'imperiu Rusu ocup\u00f3 Letonia durante'l sieglu XVIII. Los rusos intentaron remplazar el let\u00f3n pol rusu durante'l final del sieglu XIX, pero la insatisfaci\u00f3n popular produci\u00f3 revoltas durante la revoluci\u00f3n rusa de 1905 qu'ell\u00ed tuvo un calter nacionalista.\nLa Primer Guerra Mundial produci\u00f3 una grande devastaci\u00f3n nos Estaos B\u00e1lticos. Les primeres demandes de los letones fueron por m\u00e1s autonom\u00eda, pero cola Revoluci\u00f3n rusa de 1917, el trat\u00e1u de Brest-Litovsk y el final de la guerra'l 11 de payares de 1918 asocedi\u00f3 un vac\u00edu de poder, y Letonia declar\u00f3se independiente'l 18 de payares de 1918. K\u0101rlis Ulmanis torn\u00f3se'l el primer xefe de gobiernu del pa\u00eds. La so primer constituci\u00f3n foi adoptada en febreru de 1922, pero'l 15 de mayu de 1934 Ulmanis estableci\u00f3 una dictadura que dur\u00f3 hasta'l 1940.\nEl 5 d'ochobre de 1940 el pa\u00eds tuvo que acceptar un \"pactu d'ayuda m\u00fatua\" cola Xuni\u00f3n Sovi\u00e9tica. Pol pactu los sovi\u00e9ticos llograron el derechu d'aparcar ente 25.000 y 30.000 soldaos en territoriu let\u00f3n. Dempu\u00e9s d'asemeyar un incidente na frontera, la Xuni\u00f3n Sovi\u00e9tica amenaci\u00f3 una invasi\u00f3n y llanz\u00f3 un ultim\u00e1tum el 16 de xunu de 1940 por que'l gobiernu permitise un n\u00famberu ilimit\u00e1u de soldaos sovi\u00e9ticos. El 17 de xunu Letonia foi ocupada, y darr\u00e9u tresformada na Rep\u00fablica Socialista Sovi\u00e9tica de Letonia.\nL'a\u00f1u siguiente l'Alema\u00f1a Nazi atac\u00f3 la Xuni\u00f3n Sovi\u00e9tica y ocup\u00f3 Letonia'l 10 de xunu de 1941. Los nazistas empezaron a esaniciar los xudios y ciganos y reclutaron unos 200.000 soldaos. D'estos, 100.000 morrieron en combate. Cu\u00e1ndo empez\u00f3 la contraofensiva sovi\u00e9tica'l 1944 los alemanes decidieron concentrar soldaos n'Ucra\u00edna y Bielorrusia. Solamente 200.000 soldaos permanecieron en Curlandia hasta'l f\u00edn de la guerra, el 8 de mayu de 1945, cu\u00e1ndo'l coronel Carl Hilpert, comandante alem\u00e1n, rindi\u00f3se.\nDe resultes de la guerra, la poblaci\u00f3n letona amenorgar ente 300.000 y 500.000 persones. La so infraestructura foi seriamente estropiada. Dempu\u00e9s de la guerra, los sovi\u00e9ticos deportaren aproximao 43.000 propietarios rurales y nacionalistes letones escontra Siberia. L'usu del let\u00f3n foi desestimulado y l'adopci\u00f3n del bilinguismo foi forz\u00e1u. La situaci\u00f3n empez\u00f3 a camudar dempu\u00e9s que Mikha\u00edl Gorbachov asumi\u00f3'l poder en 1985. En 1987 empezaron les manifestaciones por independencia, y finalmente dempu\u00e9s d'intensos protestos el 21 d'agostu de 1991 qued\u00f3 novamente independiente.\nEn referendu el 20 de setiembre de 2003 con 69% de favorables, la poblaci\u00f3n aprob\u00f3 la entrada del pa\u00eds na Xuni\u00f3n Europea. El 29 de marzu de 2004 el pa\u00eds torn\u00f3se miembru d'OTAN y el 1 de mayu del mesmu a\u00f1u ingres\u00f3 na XE.\nPol\u00edtica.\nLa constituci\u00f3n de Letonia, adoptada'l15 de febreru de 1922 y restablecida en 1993 determina que'l pa\u00eds ye una rep\u00fablica parllamentaria. El Xefe d'Est\u00e1u ye'l presidente, escoy\u00edu pol parllamentu pa un mandatu de 4 a\u00f1os, puestu angua\u00f1o ocup\u00e1u por Egils Levits. El presidente escueye'l primer ministru, y este, xunto col so gabinete, forma'l poder executivu.\nEl parllamentu, \"Saeima\", ye unicameral, compuestu por 100 diputaos escoy\u00edos pola poblaci\u00f3n pa un mandatu de 4 a\u00f1os.\nXeograf\u00eda.\nLa xeograf\u00eda letona caracter\u00edzase pola suavid\u00e1 de les elevaciones montascoses (puntu m\u00e1s altu, Gaizins, 310 metros), la cantid\u00e1 de montes, llagos y r\u00edos, que desag\u00fcen nel mar B\u00e1lticu y el golfu de Riga, pel noroeste del pa\u00eds.\nEl mar B\u00e1lticu ba\u00f1a la mari\u00f1a letona, na qu'abonden les sableres arenoses y dib\u00faxase el golfu de Riga. Nel interior, casi tola superficie ta ocupada por grandes llanures, nam\u00e1i atayaes per nidies llombes que escasamente superen los 300 m. Los m\u00e1s de 2300 llagos d'orixe glaciar, de los cualos el mayor ye'l llagu Lub\u0101ns, y les turberes y \u00e1rees pantanoses constit\u00fain los elementos m\u00e1s destacaos del paisaxe. El principal cursu fluvial ye'l Daugava (tami\u00e9n conoc\u00edu como Dvina occidental), que naz en Rusia.\nEl clima ye h\u00famedu y fr\u00edu y los branos son lluviosos y curtios, con una temperatura media de 17 \u00b0C. El iviernu esti\u00e9ndese\nd'avientu a marzu, con temperatures baxo cero, hasta estremos de -40\u00a0\u00b0C. WWF incl\u00fai'l territoriu de Letonia na ecorrex\u00f3n de monte templ\u00e1u de frondoses denominada monte mistu sarm\u00e1ticu.\nEconom\u00eda.\nLa econom\u00eda de Letonia b\u00e1sase principalmente na agricultura y nes industries testil y siderometal\u00farxico. Angua\u00f1o, el turismu perf\u00edlase como una importante fonte d'ingresos gracies al patrimoniu hist\u00f3ricu del pa\u00eds. La moneda nacional yera'l lats let\u00f3n hasta la entrada a valir del euru'l d\u00eda 1 de xineru de 2014."}
{"id": "4882", "revid": "7934", "url": "https://ast.wikipedia.org/wiki?curid=4882", "title": "Declaraci\u00f3n Universal de los Derechos del Home", "text": ""}
{"id": "4883", "revid": "37624", "url": "https://ast.wikipedia.org/wiki?curid=4883", "title": "Lituania", "text": "La Rep\u00fablica de Lituania (en lituanu \"Lietuva\", \"Lietuvos Respublika\") ye un pa\u00eds b\u00e1lticu, de la fastera nororientl del continente europ\u00e9u, que pertenez a la Xuni\u00f3n Europea. As\u00edtiase a lo llargo la costa meridional del mar B\u00e1lticu, al este de Suecia y Dinamarca. Llenda al norte con Letonia, al sur con Polonia y Bielorrusia, al este con esti caberu pa\u00eds y al suroeste col exclave rusu de Kaliningr\u00e1u. La so poblaci\u00f3n ye de 2,8 millones d'habitantes, y la so capital y ciud\u00e1 m\u00e1s importante y poblada ye Vilnius. Los lituanos son un pueblu b\u00e1lticu, y falen en lituanu, una de les dos \u00faniques lling\u00fces vives (la otra ye'l let\u00f3n) de la rama b\u00e1ltica de la familia lling\u00fc\u00edstica indoeuropea.\nLa fastera suroriental de la costa del mar B\u00e1lticu tuvo habitada, demientres sieglos, por diversos pueblos b\u00e1lticos. Na d\u00e9cada de 1230 les tierres de l'actual Lituania foron xunificaes por Mindaugas, rei de Lituania; el 6 de xunetu de 1253 fundose'l primer est\u00e1u lituanu, el reinu de Lituania. Demientres el sieglu XIV el Gran Duc\u00e1u de Lituania foi'l pa\u00eds m\u00e1s estensu d'Europa, dominando les actuales Lituania, Bielorrusia y Ucra\u00edna y partes de Polonia y Rusia. Al travi\u00e9s de la Uni\u00f3n de Lublin de 1569 Lituania y Polonia formaron una xuntura voluntaria de dos estaos, la nomada Rep\u00fablica de les Dos Naciones. Esta dur\u00f3 m\u00e1s de dos sieglos, hasta que los estaos vecinos la desmantelaron nel periodu que foi ente 1772 y 1795, qued\u00e1ndose l'Imperiu rusu cola mayor parte del actual territoriu lituanu.\nDe la que finaba la Primer Guerra Mundial, el 16 de febreru de 1918, roblose l'Acta d'Independencia de Lituania, que dio orixe a la moderna Rep\u00fablica de Lituania. Demientres la Segunda Guerra Mundial el pa\u00eds foi ocup\u00e1u, primero polos sovi\u00e9ticos y dempu\u00e9s polos alemanes, hasta que nel emburri\u00f3n final del Ex\u00e9rcitu Color\u00e1u hacia Alema\u00f1a el pa\u00eds volvi\u00f3 a ser ocup\u00e1u polos rusos. El 11 de marzu de 1990, un a\u00f1u anantes de la disoluci\u00f3n formal de la Xuni\u00f3n Sovi\u00e9tica, Lituania convirti\u00f3se nel primeru de los pa\u00edses b\u00e1lticos en proclamase independiente. De magar tien ingresao na Xuni\u00f3n Europea, el Conseyu d'Europa y en bien d'otres instituciones supranacionales europees, incluy\u00edes la Organizaci\u00f3n del Trat\u00e1u del Atl\u00e1nticu Norte o'l Bancu N\u00f3rdicu d'Inversi\u00f3n (\"Nordic Investment Bank\").\nHistoria.\nDivisi\u00f3n territorial.\nEl territoriu lituanu ta divid\u00edu pol\u00edticamente en diez distritos alministrativos nomaos \"apskritys\":\nEconom\u00eda.\nCiudaes.\nLas principales ciudaes son:"}
{"id": "4886", "revid": "735", "url": "https://ast.wikipedia.org/wiki?curid=4886", "title": "Luxemburgu", "text": "El Gran Duc\u00e1u de Luxemburgu, o simplemente Luxemburgu ye un pa\u00eds europ\u00e9u que llenda con Francia al sur, B\u00e9lxica al oste, y Alema\u00f1a al este.\nHistoria.\nEl territoriu qu'angua\u00f1o ocupa'l gran duc\u00e1u foi orixinalmente pobl\u00e1u polos tr\u00e9veros, una tribu d'orixe belga. Ellos habitaron la rex\u00f3n hasta l'a\u00f1u de la conquista romana en 53 e.C. Alredor del sieglu V, mientres la Ed\u00e1 Media, los francos apoderar d'esti territoriu que m\u00e1s palantre pas\u00f3 a formar parte d'otros reinos, como Austrasia (nel nordeste del reinu francu), el Sacru Imperiu Romanu Xerm\u00e1nicu y, a lo \u00faltimo, Lotaringia.\nAnque la historia luxemburguesa documentada remontar a los tiempos de los romanos, consid\u00e9rase qu'empieza de forma puramente dicha nel a\u00f1u 963 cola adquisici\u00f3n de \"Lucilinburhuc\" (angua\u00f1o'l Castiellu de Luxemburgu) por Sigfredo, Conde de les Ardenas. Nel sieglu XIV los emperadores xerm\u00e1nicos convertir en duc\u00e1u. En 1441 foi incorpor\u00e1u al Est\u00e1u borgo\u00f1\u00f3n."}
{"id": "4889", "revid": "43102", "url": "https://ast.wikipedia.org/wiki?curid=4889", "title": "Cuba", "text": "Cuba, oficialmente Rep\u00fablica de Cuba, ye un pa\u00eds d'Am\u00e9rica asiti\u00e1u nun archipi\u00e9lagu del Mar de les Antilles, tami\u00e9n conoc\u00edu como Mar Caribe. Ye \u00fan de los trece estaos independientes asitiaos nel mar Caribe, y \u00fan de los 35 del continente americanu. El so territoriu organ\u00edzase en quince provincies y un conceyu especial, siendo L'Habana la so capital y ciud\u00e1 m\u00e1s poblada. Formen l'archipi\u00e9lagu la islla hom\u00f3nima, la islla de la Juventud y m\u00e1s de mil isllotes qu'arrodien a dambes. \nL'archipi\u00e9lagu, allug\u00e1u nel estremu noroeste de les Antilles, llenda al norte col oc\u00e9anu Atl\u00e1nticu, que lu separta d'Estaos Xun\u00edos y Les Bahames, al este col Pasu de los Vientos, que lu separta d'Hait\u00ed, al sur col mar Caribe y al noroeste col golfu de M\u00e9xicu. Ye, colos sos 11.616.000 habitantes, el pa\u00eds antillanu m\u00e1s pobl\u00e1u, y tami\u00e9n el m\u00e1s estensu, con 110.860 km\u00b2 de superficie. La islla de Cuba ye, xunto coles de La Espa\u00f1ola, Xamaica y Puertu Ricu, una de les cuatro Antilles Mayores.\nLa islla de Cuba foi habitada polos siboney, una de les tribus de los ta\u00edno, dende'l IV Mileniu e.C. hasta la colonizaci\u00f3n espa\u00f1ola nel sieglu XV. De magar, el pa\u00eds foi una colonia espa\u00f1ola hasta 1869, y una provincia hasta la Guerra d'Espa\u00f1a y Estaos Xun\u00edos de 1898, que fin\u00f3 cola ocupaci\u00f3n de la islla polos Estaos Xun\u00edos. La islla consigui\u00f3 la independencia nominal en 1902, magar que convirti\u00f3se nun protector\u00e1u d'Estaos Xun\u00edos \"de facto\". La fr\u00e1xil rep\u00fablica tent\u00f3 de reforciar, en 1940, la so estructura democr\u00e1tica, pero la creciente radicalizaci\u00f3n pol\u00edtica y la conflictivid\u00e1 social culminaron n\u00fan golpe d'est\u00e1u en 1952, que convirti\u00f3 a Fulgencio Batista nel nuevu presidente, dictatorial, del pa\u00eds. La opresi\u00f3n y la corrupci\u00f3n del so r\u00e9xime provoc\u00f3 un descontentu que cristaliz\u00f3 na aparici\u00f3n del Movimientu 26 de Xunetu, que lleg\u00f3 al poder en xineru de 1959 y estableci\u00f3, dempu\u00e9s, un r\u00e9xime comunista dirix\u00edu por Fidel Castro. De magar 1965 el pa\u00eds tien s\u00edo gobern\u00e1u pol Part\u00edu Comunista de Cuba. Esto convirti\u00f3lu, demientres la Guerra Fr\u00eda, n\u00fan motivu de tensiones ente Estaos Xun\u00edos y la Xuni\u00f3n Sovi\u00e9tica, qu'algamaron el so cumal en 1962, cuando la crisis de los misiles en Cuba tuvo a punto de provocar una guerra nuclear.\nEl pa\u00eds ye un est\u00e1u marxista-leninista, con un sistema pol\u00edticu de part\u00edu \u00fanicu dirix\u00edu pol Part\u00edu Comunista de Cuba, que ha guiar al pa\u00eds por mandatu constitucional. Cuba ye un pa\u00eds en v\u00edes de desarrollu d'econom\u00eda planificada, qu'esporta materies primes (zucre, tabacu, caf\u00e9), productos farmac\u00e9uticos y profesionales especializaos, principalmente m\u00e9dicos, inform\u00e1ticos, inxenieros agr\u00edcoles y biotecn\u00f3logos. El pa\u00eds ocupa'l puestu 58\u1d58 nel llist\u00e1u del \u00cdndiz de Desarrollu Humanu de les Naciones Xun\u00edes, y el sestu ente los d'Am\u00e9rica Llatina. Acordies colos datos de la ONU, el pa\u00eds ye l'\u00fanicu del mundu que, a entamos del sieglu XXI, cumpl\u00eda los dos criterios que, seg\u00fan la organizaci\u00f3n ecoloxista Fondu Mundial pa la Naturaleza, caractericen al desarrollu sostenible: desarrollu humanu altu (IDH de 0,8) y g\u00fcelga ecol\u00f3xica sostenible (menor de 1,8 ha/p).\nCulturalmente'l pa\u00eds pertenez a Am\u00e9rica Llatina. Ye un pa\u00eds multi\u00e9tnicu con una poblaci\u00f3n, cultura y vezos derivados del amiestu de la herencia de los abor\u00edxenes ta\u00edno, los espa\u00f1oles, los esclavos africanos tray\u00edos pa trabayar nes plantaciones y la estrecha rellaci\u00f3n cola Xuni\u00f3n Sovi\u00e9tica demientres la Guerra Fr\u00eda.\nDemograf\u00eda.\nLa poblaci\u00f3n del pa\u00eds yera en 2010, seg\u00fan la \"Oficina Nacional de Estad\u00edsticas\", de 11.241.161 habitantes. En cuantes a la distribuci\u00f3n por grupos \u00e9tnicos, el 65% son blancos, el 24% mulatos y el 10% negros; el 1% sobrante ye de xente d'otros grupos \u00e9tnicos non especificaos.\nLes principales ciudaes del pa\u00eds, seg\u00fan el so n\u00famberu d'habitantes, son:\nPol\u00edtica y gobiernu.\nOrganizaci\u00f3n pol\u00edtica.\nLa llei cimera del pa\u00eds, la Constituci\u00f3n, foi promulgada en febreru de 1976, y reformada pola Asamblea Nacional en 1992. Am\u00e1s, una nueva llei de reforma constitucional declar\u00f3, en xunu de 2002, la irrevocabilid\u00e1 del r\u00e9xime socialista na islla. El Part\u00edu Comunista de Cuba ye l'\u00fanicu del pa\u00eds, y a \u00e9l correspu\u00e9nde-y, seg\u00fan la constituci\u00f3n, el papel de ser la fuercia dirixente superior de la socied\u00e1 y l'Est\u00e1u.\nEl poder llexislativu y constituyente tienlu l'Asamblea Nacional, que los miembros de so son elix\u00edos poles asamblees municipales. Tien 610 miembros, nomaos diputaos, que representen a les quince provincies del pa\u00eds y al distritu especial de la Islla de la Xuvent\u00fa. Nos 169 conceyos del pa\u00eds escu\u00e9yese, cada cinco a\u00f1os (la cabera eleici\u00f3n foi en 2008), un diput\u00e1u por cada 20.000 habitantes o fracci\u00f3n mayor de 10.000. A ella correspu\u00e9nde-y nomar a los miembros del Conseyu d'Est\u00e1u, que'l so presidente ye al tiempu xefe del est\u00e1u y del gobiernu y xefe cimeru de les Fuercies Armaes del pa\u00eds.\nHai, tami\u00e9n, eleiciones parciales cada dos a\u00f1os y mediu pa escoyer los miembros de les asamblees municipales. Los m\u00e1s de 15.000 delegados municipales del pa\u00eds foron elix\u00edos por \u00faltima vegada n'abril de 2010.\nEl poder executivu del pa\u00eds rec\u00e1i nel presidente del pa\u00eds. El que lo foi dende 1959, Fidel Castro, deleg\u00f3, el 31 de xunetu de 2006, el poder nel so hermanu menor Ra\u00fal pa operase d'una enfermed\u00e1 intestinal. En febreru de 2008 renunci\u00f3 pa siempres al poder dempu\u00e9s de tener gobernao el pa\u00eds 49 a\u00f1os y 55 d\u00edes, y Ra\u00fal Castro foi ratific\u00e1u como nuevu presidente del pa\u00eds. El 19 d'abril de 2018 Miguel D\u00edaz-Canel foi nombr\u00e1u presidente del pa\u00eds\nGobiernu.\nEl xefe del est\u00e1u y, poro, del Conseyu d'Est\u00e1u, ye, dende'l 24 de febreru de 2008, Ra\u00fal Castro Ruiz. El so vicepresidente primeru ye Jos\u00e9 Ram\u00f3n Machado Ventura, y los otros vicepresidentes son Esteban Lazo Hern\u00e1ndez, Abelardo Colom\u00e9 Ibarra, Ramiro Vald\u00e9s Men\u00e9ndez y Gladys Bejerano Portela. El presidente de l'Asamblea Nacional ye Ricardo Alarc\u00f3n de Quesada.\nEl Conseyu de Ministros ta presid\u00edu tami\u00e9n por Ra\u00fal Castro, con Jos\u00e9 Ram\u00f3n Machado Ventura como primer vicepresidente. Hay, tami\u00e9n, otros seis vicepresidentes: Jos\u00e9 Ram\u00f3n Fern\u00e1ndez \u00c1lvarez, Marino Murillo Jorge, Ulises Rosales del Toro, Ramiro Vald\u00e9s Men\u00e9ndez, Ricardo Cabrisas Ruiz y Antonio Enrique Luss\u00f3n Batlle. F\u00f3rmenlu, am\u00e1s, los siguientes ministros y direutores d'institutos con rangu ministerial:\nPart\u00edos pol\u00edticos y sindicatos.\nNel pa\u00eds nun hai m\u00e1s part\u00edu qu'\u00fan, el Part\u00edu Comunista de Cuba. El so primer secretariu ye'l presidente del pa\u00eds, Ra\u00fal Castro, y el segundu secretariu el vicepresidente Jos\u00e9 Ram\u00f3n Machado. Toc\u00e1ntenes a los sindicatos, hai unu nam\u00e1i. Ll\u00e1mase Central de Trabayadores de Cuba, ta presidida por Salvador Mesa y integra 19 sindicatos sectoriales, con m\u00e1s de dos millones d'afiliaos.\nXeograf\u00eda.\nOrganizaci\u00f3n territorial.\nEl pa\u00eds ta sodivid\u00edu, dende'l puntu de vista alministrativu, en 15 provincies. Hai, am\u00e1s, un distritu especial, el de la Islla de la Juventud."}
{"id": "4892", "revid": "37624", "url": "https://ast.wikipedia.org/wiki?curid=4892", "title": "Rex\u00f3n de Murcia", "text": "La Rex\u00f3n de Murcia ye una Comunid\u00e1 Aut\u00f3noma uniprovincial d'Espa\u00f1a. Asitiada nel sureste de la Pen\u00ednsula Ib\u00e9rica, llenda con Castiella-La Mancha (provincia d'Albacete), Andaluc\u00eda (provincies de Granada y Almer\u00eda, Comunid\u00e1 Valenciana (provincia d'Alicante) y el mar Mediterraneu. La so capital ye la ciud\u00e1 de Murcia, que ye la s\u00e9 de tolos mu\u00e9rganos institucionales rexonales sacante l'Asamblea Rexonal (parllamentu), que tien la so s\u00e9 en Cartagena. La so poblaci\u00f3n total ye de , lo que fai d'ella la s\u00e9ptima provincia m\u00e1s poblada d'Espa\u00f1a. C\u00e1sique un terciu de la so poblaci\u00f3n vive na capital, y la met\u00e1 d'ella ente les ciudaes de Murcia, Cartagena y Lorca. \nLa rex\u00f3n ye una de les mayores productores de fruta, verdura y flores d'Europa, y tien tami\u00e9n importantes estensiones de vides nos conceyos de Jumilla, Bullas y Yecla, que producen vinos con denominaci\u00f3n d'orixe. Tien tami\u00e9n un sector tur\u00edsticu importante, concentr\u00e1u na so costa, na que conviven sectores perdeterioraos, como la rodiada de la llaguna salada nomada Mar Menor, con otros cuasi v\u00edrxenes. Nel sector industrial destaquen les industries petroqu\u00edmiques y d'enerx\u00eda (concentraes en Cartagena) y l'alimentaria. El puntu cimeru de la comunid\u00e1 ta nel Macizu de Revolcadores (2.015 m sobro'l nivel de la mar).\nNel so bayurosu patrimoniu art\u00edsticu y cultural rescamplen los 72 xacimientos d'arte rupestre del arcu mediterraneu de la Pen\u00ednsula Ib\u00e9rica, declaraos Patrimoniu de la Humanid\u00e1 pola UNESCO, y tami\u00e9n el Conseyu d'Homes Buenos de la G\u00fcerta de Murciu, declar\u00e1u Patrimoniu Cultural Inmaterial de la Humanid\u00e1 como exemplu de tribunal consuetudinariu de regantes del Mediterraneu espa\u00f1ol. Tami\u00e9n s'alcuentra na rex\u00f3n el santuariu de Caravaca de la Cruz, llugar de peregrinaci\u00f3n de primer orde pa los fieles de la Ilesia cat\u00f3lica por tener el privilexu de celebrar A\u00f1u Xubilar a perpetuid\u00e1 cada siete a\u00f1os alrodiu de la devoci\u00f3n a la Vera Cruz de Caravaca.\nMurcia ye una rex\u00f3n hist\u00f3rica del sureste espa\u00f1ol, la heriede del antiguu Reinu de Murcia, que tradicionalmente articul\u00e1base como una rex\u00f3n biprovincial que comprend\u00eda les provincies d'Albacete y Murcia. La primera pas\u00f3, demientres la Transici\u00f3n, a integrase na nueva comunid\u00e1 aut\u00f3noma de Castiella-La Mancha."}
{"id": "4895", "revid": "37624", "url": "https://ast.wikipedia.org/wiki?curid=4895", "title": "Collaciu falsu", "text": "Los collacios falsos son pallabres qu'al tornase a otros idiomes puen paecese a una pallabra, d'esi otru idioma pero que nun ye la so torna correuta.\nEsto en munchos casos dase pola evoluci\u00f3n de les lling\u00fces de un tueru com\u00fan, na que la pallabra tien el mesmu orixe etimoloxicu pero tien dafechu otru significau.\nEx: \nDel asturianu al castell\u00e1n;\nTornar pue tornase por \"volver (tornar, retornar)\" en castell\u00e1n pero la torna correuta ye \"traducir\"."}
{"id": "4896", "revid": "35", "url": "https://ast.wikipedia.org/wiki?curid=4896", "title": "Cr\u00edmenes del Gal", "text": ""}
{"id": "4897", "revid": "28171", "url": "https://ast.wikipedia.org/wiki?curid=4897", "title": "Terrorismu d'est\u00e1u", "text": "El terrorismu d'est\u00e1u ye la violencia illexitima ya illegal que exerce un est\u00e1u sobro plobaci\u00f3n civil. Tien diferencies cola definici\u00f3n de terrorismu porque el terrorismu d'est\u00e1u ta perpetr\u00e1u por quienes tienen el poder y polo tanto el monopoliu de la violencia llex\u00edtima, pero si se vulneren les regles del derechu nacional o/ya internacional esta violencia ye inxusta ya illegal.\nHai munchos estaos que practiquen esta forma de llucha escontra los sos enemigos. Nel est\u00e1u espa\u00f1ol demientres los 80 tuvo activu los GAL, tami\u00e9n en Colombia ya Israel hai grupos asemeyaos. Suel utilizase en guerres nun declaraes o nes que nun hai un obxetivu militar defin\u00edu. Esta violencia pue estremase en pa\u00edses democraticos en onde les regles tan feches d'una manera llex\u00edtima, nes dictadures nun somos a dixebrar ente'l terorismu d'est\u00e1u y procesu \"llegal\", munches vegaes esti nun esiste."}
{"id": "4898", "revid": "7934", "url": "https://ast.wikipedia.org/wiki?curid=4898", "title": "Declaraci\u00f3n Universal de los Drechos Humanos", "text": ""}
{"id": "4899", "revid": "28171", "url": "https://ast.wikipedia.org/wiki?curid=4899", "title": "Constituci\u00f3n Europea", "text": "La Constituci\u00f3n Europea pretend\u00eda ser la llei b\u00e1sica de la Xuni\u00f3n Europea.\nEl [embros que ratifiquen la Constituci\u00f3n.\nLa Constituci\u00f3n ta dixebrada en cuatro partes:\nFracasu del Trat\u00e1u Constitucional.\nEn dalgunos pa\u00edses, el trat\u00e1u foi somet\u00edu a referendu teniendo resultao estremaos. Mientres que enl Est\u00e1u espa\u00f1ol los eleutores lo aprobaron con una baxa participaci\u00f3n (44%), en Francia y Holanda foi refug\u00e1u con una alta participaci\u00f3n (69% y 63%). Esto provoc\u00f3 una crisis institucional europea.\nPretend\u00edase que'l trat\u00e1u entrara en vigor el 11 de payares de 2006 depu\u00e9s de ser ratific\u00e1u polos Estaos miembros de la XE, pero \u00e9nte'l non franc\u00e9s y holand\u00e9s, la Presidencia alemana del Conseyu de la Xuni\u00f3n Europea nel primer semestre de 2007 elabor\u00f3 una propuesta que foi dada a conocer el 19 de xunu d'esi a\u00f1u baxo'l nome de Trat\u00e1u de reforma de la Xuni\u00f3n Europea, posteriormente conoc\u00edu como Trat\u00e1u de Lisboa."}
{"id": "4907", "revid": "2", "url": "https://ast.wikipedia.org/wiki?curid=4907", "title": "Collacios Falsos", "text": ""}
{"id": "4911", "revid": "43102", "url": "https://ast.wikipedia.org/wiki?curid=4911", "title": "Eslovenia", "text": "Eslovenia o Rep\u00fablica d'Eslovenia ye un pa\u00eds d'Europa Central. Llenda con Italia al oeste, col mar Adri\u00e1ticu pol suroeste, con Croacia pel sur y l'este, con Hungr\u00eda pel noreste y con Austria pel norte.\nTien una poblaci\u00f3n de 2.009.000 habitantes y del orde de 400 000 eslovenos viven fuera del so pa\u00eds, principalmente nos Estaos Xun\u00edos d'Am\u00e9rica.\nPosee estenses viesques. La identid\u00e1 eslovena ta sofitada sobro too na so cultura, llingua ya historia.\nLa Eslovenia d'angua\u00f1o form\u00f3se'l 25 de xunu de 1991 al dixebrase de Yugoslavia. Pa facer efeutiva la so independencia, Eslovenia enfrent\u00f3se a les fuercies armaes federales de Yugoslavia n\u00fan curtiu conflitu arm\u00e1u denom\u00e1u Guerra de los diez d\u00edes.\nHistoria.\nLos eslovenos asiti\u00e1ronse na rex\u00f3n, poblada n'antig\u00fced\u00e1 por ilirios y celtes, nel sieglu VI e.C., estendi\u00e9ndose postreramente dende Viena hasta'l Danubiu, ensin aportar a ensamar un est\u00e1u. Nel a\u00f1u 595 rex\u00edstrase la cita, (por parte del historiador lombardu \"Paulus Di\u00e1conus\"), del primer est\u00e1u estable eslavu y eslovenu como \"Provincia Sclaborum\", que llueu conocer\u00edase como Carantania. \nNel a\u00f1u 623, les tribus eslovenes foron amestaes al est\u00e1u de Samo, y en 630 surdi\u00f3 n'actual Carintia (Austria) un duc\u00e1u independiente empobin\u00e1u por Valuk, primer soberanu eslovenu. En 745, los francos somorguiaron a los pueblos eslovenos de Carantania, que foron cristianizaos por Carlomagno (788). Foi gracies a la xera del duque Domitian que la conversi\u00f3n al Cristianismu f\u00edzose ensembre. Caberamente, ent\u00e1 na d\u00f3mina de Carlomagno, nel a\u00f1u 802 el duque Domitian muerre, llueu ser\u00eda reconoc\u00edu santu. Haza'l a\u00f1u 828 el Duc\u00e1u de Carantania ocupa l'actual territoriu d'Austria y Eslovenia.\nNel sieglu X, los h\u00fangaros dominaron la rex\u00f3n, que pas\u00f3 llueu al imperiu de los Habsburgu (s. XIII). En 1573, eslovenos y croates protagonizaron un allevantamientu, que foi amatag\u00e1u. Nos sieglos XVI y XVII, Eslovenia foi ocupada polos turcos.\nA partir de 1867, el pueblu eslovenu ingres\u00f3 al imperiu d'Austria-Hungr\u00eda y llueu qued\u00f3 dixebr\u00e1u ente Italia, Hungr\u00eda y Austria. Al finar la Primer Guerra Mundial, Eslovenia integr\u00f3se al Reinu de los Serbios, Croates y Eslovenos, qu'en 1929 tom\u00f3'l nome de Reinu de Yugoslavia. Durante la Segunda Guerra Mundial foi invadida poles potencies del Exe y dempu\u00e9s pas\u00f3 a integrar la Rep\u00fablica Federativa Popular de Yugoslavia. Llueu recuper\u00f3'l \"Kras\", \"Istria\" y los \"Alpes Xulianos\". Durante m\u00e1s de 40 a\u00f1os el so desendolque dio-y protagonismu na federaci\u00f3n yugoslava, pero al empar foi aliment\u00e1u el so nacionalismu, que fin\u00f3 cola separtaci\u00f3n de la Lliga de los Comunistes d'Eslovenia de la Lliga yugoslava.\nN'abril de 1990 celebr\u00e1ronse les primeres eleiciones llibres, nes que s'impuso una coalici\u00f3n nacionalista conservadora. Sicas\u00ed, l'ex-l\u00edder de la Lliga Comunista, Milan Kucan, foi elix\u00edu presidente como candidatu independiente. En xunetu del mesmu a\u00f1u, l'Asamblea proclam\u00f3 la soberania de la rep\u00fablica y la reponderancia de les lleis republicanes sobro les federales. En 1991, tres d'un referendu, Eslovenia proclam\u00f3se independiente, pero la soberania foi reconocida al a\u00f1u siguiente.\nXeograf\u00eda.\nEl territoriu d'Eslovenia, \u00e1brese al mar Adri\u00e1ticu sobro'l golfu de Trieste, au s'alcuentra el puertu de Koper, tien un relieve enforma vari\u00e1u y predominantemente monta\u00f1osu. Los Alpes Xulianos esti\u00e9ndense sobro gran parte de la so superficie, haza'l NO, y nellos alcu\u00e9ntrase el monte Triglav, el picu m\u00e1s altu del pa\u00eds (2.864 m) y allug\u00e1u metanes xunto de la llende con Italia. Esti sector de los Alpes calti\u00e9n importantes g\u00fcelgues de la era cuaternaria, como'l llagu Bled, conoc\u00edu pola so llexendaria belleza. Los montes Karawanken, el macizu cristal\u00edn de \"Pohorje\" (1.540 m) y les mesetes calc\u00e1rees de \"Notranjsko\" y \"Dosejsko\", nel S, completen el paisax monta\u00f1osu d'esti antiguu territoriu yugoslavu. La rex\u00f3n \"c\u00e1rstica\", una llanada caliar que s'estiende dende Liubliana hasta'l llitoral, presenta grandes cavidaes furaes polos r\u00edos soterr\u00e1neos, ente les qu'hai de solli\u00f1ar les grutes de la \"Postojna\", de 19 m de llonxit\u00fa. Predomina'l clima alp\u00edn, con iviernos cutios y branos dondos, sacantes nes estayes averaes al mar, au ye mediterraneu.\nLes precipitaciones a\u00f1ales superen polo xeneral los 700 mm y puen llegar hasta los 1 000 mm. Esta abondanza de lluvies fai que'l 46 % de la superficie eslovena se presente como una masa de viesques frondoses, au destaquen les plantaciones de carbayos, fayeos y con\u00edferes. Sicas\u00ed, l'ausencia d'un plan de proteici\u00f3n d'estos terrenos tien prevocao que la cuarta parte de los \u00e1rboles padezan defoliaci\u00f3n pol efeutu de la contaminaci\u00f3n. Daqu\u00e9 asemeyao tien asoced\u00edo col r\u00edu Sava, angua\u00f1o el m\u00e1s contamin\u00e1u del pa\u00eds, y que tien dexao d'apurrir agua potable. Arriendes d'esta corriente d'agua, hai de solli\u00f1ar el Drava, afluente del Danubiu, el r\u00edu Soca, que desemboca nel mar Adri\u00e1ticu, y el Kupa, a lo llargo de parte de la llende con Croacia.\nEconom\u00eda.\nDe los tres pa\u00edses d'Europa del Este que pretend\u00eden entrar nel euru el 1 de xineru de 2007 nam\u00e1i \u00fan, Eslovenia ten\u00eda cumpl\u00edo colos criterios afitaos nel Trat\u00e1u de Maastricht. El criteriu m\u00e1s abegosu de cumplir foi la inflaci\u00f3n, cuya tasa media nun ten\u00eda d'esceder en m\u00e1s de 1,5 puntos la de los tres pa\u00edses meyor allugaos de la XE, daqu\u00e9 qu'Eslovenia llogr\u00f3 cumplir na seronda de 2005. Estonia y Lituania, en camb\u00e9u, suspendieron n'inflaci\u00f3n y tuvieron qu'aguardar. N'Eslovenia tin\u00eden la esperiencia de lo que significaba tener una mayor inflaci\u00f3n cola Xuni\u00f3n Europea (XE). Dende 1996, los precios medraron un 14% m\u00e1s que la media de la XE (mientres que, por exemplu, el diferencial de Lituania nesi mesmu periodu nam\u00e1i foi del 8,5%).\nEslovenia foi, poro, el primeru de los nuevos miembros de la Xuni\u00f3n Europea (XE) qu'entr\u00f3 na estaya euro porque cumpl\u00eda tolos criterios de converxencia desix\u00edos. El 11 de xunetu de 2006 l'Ecofin (Conseyu de ministros d'Econom\u00eda y Finances de la XE) aprob\u00f3 la incorporaci\u00f3n d'Eslovenia na estaya euro, fixando el tipu de camb\u00e9u de 239,640 d\u00f3lares eslovenos pol euro. Eslovenia ye'l decimotercer pa\u00eds del euro. Calc\u00falase que'l a\u00f1u 2007 n'Eslovenia el desemplegu algame una media a\u00f1al del 6,5 por cientu, mientres que'l PIB por habitante ser\u00e1 de 14.500 euros per c\u00e1pita, colo qu'Eslovenia ya s'alcuentra cerca de dos de los \"vieyos\" miembros de la Xuni\u00f3n, Portugal y Grecia.\nDemograf\u00eda.\nSeg\u00fan el censu de 2003, Eslovenia cuntaba con 2.011.614 habitantes.\nLos principales grupos \u00e9tnicos del pa\u00eds son: eslovenos (89%); croates, serbios, bosnios y otres nacionalidaes de la ex Yugoslavia (5,9%); y les minor\u00edes h\u00fangara ya italiana (0,5%). La esperanza de vida en 2000 yera de 71,8 a\u00f1os pa los homes y 79,5 a\u00f1os pa les muyeres, sicas\u00ed, en 2004 medr\u00f3 a 72,1 a\u00f1os pa los homes y 79,8 pa les muyeres.\nA partir de 2004, hai estimaciones d'un n\u00famberu de persones borraes alministrativamente que cimblar\u00eda ente'l 1% y el 10% (La Corte Suprema orden\u00f3 la reinstauraci\u00f3n de los derechos de persones borraes en 2004).\nCon 95 hab./km\u00b2, Eslovenia ta nos caberos puestos ente los pa\u00edses europeos en densid\u00e1 de poblaci\u00f3n (comparar colos 320/km\u00b2 pa los Pa\u00edses Baxos o los 195/km\u00b2 pa Italia). Al rodiu del 50% de la poblaci\u00f3n total vive nes estayes urbanes, mientres que'l restu failo nes arees rurales.\nL'idioma oficial ye l'eslovenu, que ye miembru del grupu d'idiomes eslavos del sur. L'h\u00fangaru y l'italianu esfruten d'estatus de llingua oficial nes rexones \u00e9tnicamente entemec\u00edes a lo llargo de les llendes italiana y h\u00fangara.\nLling\u00fces.\nLa llingua oficial d'Eslovenia ye l'eslovenu, de la familia de les lling\u00fces esl\u00e1viques. En 2002, l'eslovenu yera la llingua nativa del 88% de los habitantes de pa\u00eds. Asina mesmo, l'eslovenu ye la llingua emplegada pol 92% de la poblaci\u00f3n nel so entornu familiar. Estos datos ponen a Eslovenia ente los pa\u00edses m\u00e1s homox\u00e9neos en t\u00e9rminos lling\u00fc\u00edsticos na Xuni\u00f3n Europea. L'eslovenu ye la m\u00e1s diversa de les lling\u00fces esl\u00e1viques no que cinca a la varied\u00e1 dialeutal, con diferentes graos d'incompresibilid\u00e1 mutua. Pueden cuntase hasta un total de 46 variantes dialeutales, arrexuntaes en siete grupos.\nL'h\u00fangaru y l'italianu tienen reconocencia oficial nes rexones pr\u00f3ximes a les fronteres con Hurgr\u00eda ya Italia respeutivamente. Nel a\u00f1u 2002, el 0,2% de la poblaci\u00f3n eslovena falaba italianu y un 0,4% yera falante nativo d'h\u00fangaru. El romani tami\u00e9n goza de proteici\u00f3n oficial nel Est\u00e1u eslovenu, fal\u00e1u en 2002 por un 0,2% de la poblaci\u00f3n. L'alem\u00e1n foi la mayor les lling\u00fces minoritares presentes nel pa\u00eds consecuencia de la Segunda Guerra Mundial. Nel a\u00f1u 1921, l'alem\u00e1n yera la primera llingua pal 4% de la poblaci\u00f3n anque angua\u00f1o esi porcentaxe malapenes algama'l 0,08%.\nUn n\u00famberu significativu d'eslovenos tien el serbo-croata como llingua materna. Son fundamentalmente descendientes d'inmigrantes qu'entraron nel pa\u00eds procedentes d'otres rep\u00fabliques de l'antigua Yugoslavia ente los a\u00f1os 1960 y 1980. Asina, el 0,4% de la poblaci\u00f3n eslovena consid\u00e9rase falante nativa d'alban\u00e9s y un 0,2% de macedoniu. El checu foi tami\u00e9n emplegada, anque angua\u00f1o malapenes 100 persones falen esta llingua nel pa\u00eds.\nEslovenia alcu\u00e9ntrase ente los pa\u00edses europeos con mayor conocimientu de lling\u00fces estranxeres. Les m\u00e1s comunes son l'ingl\u00e9s, l'alem\u00e1n, l'italianu, el franc\u00e9s y l'espa\u00f1ol. Nel a\u00f1u 2007, el 92% de la poblaci\u00f3n ente 25 y 64 a\u00f1os falaba, al menos, un llingua estranxera y el 71,8% declaraba conocencia de dos o m\u00e1s llingues foriates, el mayor porcentaxe de tola Xuni\u00f3n Europea."}
{"id": "4912", "revid": "37624", "url": "https://ast.wikipedia.org/wiki?curid=4912", "title": "Malta", "text": "La Rep\u00fablica de Malta ye un pa\u00eds perteneciente a la XE asiti\u00e1u nunes islles nel mar Mediterraneu ente Sicilia y Libia.\nGobiernu y pol\u00edtica.\nLa unicameral C\u00e1mara de los Representantes, denomada en Malt\u00e9s comu \"Kamra tar-Rappre\u017centanti\" ye escoy\u00eda por sufraxu direutu universal mediante votu simple trasferible ca cinco a\u00f1os, a menos que la C\u00e1mara seya disuelta pol Presidente en consulta col Primer Ministru. \nEl Presidente de la Rep\u00fablica ye escoy\u00edu cada cinco a\u00f1os pola C\u00e1mara de Representantes.\nLos principales part\u00edos pol\u00edticos yeren el Part\u00edu Nacionalista que ye dem\u00f3crata cristianu y el Part\u00edu Llaborista de Malta que ye socialdem\u00f3crata. Esiste un Part\u00edu de los Verdes. (\"Alternattiva Demokratika\") y un part\u00edu d'estrema drecha (Imperium Europa) que, sicas\u00ed, nun tien esca\u00f1os. El Part\u00edu Nacionalista ye angua\u00f1o'l gobernarte, col Primer Ministru Lawrence Gonzi. \nXeograf\u00eda.\nL'archipi\u00e9lagu Malt\u00e9s ta allug\u00e1u nel centru del Mediterraniu, a unos 93 km de les costes del sur de Sicilia. Comp\u00f3nenlu las tres islles habitaes de Malta, Gozo y Comino y una cuarta islla mui peque\u00f1a, xunto a Comino y que nun s'alcuentra habitada; siendo la mayor de tola islla de Malta. Nes costes alcu\u00e9ntranse numberoses bah\u00edes que proveen bonos puertos. El tarr\u00e9n ta carauteriz\u00e1u por baxes llombes con campos de terrazes. El puntu m\u00e1s altu ye'l Ta'Dmejrek na islla de Malta a 253 m. cerca de Dingli. \nEl clima llocal ye templ\u00e1u mediterraneu con iviernos lluviosos y afayadizos (~14\u00a0\u00b0C) y branos secos y c\u00e1lidos (~25\u00a0\u00b0C): n'efeutu nam\u00e1s hai dos estaciones, que fai a les islles atrautives pelos turistes, especialmente durante los meses caldios. \nDivisi\u00f3n pol\u00edticu-alministrativa.\nDende 1993. Malta sudiv\u00eddese en 68 llocalidaes o conseyos llocales (Kunsilli Lokali en Malt\u00e9s), que yeren por otra parte la entid\u00e1 alministrativa m\u00e1s peque\u00f1a, pues nun hai denguna entid\u00e1 intermediaria ente les llocalidaes y el gobiernu nacional. \nEconom\u00eda.\nLos mayores recursos de Malta yeren la piedra caliar, una posici\u00f3n xeogr\u00e1fica favorable y una fuercia llaboral productiva. Malta produz nam\u00e1s cerca del 20% de los alimentos que necesita, tien suministru llimit\u00e1u d'augua dulce y nun poseye fontes d'enerx\u00eda propies. La econom\u00eda ye dependiente del comerciu esterior (sirviendo comu un puntu de treasbordu pelos buques), de las manufactures (especialmente de la eleutr\u00f3nica y testiles) y del turismu. \nA lu caberu privatizara dalgunes robres que taben baxu'l control del est\u00e1u y lliberaliz\u00e1u los mercaos con motivu de preparase pa formar parte de la Xuni\u00f3n Europea, a la cuala xuni\u00f3use el 1 de mayu de 2004. Malta y T\u00fanez tan discutiendo l'esplotaci\u00f3n comercial de la plataforma continental ente los pa\u00edses, particularmente pela esplotaci\u00f3n de petroleu. \nNel 10 de xunetu de 2007 los ministros d'econom\u00eda de la Xuni\u00f3n Europea dieron el vistu bonu a la incorporaci\u00f3n de Malta al euru a partir del 1 de xineru de 2008. \nDemograf\u00eda.\nN'avientu de 2003, Malta ten\u00eda una poblaci\u00f3n censada oficialmente de 397.000 habitantes, de los 9.800 viv\u00eden en La Valeta, en Birkirkara 20.350 (38.000 la conurbaci\u00f3n), en Qormi 20.300, y en Sliema 13.500. La capital tien una conurbaci\u00f3n alredor que supera los 100.000 habitantes. \nMalta tien la m\u00e1s alta densid\u00e1 de poblaci\u00f3n, unos 1.282 hab./km\u00b2, ente los pa\u00edses de la Xuni\u00f3n Europea. \nTurismu.\nNa actualid\u00e1 la industria del turismu ye una de las principales fontes d'ingresos de los habitantes de la islla .Y gracies al baxu preciu de los autubuses y a la so gran disponibilid\u00e1, pue visitase tola islla f\u00e1cilmente. \nNa Catedral de San Xuan, construyida nel 1577, pue apreciase'l llienzu de La decapitaci\u00f3n de San Xuan, del maestru Michelangelo da Caravaggio, quien vivi\u00f3 unos meses na islla poro foi espuls\u00e1u por cometer asesinatu. \nNa sede de gobiernu, allugada nel antiguu Palaciu del Gran Maestre de l'Armer\u00eda, puen apreciase m\u00e1s de 5.000 armadures de la Orde de Malta. En La Valeta alcu\u00e9ntrase'l mus\u00e9u de Belles Artes, el mus\u00e9u d'Arquiulox\u00eda, el Fuerte San Elmu y el Mus\u00e9u de l'Inquisici\u00f3n. \nEn cuantu a historia, los museos Mar\u00edtimu y del Gran Sitiu de 1565, revelen el pas\u00e1u belicosu de les peque\u00f1es islles. El Mus\u00e9u Nacional de la Guerra y el Refuxu de la Segunda Guerra Mundial amuesan informaci\u00f3n sobre conflitos m\u00e1s recientes. \nNas nueches, la llocalid\u00e1 de San Glijan ta poblada de restaurantes, clubs noturnos y discoteques y la xente afayase cola fiesta hasta les tantes de la madrugada. \nEn Gozo, puen apreciase la mayor\u00eda de los Templos Prehest\u00f3ricos en Malta, consideraos Patrimoniu de la Humanid\u00e1 pola UNESCO. \nCultura.\nLa cultura de Malta espeya les variaes influyencias de los pa\u00edses que gobernaron Malta hasta 1964, cimeramente d'Italia y del Reinu Xun\u00edu. Los malteses yeren de mayor\u00eda cat\u00f3lica y la influyencia de la Ilesia ye fuerte, por ellu'l divorciu y l'alguertu tan prohib\u00edos pola llei. \nSan Xurde Preca, presb\u00edteru Malt\u00e9s, promotor del llaic\u00e1u, fundador de la Socied\u00e1 de la Dotrina Cristiana pal apostol\u00e1u de la catequesis, foi biatific\u00e1u en Malta nel 9 de mayu de 2001 pol ent\u00f3s Papa Ioannes Paulus II y postreramente canoniz\u00e1u por Benedictus XVI nel 3 de xunu de 2007 na Plaza San Pedru. \nEl folclor del raiga\u00f1u y les llendes malteses tov\u00eda viven nas mentes de les vieyes xeneraciones, y \u00e9stes tan estudi\u00e1ndose y categorizando llentamente, comu cualesquier otra tradici\u00f3n Europea. \nL'usu del italianu declin\u00f3 comu result\u00e1u de la influyencia brit\u00e1nica y de la pol\u00edtica anti-italiana oficial, demientres l'ingl\u00e9s convi\u00e9rtese na llingua cooficial de la educaci\u00f3n, xunto col malt\u00e9s dende 1934. Ensin embargu, en Malta vese ampliamente la televisi\u00f3n italiana truxu la reaparici\u00f3n del italianu en Malta. Los festivales llocales, similares a los de la Italia meridional, yeren corrientes, celebr\u00e1ndose bodes, bautizos y, m\u00e1s prominentemente, los d\u00edes de los santos. "}
{"id": "4915", "revid": "1", "url": "https://ast.wikipedia.org/wiki?curid=4915", "title": "Euskadi", "text": ""}
{"id": "4916", "revid": "2", "url": "https://ast.wikipedia.org/wiki?curid=4916", "title": "Comunid\u00e1 Foral de Navarra", "text": ""}
{"id": "4917", "revid": "43102", "url": "https://ast.wikipedia.org/wiki?curid=4917", "title": "Navarra", "text": "Navarra o Nafarroa, oficialmente Comunid\u00e1 Foral de Navarra (en vascu: \"Nafarroako Foru Komunitatea\"), ye una comunid\u00e1 foral d'Espa\u00f1a, asitiada al noreste, llendando con Francia al norte, Arag\u00f3n al este, La Rioxa al sur y el Pa\u00eds Vascu al oeste. Tien una poblaci\u00f3n de y la so capital ye Pamplona, onde vive casi un terciu de la poblaci\u00f3n de la Comunid\u00e1 ( habitantes). \nCultura.\nT\u00e1 considerada como una de les siete provincies en que se divide Euskal Herria). Dende dellos postul\u00e1os, tiende a xuntase Navarra (Nafarroa) cola Baxa Navarra (Nafarroa Behera), que formar\u00eden una \u00fanica provincia Nafarroa.\nNel territoriu empleguen dos llingues principalmente el euskera y el castell\u00e1n . Guei ta dividida en diferentes zones llinguistiques \nLa zona vasc\u00f3fonoa que corresponde col norte de la Comunid\u00e1, onde la llingua vasca ye oficial , la zona mixta na que atopamos la so capital Pamplona(Iru\u00f1a), na que tan reconoc\u00edos dellos drechos, y la zona no vasc\u00f3fona que nun fa la reconocencia de neng\u00fan drechu al euskera. El castell\u00e1n, a diferencia del euskera, ye oficial en tol territoriu. \nNo que fa referencia a los \"euskalki\"s ( diferentes dialectos del euskera, en Nafarroa danse cuatro dialectos del euskera navarru( en euskera: nafarrera , navarru-labortanu( nafar-lapurtera), navarru del este( ekialdeko nafarrera) y nel oeste ,cercanu a la zona de Guip\u00fazcoa tami\u00e9n encontramos el guipuzcoano\nNavarra ( Nafarroa) ye pensada como un de los llugares onde pudo nacer el euskera, nestes tierres lleg\u00f3 a falase na totalid\u00e1 del territoriu, anque en zones del sur perdi\u00f3se mui r\u00e1pidu. El siglo XVIII, foi un sieglu de muncha p\u00e9rdida de los sos falantes.\nSeg\u00fan los datos fechos nel 2011, casi el 14% de Navarra( Nafarroa) ye billingue( destes dos llingues) y el otro 10% ser\u00eda quien a entendelu.."}
{"id": "4918", "revid": "43102", "url": "https://ast.wikipedia.org/wiki?curid=4918", "title": "Castiella-La Mancha", "text": "Castiella-La Mancha ye una comunid\u00e1 aut\u00f3noma espa\u00f1ola formada poles siguientes provincies: Albacete, Ciudad Real, Cuenca, Guadalajara y Toledo. La comunid\u00e1 llenda con Castiella y Lle\u00f3n, Comunid\u00e1 de Madrid, Arag\u00f3n, Comunid\u00e1 Valenciana, Andaluc\u00eda y Estremadura. La so capital ye Toledo, anque la ciud\u00e1 m\u00e1s poblada ye Albacete. "}
{"id": "4919", "revid": "37624", "url": "https://ast.wikipedia.org/wiki?curid=4919", "title": "Idioma telugu", "text": "L'idioma telugu (\u0c24\u0c46\u0c32\u0c41\u0c17\u0c41 , en llingua teluga) ye una llingua drav\u00eddica, falada nos estaos indios d'Andhra Pradesh y Telangana y nel territoriu de la xuni\u00f3n de Puducherry polos telugos. Ye, xunta col hind\u00ed, l'ingl\u00e9s ya'l bengal\u00edn, \u00fan de los pocos idiomes, dientro de los 22 que son oficiales na India, que tien estatus de llingua oficial primaria en m\u00e1s d'un est\u00e1u indiu. Tien, am\u00e1s, abondos falantes nos estaos vecinos (principalmente Odisha, Karnataka, Tamil Nadu, Kerala y Maharashtra), y ye \u00fan de los seis idiomes designaos, pol gobiernu indiu, como llingua cl\u00e1sica de la India. \nEl telugu ye'l cuartu de los idiomes con mayor n\u00famberu de falantes nativos, un 6,93% del total del pa\u00eds nel censu de 2011, y ye'l 15u idioma del mundu con m\u00e1s falantes. Ye, tami\u00e9n, l'idioma que m\u00e1s r\u00e1pidu aumenta'l n\u00famberu de falantes nos Estaos Xun\u00edos, y hai tami\u00e9n falantes activos en Ba\u1e25r\u00e9in, Islles Fixi, Malasia, Mauriciu, Singapur y Reinu Xun\u00edu. El n\u00famberu total de falantes ye aproximadamente de 70 millones. \nCons\u00e9rvense 10.000 inscripciones en llingua teluga anteriores a la llegada de los colonizadores europeos. "}
{"id": "4921", "revid": "37624", "url": "https://ast.wikipedia.org/wiki?curid=4921", "title": "Vietnam\u00edn", "text": "El vietnam\u00edn (\"ti\u1ebfng Vi\u1ec7t\", \"ti\u1ebfng Vi\u1ec7t Nam\", o \"Vi\u1ec7t ng\u1eef\") ye un idioma tonal, l'oficial de Vietnam (\"Vi\u1ec7t Nam\"). Ye la llingua del pueblu vietnamita (\"ng\u01b0\u1eddi Vi\u1ec7t\" o \"ng\u01b0\u1eddi kinh\"), que constituyen alredor del 87% de la poblaci\u00f3n de Vietnam y d'unos dos millones d'emigrantes. Magar que conti\u00e9n abondu vocabulariu del chinu y s'escribi\u00f3 colos ideogrames chinos, pertenez a la familia austroasi\u00e1tica. Angua\u00f1o na escritura \u00fasase l'alfabetu llat\u00edn."}
{"id": "4927", "revid": "37624", "url": "https://ast.wikipedia.org/wiki?curid=4927", "title": "Revoluci\u00f3n Francesa", "text": "La Revoluci\u00f3n Francesa ye'l entamu de la Historia Contempor\u00e1nea. Esti fechu qu'asocedio en Francia tien repercusiones en tol mundu y ye una fecha cimera pa la Historia y pa munches Ciencies Sociales.\nDiscutiniu historicu y factores de la Revoluci\u00f3n.\nNun hai apaut\u00e1u nada ente los historiadores que angua\u00f1o siguin l'alderique si foi un fechu inevitable o si pola escontra foi una conxunci\u00f3n de fautores que xugaron en pro de los intereses d'una clas social, la burgues\u00eda.\nTami\u00e9n hai un discutiniu perfuerte sobro'l papel de les vanguardies y les minor\u00edes socatreres de les mases, que dalgunos creen que nun guetaben camudamientos tan estremos.\nEnte los factores oxetivos se\u00f1alaos pal desendolque d'esti procesu revolucionariu: la crisis de la sobrevivencia, males colleches y fame; tami\u00e9n marc\u00f3 munchu'l cursu de la revoluci\u00f3n el mieu de los ciudadanos y la guerra na que Francia lluchaba escontra Prusia y a la radicalizaci\u00f3n del procesu el baltiu de la revoluci\u00f3n escontra la relix\u00f3n.\nTami\u00e9n se tien se\u00f1alao como factores pero estos angua\u00f1o nun tan apautaos xeneralmente y por ende tendr\u00e9moslos como soxetivos; nos qu'alcontramos la mala xesti\u00f3n del rei de Francia, Lluis XVI y que los reis europeos tarrecieron del espa\u00f1\u00edu revolucionariu y en 1792 declararon-y la guerra a Francia.\nCauses de la Revoluci\u00f3n.\nFases de la Revoluci\u00f3n.\nRevoluci\u00f3n de los Privilexaos.\nLa Revoluci\u00f3n entam\u00f3 pola clas privilexada, que tarrec\u00eda perder los sos privilexos ante'l temor de que se-yos impusieren impuestos, polo que a la convocatoria de Lluis XVI en 1787 d'una Asamblea de Notables \u00e9stos retruquen-y pidiendo la covocatoria d'Estaos Xenerales y el rei vese oblig\u00e1u a defenestrar al so ministru de Facienda.\nPor ello en 1788 convoquense los Estaos Xenerales y nesto produzse un gran alderique alrodiu de la forma de votu que col apoyu de Nobleza y Cleru la Burgues\u00eda algama el votu por representante y non por estamentu como hasta agora y nesti puntu ye cuandu pas la soberania del Rei a la Naci\u00f3n.\nRevoluci\u00f3n Lliberal.\nEl 20 de xunu'l tercer est\u00e1u, atopa los estaos xenerales pesllaos y creyendo que quien finar con ellos, los representantes del tercer estau con una migaya de representantes de la nobleza y el cleru colan pal Xuegu la Pelota onde xuraran nun dixebrase hasta apurrir a Francia una Constituci\u00f3n y asina tornanse nuna Asamblea Constituyente. El rei, abluc\u00e1u ante l'axitaci\u00f3n social, pierde los papelos, y aunque sofitar\u00e1 a l'Asamblea, esti procesu finar\u00e1 balti\u00e1ndose en escontra d'elli colos socesos de la Toma la Bastilla el 14 de xunetu de 1789.\nL'espa\u00f1iu revolucionariu siguir\u00e1 durante xunetu y agostu que finar\u00e1 cola proclamaci\u00f3n el 26 d'agostu de 1789 de la Declaraci\u00f3n de los Derechos del Home y del Ciudadanu, qu'aunque nun torga l'esclavit\u00fa y nun hai derechos sociales ye un s\u00edmbolu porque establez una llei penrriba de toos de calter universal.\nEn setiembre medra la tensi\u00f3n, la corte cola pa Par\u00eds pola insegurid\u00e1 de Versalles y nesti momentu ye cuando se funden los clubs (x\u00e9rmenes de lo que g\u00fcei entendemos por part\u00edos pol\u00edticos). El gobiernu decide nacionalizar los bienes de la Ilesia, el Rei y los fux\u00edos.\nEntos finen la primer Constituci\u00f3n d'Europa qu'establez un r\u00e9xime lliberal, sustent\u00e1u nel principiu de soberan\u00eda nacional y qu'intenta finar col centralismu borb\u00f3nicu dixebrando Francia en 83 partes. Esta constituci\u00f3n dixebra a los ciudadanos ente los activos, elixendo y pudi\u00e9ndose presentase, y los ciudadanos pasivos que nun tienen drechos pol\u00edticos, seg\u00fan el nivel de renta. La Constituci\u00f3n va acompa\u00f1ada de una llexislaci\u00f3n lliberal que beneficia a les clases medies: v\u00e9ndense los bienes de la Ilesia, la torga de los gremios y dempu\u00e9s tres d'unes griesques llaborales t\u00f3rgase tami\u00e9n los sindicatos.\nLa llexislaci\u00f3n tami\u00e9n ataca al cleru cola peslla de conventos y l'atribuci\u00f3n de nomar cargos de la Ilesia al est\u00e1u lo que'l Papa Pio VI refug\u00f3 dende'l empecipiu.\nLa Contituci\u00f3n apru\u00e9base'l d\u00eda 1 d'ochobre de 1791.\nPolo tanto l'Asamblea hasta agora constituyente tornase llexislativa nam\u00e1s, aunque tendr\u00e1 que demostrar tar al altor de les circunstancies, pues habr\u00e1 d'enfrentase a una abegosa situaci\u00f3n internacional. Munchos pa\u00edses absolutistes plantegaron la guerra escontra Francia y en Francia mesmu aniciase l'idega de entrar en guerra, cosa que a la fin asocede y en 1792 decl\u00e1rase la guerra a Austria.\nLa Revoluci\u00f3n Democr\u00e1tica.\nA partir d'agora enmpecipiase una etapa de gran inestabilid\u00e1 pol\u00edtica y medra l'inflaci\u00f3n entainada pola guerra.\nEl rei ye presu al intentar fuxir y nesti momentu produzse l'Asalto a les Tugeries, Palaciu rial, que ye xuzg\u00e1u y axustici\u00e1u a la guillotina."}
{"id": "4929", "revid": "43102", "url": "https://ast.wikipedia.org/wiki?curid=4929", "title": "Santolaya de Vixil", "text": "Santolaya de Vixil ye una parroquia del conceyu Siero (Asturies) que tien dos barrios: Santolaya y Vixil. El nucleu ta a unos 3 km de la capital polesa nun valle curtiu y anchu ente los montes de la Pe\u00f1uca que lu separta de la Pola al NNO y Castiellu -La Cuesta- , asiti\u00e1u al sur y sureste per onde comunica cola parroquia Valdesoto, m\u00e1s en concretu colos barrios de Negales y Castiellu, llegando a tocar tami\u00e9n el barriu Trespando pel monte'l Toral.\nLlenda al norte con La Pola al travi\u00e9s del barriu de Bergueres y Marcenao peles quintanes de Guariciu y Cuartes, al este con Aramil m\u00e1s en concretu coles quintanes de les Rebollaes; al sur con Valdesoto y al oeste col monte La Parte de la parroquia La Carrera.\nAngua\u00f1o viven na parroquia unos 250 vecinos espard\u00edos en quintanes como la Quintana, la Ilesia, La Casona, El Cantu, El Casta\u00f1eu, la Escuela, El Requexu, la Reboll\u00e1, la Torre, la Pe\u00f1uca o el Molin Nuevu, Aunque Hoy en dia Per medio del gustu del Campu son muches les persones que deciden facer la su casa nesti pueblin tan afayadizu aumentando asi la so poblacion.\nLa valle onde s'afinca ta surc\u00e1u por regatos que son afluentes direutos del riu Nora, qu'arrodia la parroquia pel norte y l'este, asina que toos siguen un trayeutu haza'l Nordeste. \nEl m\u00e1s llargu ye'l riu Entecasa que naz nel Migadiellu, nuna fonte la quintana la Pedreguera en Castiellu (Valdesoto) na mesma falda'l monte'l Cuitu a la que los vecinos nomen la fonte'l Guchu. Seg\u00fan baxa pel val de La Riega recueye l'agua de varios manantiales m\u00e1s pel cam\u00edn, como l'agua de la Fuente Santa o fonte Santolaya o del regatu el Pidre. \nNon tan llargu pero si en metanes la parroquia, faciendo de divisoria ente los dos barrios -Santolaya y Vixil-, ta'l Reguer\u00edn que naz nel llugar que llamen Iria Vixil y baxa llam\u00e1ndose de forma estremada seg\u00fan avanza a desaguar nuna curva del Nora cerca de la Reboll\u00e1 col nome de regatu la Fontona. \nLa mesma llanera de la Iria Vixil contin\u00faase haza'l SO cola llanera la Biesca o el G\u00fciyu, onde naz tami\u00e9n un regatu que va pal Suroeste envede pal Nordeste y que ll\u00e1mase primeru Ponticu, depu\u00e9s Llorianes y fina desaguando nel riu Negru en Bendici\u00f3n col nome de riu Tixil. \nOtros regueros nacen nes fontes del Ablanu, Robleo o la Pi\u00f1uca y muerren depu\u00e9s de trayeutos breves y a vegaes con cay\u00edes repentines y saltos ente piedres y pe\u00f1es, nel riu Nora. Les fontes que dan nacida a los regatinos son abondes y con agua frio tol a\u00f1u. \nEl paisaxe rural ye'l principal atractivu de la parroquia, con interesantes rutes pa facer a pie caballu o bicicleta, con tranquilid\u00e1 ya ensin priesa.\nInteresante pa ver la remocicada Torre de los Vigil de Qui\u00f1ones del sieglu XIV na quintana la Torre, llariega del mesmu apell\u00edu, El Palacio de Villa el Cant\u00f3n remocicau en mas d'una ocasion del Sieglu XVIII y sitiau en La Quintana y la ilesia parroquial dedicada a la Santa que da'l nome'l pueblu, que data de 1880. Tami\u00e9n hai horros tradicionales en toles quintanes.\nEl paisaxe ye sele, de praos con dalguna pe\u00f1a caliar, y con vistes a tol centru Asturies dende l'Aramu hasta los Picos d'Europa y Sueve o'l Cordal de Pe\u00f3n.\nCelebra les fiestes del Corpus en mayu o xunu y otra \"de les casta\u00f1es\" el domingu viniente al 10 d'avientu, concidiendo cola \"Fiesta Santa Eulalia\".\nTen\u00eda capiella, agora convertida en cuadra, San Fernandu y habia muncha devoci\u00f3n por San Ant\u00f3n que tien el so sitiu na ilesia parroquial asitiada cerque'l regatu que se llama Rio Entecasa. \nPuen vese tami\u00e9n interesantes olles xeol\u00f3xiques sobremanera pa la parte suroeste de la parroquia, y dalguna cueva tami\u00f3n con interes xeoloxicu como la de la Fontona, el Pozon o la Pi\u00f1uca.\nLa caxa de la nueva autovia Uvi\u00e9u-Villaviciosa marca les llendes actuales de la parroquia a la qu'arrodia siguiendo'l r\u00edu Nora."}
{"id": "4931", "revid": "379", "url": "https://ast.wikipedia.org/wiki?curid=4931", "title": "Pep\u00edn de Pr\u00eda", "text": "Xos\u00e9 Garc\u00eda Pel\u00e1ez , m\u00e1s conoc\u00edu como Pep\u00edn de Pr\u00eda o Pin de Pr\u00eda, foi \u00fan de los escritores mas destacaos de la lliteratura n'asturianu anterior al Surdimientu. \nElementos biogr\u00e1ficos.\nJos\u00e9 Garc\u00eda Pel\u00e1ez naci\u00f3'l 14 d'avientu de 1864 en La Pesa, na parroquia de San Pedro de Pr\u00eda (Llanes). Yera f\u00edu d'un maestru, y a la selmana de nacer qued\u00f3 g\u00fc\u00e9rfanu de madre . \nA los seis a\u00f1os tresll\u00e1dose cola familia a Xix\u00f3n, y bien ceo entam\u00f3 a trabayar nuna teyera y na f\u00e1brica de loza. A los doce a\u00f1os dex\u00f3\u2019l trabayu pa estudiar bachilleratu y, m\u00e1s tarde, maxisteriu na Escuela Normal.\nConoci\u00f3 una vida enllena de dificultaes econ\u00f3miques, cuanto si m\u00e1s que tuvo 14 f\u00edos, dempu\u00e9s de casar con Florentina Arg\u00fcelles en 1891. Ello llev\u00f3lu a desempe\u00f1ar abondos oficios como empleg\u00e1u de banca, asegurador o viaxante de comerciu.\nEn 1896 emigr\u00f3 a L'Habana, y dende ell\u00ed unvi\u00f3 cr\u00f3niques a la prensa asturiana sobre la vida en Cuba. \nA los pocos a\u00f1os volvi\u00f3 volvi\u00f3 a Asturies y punxo escuela en dellos pueblos de los conceyos de Xix\u00f3n y Llanes. Nestos particip\u00f3 activamente nel ambiente cultural alredor del Aten\u00e9u Obreru, les agrupaciones musicales obreres y la prensa. \nPol\u00edticamente taba pr\u00f3ximu al republicanismu federal, y apoy\u00f3\u2019l procesu de reivindicaci\u00f3n rexonalista.\nPin de Pr\u00eda lleg\u00f3 ser nom\u00e1u acad\u00e9micu de la Real Academia Asturiana de les Artes y les Lletres.\nNos a\u00f1os caberos, volvi\u00f3 a Llanes, onde trabay\u00f3 de llabrador. Morri\u00f3 en Nueva, el 27 d'avientu de 1928.\nObra.\nJos\u00e9 Garc\u00eda Pel\u00e1ez empez\u00f3 a firmar los sos testos col alcu\u00f1u de \"Pep\u00edn\" (o \"Pin\") \"de Pr\u00eda\" en 1901. Na so obra puen estremase tres estayes: los art\u00edculos de prensa ( en castellanu ), la producci\u00f3n teatral y la poes\u00eda l\u00edrica. Tami\u00e9n se sabe que tuvo trabayando na ellaboraci\u00f3n d'un diccionariu, del que nun se conserva nada.\nComo periodista, tuvo una bayurosa producci\u00f3n en publicaciones como \"El Noroeste\" o \"El Comercio\" de Xix\u00f3n, \"La Atalaya\" de Ribeseya y \"La Ley de Dios\" (que lleg\u00f3 a dirixir) en Llanes. \nComo autor d'obres de teatru costumista en versu fue un autor enforma popular. Ente les sos obres destaquen \"\u00a1A L\u2019Habana!\" (1895), \"\u00a1El dia\u00f1u de los microbios!\" (1914) y otres in\u00e9dites como \"El Cur\u00edn\", \"Venta quita renta\", \"L\u2019estudiante de Tueya\", \"La hespiciana\", \"La cruz del cam\u00edn rial\", \"Pep\u00edn l' afrances\u00e1u o Xix\u00f3n en 1808\" y \"Alma virxn\".\nSicas\u00ed, la cr\u00edtica valora angua\u00f1o a Pep\u00edn de Pr\u00eda como un de los principales poetes l\u00edricos n'asturianu . Les sos principales obres po\u00e9tiques son \"Nel y flor\" (publicada en 1925 por soscripci\u00f3n popular) y \"La Fonte\u2019l cai\", obra p\u00f3stuma, publicada en 1984, anque dellos fragmentos apaecieron en vida del autor, por entregues, na prensa de la \u00e9poca."}
{"id": "4935", "revid": "43102", "url": "https://ast.wikipedia.org/wiki?curid=4935", "title": "Anarquismu", "text": "Anarquismu ye una doctrina pol\u00edtica qu'establez una serie de fundamentos y aplicaciones pr\u00e1utiques sobro les que s'establez un acuerdu ente individuos que camienten como enemigos de cualquier autorid\u00e1 y que lluchen, solos o n'andecha, escontra toles sumisiones y violencies pol\u00edtiques, econ\u00f3miques, intelectuales y morales que d'ella deriven.\nLos pensadores cl\u00e1sicos m\u00e1s relevantes son Proudhon, Bakunin y Kropotkin, toos de calter coleutivista. A la fin del sieglu XIX, surdi\u00f3 una variante individualista basada na filosof\u00eda de Max Stirner. Esta nueva corriente marca la diferencia ente l'anarquismu cl\u00e1sico y l'anarcoindividualismu.\nPueden esistir, y esisten, estremaos tipos d'anarquistes, pero toos con un xeitu com\u00fan que los dixebra de tolos otros tipos humanos. Esto ye'l negazu del principiu d'autorid\u00e1 na cadarma social y el refugu a toles torgues que deriven de les instituciones basaes nesa norma.\nAsina, ye anarquista tou aquelli que niega l'autorid\u00e1 y la combate. (...)\nL'autorid\u00e1 tien tr\u00e9s formes cimeres que xeneren tr\u00e9s tipos de coaici\u00f3n: 1\u00aa la forma pol\u00edtica: l'est\u00e1u; 2\u00aa la forma econ\u00f3mica: el capital; 3\u00aa la forma moral: la relix\u00f3n.\"\nLa educaci\u00f3n ye'l pegoyu fundamental de la llucha antiautoritaria. El movimientu anarquista usa la educaci\u00f3n pa tratar de facer a la persona llibrepensadora, consciente y cr\u00edtica que seya quien a construyir la socied\u00e1 anarquista. Frutu d'esti trabayu educativu son los numberosos peri\u00f3dicos y llibros editaos poles organizaciones y sindicatos de tendencia anarquista y la creaci\u00f3n de los ateneos llibertarios.\nN'Asturies, na Segunda Rep\u00fablica, los principales nucleos anarquistes foron La Felguera y Xix\u00f3n, organizaos al rodiu de la CNT. El final de la Guerra Civil supunxo pa toles organizaciones obreres un duru golpe del que l'anarquismu asturianu nun foi quien a recuperase."}
{"id": "4936", "revid": "37624", "url": "https://ast.wikipedia.org/wiki?curid=4936", "title": "Islla Ascensi\u00f3n", "text": "La Islla Ascensi\u00f3n ye una islla del sur del Oc\u00e9anu Atl\u00e1nticu, una dependencia de Santa Lena. La so capital ye Georgetown.\nHay cinco nucleos de poblaci\u00f3n na islla, que dan un total d'unos 1.100 habitantes:"}
{"id": "4937", "revid": "43102", "url": "https://ast.wikipedia.org/wiki?curid=4937", "title": "Afganist\u00e1n", "text": "Afganist\u00e1n ye un pa\u00eds allug\u00e1u n'Asia que llenda con Ir\u00e1n al oeste, con Paquist\u00e1n al sur y al este, con Turkmenist\u00e1n, Uzbequist\u00e1n y Taxiquist\u00e1n nel norte y China nel estremu m\u00e1s oriental del pa\u00eds. Nun tien salida al mar. El gobiernu d'angua\u00f1o decidi\u00f3 qu'esti seya'l nome provisional del pa\u00eds hasta aprobar la constituci\u00f3n.\nL'anterior gobiernu talib\u00e1n diba camudar el nome oficial del pa\u00eds, Est\u00e1u Isl\u00e1micu del Afganist\u00e1n, pol d'Emiratu Isl\u00e1micu del Afganist\u00e1n, nome que nam\u00e1s ta reconoc\u00edu por Arabia Saudita, los Emiratos \u00c1rabes Xun\u00edos y Paquist\u00e1n.\nOrixe y historia del nome.\nEl nome \"Afganist\u00e1n\" t\u00f3rnase como \"la tierra de los afganistanos\" (de los \"afghanistanos\"). Cunta con dos partes: \"afghan\" y \"stan\".\nLos Pashtus, la etnia m\u00e1s numberosa del pa\u00eds, entamaron a emplegar el t\u00e9rminu \"afghan\" pa nomase a ellos dende la d\u00f3mina Isl\u00e1mica. Acordies a W.K. Frazier, M.C. Gillet y numberosos estudiosos: \"La pallabra afghan apaez por primer vegada na historia nel Hudud-al-Alam nel a\u00f1u 982\". Sicas\u00ed, hai dalgo mitol\u00f3xicu nel nome qu'arrodia al mesmu d'un alu m\u00e1xicu que lu asitia en feches anteriores.\nLa cabera parte, \"-st\u00e1n\", ye un sufixu indo-iran\u00edn que significa \"llugar\", empleg\u00e1u en munches lling\u00fces de la rex\u00f3n.\nHistoria.\nLes tierres afgaanistanes formaben parte del Imperiu persa dende'l sieglu VI e.C., y foron conquistaes por Alexandru Magnu dos sieglos dempu\u00e9s. La influyencia hind\u00fa aport\u00f3 al pa\u00eds cuando estuvo embaxo'l dominiu de los heftalites y los sas\u00e1nides, y l'Islam alredor del a\u00f1u 870, cola dinast\u00eda saffar\u00ed. Posteriormente'l pa\u00eds tuvo dixebr\u00e1u ente l'imperiu indiu de Mughal y l'imperiu persa de los saf\u00e1vides hasta que, nel sieglu XVIII, una nueva dinast\u00eda persa, la de Nadir Shah, tom\u00f3'l control del territoriu.\nNel sieglu XIX Gran Breta\u00f1a y Rusia llucharon en delles guerres, una y bones los brit\u00e1nicos quer\u00eden caltener el control de la ruta del accesu al Indost\u00e1n y los rusos v\u00eden na conquista del territoriu un primer pasu pa tener una salida meridional que-y diera al pa\u00eds puertos nel oc\u00e9anu \u00cdndicu. La victoria de los brit\u00e1nicos dio-yos el control del territoriu hasta que, dempu\u00e9s de la Primer Guerra Mundial, el pa\u00eds algam\u00f3 la so independencia.\nDende la d\u00e9cada de 1930 el pa\u00eds tevo un r\u00e9xime mon\u00e1rquicu hasta la d\u00e9cada de 1970. Dellos grupos guerrilleros valtaron la monarqu\u00eda y tentaron d'implantar nel pa\u00eds un r\u00e9xime marxista-leninista. La rocea de parte de la poblaci\u00f3n fizo que se rebelara, y la Xuni\u00f3n Sovi\u00e9tica mand\u00f3 los sos soldaos pa restablecer l'orde. Nun pudieron facelo, y vi\u00e9ronse obligaos a retirase del pa\u00eds en 1988-89 dempu\u00e9s de tener perd\u00edo bien de vides nel intentu por controlar del pa\u00eds. En 1992 estableci\u00f3se una rep\u00fablica isl\u00e1mica, y en 1996 la milicia talib\u00e1n f\u00edzose col control del gobiernu y estableci\u00f3 un gobiernu integrista bas\u00e1u na llei isl\u00e1mica (xaria).\nEl r\u00e9xime talib\u00e1n refug\u00f3 estraditar, dempu\u00e9s de los atentaos del 11 de setiembre de 2001, a los Estaos Xun\u00edos a Osama bin Laden, cabezaleru de la organizaci\u00f3n al-Qaeda responsable de los atentaos que s'abellugaba nel pa\u00eds, y una coalici\u00f3n de pa\u00edses, encabezaos polos Estaos Xun\u00edos, invadi\u00f3 militarmente'l pa\u00eds y quit\u00f3 a los talibanes del poder. En 2004 celebr\u00e1ronse eleiciones, nes que foi elix\u00edu presidente Hamid Karzai.\nGobiernu y Pol\u00edtica.\nLa situaci\u00f3n pol\u00edtica de Afganist\u00e1n ye abondo complexa y confusa. Nam\u00e1i qu'acab\u00f3 colos talibanes la coalici\u00f3n liderada polos Estaos Xun\u00edos, pue falase d'un est\u00e1u de forma nominal pa referise a Afganist\u00e1n.\nEl presidente Hamid Karzai gobierna nam\u00e1i que la capital y dalgo m\u00e1s del restu'l pa\u00eds, que tov\u00eda podemos camentar como inestable. Tov\u00eda angua\u00f1o hai focos de talibanes que ser\u00eden a surdir y una riestra de caudillos llocales qu'anden a la gueta d'un mayor poder rexonal.\nLes Naciones Xun\u00edes y otres organizaciones desempe\u00f1en un papel perimportante na igua del pa\u00eds. Sicas\u00ed, tov\u00eda ye abondo farragoso'l ser a barruntar qu\u00e9 va asoceder con Afganist\u00e1n a llargu plazu.\nLes caberes eleiciones parllamentaries celebr\u00e1ronse en setiembre de 2005.\nSicas\u00ed, polo menos dende'l puntu de vista formal, el pa\u00eds ye una rep\u00fablica isl\u00e1mica y tien dos cuerpos llexislativos: el Conseyu del Pueblu, con 249 miembros; y el Conseyu d'Ancianos, con 102.\nDefensa.\nEl pa\u00eds ten\u00eda, en 2008, un total de 76.000 soldaos, toos ellos pertenecientes al ex\u00e9rcitu de tierra. Hab\u00eda am\u00e1s, nel pa\u00eds, 50.700 soldaos de la fuercia d'interposici\u00f3n patrocinada pola OTAN: 20.600 norteamericanos, 8.300 brit\u00e1nicos, 3.300 alemanes, 2.700 franceses, 2.500 canadianos, 2.400 italianos... Arriendes d'ello, taben desplegaos, na vera la frontera con Paquist\u00e1n, otros 20.000 soldaos, mayormente norteamericanos.\nEl gastu militar, espres\u00e1u en porcentaxe sobro'l productu interior brutu del pa\u00eds, yera en 2005 del 9,9%.\nXebres alministratives.\n \nAfganist\u00e1n ta formau por 34 provincies, o \"velayat\":\nXeograf\u00eda.\nAfganist\u00e1n ye un pa\u00eds interior y mont\u00e9s n'Asia central, con llanures nel norte y nel suroeste. El puntu m\u00e1s altu ye Nowshak, a un altor de 7.485 m. penriba la mar. Munches fasteres del pa\u00eds son seca\u00f1oses, y l'agua fresco ye dalgo escoso. Afganist\u00e1n tien un clima continental, con branos calentonos ya iviernos fr\u00edos. El pa\u00eds ye suxetu de frecuentes terremotos, anque nun suelen ser grandonos, sobre too nel noreste d'Hindu Kush, nuna zona monta\u00f1osa. D'unos 647.500 km cuadraos, ye'l 41 pa\u00eds m\u00e1s grande.\nLes fontes naturales de bayura del pa\u00eds cunten con oru, plata, cobre, cinc y fierro nel sureste; piedres precioses y semiprecioses nel noreste; y un puxu signific\u00e1u en reserves de petroleu y gas natural. El pa\u00eds tami\u00e9n tien carb\u00f3n, cromu, talcu, bariu, sulfuru, plomu y sal. Sicas\u00ed, toes estes fontes d'enerx\u00eda y minerales nun foron estray\u00edos pola invasi\u00f3n sovi\u00e9tica y la siguiente guerra civil. Agora hai planes de trabayu que fair\u00e1n posible estrayelos nun futuru.\nEconom\u00eda.\nAfganist\u00e1n ye un pa\u00eds probe dafechu, en manes de la droga, l'opiu. Oficialmente dizse que ye un pa\u00eds agr\u00edcola, siendo el 61% de la poblaci\u00f3n la que trabaya la tierra, cuntando que cultiven cereales, frutales, frutos secos y algod\u00f3n. Pero escaecen de dicir que l'opiu ye una fonte de gananciales mui granible. Acordies a la historia oficial, la mayor\u00eda de l'agricultura faise nes llanures del norte, averaes a les fronteres con Turkmenist\u00e1n, Uzbequist\u00e1n y Taxiquist\u00e1n. Tami\u00e9n hai perimportantes reba\u00f1aes d'oveyes \"karakul\", asina como artesan\u00eda d'alfombres. Posee bultables reserves de gas natural, qu'empreses de capital norteamericanu t\u00e1n explotando a baxo rendimientu. Nun somos a escaecenos qu'entama a cuntase con una industria en desarrollu nel sector testil y alimenticiu. En xeneral, la econom\u00eda Afganistana ta poco espoxigada por mor de les guerres que sofri\u00f3'l pa\u00eds, a la falta d'un gobiernu central que funcionare y la separtaci\u00f3n de la socied\u00e1 en grupos tribales.\nLa econom\u00eda ta condergada poles axitaciones pol\u00edtiques y militares, asina como pola seca grandono qu'hebo ente 1998 y 2001. La mayor\u00eda la xente'l pa\u00eds tien falta de comida, vest\u00edu, atenci\u00f3n m\u00e9dica y otros problemes, too ello enanchao poles operaciones militares y la insegurid\u00e1 pol\u00edtica. La inflaci\u00f3n dib\u00faxase como un grave problema. Tres de la guerra escontra la coalicci\u00f3n liderada polos Estaos Xun\u00edos que fin\u00f3 col gobiernu de los talibanes en payares de 2001, munchos de los agricultores camudaron los sos cultivos por pagues n'efectivu en cuentes de cultivar alimentos pal consumu internu. Un exemplu abondosu ye'l cultivu d'opiu, que vio como s'enanchaba na \u00faltima domina: Afganist\u00e1n tresform\u00f3se nel primer proveedor illegal d'opiu nel mundiu.\nEl puxu internacional pa reconstruyir Afganist\u00e1n llevaron a la creaci\u00f3n de l'Autorid\u00e1 Interina d'Afganist\u00e1n, recoy\u00edu nel Alcuerdu de Bonn (2001). En xineru de 2002, na Conferencia en Tokyo de Donantes pa la Reconstruci\u00f3n d'Afganist\u00e1n, recoy\u00e9ronse unos 4.500 millones de d\u00f3lares, que ser\u00eden alministraos pol Bancu Mundial. Les xeres per afitaes pa la reconstruci\u00f3n cunten coles instalaciones sanitaries, pa educaci\u00f3n y sal\u00fa, meyora del sector agr\u00edcola, asina como tami\u00e9n carreteres, enerx\u00eda y telecomunicaciones. Dos tercios de la poblaci\u00f3n vive con menos de dos d\u00f3lares nel d\u00eda. \nNo que cinca a les cifres, rescampla nel pa\u00eds el sector primariu. Arriendes del opiu, destaquen pola so importancia la producci\u00f3n de trigu (3.363.000 tonelaes nel a\u00f1u fiscal 2006-07), cebada (364.000 t) y arroz (361.000 t). El gan\u00e1u ye otra fonte importante de riqueza pa los Afganistanos. Nel a\u00f1u cit\u00e1u hab\u00eda censaos nel pa\u00eds 9.259.000 oveyes, 6.746.000 cabres y 174.000 camellos. \nEl comerciu esterior ye claramente deficitariu, una y bones el pa\u00eds tien d'importar tola maquinaria que necesita, am\u00e1s de combustible, melecines, comida... y pr\u00e1uticamente nam\u00e1i esporta fruta, pieles y alfombres. El so principal sociu comercial ye Paquist\u00e1n, al que van tr\u00e9s cuartes partes de les sos esportaciones y d'a\u00fa vienen el 16% de les importaciones.\nDemograf\u00eda.\nCola capital en Kabul y con 28.266.000 habitantes nel 2008, Afganist\u00e1n ye un de los pa\u00edses m\u00e1s probes del mundiu. La pol\u00edtica camiante y la guerra interna esboro\u00f1aron la so d\u00e9bil econom\u00eda ya infraestructures, de tala miente qu'un terciu de la so poblaci\u00f3n dex\u00f3'l pa\u00eds.\nAcordies una estimativa de 2006, la poblaci\u00f3n crez un 2,67% al a\u00f1u. L'indiz de natalid\u00e1 ye d'un 46,6 cada 1000 habitantes, asina como l'indiz de mortalid\u00e1 ye d'un 20,34 per cada 1000 habitantes. La tasa de mortalid\u00e1 infantil ye d'un 160,23 per cada 1000 nacencies. La seguranza de vida ye de 43,34 a\u00f1os.\nEtnies.\nLa poblaci\u00f3n afganistana sep\u00e1rtase en delles etnies, a falta d'un censu que recueya los datos de cada una de les etnies, la composici\u00f3n averada de la poblaci\u00f3n ye la siguiente (acordies a la CIA World Factbook): pashtus 42%, taxiquistaninos 27%, hazaras 9%, uzbecos 8%, aimaqs 3%, turcomanos 2%, y grupos menores 4%.\nCultura.\n La cultura d'Afganist\u00e1n ye milenaria. Tien abondo influxu del islam, anque tami\u00e9n recibi\u00f3, a lo llargo los sieglos, influyencies del hinduismu y del budismu.\nHai oxetos d'Arte Gandhara del sieglu I al VII, con marc\u00e1u influxu grecorromanu. Dende l'entamu del sieglu XX l'arte afganistanu escomencipi\u00f3 a emplegar t\u00e9uniques occidentales. L'arte yera una xera de calter mascul\u00edn, anque ultimamentemente les muyeres son a destacar nello.\nLos monumentos hist\u00f3ricos del pa\u00eds foron abondo da\u00f1aos polos a\u00f1os de guerra, y un exemplu d'ello son les dos xigantesques estatues de Buda qu'hab\u00eda na provincia de Bamiyan, estrozaes polos talibanes por ser consideraes id\u00f3latres.\nOtros llugares hist\u00f3ricos afamaos incluyen les ciudaes d'Herat, Ghazni y Balkh. El minarete de Jam, nel valle de Hari Rud, ye Patrimoniu Cultural de la Humanid\u00e1, acordies la UNESCO.\nEducaci\u00f3n.\nEl 71,9% de la poblaci\u00f3n ye analfabeta (2006), y ente les muyeres l'\u00edndiz llega al 87,4%%. Nel pa\u00eds hai unes 3.000 escueles, pero bona parte delles t\u00e1n nuna situaci\u00f3n llamentable depu\u00e9s de d\u00f3mines de guerres y conflictos. Los profesores son 27.000 que dan clas a 3.900.000 alumnos en primaria y 300.000 en secundaria.\nNa Universid\u00e1 de Kabul t\u00e1n matriculaos 7.000 estudiantes y hai otres cuatro universidaes en Kabul, ente elles la Universid\u00e1 Americana d'Afganist\u00e1n que pon les clases n'ingl\u00e9s. Nes otres provincies c\u00fantase con otres 10 universidaes."}
{"id": "4939", "revid": "37624", "url": "https://ast.wikipedia.org/wiki?curid=4939", "title": "Alfonso Iglesias", "text": "Alfonso Iglesias L\u00f3pez de V\u00edvigo, , conoc\u00edu como \"Alfonso\", foi un dibuxante y pintor asturianu, creador de los personaxes de \"Pin\u00f3n\", \"Telva\" y \"Pin\u00edn\". Como acuarelista, realiz\u00f3 varies esposiciones n'Asturies, Lle\u00f3n, Madrid y M\u00e9xicu.\nAparte del so llabor como artista pl\u00e1sticu , ye tami\u00e9n autor d'una obra divulgativa sobre los horros (\"El libro de los h\u00f3rreos\", 1975). \nNaci\u00f3'l 10 de xineru de 1910 en Navia. Entam\u00f3 estudios d'Arquiteutura, que nun acab\u00f3 y, m\u00e1s tarde, llicenci\u00f3se en Ciencies na Universid\u00e1 d'Uvi\u00e9u, anque abandon\u00f3 la carrera pa dedicase al humor gr\u00e1fico a partir de 1931. Los sos primeros dibuxos apaecieron nos diarios \"Regi\u00f3n\" y \"La Voz de Asturias\" y nel selmanariu \"Carb\u00f3n\".\nTres la Guerra Civil collabor\u00f3 en \"La Nueva Espa\u00f1a\", onde cre\u00f3 en 1943 los personaxes de Pin\u00f3n, Telva y Pin\u00edn, que tuvieron gran sonad\u00eda na Asturies de la Posguerra. Les sos histories axunt\u00e1ronse en 1944 nun \u00e1lbum titul\u00e1u \"Aventuras de Pin\u00edn, que de Pin\u00f3n ye sobr\u00edn\". Mas tarde, los mesmos personaxes llegaron a protagonizar cartelos, series de cromos, y tuvieron adautaciones al teatru (\"Pin\u00f3n y Telva\"), a la narrativa ( \"El Asthur-Kong y Pin\u00edn\", 1979) y al cine (\"Las Aventuras de Pin\u00edn y sus amigos\", 1979).\nOtres creaciones d'Alfonso pa La Nueva Espa\u00f1a foron el vaqueru \"Pim Coll'Otto\" y \"Rufina, una moza de Proacina\".\nAlfonso Iglesias foi \u00fan de los impulsores de la Socied\u00e1 Uvie\u00edna de Festexos (Sociedad Ovetense de Festejos - SOF), a la que-y present\u00f3 en 1950 el proyeutu de celebrar el d\u00eda d'Am\u00e9rica n'Asturies. Convirti\u00f3se en presidente de la organizaci\u00f3n d'esta fiesta hasta 1958, a\u00f1u en que se tresllad\u00f3 a Madrid. \nEn Madrid collabor\u00f3 como dibuxante en peri\u00f3dicos como \"El Alc\u00e1zar\", \"Arriba\" o \"Pueblo\" y na revista femenina \"Ama\", pa la que cre\u00f3 la serie \"Amuca\". A partir de 1962 entam\u00f3 a trabayar en Televisi\u00f3n Espa\u00f1ola como dibuxante de programes pa ne\u00f1os, culturales y deportivos. M\u00e1s tarde public\u00f3 nueves aventures de Pin\u00edn en \"Gente Menuda\", el suplementu infantil del diariu \"ABC\".\nEn 1982 volvi\u00f3 a Asturies, y public\u00f3 los \u00faltimos chistes de Pin\u00f3n y Telva en \"La Nueva Espa\u00f1a\". En setiembre de 1986, \u00e9l mesmu encarg\u00f3se de descubrir un bustu que se\u2013y llevant\u00f3 por soscripci\u00f3n popular nel campu San Francisco. A\u00f1u y mediu m\u00e1s tarde, el 23 de febreru de 1988, morr\u00eda n'Uvi\u00e9u."}
{"id": "4940", "revid": "35", "url": "https://ast.wikipedia.org/wiki?curid=4940", "title": "Par\u00eds", "text": "Par\u00eds () ye la capital de Francia, y tami\u00e9n la so ciud\u00e1 m\u00e1s poblada. Asitiada sobro'l r\u00edu Sena, al norte del pa\u00eds, ye'l centru de la rex\u00f3n Islla de Francia, nomada tami\u00e9n rex\u00f3n de Par\u00eds. La ciud\u00e1 ten\u00eda, en 2011, una poblaci\u00f3n de 2.249.975 habitantes, lo que la convert\u00eda na quinta mayor de la Xuni\u00f3n Europea. Sicas\u00ed, nel so \u00e1rea metropolitana viv\u00eden 12.292.895 habitantes, faciendo d'ella la segunda o tercer mayor ciud\u00e1 de la Xuni\u00f3n, tres de Londres y Berl\u00edn (en funci\u00f3n del \u00e1rea de territoriu tomada pa facer la comparanza).\nPar\u00eds foi fundada nel sieglu III e.C. por un grupu de celtes nomaos los \"Parisii\", que-y dieron el so nome a la ciud\u00e1. Pal sieglu XII ten\u00eda convert\u00edose na mayor ciud\u00e1 de la Europa occidental; yera un importante centru comercial y agospiaba la Universid\u00e1 de Par\u00eds, una de les primeres del continente. Nel sieglu XVIII foi l'escenariu nel que se desarroll\u00f3 la Revoluci\u00f3n Francesa, y de magar convirti\u00f3se n\u00fan importante centru financieru, comercial, cient\u00edficu y art\u00edsticu. La so rex\u00f3n ten\u00eda, en 2012, un PIB de 612.000 millones d'euros, lo que la convert\u00eda n\u00fana de les cinco m\u00e1s riques d'Europa. Ye'l centru bancariu y financieru de Francia, y s\u00e9 de trenta de les compa\u00f1\u00edes citaes na llista \"Fortune Global 500\", qu'ordena seg\u00fan el so volume les 500 principales empreses del mundu. Arriendes d'ello Par\u00eds ye \u00fan de los principales destinos tur\u00edsticos del mundu, y recibi\u00f3 en 2013 m\u00e1s de 29 millones de visitantes.\nNa ciud\u00e1 alcontramos el mus\u00e9u d'arte m\u00e1s visit\u00e1u del mundu, el Louvre, am\u00e1s del Mus\u00e9u d'Orsay, perfamosu pola so coleici\u00f3n d'arte impresionista, y el Mus\u00e9u Nacional d'Arte Modernu de Francia, dedic\u00e1u a la esposici\u00f3n d'arte modernu y contemporaneu. Arriendes d'ello, alcontramos la perfamosa catedral de Notre Dame de Par\u00eds (sieglu XII), la Sainte-Chapelle (sieglu XIII) y fitos arquiteut\u00f3nicos contempor\u00e1neos como la torre Eiffel (1889) y la Bas\u00edlica del Sagr\u00e1u Coraz\u00f3n de Montmartre (1914). Ye una ciud\u00e1 perconocida pol so dise\u00f1u de moda y pola so cocina, y ye'l centru cultural m\u00e1s importante del pa\u00eds. No que cinca al deporte, ye la s\u00e9 del Paris Saint-Germain FC de f\u00fatbol y del Stade Fran\u00e7ais de rugby. Acueye tami\u00e9n, a\u00f1almente, el torn\u00e9u de tenis Roland Garros, y foi por dos vegaes (1900 y 1924) la s\u00e9 de los Xuegos Ol\u00edmpicos de veranu.\nLa ciud\u00e1 ye un \u00f1udu d'autopistes y de ferrocarriles, y tien dos aeropuertos internacionales: el Paris-Charles de Gaulle y el Paris-Orly. Na so rede de tresporte urbanu rescampla'l metro (\"Paris M\u00e9tro\"), inaugur\u00e1u en 1900 y que tresporta nueve millones de persones al d\u00eda. Par\u00eds ye tami\u00e9n el puntu central de la rede de carreteres francesa, y ta arrodiada por tr\u00e9s carreteres orbitales: la nomada \"P\u00e9riph\u00e9rique\", l'autopista A86 y, nos suburbios m\u00e1s allo\u00f1aos del centru urbanu, l'autopista \"Francilienne\"."}
{"id": "4945", "revid": "43102", "url": "https://ast.wikipedia.org/wiki?curid=4945", "title": "Real Sporting de Xix\u00f3n", "text": "El Real Sporting de Xix\u00f3n S.A.D ye un club de f\u00fatbol profesional de la ciud\u00e1 de Xix\u00f3n, n'Asturies. Fund\u00e1u'l 1 de xunetu de 1905, disputa los sos part\u00edos como llocal nel estadiu d'El Molin\u00f3n. Na temporada 2023-2024 xuega en Segunda Divisi\u00f3n. Dende 1995 tien una seici\u00f3n de f\u00fabol femen\u00edn.\nLos mayores \u00e9xitos deportivos del Sporting son un socampeonatu de Lliga algam\u00e1u na temporada 1978/79, dos finales de Copa del Rei en 1981 y 1982, y seis participaciones na Copa de la UEFA. L'equipu ocupa'l puestu 16\u1d41 na clasificaci\u00f3n hist\u00f3rica de Primer Divisi\u00f3n y el 1\u1d41 na de Segunda.\nYe l'equipu asturianu que m\u00e1s temporaes xug\u00f3 na m\u00e1xima categor\u00eda del f\u00fatbol espa\u00f1ol. Am\u00e1s, ye \u00fan de los nueve equipos espa\u00f1oles qu'enxam\u00e1s compitieron nuna divisi\u00f3n inferior a la Segunda.\nDende 1962 organiza'l Trof\u00e9u Villa de Xix\u00f3n (fasta 1992, trof\u00e9u Costa Verde).\nHistoria.\nAnque seg\u00fan acta notarial de 1956 af\u00edtase la fundaci\u00f3n del Sporting en 1905, la pol\u00e9mica al rodiu de la fundaci\u00f3n del club ya esist\u00eda en 1911 cuando mont\u00f3se una pol\u00e9mica na prensa llocal al rodiu de cual fuere'l primer equipu de la ciud\u00e1. Anselmo L\u00f3pez afirmaba que la fundaci\u00f3n del Sporting databa de 1900. Lo ciertu ye que de 1905 y\u00e1 hai prebes de la esistencia del club ya que cons\u00e9rvense medalles conmemoratives d'encuentros disputaos na playa de San Lorenzo. A falta d'archivos anteriores a 1936 (destruy\u00e9ronse na Guerra Civil Espa\u00f1ola) la pol\u00e9mica ta sirv\u00eda ya que hai daqui\u00e9n fecha'l Gij\u00f3n Sport Club comu l'equipu m\u00e1s vieyu de la ciud\u00e1, 1903, inda hai quien pon la data en 1902 tando presid\u00edu por Jos\u00e9 Su\u00e1rez S\u00e1nchez.\nPero lo que g\u00fcei ye'l Sporting de Gij\u00f3n, nun ye otru que'l Sporting Gijon\u00e9s rival tantu del Gij\u00f3n Sport Club comu de la Sportiva Gijonesa.\nD'aquella'l f\u00fatbol nun yera m\u00e1s qu'un deporte prautic\u00e1u polos mozos de la burgues\u00eda, ya qu'ellos foron los qu'introduxeron el deporte ingl\u00e9s na ciud\u00e1, y les clases m\u00e1s baxes interens\u00e1bense pol deporte nam\u00e1s que por curiosid\u00e1'l velos xugar na playa.\nLa esistencia de tres equipos con gran rivalid\u00e1, sirvi\u00f3 pa que'l f\u00fatbol en Xix\u00f3n medrara en pocu tiempu, llegando a relegar angua\u00f1o al que yera per ent\u00f3s el deporte rei n'Asturies, los Bolos. Pero yera evidente la necesid\u00e1 de fusi\u00f3n de los tres principales clubs de la ciud\u00e1 siendo la primera la fecha ente Gij\u00f3n Sport Club y Sportiva Gijonesa.\nSeg\u00fan medraba l'afici\u00f3n al deporte, la necesid\u00e1 de dexar la playa como llugar de xuegu fizo que'l Prau Redondu (cerca del Humedal) fora'l primer campu seriu del Sporting, al pocu treslladar\u00edase a La Matona una finca de La Gu\u00eda y a los tres meses siti\u00f3se nel actual Molin\u00f3n, nom\u00e1u asina por tar apeg\u00e1u a un mol\u00edn de ma\u00edz, siendo angua\u00f1o l'estadiu m\u00e1s antiguu de toa Espa\u00f1a.\nCaberes temporaes.\n(1) Clasificaci\u00f3n pa la Copa de la UEFA 1991-92. \n(2) Promoci\u00f3n de descensu escontra la UD Lleida.\n(3) Les victories valen tres puntos dende esta temporada.\nEstadiu.\nEl Sporting disputa los sos part\u00edos como equipu llocal nel estadiu d'El Molin\u00f3n. Tien un aforu de 30.000 llocalidaes.\nInaugur\u00f3se en 1908 y ye'l campu profesional m\u00e1s vieyu d'Espa\u00f1a.\nEn 2006, anunci\u00f3se un proyeutu de remodelaci\u00f3n que afcetaba, entre otres coses, a la imaxe esterior del mesmu. Nel proyetu, incluy\u00f3se'l refuerzu de la estructura de tol estadiu, la ampliaci\u00f3n del fondu norte y una zona de la tribuna oeste, el cambiu de toles cubiertes del estadiu, la sustituci\u00f3n de tolos asientos, la creaci\u00f3n de nuevos vestuarios y zones mixtes pa prensa, radio y televisi\u00f3n, adem\u00e1s d'una sala pa entrevistes.\nCon toes estes meyores, l'estadiu dio un cambiu radical nel so aspeutu exterior y en toles sos dotaciones. Fue homolog\u00e1u cola categor\u00eda 3 pola UEFA. Am\u00e1s, l'aforu total aument\u00f3 hasta los 30 000 espectadores.\nXugadores importantes na historia de la entid\u00e1.\nAbelardo Fern\u00e1ndez, Ablanedo, Castro, Enzo Ferrero, Jimenez, Joaqu\u00edn, Juanele, Julio Salinas, Luis Enrique, Antonio Maceda, Manjar\u00edn, Quini, Rezza, David Villa, Mate Bilic, David Barral, Kike Mateo y Djuka."}
{"id": "4952", "revid": "379", "url": "https://ast.wikipedia.org/wiki?curid=4952", "title": "Especie", "text": "La especie ye'l conxuntu de seres vivos con unes carauter\u00edstiques determinaes que pueden reproducise ente ellos obteniendo del cruzamientu individuos f\u00e9rtiles.\nCada especie tien una denominaci\u00f3n cient\u00edfica en llat\u00edn formada por dos nomes, el primeru escritu con inicial may\u00fascula y el segundu en min\u00fascula. Dambos tienen de dir solli\u00f1aos o en lletra cursiva.\nExemplos: "}
{"id": "4953", "revid": "43102", "url": "https://ast.wikipedia.org/wiki?curid=4953", "title": "Xeometr\u00eda", "text": "La xeometr\u00eda ye una rama de les matem\u00e1tiques qu'estudia les propiedaes de les figures nel planu o nel espaciu, talos como:puntos, planos, pol\u00edgonos, poliedros, curves, superficies, etc. \u00dasase pa solucionar problemes concretos y ye la xustificaci\u00f3n te\u00f3rica de munchos instrumentos, como por exemplu el comp\u00e1s, el teodolitu y el pant\u00f3grafu\nHistoria de la Xeometr\u00eda.\nLa xeometr\u00eda cl\u00e1sica encarg\u00e1base d'estudiar construcciones usando regla y comp\u00e1s. Postreramente y dau que, toa construcci\u00f3n ye repetici\u00f3n de cinco operaciones b\u00e1siques sobro los mesmos elementos (reutes y puntos), entamaren a tratase como operaciones con s\u00edmbolos alxebraicos. \nLa barrera ente l'\u00e1lxebra y la xeometr\u00eda difumin\u00f3se hasta aportar al Programa d'Erlangen, nel que se define a la xeometr\u00eda como \"l'estudiu de les invariantes d'un conxuntu per aciu de tresformaciones.\" Esto quier dicir que cada grupu determina sobro un conxuntu una riestra de propiedaes invariantes.\nAxomes, definiciones y teoremes.\nEl primer sistema axom\u00e1ticu foi'l d'Euclides, pero g\u00fc\u00e9i s\u00e1bese qu'esti sistema eucl\u00eddeu ye incompletu. David Hilbert propunxo a entamos del sieglu XX otru sistema axom\u00e1ticu, \u00e9sti y\u00e1 completu. \nPor exemplu, si na noci\u00f3n de \"puntu\" consideramos el modelu nel qu'un puntu cualesquier ye un polinomiu cualesquier de segundu grau:\nsi una reuta ye pa nosotros ent\u00f3s una familia de polinomios d'esta miente:\ny un planu ye atalant\u00e1u como'l conxuntu:\nye dable ver que tolos resultaos de les distintes xeometr\u00edes son v\u00e1lidos pa esti modelu.\nAxomes.\nEn xeometr\u00eda sint\u00e9tica, los axomes son proposiciones o afirmaciones que rellacionen conceutos, defin\u00edos en funci\u00f3n al puntu, la reuta y el planu. Dist\u00ednguense cuatro tribes d'axomes. Un quintu grupu d'axomes (el axoma de paralelismu) ye'l que distinguir\u00e1 una xeometr\u00eda d'otra.\nEn xeometr\u00eda anal\u00edtica, los axomes def\u00ednense en funci\u00f3n al puntu; nun tien xac\u00edu falar de reuta o planu. formula_4 pue definir cualesquier funci\u00f3n den\u00f3mese reuta, circunferencia, cuadr\u00e1u de la circunferencia, planos, ente otros.\nTipos de xeometr\u00eda.\nCada sistema axom\u00e1ticu determina una matem\u00e1tica (nesti casu una xeometr\u00eda). Si amestamos mayor cantid\u00e1 d'axomes, tolos teoremes v\u00e1lidos na primera xeometr\u00eda valen tami\u00e9n pa la segunda (la que tien los axomes de la primera y otros m\u00e1s).\nLos axomes hasta equ\u00ed enunciaos alcu\u00e9ntrense en tolos tipos de xeometr\u00eda (magar que non siempres enunciaos na mesma forma). A aquella que xune les definiciones, los axomes, los teoremes y el so usu, den\u00f3mase-y xeometr\u00eda absoluta o xeometr\u00eda neutral."}
{"id": "4954", "revid": "28171", "url": "https://ast.wikipedia.org/wiki?curid=4954", "title": "Atanasio Corte Zapico", "text": "Atanasio Corte Zapico foi un m\u00e9dicu y pol\u00edticu asturianu.\nCurs\u00f3'l bachilleratu nel Colexu Loyola d'Uvi\u00e9u y la carrera de Medicina na Universid\u00e1 de Madrid y Sicolox\u00eda na Facult\u00e1 de Filosof\u00eda y Lletres. Especializ\u00e1u en Pediatr\u00eda nel Hospital Infantil Gourdas de Xinebra.\nMiembru del part\u00edu Izquierda Democr\u00e1tica (que lideraba Joaqu\u00edn Ruiz-Gim\u00e9nez) y cofundador del Aten\u00e9u Republicanu, foi \"senador\" na primera llexislatura democr\u00e1tica, ente 1977 y 1979.\nNel gobiernu preauton\u00f3micu de Rafael Fern\u00e1ndez, ocup\u00f3'l puestu de \"Conseyeru de Cultura y Turismu\". Nesti cargu destac\u00f3, ente otros llabores, pol impulsu que-yos dio a proyeutos como los de l'Academia de la Llingua Asturiana, el Mus\u00e9u de Belles Artes d'Asturies y el Mus\u00e9u Etnogr\u00e1ficu de Grandas de Salime."}
{"id": "4955", "revid": "43102", "url": "https://ast.wikipedia.org/wiki?curid=4955", "title": "Zarda\u00edn", "text": "Zarda\u00edn ye la parroquia m\u00e1s peque\u00f1a del conceyu de Tin\u00e9u (Asturies), con 2,12 quil\u00f3metros cuadraos nam\u00e1s. Ta na zona nomada El Cuartu los Va\u013c\u013ces, nel \"Paisaxe protex\u00edu de la conca d'El R\u00edu Esva\". As\u00edtiase na fastera Leste de Picuespinas, que ye'l picu m\u00e1s altu del so territoriu (756 metros d'altor). El R\u00edu Yerbu ye la m\u00e1s baxa (250 metros). Pel Norte llenda cola parroquia de Navelgas y pelos dem\u00e1s puntos cardinales cola de Santolaya. La econom\u00eda ta basada na ganader\u00eda y l'agricultura.\nFiestes.\nNel mes de setiembre cel\u00e9brase'l Dulce Nome de Mar\u00eda nel llugar de Zarda\u00edn."}
{"id": "4956", "revid": "37624", "url": "https://ast.wikipedia.org/wiki?curid=4956", "title": "Navelgas", "text": "Navelgas ye una parroquia del conceyu asturianu de Tin\u00e9u."}
{"id": "4957", "revid": "35", "url": "https://ast.wikipedia.org/wiki?curid=4957", "title": "Santolaya de Mi\u00f1u", "text": "Santolaya de Mi\u00f1u ye una parroquia del conceyu asturianu de Tin\u00e9u."}
{"id": "4958", "revid": "37624", "url": "https://ast.wikipedia.org/wiki?curid=4958", "title": "La Puela (parroquia)", "text": "La Puela ye una parroquia y una villa del conceyu asturianu d'Allande, n'Espa\u00f1a.\nLa parroquia tien los siguientes pueblos: Caleyu, Cimalavi\u1e37\u1e37a, Colobr\u00e9u, Ferr\u00f3i, Freisn\u00e9u, El Mazu, Penablanca, Penaseita, La Reigada, La Roza, Valbona, Vi\u1e37\u1e37afront\u00fa, Zreiceda y la propia La Puela, que ye am\u00e1s la capital del conceyu.\nLa villa de La Puela, fundada ente 1262 y 1268, ta a unos 104\u00a0km d'Uvi\u00e9u. Nella viven 445 persones. Ta a 524 metros d'altit\u00fa."}
{"id": "4959", "revid": "43102", "url": "https://ast.wikipedia.org/wiki?curid=4959", "title": "Moldavia", "text": "Moldavia, oficialmente Rep\u00fablica de Moldavia (en rumanu \"Republica Moldova\"), ye un pa\u00eds d'Europa del Este, ensin salida al mar, que llenda con Ruman\u00eda al oeste y con Ucra\u00edna al norte, al este y al sur. La so capital ye Quixin\u00e1u. \nLa mayor\u00eda del actual territoriu moldavu form\u00f3 parte del Princip\u00e1u de Moldavia ente'l sieglu XIV y 1812, cuando foi ced\u00edu al Imperiu rusu pol Imperiu otomanu, del que Moldavia yera un est\u00e1u vasallu; de magar la rex\u00f3n foi conocida como Besarabia. En 1856 la Besarabia meridional foi devuelta a Moldavia, que tr\u00e9s a\u00f1os dempu\u00e9s xuni\u00f3se con Valaquia pa formar Ruman\u00eda; sicas\u00ed, los rusos volvieron a controlar toa la rex\u00f3n en 1878. Demientres la Revoluci\u00f3n rusa de 1917 Besarabia convirti\u00f3se brevemente n\u00fan est\u00e1u aut\u00f3nomu dientro la Rep\u00fablica Rusa, col nome de Rep\u00fabica Democr\u00e1tica Moldava. Esta entid\u00e1 declar\u00f3, en febreru de 1918, la so independencia, y a continuaci\u00f3n, esi mesmu a\u00f1u, integrose en Ruman\u00eda por decisi\u00f3n de la so asamblea llexislativa. La decisi\u00f3n foi discutida pola Rusia sovi\u00e9tica, qu'estableci\u00f3 en 1924, dientro de la Rep\u00fablica Socialista Sovi\u00e9tica d'Ucra\u00edna, una rep\u00fablica aut\u00f3noma moldava (Rep\u00fablica Socialista Sovi\u00e9tica Aut\u00f3noma de Moldavia) nos territorios parcialmente habitaos por moldavos del este de Besarabia.\nEn 1940, de resultes del pautu Molotov-Ribbentrop, Ruman\u00eda foi forciada a ceder Besarabia y la Bucovina septentrional, a la Xuni\u00f3n Sovi\u00e9tica, que form\u00f3 la Rep\u00fablica Socialista Sovi\u00e9tica Moldava, qu'incluy\u00eda la mayor parte de Besarabia y la faza m\u00e1s occidental de l'antigua RSSAM, la asitiada al este del r\u00edu Dniester. El 27 d'agostu de 1991, nel contestu de la disoluci\u00f3n de la Xuni\u00f3n Sovi\u00e9tica, la rep\u00fablica declar\u00f3 la so independencia y tom\u00f3'l nome de Moldavia, y aprob\u00f3 la so nueva constituci\u00f3n en 1994. La fastera de territoriu moldavu asitiada al oriente del r\u00edu Dniester tien estao dende 1990, de facto, embaxu'l control del autoproclam\u00e1u gobiernu de Transnistria.\nLa decadencia de los sos sectores agr\u00edcola ya industrial de magar la disoluci\u00f3n de la Xuni\u00f3n Sovi\u00e9tica fizo que'l sector servicios seya'l dominante na econom\u00eda moldava: representa m\u00e1s del 60% del productu interior brutu (PIB) del que ye'l segundu pa\u00eds europ\u00e9u con menor PIB per capita. El pa\u00eds, am\u00e1s, ocupa'l caberu llugar de los pa\u00edses europeos nel llist\u00e1u del \u00cdndiz de Desarrollu Humanu: el 90\u1d58.\nMoldova ye una rep\u00fablica parllamentaria que tien un presidente como xefe del est\u00e1u y un primer ministru como xefe del gobiernu. Ye miembru de les Naciones Xun\u00edes, el Conseyu d'Europa, la Organizaci\u00f3n Mundial del Comerciu, la Organizaci\u00f3n pa la Segurid\u00e1 y la Cooperaci\u00f3n n'Europa (OSCE), la Organizaci\u00f3n pa la Democracia y el Desarrollu Econ\u00f3micu GUAM, la Comunid\u00e1 d'Estaos Independientes y la Organzaci\u00f3n de Cooperaci\u00f3n Econ\u00f3mica del Mar Negru (BSEC).\nTerritoriu.\nEl territoriu del pa\u00eds coincide col de l'antigua Rep\u00fablica Socialista Sovi\u00e9tica de Moldavia, que proclam\u00f3 la independencia'l 27 d'agostu de 1991, coles mesmes fronteres dellimitaes por Stalin en 1944 y confirmaes en 1947 pol Trat\u00e1u de Par\u00eds. \nEsti territoriu representa nam\u00e1s que'l 32% del antiguu Princip\u00e1u de Moldavia, de la Ed\u00e1 Media (Besarabia y Bucovina, en mariellu nel mapa), qu'abarcaba tami\u00e9n l'actual provincia rumana del mesmu nome, y los accesos al Mar Negru, que formen parte angua\u00f1o d'Ucra\u00edna. A esti territoriu, amest\u00f3se-y una fastera, la Transnistria, que pertenec\u00eda anteriormente a Ucra\u00edna.\nXeograf\u00eda.\nAsitiada nel sureste d'Europa, ente los C\u00e1rpatos, les llanures d'Ucra\u00edna y a proximid\u00e1 del Mar Negru, Moldavia ocupa una plaza xeostrat\u00e9xica de premier orde, lo qu'esplica la presencia militar rusa na Transnistria. La posici\u00f3n de Moldavia vese fraxilizada poles tendencies secesionistes d'esta rex\u00f3n mayoritariamente rus\u00f3fona, pela que pasaben obligatoriamente los sos principales intercambios comerciales, tradicionalmente orientaos al este (Rusia y Ucra\u00edna). \nL'aisllamientu de Moldavia vese reforz\u00e1u pola falta d'accesos direutos al Mar Negru y por ser un territoriu circonscritu ente dos r\u00edos: El Prut, que s'axunta al Danubiu enantes de desembocar nel Mar Negru, marca la llende occidental de Moldavia. Al noreste, el r\u00edu Nistru, que crucia'l pa\u00eds de norte a sur marca de facto la frontera con la Transnistria.\nEl norte del pa\u00eds ye una zona monta\u00f1osa, anque les cimes nun sobrepasen los 430 m. d'altor del monte Dealul B\u0103l\u0103ne\u0219ti.\nEl clima ye continental templ\u00e1u, con branos calorosos y temperatures moderaes n'hibiernu.\nLes principales ciudaes son la capital, Quixin\u00e1u, nel centru del pa\u00eds, Tiraspol (en Transnistria), B\u0103l\u021bi y Tighina.\nDemograf\u00eda.\nEn 2002 Moldavia ten\u00eda una poblaci\u00f3n de 4.431.570 habitantes y una densid\u00e1 de 131/km\u00b2. \nPor grupos \u00e9tnicos, la distribuci\u00f3n de la poblaci\u00f3n ye la que vien darr\u00e9u:\nLes principales confesiones relixoses son el cristianismu ortodoxu (98 %)y el xuda\u00edsmu (1.5%).\nDistritos.\nDende 2003 (llei del 19 de marzu), el territoriu de Moldavia comp\u00f3nse de 32 \"raioane\" (distritos; en singular, \"raion\"), 3 \"municipii\" (conceyos, en singular, \"municipiu\", que son Quixin\u00e1u, B\u0103l\u021bi y Tighina) y dos rexones semi-aut\u00f3nomes (Gagauzia y Transnistria).\nEnantes d'esta llei, Moldavia taba dividida en 9 provincies o \"jude\u021be\", un conceyu (la capital) y dos unidaes territoriales.\nHistoria.\nEl territoriu de l'actual Moldavia tuvo pobl\u00e1u na Antig\u00fced\u00e1 polos dacios. Asiti\u00e1u nuna ruta estrat\u00e9xica ente Asia y Europa, conoci\u00f3 varies invasiones a lo llargo de la historia.\nNa Ed\u00e1 Media, la provincia de Besarabia (que correspuende a la mayor parte de la Rep\u00fablica de Moldavia con dellos territorios m\u00e1s al norte y al sur) constituy\u00f3 la parte oriental del Princip\u00e1u de Moldavia. \nEl Princip\u00e1u de Moldavia foi tributariu del Imperiu Otomanu, hasta'l Trat\u00e1u de Bucarest, que tresfiri\u00f3 Besarabia a Rusia en 1812, quedando la parte oriental integrada en Ruman\u00eda. \nTres la revoluci\u00f3n rusa, Besarabia algam\u00f3 la independencia en 1918, y integrose en Ruman\u00eda esi mesmu a\u00f1u.\nEl pautu Molotov-Ribbentrop permiti\u00f3 a la Xuni\u00f3n Sovi\u00e9tica ocupar Besarabia en xunu de 1940. Anque la perdieron en 1941, volvieron a recuperala definitivamente n'agostu de 1944. \nNa d\u00f3mina sovi\u00e9tica, les rexones del norte y del sur de Besarabia, habitaes por ucra\u00ednos y rusos pasaron baxo alministraci\u00f3n ucra\u00edna, mientres que Transnistria, con una importante poblaci\u00f3n rusa axuntose al restu del territoriu, configur\u00e1ndose asina la Rep\u00fablica Sovi\u00e9tica Socialista de Moldavia.\nEl 27 d'agostu de 1991, Moldavia declar\u00f3 la independencia, y n'avientu del mesmu a\u00f1u integr\u00f3se, con otres ex-rep\u00fabliques sovi\u00e9tiques na Comunid\u00e1 d'Estaos Independientes.\nDende la independencia, Moldavia conoci\u00f3 dos conflictos armaos, \u00fan en Gagauzia, onde vive una importante minor\u00eda turc\u00f3fona, y otru en Transnistria, onde los secesionestes rus\u00f3fonos declararon unilateralmente la so independencia.\nAnque hubo movimientos en favor de la reunificaci\u00f3n con Ruman\u00eda, nun referendu convoc\u00e1u en 1994, la mayor\u00eda de la poblaci\u00f3n moldava pronunci\u00f3se pola conservaci\u00f3n de la independencia.\nGobiernu y pol\u00edtica.\nEl parllamentu unicameral moldavu cuenta con 101 esca\u00f1os, y los sos miembros son elix\u00edos por sufraxu universal cada cuatro a\u00f1os. \nEl Parllamentu elixe al presidente, que tien les funciones de xefe del est\u00e1u y noma al primer ministru, como xefe de gobiernu. El primer ministru ye responsable del so gabinete y t\u00e1n sometios entrambos a la aprobaci\u00f3n del parllamentu.\nAngua\u00f1o gobierna'l pa\u00eds el Part\u00edu Comunista de Moldavia (\"Partidul Comuni\u0219tilor din Moldova\", PCM). Anque nun principiu llev\u00f3 a cabu una pol\u00edtica favoratible a los intereses rusos, tres de ganar otra vuelta les eleiciones el 6 de marzu de 2005, tuvu un xiru pro-occidental. Esti camb\u00e9u suel esplicase pola so volunt\u00e1 d'algamar el sofitu de la OSCE pa resolver el conflictu de Transnistria y pola influencia del trunfu eleutoral de Victor Yuxchenko n'Ucra\u00edna.\nEconom\u00eda.\nMoldavia beneficia d'un clima afayadizu y d'un bon terrenu, pero nun disp\u00f3n malapenes de xacimientos minerales. Poro, la so econom\u00eda ta basada esencialmente na Agricultura, qu'emplega al 35% de la poblaci\u00f3n activa. Les principales producciones son la fruta, les hortalexes, el vinu y el tabacu.\nLes poques industries del pa\u00eds t\u00e1n concentraes en ciudaes como Quixin\u00e1u y Tiraspol.\nComo la mayor\u00eda de les antig\u00fces rep\u00fabliques sovi\u00e9tiques, Moldavia ta nun periodu d'evoluci\u00f3n hacia la econom\u00eda de merc\u00e1u. \nEl pa\u00eds conoz una grave crisis y ta consider\u00e1u como'l m\u00e1s probe del continente europ\u00e9u en t\u00e9rminos de renta per capita. Esti asitiamientu econ\u00f3micu llev\u00f3 a emigrar a munchos moldavos: calc\u00falase qu'alredor d'un mill\u00f3n d'ellos viven nel estranxeru."}
{"id": "4969", "revid": "24901", "url": "https://ast.wikipedia.org/wiki?curid=4969", "title": "Alfabetu ogham", "text": ""}
{"id": "4972", "revid": "35", "url": "https://ast.wikipedia.org/wiki?curid=4972", "title": "R\u00edu Nistru", "text": "El Nistru (en rumanu Nistru, y Dniestr en polacu, \u0414\u043d\u0456\u0441\u0442\u0435\u0440 n'ucra\u00edn o \u0414\u043d\u0435\u0441\u0442\u0440 en rusu) ye un r\u00edu del este d'Europa, que los llatinos conoc\u00eden col nome de Tyras.\nEl Nistru \u00f1az n'Ucra\u00edna, cerca de Polonia, y tres de percorrer 2.290 km, principalmente per Moldavia, desemboca nel Mar Negru. \nEsti r\u00edu marca la frontera ente Ucra\u00edna y Moldavia, y sobre too ente esti \u00faltimu pa\u00eds y la rex\u00f3n secesionista de Transnistria."}
{"id": "4974", "revid": "28171", "url": "https://ast.wikipedia.org/wiki?curid=4974", "title": "R\u00edu Prut", "text": "El r\u00edu Prut (\"Prutul\" en rumanu, \"\u041f\u0440\u0443\u0442\" n'ucra\u00edn) ye un r\u00edu del este d'Europa, de 953 km de llargor. Naz nos montes C\u00e1rpatos, n'Ucra\u00edna, crucia Moldavia y Ruman\u00eda, marcando la frontera ente los dos pa\u00edses y desemboca nel Danubiu cerca del pueblu de \"Giurgiule\u015fti\" (distritu de Cahul, al sur de Moldavia).\nFoi conoc\u00edu na antig\u00fced\u00e1 como r\u00edu \"Pyretus\" o \"Porata\". Enantes de 1940 y la ocupaci\u00f3n de Besarabia y el norte de Bucovina pertenec\u00eda a Ruman\u00eda cuasi na so totalid\u00e1. Angua\u00f1o forma a lo llargo de 711 km la llende ente Ruman\u00eda y Moldavia. Tien una cuenca hidrogr\u00e1fica de 27.500 km\u00b2, de los que 10.990 km\u00b2 t\u00e1n en Ruman\u00eda. La ciud\u00e1 m\u00e1s poblada del so percorr\u00edu ye Chernivtsi (Ucra\u00edna)."}
{"id": "4975", "revid": "43102", "url": "https://ast.wikipedia.org/wiki?curid=4975", "title": "Santiago de Compostela", "text": "Santiago de Compostela ye la capital de Galicia.\nEl conceyu de Santiago de Compostela tien 223 km\u00b2 y la poblaci\u00f3n ye de , ciud\u00e1 hist\u00f3rica y universitaria asitiada nel centru de la provincia d'A Coru\u00f1a, a 66 km de la capital provincial. Conocida pola so catedral y por ser el dest\u00edn del cam\u00edn de Santiago. El cascu vieyu de la ciud\u00e1 ye Patrimoniu de la Humanid\u00e1 pola UNESCO dende 1985. Nella tien la so sede'l gobiernu aut\u00f3nomu gallegu (Xunta de Galicia) y el Parllamentu. Ye un importante llugar de peregrinaci\u00f3n cristiana, xunto con Xerusal\u00e9n y Roma, ya que seg\u00fan la tradici\u00f3n ell\u00ed diose sepultura al Ap\u00f3stol Santiago'l Mayor. Destaca la so Catedral dedicada a este Ap\u00f3stol, de gran importancia art\u00edstica. Ye tami\u00e9n relevante la so universid\u00e1, de m\u00e1s de 500 a\u00f1os d'historia."}
{"id": "4976", "revid": "43102", "url": "https://ast.wikipedia.org/wiki?curid=4976", "title": "Mar Negru", "text": "El Mar Negru (en b\u00falgaru: \"\u0427\u0435\u0440\u043d\u043e \u043c\u043e\u0440\u0435\", \"Cherno more\"; en rumanu: \"Marea Neagr\u0103\"; nom\u00e1u tami\u00e9n polos griegos, na Antig\u00fced\u00e1, \"Ponto Euxino\") ye un mar interior del oc\u00e9anu Atl\u00e1nticu asiti\u00e1u ente Europa oriental y Asia occidental. Llenda al oeste col estremu superior de los Balcanes, n'Europa suroccidental, al norte col sur de la Llanura Europea Oriental, al oeste con El C\u00e1ucasu y al sur cola costa norte d'Anatolia, nel Asia occidental. Recibe les ag\u00fces de grandes r\u00edos como'l Danubiu, el Dni\u00e9per y el Don, que llevan a elli les ag\u00fces de les conques fluviales de munchos pa\u00edses que nun tienen costa con esti mar.\nEl mar Negru tien una superficie de 436.400 km\u00b2 (nun s'incluin nella los correspondientes al mar d'Azov), una fondura m\u00e1sima de 2.212 m y un volume de 547.000 km\u00b3, que lu convierten na mayor masa d'agua interior del mundu. Na mayor\u00eda del so contornu la costa dexa pasu en pocu tiempu a superficies de gran altor: los montes P\u00f3nticos al sur, los montes d'El C\u00e1ucasu al este y los montes de Crimea na fastera central de la so costa septentrional. La so costa occidental, por embargu, oc\u00fapenla vegues inundables asitiaes a la vera de cordeleres de menor altor: Istranca; el cabu Emine, que ye l'estremu m\u00e1s oriental de los montes C\u00e1rpatos; y, muncho m\u00e1s al norte, la meseta de Dobruja. Na so costa all\u00faguense importantes ciudaes como Estambul, Odesa, Varna, Samsun, Sochi, Sebastopol, Constanza, Trabzon, Novoros\u00edisk, Burgas o Batumi.\nHai seis pa\u00edses ba\u00f1aos por esti mar: Bulgaria, Xeorxa, Ruman\u00eda, Rusia, Turqu\u00eda y Ucra\u00edna. Esti mar tien un balance h\u00eddricu positivu: desagua a\u00f1almente 300 km\u00b3 d'agua al mar Ex\u00e9u al travi\u00e9s de los estrechos del B\u00f3sforu y los Dardanelos, los nomaos Estrechos Turcos. Magar que'l fluxu netu d'agua ye favoratible al mar Negru, l'agua flui de continuu en dambes direcciones al tiempu. L'agua m\u00e1s densa y salada del mar Ex\u00e9u entra al mar Negru perbaxu de la capa d'agua fresca y m\u00e1s duce que va hacia l'Ex\u00e9u. Estes corrientes creen una capa permanente d'ag\u00fces profundes que nun se drenen nin amiesten y que son, poro an\u00f3xiques. Esta capa an\u00f3xica ye la responsable de la conservaci\u00f3n de los restos d'antiguos naufraxos, abondantes nesti mar. \nEl dest\u00edn final de l'agua del mar Negru ye'l mar Mediterraneu, al que llega al travi\u00e9s de los Estrechos Turcos y el mar Ex\u00e9u. L'estrechu del B\u00f3sforu conecta esti mar col mar de M\u00e1rmara, que conecta col Ex\u00e9u al travi\u00e9s del estrechu de los Dardanelos. Al norte el mar Negru ta conect\u00e1u con mar d'Azov al travi\u00e9s del estrechu de Kerch.\nEl nivel d'agua tien variao enforma a lo llargo de la historia xeol\u00f3xica d'esti mar. De resultes d'estes variaciones, les conexones coles mases d'agua cercanes pueden esistir o non. Asina, la m\u00e1s activa d'estes conexones, la que lu xune col oc\u00e9anu mundial al travi\u00e9s de los Estrechos Turcos, nun ye continua: nos momentos nos que nun esist\u00eda el mar Negru yera una conca endorreica, estremada del oc\u00e9anu mundial, semeyante a lo que ye angua\u00f1o'l mar Caspiu. Actualmente'l nivel d'agua del mar ye relativamente altu, y esto permite qu'intercambie les sos ag\u00fces col Mediterraneu.\nR\u00edos y canales navegables.\nEl mar Negru comunica col Mediterraneu al travi\u00e9s del B\u00f3sforu y del mar de M\u00e1rmara y col mar d'Azov pel estrechu de Kerch.\nL'accesu a los r\u00edos Don y Volga, al mar Caspiu, al mar B\u00e1lticu y al mar Blancu faise per canales. Al travi\u00e9s del r\u00edu Danubiu y de la canal Rhin-Main-Danubiu acc\u00e9dese al mar del Norte."}
{"id": "4979", "revid": "379", "url": "https://ast.wikipedia.org/wiki?curid=4979", "title": "Tigris", "text": "El Tigris (\u00e1rabe \u062f\u062c\u0644\u0629, \"Dijla\", hebr\u00e9u: \u05d7\u05d3\u05e7\u05dc \"\u1e25iddeqel\", curdu: \"D\u00eejle\", Pahlavi: \"Tigr\", Persa antiguu: \"Tigr\u0101-\", siriu: \u0715\u0729\u0720\u072c \"Deqlath\", turcu: \"Dicle\", acadiu: \"Idiqlat\") ye'l r\u00edu oriental de los dos grandes r\u00edos que formen la rex\u00f3n de Mesopotamia. L'otru ye l'\u00c9ufrates. \nTien una llonxit\u00fa de 1.900 km. Naz na Cordal de los Tauros y amiya pel sureste pa xunise col \u00c9ufrates nuna estaya averada d'Al Qurna al sur d'Iraq. Desemboca y\u00e1 xun\u00edu como Shatt al-Arab nel Golfu P\u00e9rsicu.\nEl primer nome conoc\u00edu del r\u00edu en sumeriu yera \"Idigna\" o \"Idigina\", que pue ser interpret\u00e1u como \"el r\u00edu r\u00e1pidu\" o \"el r\u00edu que fl\u00fai\", en contraste col so vec\u00edn l'\u00c9ufrates, que'l so caudal m\u00e1s lentu provocaba que se depositaren m\u00e1s sedimentos y construyera un llechu m\u00e1s altu que'l Tigris. En pahlavi, \"tigr\" significa \"flecha\" (de la mesma familia que'l persa antiguu \"tigra-\", y el persa modernu \"t\u00eaz\": \"agudu\"). Sicas\u00ed, nun paez qu'esti fuera'l nome orixinal del r\u00edu, sin\u00f3n m\u00e1s bien paez que foi acu\u00f1\u00e1u (de forma asemeyada que nes lling\u00fces sem\u00edtiques) como imitaci\u00f3n del nome llocal sumeriu. Ye tami\u00e9n posible que'l nome Tigris seya un deriv\u00e1u del idioma curdu, nel que \"tij\" significa \"agudu\", refiri\u00e9ndose al Tigris como un r\u00edu agudu y r\u00e1pidu. Al nun esistir un equivalente a la lletra \"j\" en griegu, utiliz\u00f3se la lletra \"g\", derivando posiblemente en \"tig\" a partir de \"tij\".\nOtru nome dau a esti r\u00edu, utiliz\u00e1u dende'l tiempu del Imperiu persa, ye Arvand, que tien el mesmu signific\u00e1u. Angua\u00f1o, el nome Arvand refierse a la parte baxa del Tigris en llingua persa.\nEl r\u00edu Tigris ye conoc\u00edu na Biblia como Hidequel que yera unu de los cuatro r\u00edos nos que s'estremaba la corriente d'agua que ven\u00eda d'Ed\u00e9n (Biblia X\u00e9nesis 2:10-14)"}
{"id": "4982", "revid": "43102", "url": "https://ast.wikipedia.org/wiki?curid=4982", "title": "Islla de Man", "text": "La Islla de Man (; man\u00e9s: \"Mannin\") ye una dependencia de la Corona brit\u00e1nica asitiada ente la mar d'Irlanda ya Inglaterra, Escocia ya Irlanda. Gocia d'una independencia que la fai nun pertenecer nin al Reinu Xun\u00edu nin a la Xuni\u00f3n Europea. La xefa d'est\u00e1u ye la reina Sabela II, que na islla de Man gocia del t\u00edtulu de \"Se\u00f1or de Man\" (ingl\u00e9s, \"Lord of Mann\"; man\u00e9s, \"\u00c7hiarn Vannin\"). El vicegobernador ye nom\u00e1u pola reina p'actuar nel so nome na isla. El Reinu Xun\u00edu ye responsable de la defensa militar de la islla.\nPer otru llau, la islla cunta col so propiu parllamentu y gobiernu, encarg\u00e1u de xestionar los asuntos llocales. Sicas\u00ed, el Reinu Xun\u00edu ye responsable \u00faltimu del bon gobiernu na isla, siendo am\u00e1s encarg\u00e1u de representala internacionalmente.\nNa islla viven aproximao unes 85.000 persones; y la mayor\u00eda habiten na ciudaes de Douglas; la capital, y Onchan; cercana a l'anterior. Los sos habitantes son consideraos una naci\u00f3n celta.\nEl puntu m\u00e1s altu de la islla ye'l monte Snaefel, con una altura de 620 metros. Por cuenta de la cercan\u00eda de Mann coles islles de Gran Breta\u00f1a y\u00e1 Irlanda, una lleenda diz que dende la pica d'esti mote monte pueden vese seis \"reinos\": Mann, Escocia, Inglaterra, Irlanda, Gales, y el cielu. En 2016, la UNESCO declar\u00f3la Reserva Internacional de la Biosfera. "}
{"id": "4985", "revid": "379", "url": "https://ast.wikipedia.org/wiki?curid=4985", "title": "B\u00f3sforu", "text": "El B\u00f3sforu (\"\u0392\u03cc\u03c3\u03c0\u03bf\u03c1\u03bf\u03c2\", en griegu, \"Bo\u011fazi\u00e7i\" en turcu) ye un estrechu que comunica'l mar Negru a la mar de M\u00e1rmara y que marca, colos Dardanelos, la llende meridional ente Europa y Asia. Tien alredor de 30 km de llargu y ente 550 y 3.000 metros d'anchu. La fondura var\u00eda ente 36 y 124 m.\nLes orielles del estrechu t\u00e1n enforma poblaes, como amuesa l'exemplu d'Estambul, con cerca de 15 millones d'habitantes.\nTres pontes crucien l'estrechu del B\u00f3sforu. La primera, la Ponte del B\u00f3sforu, tien 1.074 m de llargu y complet\u00f3se en 1973. La segunda, la Ponte Fatih Sultan Mehmed, de 1014 m, inaugur\u00f3se en 1988 y alcu\u00e9ntrase a 5 km de la primera. La tercera, la Ponte de Yavuz Sultan Selim, inaugur\u00f3se en 2016 y alcu\u00e9ntrase a del primeru.\nA 55 m perbaxo l'estrechu hai un t\u00fanel ferroviariu de 13,7 km de llargu, conoc\u00edu como Marmaray, inaugur\u00e1u n'ochobre de 2013."}
{"id": "4987", "revid": "43102", "url": "https://ast.wikipedia.org/wiki?curid=4987", "title": "Svalbard", "text": "L'archipi\u00e9lagu Svalbard, nom\u00e1u erroneamente tami\u00e9n Spitzbergen pol nome de la islla m\u00e1s grande, ye un enxeme d'islles allugaes nel oc\u00e9anu \u00c1rticu, al norte d'Europa, que forma parte de Noruega y formen la parte m\u00e1s seutentrional d'esti reinu. Nam\u00e1i tres de las sos islles tan habitaes: Spitsbergen, Hopen, y la Bjornaya m\u00e1s al sur.\nHistoria.\nQuiciabes fueron los viquingos quienes descubieren l'archipi\u00e9lagu, pero tami\u00e9n hai dellos historiadores qu'apunten la posiblid\u00e1 de que fueran los rusos nel sieglu XIII los primeros en columbrar les costes d'estes islles. Lo que s\u00ed ta prob\u00e1o ye que los rellatos escandinavos ya refer\u00edense a estes islles na Ed\u00e1 Media col nome de 'Svalbard' -vera fr\u00eda-. Sicas\u00ed'l descubridor \"rexistr\u00e1u\" del archipi\u00e9lagu ye l'holand\u00e9s Willem Barents quien lu descubri\u00f3 en 1596.\nEconom\u00eda.\nNos sieglos modernos foi un perimportante centru balleneru y sirv\u00edan como talos los sos puertos. Angua\u00f1o vive principalmente de les investigaciones que delles colonies cient\u00edfiques ruses, noruegues o de pa\u00edses de la Xuni\u00f3n tien nes islles.\nEl Bancu Mundial de Granes de Svalbard ye un almac\u00e9n soterrau de granes de miles de plantes de cultivu de tol mundu, ta asiti\u00e1u na islla de Spitsbergen, cerca de Longyearbyen."}
{"id": "4988", "revid": "43102", "url": "https://ast.wikipedia.org/wiki?curid=4988", "title": "Homosexualid\u00e1", "text": "La homosexualid\u00e1 ye la orientaci\u00f3n sexual y afeutiva ente individuos del mesmu sexu. La pallabra pue desi\u00f1ar tanto les rellaciones ente muyeres como ente homes. El t\u00e9rminu d'orixe ingl\u00e9s gai refierse com\u00fanmente a homosexuales de dambos sexos, sicas\u00ed ta enforma espard\u00edo'l so usu en referencia al home homosexual. La homosexualid\u00e1 femenina suel nomase tami\u00e9n lesbianismu, t\u00e9rminu cuyo orixe ta na poeta Safo de Lesbos.\nDellos estudios antropol\u00f3xicos se\u00f1alen que la homosexualid\u00e1 ye una constante na cultura universal.\nEl 17 de mayu de 1990, la Organizaci\u00f3n Mundial de la Sal\u00fa (OMS) esborr\u00f3 la homosexualid\u00e1 del C\u00f3digu Internacional d'Enfermedaes."}
{"id": "4989", "revid": "37624", "url": "https://ast.wikipedia.org/wiki?curid=4989", "title": "Quesu de Valdi\u00f3n", "text": "L'orixe del quesu de Valdi\u00f3n ye enforma antiguu, dende anta\u00f1o tuvo rellacion\u00e1u cola cultura agropastoril monta\u00f1iega de Valdi\u00f3n.\nLa ellaboraci\u00f3n d'esta denominaci\u00f3n d'orixe conc\u00e9ntrase nel valle del mesmu nome na rex\u00f3n de Lli\u00f3n, nos Picos d'Europa. Ye un quesu de pastia azul fabric\u00e1u tol a\u00f1u con lleche de vaca o cabra o l'amiestu de dambes."}
{"id": "4994", "revid": "43102", "url": "https://ast.wikipedia.org/wiki?curid=4994", "title": "Primer Guerra Mundial", "text": "La Primer Guerra Mundial, tami\u00e9n conocida como Gran Guerra o la Guerra de Guerres, foi una guerra mundial aniciada n'Europa que dur\u00f3 ente'l 28 de xunetu de 1914 y el 11 de payares de 1918. Descrita na d\u00f3mina como \"la guerra que va finar con toles guerres\", provoc\u00f3 la movilizaci\u00f3n de m\u00e1s de 70 millones de militares, 60 millones d'ellos europeos, no que foi una de les mayores guerres na historia. Est\u00edmase que nueve millones de combatientes y siete millones de civiles morrieron como result\u00e1u direutu de la guerra, a los qu'habr\u00eda que sumar la influyencia que tuvo na mortand\u00e1 de la pandemia de gripe de 1918, que caus\u00f3 ente 50 y 100 millones de muertos en tol mundu. La perda de vides humanas foi pergrande de resultes de l'aplicaci\u00f3n nel campu de batalla de les nueves teunolox\u00edes d'armamentu, y tami\u00e9n pol estancamientu t\u00e1cticu caus\u00e1u pol enfotu na sangrina guerra de trincheres. Foi \u00fan de los conflictos b\u00e9licos m\u00e1s mort\u00edferos de la historia, y el so result\u00e1u precipit\u00f3 cambios pol\u00edticos perimportantes, como'l ciclu revolucionariu de 1917-23, en varies de les naciones que participaran nella. Les rivalidaes ente naciones que quedaron ensin resolver cuando esta guerra fin\u00f3 contribuyeron al espa\u00f1\u00edu de la Segunda Guerra Mundial unos venti a\u00f1os dempu\u00e9s de la so fin.\nEl 28 de xunu de 2014 Gavrilo Princip, un nacionalista serbobosniu, asesin\u00f3 al heriede del tronu del Imperiu austroh\u00fangaru, l'archiduque Franz Ferdinand, en Sarayevu, provocando la nomada Crisis de xunetu. Nesi contestu, Austria-Hungr\u00eda dio-y un ultim\u00e1tum a Serbia el 23 de xunetu; la negativa serbia a satisfacer les piticiones austriacas ficieron que dambos pa\u00edses entamaran los sos preparativos pa la guerra.\nLes redes d'aliances ente les distintes naciones del continente fizo que lo que yera un conflictu bilateral nos Balcanes convirti\u00e9rase nuna guerra qu'implic\u00f3 a la mayor\u00eda d'Europa. En 1914 les grandes potencies europees agrup\u00e1bense en dos coaliciones: la Triple Entente, formada por Francia, Rusia y Gran Breta\u00f1a, y la Triple Alianza, formada por Alema\u00f1a, Austria-Hungr\u00eda ya Italia (esta yera de naturaleza defensiva, lo que permiti\u00f3 a Italia mantenese al marxe de la guerra en 1914). Rusia decidi\u00f3 respaldar a Serbia, y el 25 de xunetu dio \u00f3rdenes pa entamar la preparaci\u00f3n pa la guerra, y dempu\u00e9s de qu'Austria-Hungr\u00eda bombardeara la capital serbia, Belgr\u00e1u, el 28 de xunetu, aprob\u00f3 la movilizaci\u00f3n de les tropes de los distritos militares averaos a Austria. La orde de movilizaci\u00f3n xeneral diose'l d\u00eda 30 de xunetu, y foi respondida, al d\u00eda siguiente, por Alema\u00f1a y Austria-Hungr\u00eda, que ficieron lo mesmo, al tiempu qu'Alema\u00f1a desixi\u00f3 a Rusia la so desmovilizaci\u00f3n nel plazu de 12 hores. Como Rusia refug\u00f3 facelo Alema\u00f1a declar\u00f3-y la guerra el 1 d'agostu en sofitu d'Austria-Hungr\u00eda, que declar\u00f3 la guerra a Rusia el 6 d'agostu. Francia, pela so banda, orden\u00f3 la movilizaci\u00f3n xeneral, pa sofitar a Rusia, el 2 d'agostu.\nLa estratexa alemana pa desarrollar una guerra en dos frentes, escontra Francia y Rusia, pasaba por concentrar el so ex\u00e9rcitu nel oeste, pa derrotar a Francia en cuatro selmanes, y dempu\u00e9s esviar les sos tropes al este primero de que Rusia acabara de completar la so movilizaci\u00f3n; foi lo que se conoci\u00f3 posteriormente como plan Schlieffen. El 2 d'agostu Alema\u00f1a desixi\u00f3-y a B\u00e9lxica que-y permitiera pasar llibremente los sos ex\u00e9rcitos pol so territoriu, y el refugu belga llev\u00f3 a la invasi\u00f3n del pa\u00eds na madrugada del 3 d'agostu y la declaraci\u00f3n simult\u00e1nea de guerra a Francia. El gobiernu belga invoc\u00f3 les cl\u00e1usules del trat\u00e1u de Londres de 1839, y acordies con elli Gran Breta\u00f1a declar\u00f3-y la guerra a Alema\u00f1a en 4 d'agostu. El 12 d'agostu Gran Breta\u00f1a y Francia declararon la guerra a Austria-Hungr\u00eda, y el 23 d'agostu Xap\u00f3n p\u00fanxose del llau de la Entente, porque vio na guerra la oportunid\u00e1 d'aumentar, capturando les posesiones alemanes en China y nel oc\u00e9anu Pac\u00edficu, la so esfera d'influyencia. La guerra espardi\u00f3se polos imperios coloniales de les potencies en llucha, faciendo del conflictu una confrontacion global. La Entente y los sos aliaos entamaron a ser conoc\u00edos como Potencies Aliaes, mentantu que l'alianza d'Austria-Hungr\u00eda y Alema\u00f1a entam\u00f3 a ser conocida como Potencies Centrales.\nL'avance alem\u00e1n en territoriu franc\u00e9s foi fren\u00e1u na batalla del Marne, y al final 2014 el Frente Occidental convirti\u00f3se nuna guerra de gastadura, na que se construyeron llinies de trincheres que camudaron perpoco hasta 1917. Nel Frente Oriental hebo munchos m\u00e1s avances territoriales: Serbia foi derrotada en 1915, y Ruman\u00eda xunt\u00f3se coles Potencies Aliaes en 1916 nam\u00e1i pa ser derrotada al a\u00f1u siguiente. En payares de 1914 l'Imperiu otomanu incorpor\u00f3se a la guerra nel bandu de les Potencies Centrales, lo que fizo qu'hobiera guerra n'El C\u00e1ucasu, Mesopotamia y la pen\u00ednsula del Sina\u00ed. en 1915 Italia xunt\u00f3se colos aliaos, y Bulgaria coles Potencies Centrales. L'agudizaci\u00f3n de la guerra somarina por parte d'Alema\u00f1a llev\u00f3 al hundimientu de siete barcos mercantes estauxunidenses, al tiempu que se conoci\u00f3 qu'Alema\u00f1a taba intentando que M\u00e9xicu-y declarara la guerra a los Estaos Xun\u00edos. Esti pa\u00eds decidi\u00f3, nesi contestu, declar\u00e1-y la guerra a Alema\u00f1a el 6 d'abril de 1917.\nEn Rusia, la Revoluci\u00f3n de Febreru de 1917 depuso al zar y sustituyolu por un gobiernu provisional. Sicas\u00ed, el descontentu popular pol coste de la guerra desemboc\u00f3 na Revoluci\u00f3n d'Ochobre, la creaci\u00f3n de la Rep\u00fablica Socialista Sovi\u00e9tica y la firma pol nuevu gobiernu del trat\u00e1u de Brest-Litovsk, que punxo fin a la participaci\u00f3n rusa na guerra. Esto permiti\u00f3 a Alema\u00f1a treslladar gran cantid\u00e1 de tropes al Frente Occidental pa llanzar la so ofensiva de marzu de 1918. Esta, a lo primero, foi esitosa, pero los aliaos consiguieron resistir, ya inclusive ganar terrenu, na nomada Ofensiva de los Cien D\u00edes. La primera de les Potencies Centrales en capitular foi Bulgaria, que robl\u00f3'l armisticiu de Sal\u00f3nica'l 29 de setiembre de 1918. Siguiolu l'Imperiu otomanu el 30 d'ochobre, que form\u00f3 l'armisticiu de Mudros. El 4 de payares l'Imperiu austroh\u00fangaru robl\u00f3 l'armisticiu de Villa Giusti. Ensin aliaos, con una revoluci\u00f3n espa\u00f1ando y colos militares convenc\u00edos de la inutilid\u00e1 de siguir lluchando, el k\u00e1iser Guillermu abdic\u00f3'l 9 de payares, y el nuevu gobiernu robl\u00f3, dos d\u00edes dempu\u00e9s, l'armisticiu del 11 de payares de 1918.\nLa Primer Guerra Mundial supunxo un camb\u00e9u important\u00edsimo, a nivel pol\u00edticu, cultural, econ\u00f3micu y social, a nivel mundial. De resultes de la guerra dexaron d'esistir cuatro imperios (alem\u00e1n, austroh\u00fangaru, otomanu ya rusu), y de la so ruptura surdieron un gran n\u00famberu de naciones y, con elles, nuevos problemes de nacionalismu ya irredentismu qu'hab\u00eden desembocar, dos d\u00e9cades dempu\u00e9s, n\u00fan nuevu conflictu. Tres de la firma de los trataos que finaron la guerra hebo revoluciones y revueltes per ende, na mayor\u00eda de los casos de naturaleza socialista o anticolonial. Les cuatro potencies aliaes (Gran Breta\u00f1a, Francia, Estaos Xun\u00edos ya Italia) impunxeron dures condiciones a los imperios derrotaos nuna serie de trataos roblaos na Conferencia de Paz de Par\u00eds de 1919. Impulsaron tami\u00e9n, n\u00fan intentu d'evitar otra guerra mundial que foi finalmente fall\u00edu por munches y variaes razones, la formaci\u00f3n de una Socied\u00e1 de Naciones. La firma del trat\u00e1u de Versalles, y c\u00f3mo esti afect\u00f3 a Alema\u00f1a, favoreci\u00f3 ente m\u00e1s razones l'ascensu del Part\u00edu Nazi alem\u00e1n, qu'habr\u00eda provocar la Segunda Guerra Mundial. D'otra banda, los trataos de paz y la implementaci\u00f3n de dellos acuerdos secretos roblaos demientres la guerra ente los aliaos camudaron les fronteres en munches partes d'Europa, Asia y Oriente Pr\u00f3ximu, con repercusiones pol\u00edtiques qu'ent\u00e1 pueden sintise angua\u00f1o.\nL'orixe de la guerra.\nLa guerra xestose nes rocees ente les grandes potencies europees. Los bandos cabezaleros foron les Potencies Aliaes, d'un llau, y les Potencies Centrales d'otru. Pero ye perdif\u00edcil desplicar por qu\u00e9 s'anici\u00f3 la guerra, y nun hai una sola causa, sin\u00f3n munches entremezclaes.\nLa chispa qu'oficialmente dio aniciu a la guerra foi l'asesinatu el 28 de xunu de 1914 en Sarayevu del pr\u00edncipe herederu del tronu austro-h\u00fangaru, Franz Ferdinand, archiduque d'Austria. L'estudiante serbo-bosniu Gavrilo Princip matolos a tiros a \u00e9l y a la so muyer, la condesa Sophie Reichsgr\u00e4fin Chotek, nun atent\u00e1u mui complic\u00e1u del cual nunca nun se supo bien la historia (hebo una conspiraci\u00f3n de delles persones, y un collaciu de Princip tirara una bomba a la comitiva, que feriera a otres persones; Princip dispar\u00f3 un ratu dempu\u00e9s, cuandu ya paec\u00eda que l'atent\u00e1u fallara).\nPero esti atent\u00e1u foi nam\u00e1s que'l detonante nuna situaci\u00f3n que ya yera perdif\u00edcil. Ente les verdaderes razones taben:\nL'espa\u00f1\u00edu de la guerra.\nDempu\u00e9s del atent\u00e1u de Sarayevu, Austria-Hungr\u00eda ech\u00f3-y la culpa al gobiernu de Serbia (lo que yera en parte verd\u00e1, anque indireutamente). Planteg\u00f3-y a Serbia un ultim\u00e1tum de 10 puntos el 23 de xunetu de 1914. Serbia aceut\u00f3 cuasi tolos puntos el d\u00eda 25, pero Austria-Hungr\u00eda dixo que nun yera bastante. Rusia pidi\u00f3-yos ent\u00f3s a los austro-h\u00fangaros que camudaren los t\u00e9rminos del ultim\u00e1tum, y que si atacaben Serbia, Rusia entrar\u00eda na guerra axudando a Serbia. \nAustria-Hungr\u00eda declar\u00f3-y la guerra a Serbia el 28 de xunetu, y Rusia moviliz\u00f3se \u00e9nte Austria-Hungr\u00eda. Ent\u00f3s Alema\u00f1a alvirti\u00f3 a Rusia de que diba axudar a Austria-Hungr\u00eda, y dempu\u00e9s de delles xestiones diplom\u00e1tiques ensin \u00e9situ Alema\u00f1a declar\u00f3-y la guerra a Rusia el 1 d'agostu.\nFrancia moviliz\u00f3se esi mesmu d\u00eda, y Alema\u00f1a declar\u00f3-y la guerra el d\u00eda 3. Alema\u00f1a, pa atacar Francia, decidi\u00f3 cruzar B\u00e9lxica violando un trat\u00e1u de neutralid\u00e1 anterior; esto fizo que Gran Breta\u00f1a-y declarara la guerra a Alema\u00f1a el d\u00eda 4. Col tiempu, y por motivos estremaos, foron xuni\u00e9ndose a la guerra nel bandu ali\u00e1u Italia, Xap\u00f3n (23 d'agostu de 1914), Estaos Xun\u00edos (6 d'abril de 1917)... y nel bandu de les potencies centrales l'Imperiu otomanu y Bulgaria.\nLos frentes.\nHebo dellos frentes. En principiu, lluchose sobre too nel frente occidental o franco-belga y nel oriental o rusu. Pero la guerra foi evolucionando per munchos otros llugares.\nEl frente occidental.\nNel frente occidental, los alemanes cuntaben con ganar r\u00e1pido la guerra a los franceses con pocos soldaos, y que les batalles m\u00e1s grandes diben dase dempu\u00e9s nel frente rusu. Esto taba nel nom\u00e1u Plan Schlieffen. Los franceses iguaron el Plan XVII, nel qu'esperaben un ataque frontal (que nun yera lo que taba previsto nel Plan Schlieffen). Los alemanes ganaron a los franceses na Batalla de Charleroi (21 d'agostu). Pero na Primera Batalla del Marne los franceses ficieron replegase a los alemanes, y con esto termin\u00f3se'l plan Schlieffen y la idea d'una victoria r\u00e1pida.\nLes fuercies equilibr\u00e1ronse, y entrose na guerra de posiciones. Los soldaos entamen a lluchar en c\u00e1rcoves, poniendo alambraes y mines. Yera cuasi imposible ganar una destes batalles contra una defensa tala, y los ex\u00e9rcitos calten\u00eden les posiciones. L'emplegu masivu de teunolox\u00edes como'l alambre d'espinos, artiller\u00eda, ametralladores, gases venenosos... fizo la guerra particularmente dura y sangrienta, y les defenses m\u00e1s fuertes que los ataques.\nEl frente oriental.\nL'ex\u00e9rcitu rusu yera descoman\u00e1u en cuanto al n\u00famberu de soldaos (8 millones en 1914), pero la realid\u00e1 ye que los soldaos yeren campesinos ensin formaci\u00f3n militar afaya\u00edza, ensin bones armes y con mandos mediocres. Na Batalla de Tanenberg (del 26 al 30 d'agostu de 1914) los alemanes interceutaren los mensaxes de los rusos, que diben ensin cifrar, y sab\u00eden lo que diben facer les sos tropes. El I y el II ex\u00e9rcitu rusos alcontr\u00e1ronse col VIII ex\u00e9rcitu alem\u00e1n. Nesa batalla el II ex\u00e9rcitu rusu foi pr\u00e1uticamente elimin\u00e1u. En total hebo alredor de 50.000 muertos, 30.000 d'ellos rusos, y otros 95.000 soldaos rusos fechos presos. Paul von Hindenburg ya Erich Luddendorff algamaron perimportantes victories contra los rusos, nesta batalla y na de Mazure (del 6 al 15 de setiembre de 1914). En 1915 los alemanes echaron a los rusos de Polonia, no que se llam\u00f3 Gran Retirada.\nLa marcha de la guerra, xunto con otros munchos factores, influy\u00f3 na Revoluci\u00f3n Bolxevique de 1917. Dempu\u00e9s de la revoluci\u00f3n, los rusos firmaron la paz de Brest-Litovsk el 3 de marzu de 1918.\nOtros frentes.\nHebo dellos otros frentes. Na Batalla de los Dardanelos o Batalla de Gallipoli, en 1915, los brit\u00e1nicos y los franceses intentaron conquistar la capital otomana ensin conseguilo. Lawrence d'Arabia lluch\u00f3 n'\u00c1frica col env\u00eds de dar sofitu a les tribus \u00e1rabes pa que llucharen \u00e9nte los otomanos; n'Africa hebo munches otres batalles y estratexes, desendolc\u00e1ndose tou un frente de la guerra nes colonies y xugando coles influyencies de los respeutivos pa\u00edses.\nCamudamientos na guerra.\nEl bloqu\u00e9u naval de la Entente contra Alema\u00f1a taba dando munchos problemes a los alemanes, y esti pa\u00eds entam\u00f3 la \"guerra submarina ensin restricciones\", hundiendo barcos de mercanc\u00edes y civiles, cosa qu'enantes nun se fac\u00eda de cutio. Los Estaos Xun\u00edos nun entraren na guerra, que consideraben un problema internu europeu. Pero dellos ataques submarinos contra barcos d' Estaos Xun\u00edos ficieron al presidente Woodrow Wilson declarar la guerra a Alema\u00f1a'l 6 d'abril de 1917. Austria-Hungr\u00eda nun quiso firmar una paz aparte colos Estaos Xun\u00edos, polo que estos tami\u00e9n declararon la guerra a esta potencia.\nLos alemanes camentaron que diben ganar la guerra entantes de que los Estaos Xun\u00edos tuvieren tiempu d'aportar a Europa con toles tropes necesaries pa ser un problema. Luddendorff igu\u00f3 planes pa una gran ofensiva na primavera de 1918 nel frente occidental; ten\u00eda l'env\u00eds d'entamar maniobres de distraici\u00f3n pa separtar los ex\u00e9rcitos brit\u00e1nicu y franc\u00e9s. Pero dex\u00f3 les meyores fuercies en Rusia (pa controlar el territoriu conquist\u00e1u) y nam\u00e1s que traxo una peque\u00f1a parte de les fuercies del Este pal Oeste. \nLa operaci\u00f3n emtam\u00f3'l 21 de marzu de 1918, y diba munchu tiempu que nun s'emplegaba nenguna t\u00e1utica na guerra. Con t\u00e1utiques d'infiltraci\u00f3n y poca artiller\u00eda, los alemanes golpiaron puntos febles de mandu y llox\u00edstica de los franceses y brit\u00e1nicos. Avanzaron 60 km.\nCa\u00f1ones superpesaos Krupp pudieron acercase y bombardear Par\u00eds. Los alemanes crey\u00eden que diben ganar la guerra llueu, pero nun foi asina. Ente marzu y abril morrieron 270.000 soldaos alemanes. Dempu\u00e9s de delles ofensives alemanes, los aliaos ficieron retirase a los alemanes na Segunda Batalla del Marne, qu'entamara con un ataque alem\u00e1n.\nLa moral n'Alema\u00f1a taba mui baxa y hab\u00eda munchos problemas internos.\nLa victoria de la Entente.\nLa que se llam\u00f3 ofensiva de los cien d\u00edes entamose el 8 d'agostu de 1918. Na Batalla d'Amiens participaron 414 tanques y 120.000 soldaos aliaos. Na Segunda Batalla del Somme los aliaos (ente ellos 130.000 soldaos de los Estaos Xun\u00edos) algamaron una victoria perimportante, faciendo retirase 55 km a los alemanes. El 2 de setiembre taben na mesma posici\u00f3n qu'enantes d' entamar la guerra, anque los aliaos ten\u00eden munchos problemes colos tanques, que fallaben y nun pod\u00eden pasar. \nLuddendorff viose implic\u00e1u en dellos problemas pol\u00edticos n'Alema\u00f1a, y foi destitu\u00edu pol Kaiser el 26 d'ochobre. Los sucesos internos empobinaron Alema\u00f1a a camudar les sos formes de gobiernu de manera importante; acabaron cola abdicaci\u00f3n del Kaiser (cuasi pola fuercia) y traxeron la Rep\u00fablica de Weimar.\nBulgaria firm\u00f3 l'armisticiu el 29 de setiembre de 1918. El 30 d'ochobre rindi\u00f3se l'imperiu otomanu. El 3 de payares foi Austria-Hungr\u00eda la que pidi\u00f3 un armisticiu; l'imperiu desmembr\u00f3se col fin de la monarqu\u00eda d'Habsburgu y Austria ya Hungr\u00eda firmaron armisticios separtaos. Nel 11 de payares de 1918, a les 23:00, Alema\u00f1a firm\u00f3 l'crmisticiu y entam\u00f3 a retirar los sos soldaos del frente occidental. \nFormalmente, la guerra sigui\u00f3 hasta'l Trat\u00e1u de Versalles, el 28 de xunu de 1919.\nConsecuencies de la guerra.\nLa I Guerra Mundial foi la primer \"guerra total\" na que les baxes civiles masives consider\u00e1bense parte normal de la guerra (por exemplu, nos bombardeos). Aparte d'efeutos importantes nos gobiernos (d\u00e1ndo-yos nuevos poderes a munchos gobiernos col env\u00eds de ganar la guerra) los efeutos na poblaci\u00f3n foron perimportantes. Por exemplu, la marcha de munchos homes a la guerra fizo que les muyeres tuvieren que trabayar en puestos que nunca nun ocuparen; dempu\u00e9s d'esto, f\u00edzose m\u00e1s fuerte la llucha pol drechu al votu pa les muyeres.\nPol\u00edticamente, les potencies perdedores sofrieron mui duramente la derrota. El Trat\u00e1u de Versalles result\u00f3 mui dif\u00edcil d'aceutar pa los alemanes, por exemplu. Munchos cuidaron que dempu\u00e9s de guerra tala diba haber una paz duradera, pero nun foi as\u00ed; la situaci\u00f3n quedara mal resuelta en munches estayes.\nTeunol\u00f3xicamente, dizse que la Gran Guerra foi una guerra con t\u00e1utiques del sieglu XIX fecha con teunolox\u00eda del sieglu XX. Aparte de lo dicho enriba sobre les ferramientes de la guerra de c\u00e1rcoves (de les que, n'especial, l'artiller\u00eda caus\u00f3 un n\u00famberu de muertos y fer\u00edos tremendu, y les armes qu\u00edmiques \u2014gas mostaza, cloru, fosgenu\u2014 tuvieron un efeutu sicol\u00f3xicu mui fuerte) desendolcose por primer vegada l'emplegu de l'aviaci\u00f3n na guerra. Tami\u00e9n l'emplegu de submarinos foi perimportante na Primera Batalla del Atl\u00e1nticu. Los tanques, emplegaos polos brit\u00e1nicos, inauguraron l'emplegu d'armamentu mecaniz\u00e1u que diba dominar el sieglu XX. \nCinca'l n\u00famberu de muertos y fer\u00edos, ye cuasi imposible poner a tol mundu d'alcuerdu y dar cifres precises (cambien muncho seg\u00fan l'autor). Pero dalgunos c\u00e1lculos dicen que esta guerra mat\u00f3 a 16 millones de persones (7 millones de civiles y 9 de militares). El 56% de los muertos ser\u00eden de la Entente, y el 44% restante de les potencies centrales. El n\u00famberu de fer\u00edos podr\u00eda superar los 22 millones. "}
{"id": "4996", "revid": "7977", "url": "https://ast.wikipedia.org/wiki?curid=4996", "title": "Fundaci\u00f3n Wikimedia", "text": "La Fundaci\u00f3n Wikimedia (n'ingl\u00e9s: Wikimedia Foundation, Inc.) ye una organizaci\u00f3n sin \u00e1nimu de llucru \u2014acordies cola tipolox\u00eda xur\u00eddica del art\u00edculu 501 del c\u00f3digu federal de los Estaos Xun\u00edos ye una organizaci\u00f3n 501c3\u2014 institu\u00edda baxo les lleis de Florida, Estaos Xun\u00edos. La so esistencia anunci\u00f3se oficialmente pol direutor xeneral de Bomis y cofundador, xunto a Larry Sanger, de Wikipedia, Jimmy Donal Wales el 20 de xunu de 2003. Actualmente tien la sede central en San Francisco, California, Estaos Xun\u00edos.\nYe la organizaci\u00f3n madre de Wikipedia, el so proyeutu con m\u00e1s \u00e9xitu y unu de los diez sitios web m\u00e1s visitaos del mundu, lo mesmo que de Wikinoticies, Wikcionariu, Wikicites, Wikillibros, Wikiesbilla, Wikiespecies, Commons, Wikiversid\u00e1, Wikidata, Wikiviaxes, Wikimedia Meta-Wiki, Wikimedia Outreach, OTRS wiki, etc. en distintes lling\u00fces.\nConseyu.\nEl de Wikimedia xestiona la fundaci\u00f3n y supervisa la disposici\u00f3n y solicit\u00fa de donaciones. El Conseyu ye la m\u00e1xima autorid\u00e1 de la Fundaci\u00f3n Wikimedia (art\u00edculu IV, seici\u00f3n 1 de los Estatutos de la Fundaci\u00f3n Wikimedia) y angua\u00f1o ta compuestu por diez Conseyeros:\nHai una llista actualizada, con biograf\u00edes, en (n'ingl\u00e9s).\nHai qu'ilustra la composici\u00f3n del Conseyu d'alministraci\u00f3n de la Fundaci\u00f3n Wikimedia a lo llargo del tiempu.\nToles wikis:"}
{"id": "5012", "revid": "37624", "url": "https://ast.wikipedia.org/wiki?curid=5012", "title": "Wikipedia", "text": "Wikipedia ye una enciclopedia llibre na que cualquier usuariu pue collaborar. Usa'l formatu wiki nes sos p\u00e1xines. Pue alcontrase en 288 idiomes, y\u00e1 que ta fecha por xente de toles partes del mundu. La versi\u00f3n n'ingl\u00e9s tien m\u00e1s de 5.700.000 art\u00edculos (agostu de 2018), algamando'l proyeutu m\u00e1s de 46 millones d'art\u00edculos en total.\nEntam\u00f3la Jimmy Wales el 15 de xineru de 2001, saliendo la versi\u00f3n asturiana en xunetu de 2004.\nYe parte de la fundaci\u00f3n Wikimedia.\nEl 17 de xunu de 2015, la Fundaci\u00f3n Princesa d'Asturies concedi\u00f3-y el Premiu de Cooperaci\u00f3n Internacional. El xur\u00e1u valor\u00f3 \"l'importante exemplu de cooperaci\u00f3n internacional, democr\u00e1ticu y participativu nel qu'andechen desinteresadamente miles de persones de toles nacionalidaes\". Tami\u00e9n por \"allegar a tol mundu el conocimientu universal nuna llinia paec\u00eda al que llogr\u00f3 l'esp\u00edritu enciclopedista del sieglu XVIII\". "}
{"id": "5014", "revid": "35", "url": "https://ast.wikipedia.org/wiki?curid=5014", "title": "Mumbai", "text": "Mumbai ye una ciud\u00e1 na costa occidental de la India, que tien unos 17 millones d'habitantes nel \u00c1rea metropolitana, polo que ye una de les mayores urbes de la Tierra. Fasta 1995 el so nome oficial foi Bombay."}
{"id": "5018", "revid": "35", "url": "https://ast.wikipedia.org/wiki?curid=5018", "title": "Joseph Ratzinger", "text": ""}
{"id": "5019", "revid": "35", "url": "https://ast.wikipedia.org/wiki?curid=5019", "title": "Benitu XVI", "text": "Benitu XVI foi papa de la Ilesia Cat\u00f3lica, elix\u00edu pont\u00edfiz el 19 d'abril de 2005, hasta'l 28 de febreru de 2013, que dexa dafechu'l cargu; cola so renuncia, convi\u00e9rtese nel cuartu papa en dexar la \"Siella de San Pedru\" y el segundu en facelo voluntariamente. El so nome secular ye Joseph Aloysius Ratzinger.\nRatzinger yera cardenal dende que lu nomara Pablu VI en 1977. \nParticip\u00f3 nel Conceyu Vaticanu II como asesor teol\u00f3xicu del Cardenal Josef Frings. En 1981 foi nom\u00e1u prefectu de la Congregaci\u00f3n pa la Doctrina de la Fe pol papa Xuan Pablu II, que tami\u00e9n lu nom\u00f3 Decanu del Colexu Cardenaliciu y, como tal, cardenal-obispu d'Ostia en 2002.\nEl d\u00eda 11 de febreru de 2013 anunci\u00f3 la so renuncia a continuar col so pontific\u00e1u, renuncia que se fixo efectiva'l 28 de febreru. La raz\u00f3n dada pol propiu papa yera que nun se sent\u00eda con fuercies pa siguir."}
{"id": "5027", "revid": "43102", "url": "https://ast.wikipedia.org/wiki?curid=5027", "title": "Albania", "text": "Albania (n'alban\u00e9s \"Shqip\u00ebri\", pa\u00eds del aigla) ye una rep\u00fablica del oeste de la pen\u00ednsula de los Balcanes, abierta al Mar Adri\u00e1ticu y al Mar X\u00f3nicu. \nAlbania llenda al norte con Montenegru, al noreste con Serbia, al este cola Rep\u00fablica de Macedonia y al sur con Grecia.\nNun territoriu de 28.747 km\u00b2, compuestu mayormente de montes y viesques, viven alredor de 3,5 millones d'habitantes. Les principales ciudaes son la capital, Tirana con 300.000 habitantes, Durr\u00ebs, Elbasan y Shkod\u00ebr, con 100.000 habitantes ca\u00fana, Vlor\u00eb (90.000 hab.) y Kor\u00e7\u00eb (80.000 hab.).\nXeograf\u00eda.\nAlbania ye un pa\u00eds enforma montesu (70 % del territoriu). El picu cimeru, el monte Korab, tien un altor de 2.753 m penriba'l nivel de la mar. \nEl restu de la superficie ta compuestu por valles estrenchos y llanures aluviales, escasamente aprovechables pa l'agricultura al alternar les inundaciones coles \u00e9poques de seca. Les tierres m\u00e1s f\u00e9rtiles son les de la vera de los llagos (Ohrid, Prespa Mayor y Prespa Menor) y les de delles mesetes intermediaries ente'l llanu y el monte.\nEl r\u00edu mas importante ye'l Drini. Con una llargor de 282 km, ye \u00fan de los pocos con un caudal estable tol a\u00f1u. Los otros r\u00edos, hasta dalgunos como'l Semani o'l Vjosa de m\u00e1s de 160 km, t\u00e1n c\u00e1sique secos dafechu pel branu. \nAlbania disp\u00f3n de 450 km de costa ente'l mar X\u00f3nicu y el mar Adri\u00e1ticu. \nNa marina, el clima ye mediterraneu, con una temperatura media a\u00f1al de 16\u00b0 (7\u00b0 pel iviernu). D'otra banda, nel interior domina un clima continental, con una media de 10\u00b0 y contrastes bruscos de temperatura a lo llargo l'a\u00f1u.\nLos principales recursos naturales son el petroleu, el gas natural, el carb\u00f3n, el cromo, el cobre, la madera, el n\u00edquel y la fuercia hidroel\u00e9ctrica. \nHistoria.\nLos albaneses son descendientes de los ilirios, pueblu de fala indoeuropea que viv\u00eda na Europa central y emigr\u00f3 al sur alredor del a\u00f1u 1000 e.C.. \u00dan d'esos grupos d'ilirios, los \"ghegs\", asent\u00e1ronse nel norte de l'actual Albania; otru, los \"tosks\", asent\u00e1ronse nel sur, a\u00fa vivieron amestaos con colonizadores griegos. M\u00e1s llueu, dende'l sieglu I, el territoriu form\u00f3 la provincia romana d'Iliria, que pas\u00f3 a depender alministrativa del Imperiu Romanu d'Oriente dempu\u00e9s de 395.\nLes invasiones turques entamaron nel sieglu XIV y siguieron nel siguiente. Magar que les milicies dirix\u00edes pol h\u00e9roe nacional Gjergj Kastrioti Skenderbeg consigui\u00f3 resistise a l'anexi\u00f3n al Imperiu otomanu, esta f\u00edzose efectiva cuando elli morri\u00f3, en 1468.\nEn 1912 el pa\u00eds algam\u00f3 la so independencia, y entr\u00f3 na Socied\u00e1 de Naciones en 1920. Ente 1925-28 tuvo un sistema de gobiernu republicanu, pero dempu\u00e9s convirti\u00f3se nuna monarqu\u00eda. Ente 1928 y 1948 Albania foi una monarqu\u00eda, na que reinaron Zog I d'Albania (1928-1939) y, demientres la ocupaci\u00f3n italiana na Segunda Guerra Mundial, Vitor Manuel III de Saboya (1939-1943). Tres la Segunda Guerra Mundial, los comunistes, dirix\u00edos por Enver Hoxha tomaron el poder. Ente 1944 y 1990, cinco a\u00f1os dempu\u00e9s de que morriera Hoxha, Albania conoci\u00f3 una dictadura d'inspiraci\u00f3n estalinista. Les sucesives rotures del r\u00e9xime cola Yugoslavia de Tito (1948), la XRSS (1961) y China (1978) llevaron al pa\u00eds a una pol\u00edtica d'aislamientu total y d'autarqu\u00eda. Les consecuencies d'esta pol\u00edtica fueron el retrasu teunol\u00f3xicu y econ\u00f3micu, am\u00e1s d'una terrible represi\u00f3n.\nDende 1990 los problemes econ\u00f3micos provocaron disturbios y manifestaciones, que ficieron cayer al gobiernu. En 1992 elixi\u00f3se un gobiernu non comunista, y el pa\u00eds sali\u00f3 del so aisllamientu. De magar Albania conoz una evoluci\u00f3n hacia la democracia, pero ha de facer frente a problemes econ\u00f3micos, al crime organiz\u00e1u y a la llegada masiva de refuxaos de Kosovu (Serbia). En 2009 convirti\u00f3se en miembru de la OTAN, y lleva y\u00e1 dellos a\u00f1os tentando por convertise nun miembru de la Xuni\u00f3n Europea.\nPol\u00edtica.\nDende 1990, Albania ye una democracia parllamentaria. \nEl xefe d'est\u00e1u ye'l Presidente de la Rep\u00fablica, elix\u00edu por 5 a\u00f1os per aciu de sufraxu indireutu pola \"Kuvendi\" (Xunta). El Presidente de la rep\u00fablica noma al Primer Ministru y al gobiernu (17 ministros y 9 secretarios d'Est\u00e1u) y som\u00e9telos a l'aprobaci\u00f3n de la \"Kuvendi\".\nLa \"Kuvendi e Shqip\u00ebris\u00eb\" (Xunta d'Albania), conocida na d\u00f3mina comunista como \"Kuvendi Popullor\" (Xunta del pueblu) ye un parllamentu monocameral, con competencies en materia de pol\u00edtica interior, esterior y pa modificar la constituci\u00f3n.\nLa mayor\u00eda de la \" Kuvendi\" renu\u00e9vase cada cuatro a\u00f1os y comp\u00f3nse de 100 diputaos elix\u00edos por mayor\u00eda absoluta, a los que s'amiesten otros 40 escoy\u00edos proporcionalmente polos part\u00edos.\nLos principales part\u00edos pol\u00edticos albaneses son:\nXeograf\u00eda d'Albania.\nOrganizaci\u00f3n alministrativa.\nAlbania ta dividida en condaos en base a la constituci\u00f3n de 1998. Los 12 condaos sustituyeron a los antiguos distritos. Los condaos tan dixebraos en 61 conceyos. \nEconom\u00eda.\nSeg\u00fan los datos oficiales, enga\u00f1osos nun pa\u00eds con un gran porcentaxe d'econom\u00eda sumida, el PIB del pa\u00eds ye (2007) de de 10.456 millones de d\u00f3lar d'Estaos Xun\u00edos|d\u00f3lares, con una renta per c\u00e1pita de 3.290 d\u00f3lares. El 22,8% del PIB correspu\u00e9nde-y al sector primariu, el 21,5% al secundariu y el 55,7% al terciariu. La poblaci\u00f3n econ\u00f3micamente activa (2006) yera'l 34,6%, concretamente 1.084.000 persones, y la tasa oficial de paru yera del 13,8%.\nEl presupuestu estatal ta enforma desequilibr\u00e1u, una y bones la econom\u00eda sumida fai que los ingresos por impuestos nun seyan a equilibrar un presupuestu que tien cuasi un 80% de gastu corriente. El serviciu de la deuda esterna, que yera de 1.588 millones de d\u00f3lares en 2006, consum\u00eda'l 12,2% del presupuestu del pa\u00eds. \nEl sector primariu ocupa al 58% de la poblaci\u00f3n. Ente los cultivos del pa\u00eds destaquen, pola so importancia econ\u00f3mica, l'alfalfa pa cebera del gan\u00e1u (2.962.000 tonelaes en 2006), el ma\u00edz (245.400 t) y el trigu (230.900 t). No que cinca a la ganader\u00eda, l'a\u00f1u cit\u00e1u hab\u00eda rexistraes nel pa\u00eds 1.830.000 oveyes, 940.000 cabra|cabres y 634.000 reses.\nEl pa\u00eds tien d'importar tami\u00e9n parte de les fontes d'enerx\u00eda. Ye autosuficiente en gas natural, pero tien d'importar petroleu y lletricid\u00e1, que representen el 16,7% de les importaciones del pa\u00eds. La so balanza comercial ye perdeficitaria: importa maquinaria, alimentos, materiales de construcci\u00f3n, testiles... Les sos esportaciones nun t\u00e1n mui diversificaes, una y bones el 48,4% \nde les mismes correspuenden a productos testiles y zapatos. Los principales socios comerciales del pa\u00eds son: Italia, del que vienen el 27,1% de les importaciones y al que van el 68,1% de les esportaciones; y Grecia, llugar d'orixe del 14,6% de les importaciones albaneses y destinu del 8,3% de les esportaciones.\nDemograf\u00eda.\nAlbania ten\u00eda, en 2008, una poblaci\u00f3n de 3.194.000 habitantes; un 49,82% d'ellos yeren varones y un 50,18% femes. Toc\u00e1ntenes a la distribuci\u00f3n por ed\u00e1, en 2005 hab\u00eda un 26,9% de ne\u00f1os (menores de 15 a\u00f1os) y otru 25,3% de persones ente 15 y 29 a\u00f1os. La tasa de nacimientos por 1.000 habitantes (2007) yera de 10,7, y la de muertes del 4,8. La media de f\u00edos por muyer n'ed\u00e1 de criar yera, en 2006, de 2,03. La esperanza de vida, nesi mesmu a\u00f1u, yera de 74,8 a\u00f1os pa los homes y de 80,3 pa les muyeres. \nNo que cinca a la composici\u00f3n \u00e9tnica del pa\u00eds, nel a\u00f1u 2000 el 91,7% de la poblaci\u00f3n yera albanesa, con un 2,3% de griegos, un 1,8% d'aromunes, un 1,8% de xitanos y un 2,4% de poblaci\u00f3n d'otres etnies.\nLa relix\u00f3n mayoritaria ye la musulmana. Un 68% de los albaneses sonlo (51% sunn\u00edes y 17% bektashis), y hai un 22% de cristianos ortodoxos y un 10% de cat\u00f3licos.\nEl 44,5% de la poblaci\u00f3n (2004) viv\u00eda nun entornu urbanu. Les mayores ciudaes del pa\u00eds (2001) son les que vienen darr\u00e9u:"}
{"id": "5028", "revid": "116", "url": "https://ast.wikipedia.org/wiki?curid=5028", "title": "Papa Xuan Pablu II", "text": "San Xuan Pablu II . Papa n\u00famberu 264 de la Ilesia cat\u00f3lica. El so nome de nacencia yera Karol J\u00f3zef Wojty\u0142a (pron\u00fanciase \"\"). Foi'l primer papa non italianu dende Adrianu VI nel 1522.\nEl so pontific\u00e1u de 26 a\u00f1os foi'l terceru m\u00e1s llargu na historia de la Ilesia Cat\u00f3lica, depu\u00e9s del de San Pedru (cami\u00e9ntase qu'ente 34 y 37 a\u00f1os) y el de P\u00edu IX (31 a\u00f1os), y nelli orden\u00f3 232 cardenales.\nEl 1 de payares del 1946 foi orden\u00e1u sacerdote. 22 a\u00f1os depu\u00e9s, el 16 d'ochobre del 1978, Wojty\u0142a foi elix\u00edu papa col nome de Xuan Pablu II.\nNel 1981, mentes saludaba a los fieles na Plaza de San Pedru, sufri\u00f3 un atent\u00e1u perpetr\u00e1u por Mehmet Ali Agca, que-y dispar\u00f3 bien cerca dende'l baturiciu, dex\u00e1ndolu gravemente fir\u00edu. Meses depu\u00e9s foi perdon\u00e1u p\u00fablicamente. El 6 de xineru del 1995 la polic\u00eda de Filipines desmantel\u00f3 la Operaci\u00f3n Bojinka, que buscaba'l mesmu fin.\nEl so est\u00e1u de sal\u00fa empeor\u00f3 nos primeros meses del 2005, cuando hebo ser hospitaliz\u00e1u nel Hospital Gemelli (Roma) por mor d'un s\u00edndrome de dificult\u00e1 respiratoria. Magar que se-y fixera una traqueotom\u00eda a mediaos de marzu, p'haza finales del mesmu mes el so est\u00e1u agrav\u00f3 y ente'l 31 de marzu y el 1 d'abril sufri\u00f3 una septicemia por complicaci\u00f3n d'una infeici\u00f3n de v\u00edes urinaries. Morri\u00f3'l d\u00eda 2 d'abril del 2005 a les 21:37 hores (hora del Vaticanu), siendo Joseph Ratzinger el so socesor. \nEn 2014 foi canoniz\u00e1u pol papa Franciscu, cabo'l tami\u00e9n papa Xuan XXIII"}
{"id": "5049", "revid": "37624", "url": "https://ast.wikipedia.org/wiki?curid=5049", "title": "Rainieru III de M\u00f3nacu", "text": "Rainieru Luis Enrique Majencio Beltr\u00e1n Grimaldi, foi un monarca y noble perteneciente a la Dinast\u00eda Grimaldi, qu'exerci\u00f3 como Pr\u00edncipe de M\u00f3nacu dende'l 12 d'abril de 1950 hasta la so muerte'l 6 d'abril de 2005.\nOcup\u00f3'l tronu y\u00e1 como rexente mientres el rein\u00e1u del so g\u00fcelu, el pr\u00edncipe Luis II y tres el so ascensu al tronu de M\u00f3nacu, encargar de materializar l'ascensu del princip\u00e1u, convirti\u00e9ndolo nun centru tur\u00edstico y empresarial de primer orde y nun ente reconoc\u00edu internacionalmente, al llograr la integraci\u00f3n del mesmu a la ONX, OSCE, COE.\nFamosu foi'l so matrimoniu cola actriz d'Estaos Xun\u00edos Grace Kelly, con quien tuvo cas\u00e1u hasta'l tr\u00e1xicu fallecimientu de la mesma en 1982.\nBiograf\u00eda.\nNacencia.\nRainieru naci\u00f3'l 31 de mayu de 1923 nel Palaciu del Pr\u00edncipe de M\u00f3nacu, siendo'l primer f\u00edu de la princesa Carlota de M\u00f3nacu y el pr\u00edncipe Pedro, conde de Polignac.\nNaci\u00f3 siendo'l segundu na llinia de socesi\u00f3n al tronu de M\u00f3nacu, por detr\u00e1s de la so madre.\nInfancia.\nLa so infancia foi infeliz y aveseda, al puntu de que Raniero lleg\u00f3 a comentar nuna ocasi\u00f3n:\nEducaci\u00f3n.\nLa educaci\u00f3n temprana de Raniero llevar a cabu n'Inglaterra, nos prestixosos colexos p\u00fablicos de Summerfields en St. Leonards-on-Sea (Sussex) y m\u00e1s tarde en Stowe (Buckinghamshire).\nDempu\u00e9s d'Inglaterra, Raniero asisti\u00f3 a al Institutu de -y Rosey en Gstaad (Suiza) dende l'a\u00f1u 1939 hasta siguir los sos estudios na Universid\u00e1 de Montpellier en Francia onde llogr\u00f3'l grau na llicenciatura d'Artes en 1943. Finalmente estudi\u00f3 nel Institutu d'Estudios Pol\u00edticos de Par\u00eds.\nPr\u00edncipe herederu de M\u00f3nacu.\nEn 1944, al cumplir los 21 a\u00f1os, la so madre la princesa Carlota, arrenunci\u00f3 al so derechu al tronu de M\u00f3nacu y Raniero convertir nel pr\u00edncipe herederu direutu del pr\u00edncipe Luis II.\nSegunda Guerra Mundial.\nMientres la Segunda Guerra Mundial, Raniero xunir al Ex\u00e9rcitu de la Francia Llibre, en setiembre de 1944, y sirvi\u00f3 a les \u00f3rdenes del xeneral Joseph Jean de Goislard de Monsabert como subteniente, viviendo l'acci\u00f3n mientres la contraofensiva en Alsacia. \nRecibi\u00f3 la condecoraci\u00f3n francesa Cruz de Guerra cola estrella de bronce (que representa una citaci\u00f3n nivel de brigada) y di\u00f3se-y el rangu de \"Chevalier de los franceses\" na lex\u00f3n d'honor en 1947.\nNovialgos.\nMientres los a\u00f1os 1940 y 1950, Raniero caltuvo una rellaci\u00f3n sentimental cola actriz francesa Gis\u00e8le Pacal, a quien conoci\u00f3 cuando yera estudiante na Universid\u00e1 de Montpellier. La hermana de Raniero, la princesa Antonieta, deseyando que'l so f\u00edu xubiera al tronu de M\u00f3nacu, estendi\u00f3 rumores de que Gis\u00e8le yera maneru. Los rumores xunto col refugu alrodiu de los or\u00edxenes de la familia Pascal punxeron fin a la rellaci\u00f3n.\nRein\u00e1u.\nEl 9 de mayu de 1949 el so g\u00fcelu, Luis II, muerre y Raniero convertir nel Pr\u00edncipe soberanu de M\u00f3nacu. Foi coron\u00e1u'l 12 d'abril de 1950, a los 26 a\u00f1os.\nDempu\u00e9s de xubir al tronu Raniero trabay\u00f3 en recuperar el llustre de M\u00f3nacu. Seg\u00fan diverses noticies el pr\u00edncipe xubi\u00f3 al tronu con una ayalga pr\u00e1uticamente inesistente.\nNos sos primeros a\u00f1os de rein\u00e1u cunt\u00f3 cola collaboraci\u00f3n del magnate navieru griegu Aristotle Onassis que tom\u00f3'l control de la Soci\u00e9t\u00e9 des Bains de Mer (SBM) y convirti\u00f3 a M\u00f3naco como \u00fanicu llugar de xuegu. En 1964 Raniero consigui\u00f3'l control de la SBM garantizando de forma efectiva que la so visi\u00f3n de M\u00f3nacu llevar a cabu.\nComo pr\u00edncipe de M\u00f3nacu tami\u00e9n foi responsable de la nueva Constituci\u00f3n de 1962 qu'amenorg\u00f3 significativamente el poder del soberanu. Los cambeos terminaron col r\u00e9xime autocr\u00e1ticu, dexando'l poder del pr\u00edncipe a un Conseyu Nacional de dieciocho miembros escoy\u00edos.\nNel momentu de la so muerte foi'l segundu xefe d'Est\u00e1u con mayor antig\u00fced\u00e1.\nMatrimoniu y descendencia.\nNovialgu.\nAprovechando la estancia d'una compa\u00f1\u00eda cinematogr\u00e1fica en M\u00f3naco, el pr\u00edncipe Raniero conoci\u00f3 a quien ser\u00eda la so esposa, Grace Kelly, en 1955, quien rodaba una pel\u00edcula (\"To Catch a Thief\") neses feches. Qued\u00f3 prind\u00e1u d'ella y siguir inclusive hasta EE.XX. hasta establecer un romance dempu\u00e9s de llograr el consentimientu de los sos padres.\nBoda.\nEl 18 d'abril de 1956 cas\u00f3se civilmente nel Sal\u00f3n del Tronu del Palaciu de M\u00f3nacu con Grace Kelly, a partir d'ent\u00f3s S.A.S. la princesa Grace Patricia Grimaldi (nacida en Pennsylvania, Estaos Xun\u00edos el 12 de payares de 1929) de la qu'enviuda el 14 de setiembre de 1982. El 19 d'abril de 1956 casar na Catedral de M\u00f3nacu.\nLos a\u00f1os que siguieron al casoriu fueron de continua felicid\u00e1 pal pr\u00edncipe Raniero, el princip\u00e1u am\u00e1s desapeg\u00f3 econ\u00f3micamente al establecer franquicies d'impuestos a magnates, navieros y inversionistas en turismu, onde la figura de la princesa Gracia yera'l aliciente pa visitar M\u00f3naco. El princip\u00e1u ent\u00f3s empez\u00f3 a ser visit\u00e1u por financistas y los negocios fixeron floriar al peque\u00f1u princip\u00e1u.\nF\u00edos.\nLes sos f\u00edes fueron na so adolescencia un quebraderu de cabeza pa los pr\u00edncipes, por cuenta del so fuerte ya independiente calter y temperamentu, y fueron l'alimentu pa los paparazzi y prensa mariella; non asina'l pr\u00edncipe Alberto, quien se calten\u00eda en segundu planu de la prensa amarillista.\nNietos.\nTuvo coles mesmes once nietos: cuatro f\u00edos de Carolina: Andrea Casiraghi (1984), Charlotte Casiraghi (1986), Pierre Casiraghi (1987) y la princesa Alejandra de Hannover (1999); cuatro f\u00edos d'Alberto: Jazmin Grimaldi (1992), Alexandre Grimaldi (2003), el pr\u00edncipe herederu Jaime de M\u00f3nacu (2014) y la princesa Gabriela de M\u00f3nacu (2014); y tr\u00e9s f\u00edos d'Estefan\u00eda: Luis Ducruet Ducruet (1992), Paulina Ducruet (1994) y Camila Gottlieb (1998).\nBisnietos.\nDempu\u00e9s del so fallecimientu tuvo cuatro bisnietos: dos f\u00edos d'Andrea Casiraghi: Sacha Casiraghi (2013) ya India Casiraghi (2015); un f\u00edu de Charlotte Casiraghi: Rapha\u00ebl Elmaleh (2013) y un f\u00edu de Pierre Casiraghi: Stefano Casiraghi (2017).\nViudez.\nEl 13 de setiembre de 1982, la princesa Grace y la so f\u00eda Estefan\u00eda sufren un accidente nuna de les curves d'una carretera de M\u00f3nacu, que comunica la residencia privada Roc Agel col Palaciu de M\u00f3nacu, la princesa Grace sufre da\u00f1os severos y fina 24 hores dempu\u00e9s, la princesa Estefan\u00eda resulta ilesa. Este foi un duru golpe pa Raniero quien nunca se recuper\u00eda d'esta sentida perda y dir\u00eda allo\u00f1ar gradualmente de la socied\u00e1 pa vivir aisll\u00e1u en palaciu venciendo gradualmente les funciones rexentes al so f\u00edu Alberto y les de representativid\u00e1 a la princesa Carolina.\nMuerte.\nMorri\u00f3 cuando taba a puntu de cumplir 82 a\u00f1os y foi asoced\u00edu pol so f\u00edu, el pr\u00edncipe Alberto II de M\u00f3nacu. La so muerte coincidi\u00f3, en diferencia de d\u00edes, cola del papa Xuan Pablo II, que morri\u00f3 4 d\u00edes antes.\nEl pr\u00edncipe ta soterr\u00e1u na Catedral de San Nicol\u00e1s xunto cola so esposa Grace."}
{"id": "5051", "revid": "37624", "url": "https://ast.wikipedia.org/wiki?curid=5051", "title": "Papa", "text": "El papa ye la cabeza de la Ilesia Cat\u00f3lica Apost\u00f3lica Romana y xefe del Est\u00e1u vaticanu. Ye un t\u00edtulu tami\u00e9n reclam\u00e1u pola Ilesia Ortodoxa y pola Ilesia Anglicana. Ye l'obispu de Roma. La pallabra papa vien del llat\u00edn \"papas\" y \u00e9sti del griegu \"\u03c0\u03ac\u03c0\u03c0\u03b1\u03c2\" (p\u00e1ppas), que quier dicir 'padre'. Am\u00e1s dizse que ye l'acr\u00f3nimu de Petri Apostoli Potestatem Accipiens, qu'en llat\u00edn quier dicir \"el qu'asocede al Ap\u00f3stol Pedru\"."}
{"id": "5055", "revid": "116", "url": "https://ast.wikipedia.org/wiki?curid=5055", "title": "Himnu Nacional Arxent\u00edn", "text": "L'Himnu Nacional Arxent\u00edn ye l'himnu del pa\u00eds dende'l 11 de mayu de 1813. Llam\u00e1base a lo primero \"Marcha Patri\u00f3tica\", y dempu\u00e9s llam\u00e1ronla, socesivamente \"Canci\u00f3n Patri\u00f3tica Nacional\" y \"Canci\u00f3n Patri\u00f3tica\". Nuna copia espublizada en 1847 llam\u00f3se-y por primer vegada\"Himno Nacional Argentino\", nome que calti\u00e9n angua\u00f1o. Delles veces, equivocadamente, ll\u00e1menlu fora de l'Arxentina \"\u00a1O\u00edd, mortales!\", que son les pallabres poles qu'entama'l canciu.\nCompuso la so m\u00fasica Blas Parera, mentantu que'l testu ye de Vicente L\u00f3pez y Planes (1785-1856). Magar que la versi\u00f3n orixinal duraba venti minutos, angua\u00f1o c\u00e1ntase una versi\u00f3n reducida, d'ente tr\u00e9s minutos y mediu y cuatro seg\u00fan les versiones. La forma d'execuci\u00f3n y el testu t\u00e1n establec\u00edes nel Decretu N\u1d58 10302/1944.\nLletra.\nVersi\u00f3n moderna abreviada, adoptada'l 2 d'agostu de 1924:\nO\u00edd, mortales, el grito sagrado: \n\"\u00a1libertad, libertad, libertad!\"\nO\u00edd el ruido de rotas cadenas,\nved en trono a la noble igualdad.\nYa su trono dign\u00edsimo abrieron\nlas Provincies Unidas del Sur\ny los libres del mundo responden:\n\"Al gran pueblo argentino, \u00a1salud!\nAl gran pueblo argentino, \u00a1salud!\"\nY los libres del mundo responden:\n\"Al gran pueblo argentino, \u00a1salud!\"\n\"Estribillu\"\nSean eternos los laureles\nque supimos conseguir,\nque supimos conseguir.\nCoronados de gloria vivamos...\n\u00a1o juremos con gloria morir!,\n\u00a1o juremos con gloria morir!,\n\u00a1o juremos con gloria morir!\nVersi\u00f3n antigua \"Marcha Patri\u00f3tica\" (1813):\nO\u00edd, mortales, el grito sagrado:\nlibertad, libertad, libertad.\nO\u00edd el ruido de rotas cadenas,\nved en trono a la noble igualdad.\nSe levanta a la faz de la Tierra\nuna nueva y gloriosa Naci\u00f3n,\ncoronada su sien de laureles,\ny a sus plantas rendido un le\u00f3n.\n\"Estribillu\"\nSean eternos los laureles,\nque supimos conseguir.\nCoronados de gloria vivamos...\n\u00a1o juremos con gloria morir!\nDe los nuevos campeones los rostros\nMarte mismo parece animar\nla grandeza se anida en sus pechos:\na su marcha todo hacen temblar.\nSe conmueven del Inca las tumbas,\ny en sus huesos revive el ardor,\nlo que va renovando a sus hijos\nde la Patria el antiguo esplendor.\nPero sierras y muros se sienten\nretumbar con horrible fragor:\ntodo el pa\u00eds se conturba por gritos\nde venganza, de guerra y furor.\nEn los fieros tiranos la envidia\nescupi\u00f3 su pest\u00edfera hiel;\nsu estandarte sangriento levantan\nprovocando a la lid m\u00e1s cruel.\n\u00bfNo los v\u00e9is sobre M\u00e9xicu y Quito\narrojarse con sa\u00f1a tenaz\ny cu\u00e1l lloran, ba\u00f1ados en sangre,\nPotos\u00ed, Cochabamba y La Paz?\n\u00bfNo los v\u00e9is sobre el triste Caracas\nluto y llantos y muerte esparcir?\n\u00bfNo los v\u00e9is devorando cual fieras\ntodo pueblo que logran rendir?\nA vosotros se atreve, argentinos,\nel orgullo del vil invasor;\nvuestros campos ya pisa contando\ntantas glorias hollar vencedor.\nM\u00e1s los bravos, que unidos juraron\nsu feliz libertad sostener,\na estos tigres sedientos de sangre\nfuertes pechos sabr\u00e1n oponer.\nEl valiente argentino a las armas\ncorre ardiendo con br\u00edo y valor,\nel clar\u00edn de la guerra, cual trueno,\nen los campos del Sud reson\u00f3.\nBuenos Ayres se pone a la frente\nde los pueblos de la \u00ednclita uni\u00f3n,\ny con brazos robustos desgarran\nal ib\u00e9rico altivo le\u00f3n.\nSan Jos\u00e9, San Lorenzo, Suipacha,\nambas Piedras, Salta y Tucum\u00e1n,\nLa Colonia y las mismas murallas\ndel tirano en la Banda Oriental.\nSon letreros eternos que dicen:\naqu\u00ed el brazo argentino triunf\u00f3,\naqu\u00ed el fiero opresor de la Patria\nsu cerviz orgullosa dobl\u00f3.\nLa victoria al guerrero argentino\ncon sus alas brillante cubri\u00f3,\ny azorado a su vista el tirano\ncon infamia a la fuga se dio.\nSus banderas, sus armas se rinden\npor trofeos a la libertad,\ny sobre alas de gloria alza el pueblo\ntrono digno a su gran majestad.\nDesde un polo hasta el otro resuena\nde la fama el sonoro clar\u00edn,\ny de Am\u00e9rica el nombre ense\u00f1ando\nles repite: \"\u00a1Mortales, o\u00edd!:\nya su trono dign\u00edsimo abrieron\nlas Provincies Unidas del Sur\".\nY los libres del mundo responden:\n\"Al gran pueblo argentino, \u00a1salud!\nSean eternos los laureles\nque supimos conseguir.\nCoronados de gloria vivamos...\n\u00a1o juremos con gloria morir!\nEnllaces esternos.\nHimnu nacional na versi\u00f3n de Jairo, incluyida nel discu \"El grito sagrado\" "}
{"id": "5056", "revid": "43102", "url": "https://ast.wikipedia.org/wiki?curid=5056", "title": "Fernando Alonso", "text": "Fernando Alonso, \"El Nanu\" ye un pilotu de carreres asturianu, campe\u00f3n del mundu de F\u00f3rmula 1 en 2005 y 2006.\nF\u00edu de Jos\u00e9 Luis Alonso y Ana D\u00edaz, estudi\u00f3 nel colexu \"Santu \u00c1nxel de la Guarda\" dende los cuatro a\u00f1os hasta los catorce (1985-1995), onde curs\u00f3 primaria y EXB, pasando al Institutu \"Leopoldo Alas Clar\u00edn\" de San L\u00e1zaro hasta l'a\u00f1u 2000, cuando dex\u00f3 los estudios ensin finar el COU.\nFoi'l pilotu m\u00e1s xoven n'algamar la \"pole position\", con 21 a\u00f1os, 7 meses y 22 d\u00edes (Gran Premiu de Malasia) y el primer pilotu espa\u00f1ol en subir al podiu. Tami\u00e9n ye'l pilotu que m\u00e1s xoven gan\u00f3 un Gran Premiu (Hungr\u00eda 2003) con 22 a\u00f1os y 26 d\u00edes y el m\u00e1s xoven en ganar el mundial (2005). En 2006 algam\u00f3 un nuevu r\u00e9cor al convertise nel pilotu m\u00e1s mozu en ganar dos mundiales.\nEntamos en Karts.\nFernando Alonso entam\u00f3 la so carrera nel mundu del motor con tres a\u00f1os, viendo al so \u00eddolu de la ne\u00f1ez Ayrton Senna, cuando so p\u00e1-y regal\u00f3 un kart qu'\u00e9l mesmu-y construyera. Esi a\u00f1u gan\u00f3 la so primer carrera ya entam\u00f3 con amenugamientos depu\u00e9s de la salida del colexu xunto con so p\u00e1, que fizo les vegaes de manager y mec\u00e1nicu. Un a\u00f1u m\u00e1s sero algam\u00f3 la llicencia oficial de la \"Real Federaci\u00f3n Espa\u00f1ola de Automovilismo\".\nEn 1988, con 7 a\u00f1os, algam\u00f3'l so primer trunfu nuna competici\u00f3n oficial, el Campeonatu Infantil del Princip\u00e1u d'Asturies, ganando dafechu les ocho carreres qu'ensamaben la prueba. Un a\u00f1u dempu\u00e9s, en 1989 torn\u00f3 a proclamase campe\u00f3n de karts d'Asturies y Galicia.\nDarr\u00e9u de los cambeos de categor\u00eda, la familia nun pod\u00eda sofitar el gastu qu'apareyaben les carreres. Llendando col abandonu, l'importador de karts Gen\u00eds Marc\u00f3 f\u00edzose cargu de la financiaci\u00f3n: apurr\u00eda los karts, guetaba patrocinadores o exerc\u00eda \u00e9l mesmu de tal, curiando la carrera deportiva d'Alonso.\nEn 1991, procl\u00e1mase campe\u00f3n d'Asturies y del Pa\u00eds Vascu na categor\u00eda Cadetes, algamando el \"Socampeonatu d'Espa\u00f1a\" ent\u00e1 ensin participar en toles carreres. Foi campe\u00f3n d'Espa\u00f1a en 1993 y 1994 como j\u00fanior, lo que-y dex\u00f3 competir nel Campeonatu del Mundu al a\u00f1u siguiente, bec\u00e1u pola \"Real Federaci\u00f3n Espa\u00f1ola de Automovilismo\". Nesti campeonatu, qued\u00f3 terceru per delantre de Kimi R\u00e4ikk\u00f6nen ente otros.\nEn 1996 proclam\u00f3se Campe\u00f3n d'Espa\u00f1a, del Trof\u00e9u Estival d'Italia, del Marlboro Grand Prix y del Campeonatu del Mundu J\u00fanior. Al a\u00f1u siguiente, vence nos campeonatos d'Espa\u00f1a, Italia y Europa na categor\u00eda Internacional A. En 1998 torna a ganar el Campeonatu d'Espa\u00f1a, el Trof\u00e9u Par\u00eds-Bercy, el Campeonatu Industria d'Italia y l'Open Ford.\nPasos haza la F\u00f3rmula 1.\nEn 1999 entr\u00f3 en xuegu l'ex-pilotu de Minardi Adri\u00e1n Campos, que convertir\u00edase nel so m\u00e1nager. F\u00edchalu como sustitutu de Marc Gen\u00e9 na F\u00f3rmula Nissan, na qu'Alonso algama 9 poles, 8 vueltes r\u00e1pides y 6 victories qu'a la fin, di\u00e9ron-y el campeonatu Euro Open Movistar.\nDe la F\u00f3rmula Nissan col\u00f3 a la F\u00f3rmula 3000 nel equipu \"Astromega\", au s'axunt\u00f3 con pilotos de gran categor\u00eda quedando nam\u00e1i per darrera de Bruno Junqueira, ganador de la edici\u00f3n, Nicolas Minassian y Mark Webber. Alonso algam\u00f3 la pole y gan\u00f3 na carrera de B\u00e9lxica y qued\u00f3 segundu na d'Hungr\u00eda, quedando cuartu na clasificaci\u00f3n xeneral nel a\u00f1u del so deb\u00fat y l'\u00fanicu nel que tuvo.\nF\u00f3rmula 1.\nMinardi (2001).\nDe sigu\u00edo col\u00f3 a la F\u00f3rmula 1 fich\u00e1u por Renault pero ced\u00edu a Minardi como pilotu oficial. Con Minardi debut\u00f3 nel Gran Premiu d'Australia de 2001, siendo el tercer pilotu m\u00e1s xoven en facelo. La so meyor clasificaci\u00f3n con Minardi foi un 10\u1d58 puestu nel Gran Premiu d'Alema\u00f1a. Nel Gran Premiu de Xap\u00f3n aport\u00f3 a trespasar al Toyota d'Olivier Panis y quedar per delantre del Jordan-Honda de Heinz-Harald Frentzen.\nRenault (2002-2006).\nNel a\u00f1u 2002, fin\u00f3 la so cesi\u00f3n a Minardi y foi recuper\u00e1u por Flavio Briatore como pilotu prebador de Renault. Al a\u00f1u siguiente, convirti\u00f3se en pilotu oficial del equipu n'arr\u00f3u de Jenson Button, que fich\u00f3 por BAR.\nEl 22 de marzu de 2003 convirti\u00f3se nel pilotu m\u00e1s xoven n'algamar una pole position y un podiu en F\u00f3rmula 1, con 21 a\u00f1os, nel Gran Premiu de Malasia. El 24 d'agostu del mesmu a\u00f1u, nel Gran Premiu d'Hungr\u00eda, llogr\u00f3 ser el pilotu m\u00e1s xoven en ganar un gran premiu, con 22 a\u00f1os. Estos llogros de moced\u00e1 ya-y los quit\u00f3 Sebastian Vettel.\n2004; la confirmanza.\nLa temporada 2004 de F\u00f3rmula 1 entam\u00f3 enforma bona pal pilotu asturianu darr\u00e9u que fin\u00f3 terceru la primer carrera en Melbourne. Metanes la temporada, Alonso llogr\u00f3 una pole y un segundu llugar en Magny Cours. Poco m\u00e1s sero, algam\u00f3 otros dos podios encontaos n'Alema\u00f1a, 2004 (Hockenheim) y Hungr\u00eda, 2004. Nun amest\u00f3 nenguna victoria aquella temporada.\n2005, un a\u00f1u enforma especial.\nEl 20 de marzu de 2005, nel GP de Malasia, Fernando Alonso consigui\u00f3 la so segunda victoria y arriendes convirti\u00f3se nel primer pilotu espa\u00f1ol n'aportar a liderar el mundial de pilotos. Alonso llogr\u00f3 vencer tami\u00e9n nes dos carreres siguientes y otres cuatros m\u00e1s, cuntando siete trunfos no cabero la temporada, incluyendo l'\u00faltimu gran premiu de la mesma. \nEl 25 de setiembre de 2005, tres la llucha del GP de Brasil, fizo historia al convertise nel primer espa\u00f1ol y el pilotu m\u00e1s xoven, con 24 a\u00f1os, en coronase Campe\u00f3n Mundial de F\u00f3rmula 1 , honor qu'hasta ent\u00f3s calten\u00eda Emerson Fittipaldi. Arriendes, na mesma temporada llogr\u00f3'l campeonatu de constructores xunto a Giancarlo Fisichella, pa l'equipu Renault.\nEl trunfu algam\u00e1u nel GP de China sirvi\u00f3-y pa igualar el n\u00famberu de victories de Kimi R\u00e4ikk\u00f6nen, segundu nel mundial de pilotos, lo que ser\u00eda tami\u00e9n la so victoria col sistema de puntuaci\u00f3n anterior.\nEl 6 de setiembre de 2005 recibi\u00f3 el Premiu Pr\u00edncipe d'Asturies de los Deportes al fallar el xur\u00e1u que: \"foi quien a aportar a la cume de la so especialid\u00e1 deportiva tres a\u00f1os d'abondos sacrificios y renuncies col \u00fanicu sofitu de la so familia nos entamos de la so carrera, y ye g\u00fcei un exemplu pa la moced\u00e1 espa\u00f1ola y mundial. La so trayeutoria ye'l frutu del so firme enfotu pol trunfu\". El premiu entregose-y el 21 d'ochobre.\nEl 19 d'avientu del 2005 anunci\u00f3se que'l pilotu dexar\u00eda la escuadra gala pa correr colos colores de Mercedes-McLaren; el so nuevu equipu a partir de 2007. El 21 de xunu de 2006 di\u00e9ron-y el t\u00edtulu de F\u00edu Predileutu de la Ciud\u00e1 d'Uvi\u00e9u.\n2006, otra vegada campe\u00f3n.\nLa temporada 2006 entam\u00f3 como fin\u00f3 l'anterior, con una victoria d'Alonso, nel Gran Premiu de Bahrain. Nesta carrera, Fernando Alonso y Michael Schumacher caltuvieron un pulsu mano a mano demientres les caberes vueltes del Gran Premiu, del que sali\u00f3 victoriosu l'asturianu.\nNel Gran Premiu de Malasia, fin\u00f3 na segunda posici\u00f3n tres del so compa\u00f1eru d'equipu Giancarlo Fisichella, lo qu'afitaba'l bon entamu del mundial pa \u00e9l y pal equipu Renault F1 Team\nNel Gran Premiu d'Australia, torn\u00f3 a ganar la carrera. El so oponente, foi Kimi R\u00e4ikk\u00f6nen, que fin\u00f3 en segundu llugar. Dempu\u00e9s de tr\u00e9s grandes premios disputaos, Alonso ten\u00eda una bona ventaxa al frente del mundial, con 14 puntos de ventaxa sobro'l so compa\u00f1eru d'equipu, l'italianu Giancarlo Fisichella. Qued\u00f3 segundu nes dos siguientes cites del mundial, per darrera del alem\u00e1n Michael Schumacher.\nNel Gran Premiu d'Espa\u00f1a algam\u00f3 una nueva victoria \u00e9nte m\u00e1s de 131.200 aficionaos qu'asistieren a la carrera. Alonso convertir\u00edase asina nel primer espa\u00f1ol en ganar el Gran Premiu d'Espa\u00f1a dende qu'esta ye prueba del calendariu del Mundial. El 28 de mayu, llogr\u00f3 la victoria nel Gran Premiu de M\u00f3nacu, convirti\u00e9ndose nel primer espa\u00f1ol n'algamalo.\nTres d'una nueva victoria nel Gran Premiu del Reinu Xun\u00edu, la ventaya na clasificaci\u00f3n del mundial yera de 23 puntos sobro'l segundu. Nesta carrera algam\u00f3 per primer vegada'l triplete (\"pole\", \"vuelta r\u00e1pida\" y victoria). Yera'l meyor arranque nun mundial d'un pilotu, sumando 74 de 80 puntos dables.\nDos selmanes dempu\u00e9s, venci\u00f3 nel Gran Premiu de Canad\u00e1, au enxam\u00e1s enantes lo algamara. Una vegada m\u00e1s, Schumacher y Raikkonen acompa\u00f1\u00e1renlu nel podiu. Con esta victoria, la so ventaya medraba hasta 25 puntos y Alonso totalizaba 84 puntos de los 90 puestos en xuegu. Arriendes, algamaba'l so 15\u1d58 podiu consecutivu, nam\u00e1i a 4 del r\u00e9cor de Michael Schumacher. Tami\u00e9n llograba la 5\u00aa pole encontada.\nNel Gran Premiu d'Estaos Xun\u00edos, Alonso qued\u00f3se per primer vegada nesa temporada fuera del podiu, al finar 5\u1d58 . Nel siguiente Gran Premiu, disput\u00e1u en Francia, tornaba al cax\u00f3n al finar 2\u1d58 per darrera de Michael Schumacher. Na siguiente carrera, el Gran Premiu d'Alema\u00f1a de 2006, obtuvo un 5\u1d58 puestu, nuna carrera que gan\u00f3 de nuevu Michael Schumacher, amenorgando la desventaya con respeutu al asturianu en 11 puntos. Nel Gran Premiu d'Hungr\u00eda Alonso foi sancion\u00e1u poles sos aiciones na sesi\u00f3n d'entrenos llibres, calificaes pola FIA como \"innecesaries, inaceutables y peligroses\". Demientres la carrera, y tres d'una remontada dende la decimoquinta posici\u00f3n, na tercera vuelta yera ya terceru trespasando a Michael Schumacher, pero una tuerca mal apertada nel neum\u00e1ticu drechu traseru prevoc\u00f3 una salida de la pista chocando'l so monoplaza escontra les proteiciones. Vueltes dempu\u00e9s, Michael Schumacher dao la degradaci\u00f3n de les sos gomes y un problema na suspensi\u00f3n, tuvo de retirase a falta de 3 vueltes pal final. Ent\u00e1 asina, Michael Schumacher acab\u00f3 octavu recortando nam\u00e1i un puntu a Fernando Alonso.\nNel GP de Turqu\u00eda, Massa y Schumacher escap\u00e1ronse nun entamu, y Fernando Alonso caltuvo la 3\u1d49\u02b3 posici\u00f3n, hasta que tuvo que salir el coche de segurid\u00e1, y ent\u00f3s los Ferrari y Fernando Alonso entraron a boxes. Michael Schumacher tuvo qu'esperar a que s'atendiera primero a Felipe Massa, y esi fechu aprovech\u00f3lu Fernando Alonso pa ponese 2\u1d58 . Nes caberes 15 vueltes, volvi\u00f3 a vivise un duelu Alonso-Schumacher pero al final sali\u00f3 victoriosu l'asturianu. L'actual Campe\u00f3n del Mundu enant\u00f3 asina la so ventaya en 2 puntos, quedando \u00e9sta en 12 puntos a falta de 4 carreres. Tres la so retirada nel Gran Premiu d'Italia, nel que Schumacher llogr\u00f3 la primer posici\u00f3n, la ventaya embrivi\u00f3 a 2 puntos. Alonso foi sancion\u00e1u na sesi\u00f3n de clasificaci\u00f3n d'esti Gran Premiu por encomodar a Felipe Massa. Tres la sanci\u00f3n, el pilotu asturianu declar\u00f3 que ya nun consideraba a la F\u00f3rmula Uno un deporte .\nNel Gran Premiu de China, Fernando llogr\u00f3 la pole. Ya na met\u00e1 de la carrera, perdi\u00f3 tiempu por dos errores nel pit. Caberamente, tres facer delles vueltes r\u00e1pides, acab\u00f3 darrera de Michael Schumacher qu'acab\u00f3 primeru. El mundial taba empat\u00e1u a 116 puntos con ventaya por victories pa Michael Schumacher.\nNel Gran Premiu de Xap\u00f3n sal dende'l 5\u1d58 puestu y llogra trespasar a Jarno Trulli, Ralf Schumacher y, nun respostaxe, a Felipe Massa. El mundial da un xiru ablucante tres la fra\u00f1edura de motor del so rival pol t\u00edtulu, Michael Schumacher. Alonso llogra recuperar el lideralgu del mundial, necesitando nam\u00e1i un puntu o que Michael nun gane la cabera prueba de la temporada pa ser campe\u00f3n del mundu por 2\u00aa vegada consecutiva.\nNel Gran Premiu de Brasil Fernando Alonso proclam\u00f3se Campe\u00f3n del Mundu por segunda vegada tres acabar segundu la carrera ganada pol brasilanu Felipe Massa au Michael Schumacher dic\u00eda al\u00f3n a la so carrera como pilotu de F\u00f3rmula 1.\nMcLaren (2007).\n2007.\nEl MP4/22, nuevu coche d'Alonso, present\u00f3se'l d\u00eda 15 de xineru na \"Ciud\u00e1 de les Artes y de les Ciencies de Valencia\", con una gran puesta n'escena."}
{"id": "5061", "revid": "37624", "url": "https://ast.wikipedia.org/wiki?curid=5061", "title": "M\u00f3nacu", "text": "M\u00f3nacu o M\u00f3naco (en monegascu, Munegu; n'occitanu, M\u00f3negue; en franc\u00e9s ya italianu, Monaco), ye una ciud\u00e1-est\u00e1u del sur d'Europa, arrodiada per Francia y na oriella del mar Mediterraneu.\nXeograf\u00eda.\nCon malapenes 2 km\u00b2, M\u00f3nacu ye'l segundu pa\u00eds independiente mas peque\u00f1u del mundu, dempu\u00e9s del Vaticanu. \nAll\u00fagase na costa del mar Mediterraneu, a 18 km de Niza, a 12 km de la frontera italiana y ta arrodi\u00e1u dafechu por Francia. El so territoriu ta urbaniz\u00e1u casique enteramente.\nEl clima ye suave y soleyeru, con temperatures medies ente los 8\u00a0\u00b0C de xineru y febreru y los 26\u00b0 de xunetu y agostu.\nBarrios.\nM\u00f3nacu ta divid\u00edu en 11 barrios:\nDemograf\u00eda.\nAmestando-y les ciudaes franceses llenderes (Cap-d'Ail, Beausoleil, Roquebrune-Cap-Martin, La Turbie) o pr\u00f3ximes (Menton), M\u00f3nacu forma una aglomeraci\u00f3n d'alredor de 100.000 habitantes. \nAnque ye una ciud\u00e1 de talla media, al ser un territoriu tan peque\u00f1u, ye'l pa\u00eds independiente con mayor densid\u00e1 de poblaci\u00f3n.\nM\u00f3nacu tien la particularid\u00e1 de que les persones de nacionalid\u00e1 monegasca (7.200 en 2004) son minoritaries nel so propiu pa\u00eds. La mayor\u00eda de la poblaci\u00f3n ye de nacionalid\u00e1 francesa (47 %), mientres que monegascos y italianos representen alredor del 16% ca\u00fan. Los otros 21% rep\u00e1rtense ente 125 nacionalidaes diferentes.\nLa \u00fanica llingua oficial del est\u00e1u ye'l franc\u00e9s, anque'l monegascu ens\u00e9\u00f1ase na escuela y ye materia optativa nel bachilleratu. L'ingl\u00e9s y l'italianu son otres lling\u00fces abondo falaes en M\u00f3nacu.\nLa tase d'alfabetizaci\u00f3n de los monegascos ye enforma elevada, el 99%.\nEl catolicismu ye la relix\u00f3n oficial, pero la constituci\u00f3n garantiza la llibert\u00e1 de cultu.\nHistoria.\nEl territoriu de M\u00f3nacu, ocup\u00e1u dende la prehistoria fue una colonia de la rep\u00fablica de X\u00e9nova, que construy\u00f3 una fortaleza en 1215.\nEn 1297 Fran\u00e7ois Grimaldi, amarut\u00e1u de flaire franciscanu, apoderose de la fortaleza y instal\u00f3 la dinast\u00eda de los Grimaldi, que gobierna M\u00f3nacu dende entonces. La \u00fanica esceici\u00f3n fue la d\u00f3mina 1793-1814 na que M\u00f3nacu s'integr\u00f3 en Francia, col nome de Fuerte d'H\u00e9rcules (\"Fort d'Hercule\").\nEl Congresu de Viena convirti\u00f3 a M\u00f3nacu nun protector\u00e1u del Reinu de Cerde\u00f1a, hasta 1861 enque un trat\u00e1u franco-monegascu garantiz\u00f3 la so soberan\u00eda. Con ocasi\u00f3n d'esti trat\u00e1u, Francia anexon\u00f3 les ciudaes de Menton y Roquebrune (angua\u00f1o Roquebrune-Cap-Martin), que proclamaran la secesi\u00f3n de M\u00f3nacu en 1848.\nLa Constituci\u00f3n de 1911, que llimit\u00f3 los poderes del Pr\u00edncipe de M\u00f3nacu, convirti\u00f3 a la ciud\u00e1 nuna monarqu\u00eda constitucional. \nEn 1918, M\u00f3nacu robla un trat\u00e1u con Francia per aciu del qu'esti \u00faltimu pa\u00eds concede-y una proteici\u00f3n llimitada a cambiu d'alliniase colos sos intereses pol\u00edticos, militares y econ\u00f3micos.\nEn 1962 apru\u00e9base una constituci\u00f3n que proclama l'abolici\u00f3n de la pena de muerte, reconoz el derechu de votu a les muyeres y crea un Tribunal Supremu que garantiza les llibertaes fundamentales.\nEn 1993 M\u00f3nacu convi\u00e9rtese oficialmente en miembru de les Naciones Xun\u00edes.\nEn 2002 un trat\u00e1u nuevu ente Francia y M\u00f3nacu estipula que'l princip\u00e1u siguir\u00e1 siendo un est\u00e1u independiente anque se dea'l casu que nun haya descendientes de la dinast\u00eda."}
{"id": "5077", "revid": "116", "url": "https://ast.wikipedia.org/wiki?curid=5077", "title": "Xueces", "text": "Xueces o Llibru de los Xueces (n'hebr\u00e9u \u05e9\u05b9\u05bc\u05c1\u05e4\u05b0\u05d8\u05b4\u05d9\u05dd, xoftim) ye un llibru b\u00edblicu del Vieyu Testamentu. La tradici\u00f3n xud\u00eda diz que foi escritu pol profeta Samuel. Los xueces d'Israel yeren gu\u00edes de la naci\u00f3n xud\u00eda dempu\u00e9s de la muerte de Mois\u00e9s y enantes del periodu de los reis."}
{"id": "5078", "revid": "43102", "url": "https://ast.wikipedia.org/wiki?curid=5078", "title": "Liechtenstein", "text": "Liechtenstein, oficialmente Princip\u00e1u de Liechtenstein (n') ye un microest\u00e1u de fala alemana asiti\u00e1u na Europa Central. Allug\u00e1u al sur del llagu de Constanza, llenda al oeste y al sur con Suiza y al norte y l'este con Austria. L'occidente del pa\u00eds ocupa parte de la llanada del altu Rin, mentantu que la so parte oriental s'esparde peles lladeres de la cordelera del R\u00e4tikon (Alpes centrales). Pol\u00edticamente'l pa\u00eds, el cuartu m\u00e1s peque\u00f1u d'Europa y el sestu m\u00e1s peque\u00f1u del mundu, ye una monarqu\u00eda constitucional dirixida pol pr\u00edncipe de Liechtenstein.\nTien una estensi\u00f3n de 160 km\u00b2, nos que viven 38.387 habitantes (2022). Div\u00eddese alministrativamente en 11 conceyos; el mayor d'ellos ye Schaan, y la capital del pa\u00eds ye Vaduz. Econ\u00f3micamente, tien una de les mayores rentes per c\u00e1pita del mundu axustada por parid\u00e1 de poder adquisitivu, gracies en bona midida al so importante sector financieru. N\u00fan tiempu yera consider\u00e1u un para\u00edsu fiscal, pero angua\u00f1o y\u00e1 nun ta incluy\u00edu en denguna llista negra de para\u00edsos fiscales. Otra fonte d'ingresos pal pa\u00eds ye'l turismu invernal.\nEl pa\u00eds ye miembru de les Naciones Xun\u00edes, l'Asociaci\u00f3n Europea de Llibre Comerciu ya'l Conseyu d'Europa. Magar que nun ye miembru de la Xuni\u00f3n Europea, porque esta nun foi creada col env\u00eds d'incluyir ente los sos miembros a los microestaos, participa tanto del espaciu Schengen como del Espaciu Econ\u00f3micu Europ\u00e9u. Tien, am\u00e1s, una xuni\u00f3n aduanera y monetaria con Suiza, de forma que'l francu suizu ye la so moneda.\nHistoria.\nEl Princip\u00e1u de Liechtenstein naci\u00f3 en 1719 de la xuntura, dientro del Sacru Imperiu Romanu Xerm\u00e1nicu, de los se\u00f1or\u00edos de Schellenberg y Vaduz. La nueva entid\u00e1 sigui\u00f3 formando parte del Sacru Imperiu hasta 1806; nesi a\u00f1u incorpor\u00f3se a la Confederaci\u00f3n del Rin, aquel est\u00e1u sat\u00e9lite del Imperiu franc\u00e9s que creara Napole\u00f3n dempu\u00e9s de conquistar la Renania. Tami\u00e9n perteneci\u00f3 a la so socesora, la Confederaci\u00f3n Xerm\u00e1nica, dende la so formaci\u00f3n, decidida pol Congresu de Viena en 1815, hasta 1866. Nesi a\u00f1u les engarradielles ente Austria y Prusia pa controlala acabaron nuna guerra, la Guerra de les Siete Selmanes, que ganaron los prusianos. Disolvi\u00f3se la confederaci\u00f3n, y el pr\u00edncipe de Liechtenstein qued\u00f3 como soberanu \u00fanicu del territoriu, que gan\u00f3 ansina la so independencia.\nEl destinu del peque\u00f1u pa\u00eds tuvo vencey\u00e1u al d'Austria hasta'l final de la Gran Guerra, pero la estroza econ\u00f3mica d'esi pa\u00eds, derrot\u00e1u nel enfrentamientu, emburri\u00f3 a Liechtenstein a establecer una xuni\u00f3n monetaria y aduanera con Suiza. Poco dempu\u00e9s, en 1921, apru\u00e9base una nueva constituci\u00f3n: anque l'est\u00e1u va siguir siendo una monarqu\u00eda dirixida pol Pr\u00edncipe, cr\u00e9ase un parllamentu unicameral, que puede ser am\u00e1s inst\u00e1u a llexislar sobre cualquier cuesti\u00f3n que-y seya presentada por tres de les \"gemeinden\" o cola firma de 900 persones.\nEn 1938, primero de qu'Austria fora ocupada por el Reich, xubi\u00f3 al tronu el pr\u00edncipe Franz Joseph II (1906-89). Na guerra el pa\u00eds permaneci\u00f3 neutral, y nun foi ocup\u00e1u polos nazis. N'acabando, entam\u00f3 la industrializaci\u00f3n. Les muyeres, d'otra banda, nun pudieron votar hasta 1984 (y entonces nam\u00e1i que nes eleiciones nacionales), y eso pol enfotu del pr\u00edncipe. Esti morri\u00f3 en 1989, y xubi\u00f3 al tronu el so f\u00edu Hans-Adam II, que s'enfrent\u00f3 al parllamentu en 1996. La coalici\u00f3n de part\u00edos que gobernaba too sigu\u00edo dende 1938 tent\u00f3 de cambiar la constituci\u00f3n, recortando dellos de los poderes del pr\u00edncipe. Esti amenaz\u00f3 con marchar del pa\u00eds si nun-y se respetaben los sos derechos alquir\u00edos, y a lo \u00faltimo gan\u00f3 la engarrada. N\u00fan referendum celebr\u00e1u en marzu de 2003 los habitantes del pa\u00eds apoyaron la nueva constituci\u00f3n del pa\u00eds, que permite al pr\u00edncipe dellos poderes qu'angua\u00f1o y\u00e1 nun tienen los soberanos d'otros pa\u00edses europeos: puede convocar referenda, proponer lleis y vetar les qu'apruebe'l parrlamentu y hasta disolver, en determinaes condiciones y col sofitu d'un referendum, la c\u00e1mara llexislativa.\nDivisi\u00f3n alministrativa.\nLiechtenstein ta divid\u00edu n'once \"Gemeinden\" (conceyos):\nNa mayor\u00eda de los casos, una \"Gemeinde\" correspuende a una sola poblaci\u00f3n.\nCinco de los \"gemeiden\" t\u00e1n nel distritu eleutoral d'Unterland y los otros 6 alcu\u00e9ntrense nel distritu eleutoral d'Oberland."}
{"id": "5089", "revid": "43102", "url": "https://ast.wikipedia.org/wiki?curid=5089", "title": "Caborana (parroquia)", "text": "Caborana ye una parroquia del conceyu asturianu d'Ayer.\nNelli all\u00fagase'l pozu mineru \"Aller\", de la compa\u00f1\u00eda \"Hulleras del Norte S. A.\" Hunosa, nom\u00e1u Santiago enantes de que fuera fuxon\u00e1u al xacimientu San Antonio, de la parroquia de Morea. \nLes Colomines ye'l barriu m\u00e1s pobl\u00e1u de Caborana."}
{"id": "5093", "revid": "116", "url": "https://ast.wikipedia.org/wiki?curid=5093", "title": "GNU FDL", "text": "La llicencia de documentaci\u00f3n llibre GNU (\"GNU Free Documentation Licence\", GFDL) ye una llicencia copyleft pa conten\u00edu llibre, dise\u00f1ada pola Fundaci\u00f3n del Software Libre pal proyeutu GNU. \nLa llicencia fue dise\u00f1ada pa la documentaci\u00f3n de los programas y similares. Diz que cualquier copia del material tien que dir baxo la mesma llicencia, incluy\u00edes les modificaciones que se-y faigan. Wikipedia ye'l mayor proyeutu en utilizar esta llicencia.\nWikipedia y GFDL.\nTolos art\u00edculos de Wikipedia t\u00e1n llicenciaos baxo los t\u00e9rminos y condiciones de la GFDL."}
{"id": "5094", "revid": "35", "url": "https://ast.wikipedia.org/wiki?curid=5094", "title": "GFDL", "text": ""}
{"id": "5101", "revid": "37624", "url": "https://ast.wikipedia.org/wiki?curid=5101", "title": "La Rioxa", "text": "La Rioxa (en castell\u00e1n y oficialmente \"La Rioja\") ye una Comunid\u00e1 Aut\u00f3noma uniprovincial d'Espa\u00f1a. Llenda al norte col Pa\u00eds Vascu (provincia d'\u00c1lava) y cola Comunid\u00e1 Foral de Navarra; al sur y oeste con Castiella y Lle\u00f3n (provincies de Soria y Burgos); y al este con Arag\u00f3n (Zaragoza). La capital de la comunid\u00e1 ye la ciud\u00e1 de Logro\u00f1o\nDe forma tradicional estremar en tr\u00e9s subrexones d'oeste a este, siguiendo'l cursu del Ebro: La Rioxa alta, La Rioxa media y La Rioxa baxa. Ca\u00fana d'elles colos sos correspondientes conceyos centrales y de servicios.\nLa comunid\u00e1 ye uniprovincial, polo que nun esiste diputaci\u00f3n y at\u00f3pase entamada en 174 conceyos. La capital y ciud\u00e1 con mayor n\u00famberu d'habitantes ye Logro\u00f1o. La so poblaci\u00f3n ye de 317.053 persones (INE 2015).\nLlenda col Pa\u00eds Vascu al norte (provincia d'\u00c1lava), Navarra al nordeste, Arag\u00f3n al sureste (provincia de Zaragoza) y Castiella y Lle\u00f3n al oeste y al sur (provincies de Burgos y Soria).\nA lo llargo de la historia, La Rioxa foi tierra de cam\u00edn, de fronteres, encruz de caminos, campu de lluches, y alcuentru de xentes, cultures y civilizaciones.\u200b Antigua tierra de les tribus prerromanes de los berones, los pelendones y los vasconos. Mientres la Ed\u00e1 Media foi tierra de fronteres, batalles y re\u00f1es territoriales, conquistada y tomada en posesi\u00f3n por distintos reinos cristianos y acobiciada por munchos otros. Esta Comunid\u00e1 Aut\u00f3noma ta hist\u00f3ricamente venceyada a la Di\u00f3cesis de Calahorra y al Reinu de N\u00e1jera. La primer referencia a La Rioxa como Rioiia, ta escrita nel fueru de Miranda de Ebro, nel a\u00f1u 1099. L'estatutu d'autonom\u00eda de La Rioxa, denomin\u00e1u Estatutu de San Mill\u00e1n, foi aprob\u00e1u en 1982, dotando d'esta manera a la rex\u00f3n del correspondiente autogobiernu.\nYe bien conocida pola so producci\u00f3n de vinos so la Denominaci\u00f3n d'Orixe Calificada Rioja, la m\u00e1s antigua d'Espa\u00f1a, ellaborando dalgunos de los vinos de mayor fama internacional. Am\u00e1s ye unu de los territorios paleontol\u00f3xicos m\u00e1s importantes del mundu tocantes a xacimientos icnitas (buelgues de dinosauriu), que destaquen pol so n\u00famberu y caltenimientu. Ente los sos monumentos cabo mentar los monesterios de San Mill\u00e1n de la Cogolla, consideraos centru medieval de la cultura y declaraos Patrimoniu de la Humanid\u00e1 pola Unesco en 1997.\nEl so presidente ye Jos\u00e9 Ignacio Ceniceros Gonz\u00e1lez del Part\u00edu Popular, que gobierna nel parllamentu de La Rioxa dende les eleiciones auton\u00f3miques de 2015 ensin la mayor\u00eda absoluta.\nComarques.\nLa Comunid\u00e1 de La Rioxa escarez d'una comarcalizaci\u00f3n que tenga relevancia alministrativa. Tradicionalmente us\u00f3se la consistente nos nueve part\u00edos xudiciales qu'esist\u00eden na antig\u00fced\u00e1, correspondientes a Haro, Santo Domingo de la Calzada, N\u00e1jera, Logro\u00f1o, Torrecilla en Cameros, Calahorra, Arnedo, Alfaro y Cervera del R\u00edo Alhama.\nDe forma m\u00e1s xeneral, La Rioxa consid\u00e9rase estremada en tr\u00e9s subrexones, siendo estes l'Alta, Media y Baxa, seg\u00fan el calce del r\u00edu Ebro, cuntando ca\u00fana d'elles con zona de valle na so parte norte, de clima mediterraneu y zona de sierra en partir sur, de clima continental.\nPor cuenta de que los antiguos part\u00edos xudiciales de Santo Domingo de la Calzada y N\u00e1jera cubr\u00eden llocalidaes asitiaes en valle y sierra y atendiendo a la gran diferencia orogr\u00e1fica ente estes zones, suelse tratar a les sos respeutives zones de sierra Ezcaray y Anguiano como contornes. Am\u00e1s tradicionalmente la contorna de Torrecilla en Cameros (conocida davezu como a cencielles Cameros) ye estremada en Camero Nuevo y Viejo.\nSeg\u00fan esto suelen tenese en cuenta les siguientes:\nRioxa Alta\nValle: Haro, N\u00e1jera y Santo Domingo de la Calzada \nSierra: Anguiano y Ezcaray\nRioxa Media\nValle: Logro\u00f1o\nSierra: Tierra de Cameros (Estrem\u00e1u en Camero Nuevo y Cameru Viejo)\nRioxa Baxa\nValle: Alfaro, Arnedo y Calahorra\nSierra: Cervera\nTop\u00f3nimu.\nEl top\u00f3nimu La Rioxa, ye de mala etimolox\u00eda; d'ende, la esistencia de distintes tesis:\n-Una d'elles, la teor\u00eda vascu-iberista, envalora que l'orixe de la voz ye eusk\u00e9rica, errioxa. Asina, Mateo Anguiano Nieva fai derivar el nome de llugar de herri que significar\u00eda 'tierra', y ogui que ser\u00eda 'pan', polo que dar\u00eda llugar al nome 'tierra de pan'. Sicas\u00ed, la documentaci\u00f3n de los sieglos XI-XII refuga esta posibilid\u00e1.\n-Pela so parte, Mer\u00edn Urrutia,\u200b historiador y alcalde que foi d'Ojacastro nos a\u00f1os 1912 y 1913, considera que fai menci\u00f3n al r\u00edu Oja, y que'l raiga\u00f1u vascu oia, de la que procede'l nome d'esti cursu acu\u00e1ticu, significa 'monte' (\"oihan\" euskera modernu). Con \u00e9ses, si tenemos en cuenta que'l prefixu de Rioja podr\u00eda proceder del llat\u00edn rivum, 'r\u00edu', el t\u00e9rminu fadr\u00eda alusi\u00f3n a les munches fueyes qu'\u00e9sti abasnaba na seronda, tal como asoceder\u00eda con Tolosa, Lodosa o Toulouse en referencia a la folla qu'abasnaba'l r\u00edu.\n--Nel fueru de Miranda de Ebro de 1099 at\u00f3pase la primer referencia a La Rioxa como Rioiia, apaeciendo darr\u00e9u como Riuum de Oiha y Rivo de Oia nel cartulariu de Santo Domingo de la Calzada de 1150. Por esta raz\u00f3n dellos investigadores consideren que'l top\u00f3nimu deriva del r\u00edu Oja. Sicas\u00ed, esta tesis presenta cierta debilid\u00e1 cuando se considera'l nome orixinal d'esti cursu acu\u00e1ticu, Glera o Illera, ent\u00e1 n'usu. M\u00e1s bien paez una adecuaci\u00f3n del primer t\u00e9rminu document\u00e1u Rioiia al idioma castellanu nun tiempu en que la rex\u00f3n atopar en disputa col Reinu de Navarra.\n-Seg\u00fan Jos\u00e9 Luis \u00c1lvarez Enparantza \"Txillardegi\", la primera s\u00edlaba del t\u00e9rminu \"La Rioxa\" nun fai referencia al art\u00edculu femen\u00edn singular de la llingua espa\u00f1ola sin\u00f3n que ye parte integrante del nome y deber\u00eda d'escribise tou xuntu: \"Larrioja\". Seg\u00fan Txillardegi l'orixe de \"Larrioja\" ser\u00eda'l vocablu eusqu\u00e9ricu \"Larreolha\" d'onde provendr\u00eda'l nome de la rex\u00f3n. \u00c9sta ser\u00eda'l tresformamientu fon\u00e9ticu de la pallabra: Larrioja &lt; Larreoja &lt; Larreoha &lt; Larreolha. \"Larreolha\" (o \"Larreola\" n'ortograf\u00eda eusqu\u00e9rica estandarizada) vendr\u00eda significar \"taller del campu\" o \"taller nel campu\" (onde \"larre\"=\"campu, prau, pacional\", y onde \"fola/olha\"=\"taller, f\u00e1brica, inxeniu\"). Seique \"Larreola\" referir a una forxa asitiada nel valle del r\u00edu Oja (onde'l suministru d'agua y de madera tuvieren garantizaos).\n-L'actual t\u00e9rminu vascu de Errioxa ye un neologismos a partir de la graf\u00eda moderna Rioxa, a la que se a\u00f1edir una Y por cuenta de l'i\u00f1erizu de la fon\u00e9tica vasca a la R n'empiezu de pallabra. Tami\u00e9n y en conex\u00f3n cola teor\u00eda que defende l'orixe vascu del top\u00f3nimu, pudiera ser una mera adautaci\u00f3n a les actuales normes del vascuenciu unific\u00e1u d'una pret\u00e9rita denominaci\u00f3n \"Herri Oia\" aportada en \"Errioxa\", pero ensin sofitar pola documentaci\u00f3n, d'una manera an\u00e1loga a l'actual \"Erribera\" en Navarra de herri=pueblu y behera=baxa.\nS\u00eda que non nenguna teor\u00eda puede considerase concluyente por cuenta de la escasez de fontes documentales.\nHistoria.\nHasta la llegada de los romanos nel sieglu II e.C. tuvo ocupada por tr\u00e9s tribus: los berones, que s'atopaben nel Valle del Ebro, los pelendones nes zones de sierra y los vasconos en delles zones de la Rioxa Baxa. La rex\u00f3n foi invadida por musulmanes a principios del sieglu VIII. Tres el so reconquista, a empiezos del sieglu X, la rex\u00f3n pas\u00f3 a formar parte del Reinu de Navarra.\nLos territorios de La Rioxa alta y media fueron reconquistaos en 923 pol Rei Sancho Garc\u00e9s I del Reinu de Pamplona cola collaboraci\u00f3n del Reinu de Lle\u00f3n; al este del r\u00edu Leza, la contorna de La Rioxa baxa, ser\u00eda reconquistada tami\u00e9n por esti rei pero volver\u00eda pasar a manes musulmanes, siendo recuperada otra vegada y y\u00e1 de manera definitiva pol Rei de N\u00e1jera-Pamplona Garc\u00eda S\u00e1nchez III, \"el de N\u00e1jera\" (1035-1054). Estos territorios reconquistaos pasaron a pertenecer al Reinu de Pamplona. El Rei Sancho Garc\u00e9s I de Pamplona (Tami\u00e9n llam\u00e1u Sancho Garc\u00e9s I de Navarra en delles fontes), dempu\u00e9s de realizar les mentaes conquistes, ap\u00farre-y estes nueves tierres anexonaes al so f\u00edu Garc\u00eda S\u00e1nchez I (918-970) por que lu descargue de les xeres de gobiernu y prep\u00e1rese para ser un bon rei. Asitia la so casa y corte en N\u00e1jera (La Rioxa) y recibe el t\u00edtulu de \"rei de N\u00e1jera\". D'esta manera nacer\u00eda'l Reinu de N\u00e1jera.\nDarr\u00e9u, cola muerte de Sancho Garc\u00e9s I, el so f\u00edu Garc\u00eda S\u00e1nchez I, que y\u00e1 reinaba en N\u00e1jera, hered\u00f3 tami\u00e9n los territorios de Pamplona. Caltuvo la sede de la corte na llocalid\u00e1 najerina, creando asina'l llam\u00e1u reinu de N\u00e1jera-Pamplona. Que la so primer et\u00e1pa hist\u00f3rica terminar\u00eda enforma tiempu dempu\u00e9s, col asesinatu del rei najerino Sancho Garc\u00e9s IV, \"El Noble\" (1054-1076).\nDe sigu\u00edo de la muerte de Sancho Garc\u00e9s IV de Navarra (Tami\u00e9n denomin\u00e1u Sancho Garc\u00e9s IV de Pamplona) en 1076 produci\u00f3se la conquista per parte d'Alfonso VI de Lle\u00f3n del territoriu rioxanu\u200b, dando empiezu a una disputa militar que va durar m\u00e1s d'un sieglu. En favor d'Alfonso VI xugaron dellos nobles que lu llamaron por que tomara posesi\u00f3n de La Rioxa y fora reconoc\u00edu como monarca del Reinu de N\u00e1jera. Esta adquisici\u00f3n territorial va durar pocu tiempu, y\u00e1 que tres la muerte d'Alfonso VI la rex\u00f3n va volver a dominiu del Reinu de Navarra. \u200b En 1134 Alfonso VII l'emperador conquist\u00f3 N\u00e1jera y el territoriu rioxanu. En 1163, aprovechando la minor\u00eda d'ed\u00e1 d'Alfonso VIII de Castiella, el navarru Sancho VI el Sabiu ocupa una parte del territoriu rioxanu nun intentu por recuperar les antig\u00fces posesiones del reinu, tomando Logro\u00f1o y otres ciudaes, anque non N\u00e1jera o Calahorra. Estes alquisiciones territoriales empezaron a ser revert\u00edes escontra 1173.\nMonesteriu de San Mill\u00e1n de Suso col Portaliello de Gonzalo de Berceo colos sarc\u00f3fagos de los siete infantes de Lara y tr\u00e9s reines navarres.\nPara solucionar les sos disputes, los reis Sancho VI el Sabiu Y Alfonso VIII alcordaron en 1176 someter les sos diferencies al arbitraxe d'Enrique II d'Inglaterra nuna entrevista celebrada entre N\u00e1jera y Logro\u00f1o. El laude del rei ingl\u00e9s dictamin\u00f3 que les fronteres volvieren a la situaci\u00f3n anterior a 1163, rematando asina les disputes por esti territoriu, perdiendo finalmente la monarqu\u00eda navarra la soberan\u00eda sobro la rex\u00f3n y consolid\u00e1ndose a partir de 1179 el territoriu rioxanu como tierra de frontera del reinu de Castiella. \nDempu\u00e9s d'esti momentu, el t\u00edtulu de Rei de N\u00e1jera caltendr\u00edase como parte de la intitulaci\u00f3n regia castellana; arriendes de que'l reinu siguir\u00eda esistiendo, mientres dellos sieglos m\u00e1s, como un est\u00e1u estrem\u00e1u nel conxuntu de los que rex\u00eden los monarques castellanos, al igual qu'asocedi\u00f3 con otros territorios como'l reinu de Galicia. Tami\u00e9n se produz un allo\u00f1amientu de la monarqu\u00eda de dichu reinu de los intereses rioxanos, que favorez el protagonismu de los se\u00f1ores y de los llabradores, garrar a una creciente se\u00f1orializaci\u00f3n, que produz cambeos estructurales na socied\u00e1. Con \u00e9ses la rex\u00f3n pasar\u00eda ent\u00f3s al poder de los L\u00f3pez de Haro, se\u00f1ores de Vizcaya.\nMientres d\u00f3mines posteriores, producir\u00edense numberosos sucesos hist\u00f3ricos importantes, como por casu, l'asediu de Logro\u00f1o poles tropes de Asparrot en 1521, la publicaci\u00f3n del Compendio Historial de La Rioxa en 1701 obra de Mateo Anguiano o los llevantamientos en Logro\u00f1o y Fuenmayor contra les tropes franceses en 1808, mientres la guerra de la independencia espa\u00f1ola. Guerra mientres la cual en La Rioxa entamar La Xunta de Rioja en 1809 pa lluchar contra l'invasor; con tr\u00e9s grupos de resistencia comandados dende la mesma: El Batall\u00f3n de voluntarios de La Rioxa, el Reximientu provincial de Logro\u00f1o y l'Escuadr\u00f3n de los H\u00fasares de La Rioxa. Coles mesmes, tami\u00e9n cabo mentar la fundaci\u00f3n de la Real Sociedad Econ\u00f3mica de La Rioxa en 1790, que foi una de les sociedaes d'amigos del pa\u00eds fundaes n'Espa\u00f1a mientres la ilustraci\u00f3n y que tanta importancia tuvo nes reivindicaciones pol\u00edtiques de reunificaci\u00f3n rioxana posteriores.\nNel sieglu XVIII tres la guerra de socesi\u00f3n y la llegada de los Borbones a Espa\u00f1a, realiz\u00f3se la divisi\u00f3n del territoriu espa\u00f1ol a la manera francesa en 18 circunscripciones llamaes intendencies, buscando d'esta manera ameyorar l'alministraci\u00f3n del est\u00e1u. Hasta esi momentu Espa\u00f1a yera un pa\u00eds atomiz\u00e1u, estrem\u00e1u por antiguos se\u00f1or\u00edos y llexislaciones locales ente otres figures, ensin una estructura que dexara gobernar de manera eficiente. La Rioxa quedar\u00eda asignada a les acabante crear intendencies de Burgos y Soria principalmente.\u200b Dende La Rioxa empezar a escuchar quexes de resultes de la mentada organizaci\u00f3n territorial y voces que reivindicaben un marcu alministrativu de los que se crearen na d\u00f3mina propiu pa la rex\u00f3n. Estes demandes fueron especialmente provenientes de la Real Sociedad Econ\u00f3mica de La Rioxa, que yera una socied\u00e1 d'amigos del pa\u00eds, d'un grupu de representantes de los conceyos rioxanos llam\u00e1u Xunta Xeneral de La Rioxa y de dellos ilustraos rioxanos. Presentando estes reivindicaciones un marc\u00e1u discursu identitario. Estes organizaciones demandaben seg\u00fan les sos propies pallabres la reunificaci\u00f3n territorial de La Rioxa\u00bb. Otres aiciones como la misiva de 66 folios realizada pol ilustr\u00e1u rioxanu Mart\u00edn Fern\u00e1ndez de Navarrete y titulada Carta d'un Rioxanu a un se\u00f1or diput\u00e1u en cortes tendr\u00eden el mesmu oxetivu. Nella alegaben criterios \u00e9tnicos, econ\u00f3micos, hist\u00f3ricos y xeogr\u00e1ficos en defensa del ment\u00e1u prop\u00f3situ. En 1809, mientres la guerra de la independencia, los rioxanos entamar na Xunta de Rioja, que yera un territoriu pol\u00edticu pr\u00e1uticamente aut\u00f3nomu con sede en Soto en Cameros dende'l que se fa\u00eda frente al invasor, consiguiendo asina la uni\u00f3n del territoriu. Foi eslleida en 1811 pa volver estremar la rex\u00f3n. Esto amont\u00f3 ent\u00e1 m\u00e1s les reivindicaciones rioxanes y en 1812 celebr\u00f3se la convenci\u00f3n de Santa Coloma na que representantes de los conceyos rioxanos axuntar pa unviar a les cortes de C\u00e1diz una nueva demanda provincialista rioxana. Les reclamaciones ser\u00eden satisfeches mientres el trieniu lliberal en 1820 cola formaci\u00f3n d'una provincia llamada Provincia de La Rioxa. Sicas\u00ed, la reaici\u00f3n absolutista de Fernandu VII en 1823 provoc\u00f3 la so disoluci\u00f3n.\u200b El 30 de payares de 1833 cola divisi\u00f3n d'Espa\u00f1a en provincies de Javier Burgos, basada na divisi\u00f3n territorial realizada mientres el trieniu lliberal, llograr de forma definitiva la unid\u00e1 alministrativa. La Rioxa ser\u00eda una de les 49 provincies institucionalizaes n'Espa\u00f1a, esta vegada so la denominaci\u00f3n de Provincia de Logro\u00f1o, concluyendo asina una reivindicaci\u00f3n hist\u00f3rica que reclamaba la reunificaci\u00f3n de La Rioxa. Instaur\u00e1ronse 9 part\u00edos xudiciales.\nConformar en comunid\u00e1 aut\u00f3noma uniprovincial mientres la transici\u00f3n a la democracia tres un refugu de los sos habitantes a ser integrada n'otra rex\u00f3n, fuera Castiella y Lle\u00f3n, el Pa\u00eds Vascu o nun pa\u00eds Vascu-navarru, como dalgunos defend\u00eden y dempu\u00e9s de m\u00faltiples movilizaciones que reivindicaben la so autonom\u00eda. L'Estatutu d'Autonom\u00eda robl\u00f3se'l 9 de xunu de 1982, dempu\u00e9s d'un procesu eleutoral nel que 172 de los 174 conceyos rioxanos votaron a favor de la decisi\u00f3n autonomista. Pasando a celebrase a partir d'esi a\u00f1u nesa fecha'l D\u00eda de La Rioxa.\nGloses emilianenses.\nEn payares de 1977 celebr\u00f3se una gran fiesta nel monesteriu de San Mill\u00e1n de la Cogolla pa celebrar el milenariu de la nacencia de la llingua castellana. Autoridaes, lling\u00fcistes, acad\u00e9micos, toos dieron cita naquel llugar onde surdi\u00f3'l primera atatexo escritu de dicha llingua. Na biblioteca, heredera del Escritoriu de San Mill\u00e1n dorm\u00eda mientres sieglos un c\u00f3diz llat\u00edn, Aemilianensis 60, en que los sos m\u00e1rxenes un amanuense escribiera unos apuntes (gloses) en llingua romance, en vascu y nun llat\u00edn que g\u00fcei podr\u00edamos llamar \u201cmacarr\u00f3nico\u201d. Esisten estudios actuales qu'afirmen, que les gloses emilianenses nun t\u00e1n escrites en castell\u00e1n, como se cre\u00eda en 1977, sin\u00f3n na varied\u00e1 rioxana del idioma navarroaragon\u00e9s. Col detalle de que cuando s'escribieron esta rex\u00f3n nun pertenec\u00eda ent\u00e1 al Reinu de Castiella, sin\u00f3n al de Navarra. \nEstos testos escribir nel sieglu X, anque investigaciones reci\u00e9n aseguren que seique fuera y\u00e1 entr\u00e1u'l sieglu XI. Esti c\u00f3diz 60, qu'angua\u00f1o se guarda na Real Academia de la Historia, ye'l que tradicionalmente conozse como Gloses Emilianenses. Y\u00e1 que dos d'estes gloses t\u00e1n escrites en vascu, puede dicise tami\u00e9n que nel monesteriu de San Mill\u00e1n tuvo llugar la nacencia de la llingua vasca escrita.\nSicas\u00ed, los investigadores rioxanos Claudio y Javier Garc\u00eda Turza realizaron estudios sobro'l c\u00f3diz 46, tami\u00e9n atop\u00e1u na biblioteca de Yuso, qu'apaez fech\u00e1u, 13 de xunu del 964, colo qu'afiten ent\u00e1 m\u00e1s los or\u00edxenes d'esta llingua romance escrita. El c\u00f3diz 46 ye un diccionariu enciclop\u00e9dicu con m\u00e1s de 20 000 entraes ordenaes de l'A a la Z, nel que les voces romances formen parte non solo de les anotaciones al marxe, sin\u00f3n tami\u00e9n de la parte del testu escritu en llat\u00edn bien contamin\u00e1u pol fala popular. Esti manuscritu recueye'l saber popular y esclaria numberoses llagunes sobro l'alta Ed\u00e1 Media.\nBuelgues de Dinosaurios.\nMientres el periodu Cret\u00e1cicu inferior la zona xeogr\u00e1fica de Cameros form\u00f3 parte d'una llanura encharcada que se desecaba dacuando, dexando tras zones enfollagaes nes que les buelgues de dinosauriu quedaben marcaes al so pasu. Col tiempu \u00e9stes ensugaben y cubr\u00eden con nuevos sedimentos que'l so peso prensaba les capes inferiores, faci\u00e9ndoles solidificar en roques col pasu de millones d'a\u00f1os. La erosi\u00f3n foi foliando les capes cimeres faciendo visibles munches d'estes formaciones predreses, dexando reparar les icnitas (pisaes f\u00f3siles). La Rioxa destaca pol n\u00famberu y caltenimientu d'estos xacimientos, faci\u00e9ndola seg\u00fan los espertos, unu de los territorios paleontol\u00f3xicos m\u00e1s importante del mundu, arriendes de los que s'atopen na zona norte de Soria, baltes como Yanguas, Santa Cruz de Yanguas y otres llocalidaes de tierres altes.\nXeograf\u00eda.\nCuando'l r\u00edu Ebro traviesa l'angostu pasu ente les roques de les Conches de Haro, presentar en La Rioxa, por onde cuerre mientres 120 km, antes de prosiguir el so cam\u00edn escontra'l Mediterraneu. Nes Conches de Haro l'altit\u00fa del r\u00edu ye de 445 m y cuando sale de la comunid\u00e1, na Reserva Natural de los Sotos del Ebro en Alfaro, ye de 260 m. El r\u00edu cuerre, poro, bien r\u00e1pido per La Rioxa.\nEl Ebro trescurre pel norte de la comunid\u00e1. Tola vera derecha (la que tien al sur) pertenez a La Rioxa. Na vera izquierda solo at\u00f3pesse tr\u00e9s conceyos, Bri\u00f1as, San Vicente de la Sonsierra y \u00c1balos (conoc\u00edos como la Sonsierra rioxana), anque Logro\u00f1o, Agoncillo, Alcanadre, Rinc\u00f3n de Soto y Alfaro tienen tami\u00e9n parte del territoriu del so conceyu en felicid\u00e1 oriella. Por proximid\u00e1, la zona d'\u00c1lava entendida ente l'Ebro y la Sierra de Cantabria denominar Rioja Alavesa.\nAl sur del r\u00edu, ente 60 y 40 km de distancia, esti\u00e9ndese paralela'l cordal Ib\u00e9ricu, con altit\u00faes que bazcuyen ente los 1.000 y 2.000 msnm. Del cordal esprender escontra'l norte, entrando fondamente en La Rioxa, la sierra de la Demanda, teniendo nel Monte San Llorienzo colos sos 2.271 m la m\u00e1xima altit\u00fa rioxana.\nDel cordal baxen r\u00e1pidos siete r\u00edos escontra'l Ebro, ye por ello qu'a La Rioxa -y dicen: \"La de los siete valles\". Ll\u00e1mense, d'este a oeste, Alhama, Cidacos, Leza, Iregua, Najerilla, Oja y Tir\u00f3n, anque les cabeceres del Alhama y Cidacos son sorianes y les del Najerilla-Neila y Tir\u00f3n son burgaleses. N'ocasiones a\u00f1ede'l Llinares (afluente del Alhama), arrexuntando'l Tir\u00f3n col so afluente'l Oja.\nTolos r\u00edos d'estos valles reciben afluentes que van formando otros tantos valles con entid\u00e1 propia, como son los de Llinares, Oc\u00f3n, Jubera, Tuertu, Brieva, Viniegras, San Mill\u00e1n. Y esiste un n\u00famberu casi ilimit\u00e1u de grandiosos ribayos d'arrogante naturaleza como Aguas Buenas, Nieva, Manzanares, Ardancha, Navaj\u00fan, Valderresa, Ollora, Tob\u00eda, San Mart\u00edn y otros.\nNes tierres altes crecen carbayos, hayas y pinos. Y hai carbes de enebros, boxes, endrinas, xardones, jaras. Y grandes fasteres con fines camperes pa ganaos caballar, vacunu y lanar. M\u00e1s embaxo at\u00f3pense encines, olivares y almendrales. Y cerca del Ebro, nos llanos, les tierres son pa cebera, remolacha y pataca, en cuantes que les llombes t\u00e1n cubiertes d'inmenses vi\u00f1es de les qu'esquiten lliteralmente los vinos que dan fama mundial a esta rex\u00f3n.\nTolos r\u00edos rioxanos, incluy\u00edu'l Ebro, tienen una filera d'\u00e1lamos y chopos como indixebrable compa\u00f1\u00eda. De los \u00e1lamos rioxanos escribi\u00f3 Ana Mar\u00eda Matute: \"... velos en cantu de l'agua, entornando'l paisaxe, apuntando como llances m\u00e1xiques escontra'l pa\u00eds irreal y misterioso del fondu del r\u00edu\".\nComunicaciones y tresportes.\nLa Rioxa at\u00f3pase comunicada per v\u00eda a\u00e9rea gracies al Aeropuertu de Logro\u00f1o-Agoncillo.\nPor aciu ferrocarril, pueden llevase a cabo trayecto escontra Madrid, Zaragoza, Barcelona, Valladolid, Xix\u00f3n, Bilbao, A Coru\u00f1a, Vigo y\u00e1 que la llinia Castej\u00f3n-Miranda traviesa la rex\u00f3n d'este a oeste. La principal estaci\u00f3n de la comunid\u00e1 ye la estaci\u00f3n de Logro\u00f1o.\nEn cuesti\u00f3n de carreteres, La Rioxa tien comunicaciones coles rexones vecines, fundamentalmente por aciu l'autopista AP-68. Apocay\u00e1 t\u00e1nse construyendo autov\u00edes, como l'autov\u00eda del Cam\u00edn, que coneuta Pamplona con Logro\u00f1o dende 2006, y nun futuru va llegar a Burgos.\nEconom\u00eda.\nEl PIB a precios de merc\u00e1u, esperiment\u00f3 una medr\u00eda, dende la incorporaci\u00f3n d'Espa\u00f1a na Uni\u00f3n Europea (XE), tantu para'l conxuntu nacional como para La Rioxa en particular. La Comunid\u00e1 presentaba un PIB a precios de merc\u00e1u de 1997 que xub\u00eda a 360.713 millones de pesetes, frente a los 245.964 que presentaba nel a\u00f1u 1986. La esplicaci\u00f3n de la medr\u00eda anicia na fuerte crecedera del PIB nel periodu 1986-1991, nel que se produci\u00f3 una variaci\u00f3n del 5,6%, variaci\u00f3n mayor que l'alcanzada nel mesmu periodu para Espa\u00f1a, que la so oscilaci\u00f3n lleg\u00f3 a 4,6 puntos porcentuales. La Rioxa, poro, confirma nesti periodu un esfuerciu granible superior al del conxuntu nacional, comportamientu que se sigui\u00f3 calteniendo hasta l'actualid\u00e1.\nPol\u00edtica.\nParllamentu de La Rioxa.\nEl parllamentu de La Rioxa, ye l'\u00f3rganu supremu de representaci\u00f3n de La Rioxa, seg\u00fan recueye l'Estatutu d'Autonom\u00eda de La Rioxa. Los sos miembros son escoy\u00edos polos ciudadanos de forma democr\u00e1tica nes Eleiciones al Parllamentu de La Rioxa y desempe\u00f1a el papel llexislativu. La sede atopar nel antiguu Conventu de la Merc\u00e9 de la capital rioxana. Consta de 33 esca\u00f1os, que se parten en funci\u00f3n de les candidatures que superaron el 5% de votos.\nRepartu d'esca\u00f1os (2015-2019).\nLes eleiciones del 24 de mayu de 2015 supunxeron para La Rioxa el fin de la mayor\u00eda absoluta del PP. Arriendes d'ello, tantu PP como PSOE realizaron una serie d'alcuentros colos l\u00edderes rexonales de C's y Podemos nos que s'alcord\u00f3 l'astenci\u00f3n de la formaci\u00f3n naranxa para facilitar una nueva llexislatura liderada pol Part\u00edu Popular.\nGobiernu de La Rioxa.\nEl Gobiernu de La Rioxa exerz el poder executivo y l'alministraci\u00f3n de la comunid\u00e1 aut\u00f3noma. Les sos funciones son exercer la potest\u00e1 reglamentaria que nun pertenez al Parllamentu, Interponer recursos \u00e9nte'l Tribunal Constitucional y executar les funciones que se deriven del ordenamientu xur\u00eddicu estatal y rexonal.\nCorrespuende al presidente rexonal designar el n\u00famberu y la composici\u00f3n del mesmu.\nSanid\u00e1.\nLa comunid\u00e1 aut\u00f3noma de La Rioxa, al igual qu'otres autonom\u00edes, cuenta con un serviciu sanitariu p\u00fablicu propiu regul\u00e1u pola llei 2/2002 del 17 d'Abril y dependiente de la conseyer\u00eda de sanid\u00e1. At\u00f3pase entam\u00e1u nel Serviciu Rioxanu de Sal\u00fa (SERIS). Apurre cobertoria sanitaria a toles persones empadronaes na rex\u00f3n. Cuenta con cuatro hospitales, un centru d'investigaci\u00f3n biom\u00e9dica y numberosos centros de sal\u00fa y consultorios m\u00e9dicos part\u00edos por tola xeograf\u00eda rrioxan.\nHospital San Pedro.\nYe l'hospital de referencia na comunid\u00e1, ta asiti\u00e1u en Logro\u00f1o y forma parte del complexu hospitalariu San Mill\u00e1n-San Pedro xunto col centru d'altu resoluci\u00f3n San Mill\u00e1n (CARPA), cuenta con 630 cames, el 83% d'elles asitiaes n'habitaciones individuales y toles especialidaes m\u00e9diques.\nHospital de Calahorra.\nYe'l centru sanitariu de referencia en La Rioxa baxa, ta asiti\u00e1u en Calahorra. Cuenta con diversos servicios como rehabilitaci\u00f3n cardiolox\u00eda, nefrolox\u00eda etc...\nHospital xeneral de La Rioxa.\nYe l'hospital en funcionamientu m\u00e1s antiguu de la comunid\u00e1, ta asiti\u00e1u en Logro\u00f1o al pie de la vera del Ebro, nun edificiu del sieglu XIX, cuenta con servicios de xeriatr\u00eda, curiaos paliativos, psiquiatr\u00eda, rehabilitaci\u00f3n y radiolox\u00eda.\nCentru d'investigaci\u00f3n biom\u00e9dica de La Rioxa (CIBIR).\nFoi fund\u00e1u n'agostu del 2005 por iniciativa del gobiernu de La Rioxa como un llugar d'investigaci\u00f3n nel \u00e1mbitu de les ciencies de la sal\u00fa. Ta asiti\u00e1u xunto al hospital San Pedro y vencey\u00e1u al mesmu. La so organizaci\u00f3n cuerre al cargu de la fundaci\u00f3n Rioja Sal\u00fa. Na actualid\u00e1 t\u00e1n desenvolvi\u00e9ndose diversos proyeutos d'investigaci\u00f3n dende dellos de los sos departamentos como son el d'oncolox\u00eda, microbiolox\u00eda molecular, enfermedaes biom\u00e9diques etc...\nMonumentos y llugares d'inter\u00e9s hist\u00f3ricu-cultural.\nCam\u00edn de Santiago.\nEl Cam\u00edn de Santiago tuvo gran importancia a lo llargo de los a\u00f1os nestos territorios, esistiendo dos rutes que trescurren por ellos. El cam\u00edn Franc\u00e9s, el m\u00e1s popular, que partiendo de Roncesvalles pasa por Pamplona, Estella, Los Arcos y y\u00e1 dientro de La Rioxa, por Logro\u00f1o y N\u00e1jera para llegar a Santo Domingo de la Calzada onde va confluyir col otru cam\u00edn denomin\u00e1u del Interior o Cam\u00edn de Santiago Vascu del Interior Vascu-Franc\u00e9s, que viniendo de Francia por Ir\u00fan, trescurre por Andoain, Beasain, Zalduendo d'\u00c1lava, Vitoria, La Puebla de Arganz\u00f3n, entrando en La Rioxa poles Conches de Haro escontra Bri\u00f1as, Haro, Zarrat\u00f3n, Cidam\u00f3n, San Torcuato, Ba\u00f1ares y finalmente Santo Domingo de la Calzada (probablemente'l llugar m\u00e1s alleg\u00e1u al cam\u00edn na rex\u00f3n), dende onde va siguir escontra Belorado cam\u00edn a Santiago de Compostela rematando'l so trayeutu rioxanu en Gra\u00f1\u00f3n.\nOtru de los Caminos de Santiago que pasa per La Rioxa, ye'l Cam\u00edn Xacob\u00e9u del Ebro. Los pelegrinos provenientes del Mediterraneu y del este del Pirin\u00e9u consolidaron esti Cam\u00edn del Ebro dende Tortosa a Logro\u00f1o pasando por Gandesa, Caspe, Zaragoza, Tudela, Alfaro y Calahorra. Ye la calzada romana que dende hai m\u00e1s de dos mil a\u00f1os xuni\u00f3 Tarraco con Astorga, una hist\u00f3rica exa de comunicaciones qu'afaya al caminante tierres y xentes de Catalu\u00f1a, Arag\u00f3n, Navarra y La Rioxa. \nMunchos de los conceyos polos que trescurre'l cam\u00edn cunten con albergues, por que los pelegrinos puedan faer nueche.\nPatrimoniu de la Humanid\u00e1.\nEl 4 d'avientu de 1997 los monesterios de San Mill\u00e1n de Yuso y Suso fueron declaraos Patrimoniu de la Humanid\u00e1 n'Europa pola Unesco. Dambos at\u00f3pense na llocalid\u00e1 rioxana de San Mill\u00e1n de la Cogolla, y son famosos porque ell\u00ed atop\u00e1ronse les Gloses Emilianenses.\nEl Monesteriu de Suso (de riba), el m\u00e1s antiguu, empecipi\u00f3 la so construcci\u00f3n a finales del sieglu VI, para allugar la tumba de San Mill\u00e1n, ermita\u00f1u disc\u00edpulu de San Felices de Bilibio, ente que'l Monesteriu de Yuso (de baxo) tien los sos or\u00edxenes nel sieglu X, cuntando con reconstrucciones posteriores nos sieglos XVI, XVII y XVIII. Cuenta con una importante biblioteca de Cantorales del sieglu XVII, seg\u00fan con una escelente coleici\u00f3n de facs\u00edmiles.\nNel monesteriu educ\u00f3se Gonzalo de Berceo, el primer poeta conoc\u00edu en llingua castellana, y ye consider\u00e1u centru medieval de la cultura.\nTami\u00e9n ye patrimoniu de la humanid\u00e1'l cam\u00edn de Santiago Franc\u00e9s, que pasa por delles comunidaes, ente elles La Rioxa, y t\u00e1n en procesu de selo 35 xacimientos d'icnites de la pen\u00ednsula ib\u00e9rica, de los cualos 13 t\u00e1n en La Rioxa, siendo esta la rex\u00f3n d'Espa\u00f1a y del mundu con mayor n\u00famberu d'elles.\nNel a\u00f1u 2013, incluy\u00f3se'l paisaxe cultural del vinu y el vi\u00f1\u00e9u de La Rioxa y Rioja alavesa na llista de bienes candidatos a patrimoniu de la humanid\u00e1.\nCultura.\nDialeuto rioxanu.\nVariante del idioma espa\u00f1ol, fal\u00e1u en La Rioxa, con dos subdialeutos, el de La Rioxa Alta y el de la Baxa. Tien traces rellacionaes col antiguu idioma Navarroaragon\u00e9s y quiciabes col Vascu. Angua\u00f1o at\u00f3pase pr\u00e1uticamente en desusu en munches de les sos carauter\u00edstiques y amenorg\u00e1u a delles zones rurales n'otres. Tami\u00e9n se llama asina a una llingua falada na zona na d\u00f3mina na qu'esta rex\u00f3n taba en poder del Reinu de Navarra.\nXota rioxana.\nLa xota rioxana forma parte xunto cola de Navarra y Arag\u00f3n de les llamaes \"xotes del Ebro\". Y\u00e1 que diches tr\u00e9s variedaes d'esti estilu musical t\u00e1n emparentaes ente s\u00ed. Angua\u00f1o, por cuenta de la so especificid\u00e1 y singularid\u00e1, atopar en tramitaci\u00f3n l'espediente pa la so declaraci\u00f3n como bien de int\u00e9res cultural inmaterial. Les lletres de los cantares son versos populares, en dalgunos de los casos refer\u00edos a temes del d\u00eda ente d\u00eda tradicional de les persones polos que fueron compuestes, tami\u00e9n son de tonu sat\u00edricu, sobro los ciclos agr\u00edcoles o sobro La Rioxa en s\u00ed mesma. Cantar nes fiestes populares o polos llabradores para amenizar les xeres del campu. Suelen tar acompa\u00f1aes d'una rondalla o por instrumentos de vientu como la gaita de bota rioxana o la gaita navarra, llamada en La Rioxa \"gaita\". Anque m\u00e1s frecuentemente, l'acompa\u00f1amientu realizar con un acordi\u00f3n. Esisten escueles de xota en munches llocalidaes rioxanes a lo llargo y anchu de la comunid\u00e1. Cabo mentar dellos int\u00e9rpretes d'esti estilu musical como Pepe Blanco , Teo Echaurre, Purita Ugalde \"La Riojanita\", Antonio Garc\u00eda, Oscar Alesanco o Fidel Ibarra, qu'actu\u00f3 \u00e9nte'l Rei Alfonso XIII en 1903 mientres la so primer visita a la capital rioxana y composiciones como \"Rioxanu de pura cepa\" (1880), \"Na Rioja nac\u00ed\" (1957) , \"La jota de Logro\u00f1o\" (1910) , \"Na Rioja los rioxanos\" (1945), \"En La Rioxa nun hai tranv\u00eda\" (1953) etc... Esti estilu musical tami\u00e9n tuvo la so repercusi\u00f3n nos teatros. Asina asocedi\u00f3 cola zarzuela n'obres como \"El postill\u00f3n de La Rioxa\" (1851) d'autores non rioxanos qu'incl\u00fai una xota rioxana nel primer actu, en \"Cameranas\" (1933) de Jos\u00e9 Eizaga\" o en \"La Rioxana\" (1898) de Florencio Bello.\nGuardavi\u00f1as o chozo rioxanu.\nLos guardavi\u00f1as, cabanos o chozos, son edificaciones rurales de piedra, d'una sola planta, t\u00edpiques de La Rioxa y Rioja alavesa, casi siempres de forma circular y con una falsa c\u00fapula. La mayor\u00eda atopar na Rioxa Alta, cuantim\u00e1s en \u00c1balos, Briones, San Asensio y San Vicente de la Sonsierra. Utiliz\u00e1bense como abellugu de llabradores de la vide y los sos animales de llabor \u00e9nte les inclemencies del tiempu. Tami\u00e9n fueron usaos poles instituciones de Guardes de Campu, pa xixilar dende estos allugamientos les colleches.\nLa mayor\u00eda t\u00e1n construy\u00edos pr\u00e1uticamente en secu, con piedres asitiaes con escas\u00edsimo apurra d'argamasa.\nPa llevantalos, partir d'un z\u00f3calo bien resistente nel que se diben asitiando fileres de piedres casi siempres planes. Una vegada asitiaes piedres hasta un bonu altor, sigu\u00eda faci\u00e9ndose c\u00edrculos de menor di\u00e1metru, hasta consiguir que s'estrechara tanto'l c\u00edrculu que bastara con una sola piedra pa cerrar el techu.\nFlora y fauna.\nLa Rioxa representa'l 1% de la superficie d'Espa\u00f1a y sicas\u00ed cunta con aproximao'l 46% de los vertebraos qu'utilicen Espa\u00f1a como residencia habitual y el 60% de los peninsulares. Tami\u00e9n vive equ\u00ed'l 21% de los vertebraos reinales de la pen\u00ednsula ib\u00e9rica. Cinco d'ellos son peces: el barbu del Ebro, el barbu de cola colorada, la bermejuela, la lamprehuela y la colmilleja. Y tami\u00e9n hai dos mam\u00edferos, el falcatr\u00faa ib\u00e9rica y la llebre ib\u00e9rica, un anfibiu, el sapillo pintojo ib\u00e9ricu, y un reptil, l'esliz\u00f3n ib\u00e9ricu.\nEl relieve de la rex\u00f3n estremar en dos grandes zones: el Valle del Ebro al Norte, y la Sierra, al Sur, con altit\u00faes medies pr\u00f3ximes a los 2.000 metros na met\u00e1 suroeste, y de menos de 1.500 metros escontra'l sureste. D'esta forma tenemos flora y fauna mediterrr\u00e1neas nel Valle del Ebro y nes sierres baxes y de tipu centroeurop\u00e9u nes sierres altes del suroeste, Demanda, Urbi\u00f3n, Cebollera y Fayedal de Santiago.\nEnte les especies mediterr\u00e1nees que s'afaen a la depresi\u00f3n del Ebro cuntamos col gal\u00e1pagu malatu, la salamanquesa, el esliz\u00f3n ib\u00e9ricu, la llagartesa colirroja, la llagartesa cenicienta y la v\u00edbora hocicuda; peces como'l \"Salaria fluviatilis\" y la colmilleja nel Ebro; aves nidificantes como l'\u00e1guila perdicera, la ganga, la ortega, la collalba negra, el cr\u00edalo o'l p\u00e1xaru mosc\u00f3n ente otres; mam\u00edferos como la musara\u00f1ita, l'esperteyu de cantu claru, mure morunu y el top\u00edn com\u00fan.\nLes que s'asientan en llugares m\u00e1s altos son especies centroeuropees como'l trit\u00f3n palmoti\u00e1u, el llagartu verde y la v\u00edbora \u00e1spid nel grupu de los anfibios y reptiles; la perdiz pardilla, el agateador nortizu, el carboneru palustre y el camachuelo com\u00fan ente les aves nidificantes, y el llir\u00f3n gris, top\u00edn collor\u00e1u y mure leonado represent\u00e1u a los mam\u00edferos. El musga\u00f1o patiblanco y el top\u00edn pirenaicu asentir na seici\u00f3n m\u00e1s al sur de la so zona, na Sierra de Cantabria. El r\u00edu Ebro tami\u00e9n acueye a especies d'orixe centroeurop\u00e9u como'l cachu, la lo\u00edna, el piscardo y el llobu de r\u00edu.\nEspecies amenaciaes.\nEn La Rioxa esisten dos especies en peligru d'estinci\u00f3n: el bilanu real,\"Milvus milvus\", qu'esperiment\u00f3 un fuerte cayente nos postreros 10 a\u00f1os, principalmente pola aici\u00f3n del venenu; y el vis\u00f3n europ\u00e9u, \"Mustela lutreola\", peque\u00f1u carn\u00edvoru afechu a la vida semiacu\u00e1tica propiu de r\u00edos con una trupa cobertoria vexetal.\nClasificaes como especies amenaciaes tenemos al \u00e1guila-azor perdicera, aguilucho cenizo, alimoche, \"Salaria fluviatilis\", sis\u00f3n com\u00fan, ganga com\u00fan, ganga ortega, colirrojo real, falcatr\u00faa ib\u00e9rica, c\u00e1mbaru aut\u00f3ctonu de r\u00edu, y delles especies d'esperteyos (\"Myotis bechsteinii, Myotis blythii, Myotis emarginatus, Myotis mystacina, Rhinolophus ferrumequinum, Rhinolophus euryale, Nyctalus noctula, Nyctalus lasiopterus, Miniopterus schreibersii, Myotis myotis\"). Y tocantes a la flora \"Androsela rioxana\", el Bruselar de roca y el Loru o Llor\u00e9u de Portugal.\nTami\u00e9n esisten 174 especies (4 plantes, 1 pexe, 8 anfibios, 18 reptiles, 133 aves y 10 invertebraos) qu'anque nun t\u00e1n amenaciaes precisen d'una evaluaci\u00f3n peri\u00f3dica del so est\u00e1u de caltenimientu.\nEspacios naturales protex\u00edos.\nCerca del 40% de La Rioxa ye espaciu natural protex\u00edu, siendo una de les comunidaes con mayor porcentaxe. Los espacios naturales rioxanos representen el 3,56% del total espa\u00f1ol a pesar de ser la rex\u00f3n m\u00e1s peque\u00f1a de toes. T\u00e1n clasificaos como parques naturales, reserves naturales o reserves de la biosfera. Dalgunos exemplos son:"}
{"id": "5102", "revid": "35", "url": "https://ast.wikipedia.org/wiki?curid=5102", "title": "Xuegu de cartes", "text": "Un xuegu de cartes ye aquel nel que se usen unes estampes de cart\u00f3n (que ll\u00e1mense cartes) que formen una baraxa. Pue xugase ente varios o unu s\u00f3lo. Nesti \u00faltimu casu ll\u00e1mase \"solitariu\".\nHai varios tipos de baraxes, comu la baraxa espa\u00f1ola o la francesa."}
{"id": "5104", "revid": "43102", "url": "https://ast.wikipedia.org/wiki?curid=5104", "title": "Melilla", "text": "Melilla (n'idioma bereber: \"Mritch\" o \"Mri\u010d\"; n'\u00e1rabe: \u0645\u0644\u064a\u0644\u064a\u0629) ye una Ciud\u00e1 aut\u00f3noma espa\u00f1ola asitiada nel continente africanu, faciendo frontera con Marruecos, frente les costas de Granada.\nXeograf\u00eda.\nMelilla, ciud\u00e1 espa\u00f1ola, xunto con Ceuta, del continente africanu\nAsitiamientu: 35\u00ba18' N.- 2\u00ba56'O.\nAs\u00edtiase al noreste de Marruecos, o suroeste distante de Ceuta y del estrechu de Xibraltar, a 30 metros sobre'l nivel de la mar. La so superficie ye alrodiu de 12,33 km\u00b2 na rex\u00f3n d'Hispania Nova.\nClima:\nDe clima mediterraneu, c\u00e1lidu y h\u00famedu, con vientos de poniente y llevante, tami\u00e9n ocasionalmente vientu d'El S\u00e1\u1e25ara. Temperatura media a\u00f1al 20\u00ba\nPoblaci\u00f3n.\nLa ciud\u00e1 cunta con una poblaci\u00f3n de 66.871 habitantes (2006), cola tasa de natalid\u00e1 m\u00e1s alta d'Espa\u00f1a, frente al \u00edndiz de mortalid\u00e1 que ye'l m\u00e1s baxu d'Espa\u00f1a.\nEl 65% de la poblaci\u00f3n ye orixinaria de la pen\u00ednsula (Espa\u00f1a), siendo los d'orixe bereber y melillense (espa\u00f1oles de la zona), un 30%; sigue n'importancia la comunid\u00e1 xud\u00eda con unos 1.000 habitantes, siguida de la poblaci\u00f3n d'orixe indiu, que nun llega al cientu, pues na \u00faltima d\u00e9cada descendi\u00f3 estrepitosamente.\nDensid\u00e1 5.781 hab./km\u00b2 (2013)\nLling\u00fces: El castellanu ye la llingua oficial. \nXentiliciu: \"Melillense\"\nGobiernu y alministraci\u00f3n.\nLa Constituci\u00f3n espa\u00f1ola de 1978 afita que Ceuta y Melilla \"podr\u00e1n constituyise en Comunidaes Aut\u00f3nomes si asina lo deciden los sos respeutivos Conceyos\". Dende la espublizaci\u00f3n del estatutu d'autonom\u00eda de Melilla la ciud\u00e1 consid\u00e9rase Ciud\u00e1 Aut\u00f3noma.\nMelilla, poro, ye una ciud\u00e1 aut\u00f3noma d'Espa\u00f1a seg\u00fan la Llei Org\u00e1nica 2/1995, de 13 de marzu, d'estatutu d'autonom\u00eda de Melilla. (BOE n\u00fam 62, de 14 de marzu de 1995)\nEsti estatutu espec\u00edficu, anque nun-y da capacid\u00e1 llexislativa, s\u00ed que-y permite proponer nes Cortes les iniciatives llexislatives que camiente afayadices.\nA diferencia de les Comunidaes Aut\u00f3nomes, nun tien una asamblea llexislativa aut\u00f3noma propia.\nJuan Jos\u00e9 Imbroda Ortiz (PP) ye'l actual presidente de la Ciud\u00e1 Aut\u00f3noma.\nEconom\u00eda.\nLa econom\u00eda de Melilla sof\u00edtase principalmente del sector servicios, como ye'l comerciu, la hosteler\u00eda, etc. Les empreses representen el 0.1% del total d'Espa\u00f1a. El 95% d'estes empreses son microempreses mayoritariamente inscrites como persona f\u00edsica.\nAngua\u00f1o esisten m\u00e1s de 3.400 empreses, de les que'l sector inmobiliariu y hosteleru atropa m\u00e1s del 50%, rescamplando'l sector comercial, sigu\u00edu del manufactureru, form\u00e1u por industries fabricantes d'elementos met\u00e1licos pa la construcci\u00f3n, elementos quir\u00farxicos, ortop\u00e9dicos... ya industries empobinaes a les artes gr\u00e1fiques.\nMedios de comunicaci\u00f3n.\nV\u00edes d'accesu:\nHistoria.\n Her\u00e1ldica: \n Lugare\u00f1os ilustres:\nCultura.\nDestr\u00e9mase por ser una de les poques poblaciones onde conviven xuntes cuatro relixones: cristiana, musulmana, xud\u00eda ya hind\u00fa.\n Gastronom\u00eda: \nTurismu.\nMelilla ye, dempu\u00e9s de Barcelona, la segunda de les ciudaes con mayor representaci\u00f3n del arte modernista d'Espa\u00f1a\nFiestes y tradiciones\nMonumentos y llugares d'inter\u00e9s:\nHosteler\u00eda:\nC\u00f3digu Postal: 52000-52006"}
{"id": "5107", "revid": "43102", "url": "https://ast.wikipedia.org/wiki?curid=5107", "title": "Ilesia Cat\u00f3lica", "text": "La Ilesia Cat\u00f3lica, tami\u00e9n conocida como Ilesia Cat\u00f3lica Romana, ye la mayor de les ilesies cristianes, con m\u00e1s de 1.270 millones de fieles bautizaos en tol mundu. Ye la m\u00e1s antigua de les instituciones internacionales de funcionamientu ininterrump\u00edu, y como talo tien xugao un papel destac\u00e1u na historia y el desarrollu de la civilizaci\u00f3n occidental. La Ilesia ta formada por cuasi 3.500 di\u00f3cesis, tami\u00e9n llamaes ilesies locales, espard\u00edes per tol mundu y gobernada, ca\u00fana, por un obispu. El Papa, Vicariu de Cristu y socesor del ap\u00f3stol San Pedru, ye l'obispu de Roma, el cabezaleru de toa la Ilesia Cat\u00f3lica, depositariu del ministeriu universal de Pedru y responsable de la xunid\u00e1 y la correcci\u00f3n doctrinal de les ense\u00f1ances de la Ilesia. El gobiernu de la organizaci\u00f3n ta centraliz\u00e1u na Santa Sede, allugada na peque\u00f1a naci\u00f3n independiente de Ciud\u00e1 del Vaticanu, asitiada metanes Roma, y de la que'l papa ye'l so xefe d'est\u00e1u.\nLes creyencies cristianes del catolicismu f\u00fandense no recoy\u00edo nel Credu de Nicea. La Ilesia Cat\u00f3lica ense\u00f1a que hai nam\u00e1i una ilesia, santa, cat\u00f3lica ya apost\u00f3lica, fundada por Xesucristu na Gran Comisi\u00f3n; y que los sos obispos son los sucesores de los ap\u00f3stoles de Cristu y el papa, el primeru d'ente ellos, ye'l socesor de San Pedru, a quien Cristu-y dio la primac\u00eda sobro los dem\u00e1s ap\u00f3stoles. Calti\u00e9n que mantiene les pr\u00e1ctiques de la fe cristiana orixinal, qu'esta-y foi tresmitida pola tradici\u00f3n sagrada y que ye, pola mor de la gu\u00eda del Esp\u00edritu Santu, infalible. Pese a la so xunid\u00e1 coesisten nella bayura de tendencies teol\u00f3xiques ya espirituales, espeyaes na esistencia d'una Ilesia Llatina (tami\u00e9n nomada Ilesia d'Occidente o Ilesia Cat\u00f3lica Romana), 23 Ilesies cat\u00f3liques orientales y cientos d'instituciones mon\u00e1stiques, delles mendicantes, delles de clausura y delles terciaries.\nDe los sos siete sacramentos el principal d'ellos ye la Eucarist\u00eda, que se celebra llit\u00farxicamente na misa. La Ilesia ense\u00f1a que, al travi\u00e9s de la consagraci\u00f3n por un sacerdote, el pan y el vinu del sacrificiu eucar\u00edsticu convi\u00e9rtense nel cuerpu y la sangre de Xesucristu: ye la doctrina de la transubstanciaci\u00f3n. La Virxe Mar\u00eda ye venerada nesta ilesia como Ma de Dios y Reina de los Cielos, y la so imaxe ye oxetu de veneraci\u00f3n en milenta im\u00e1xenes espard\u00edes per santuarios marianos de tol mundu. Les sos ense\u00f1ances incl\u00fain la creyencia na misericordia divina, na santificaci\u00f3n al travi\u00e9s de la fe y l'espardimientu del Evanxeliu, y tami\u00e9n la doctrina social de la Ilesia, que pon l'enfotu na axuda voluntaria a los enfermos, los probes y los aflix\u00edos al travi\u00e9s de les obres de misericordia corporales ya espirituales. La Ilesia Cat\u00f3lica ye'l mayor proveedor non gubernamental d'educaci\u00f3n y sanid\u00e1 del mundu.\nEl so pensamientu dirix\u00f3 primeru ya influy\u00f3 dempu\u00e9s la filosof\u00eda, la cultura, l'arte y la ciencia occidental. Angua\u00f1o, los sos fieles esti\u00e9ndense per tol mundu, y de magar el sieglu XX la mayor\u00eda vive nel hemisferiu sur como result\u00e1u, d'una banda, de la progresiva secularizaci\u00f3n d'Europa, y d'otra de la persecuci\u00f3n que sufren los cristianos nel Oriente Mediu. La Ilesia Cat\u00f3lica yera una cola Ilesia Ortodoxa hasta'l Cisma d'Oriente de 1054, result\u00e1u de diferencies insalvables ente les dos ilesies sobre la cuesti\u00f3n de l'autorid\u00e1 del papa sobro los dem\u00e1s obispos. Hasta'l conciliu d'\u00c9fesu de 431 la Ilesia del Oriente almit\u00eda la idea de la primac\u00eda papal, y tami\u00e9n les Ilesies ortodoxes orientales hasta'l conciliu de Calcedonia de 451: le estremadura ente toes elles foi result\u00e1u de diferencies teol\u00f3xiques, non organizatives. Al cisma d'Oriente siguiolu, nel sieglu XVI, la Reforma protestante, que supunxo la ruptura de parte de los obispos, sacerdotes y fieles cola Ilesia y dio llugar al nacimientu ya espoxigue del protestantismu. Dende finales del sieglu XX la Ilesia ye percriticada poles sos ense\u00f1ances sobre la sexualid\u00e1, pola so negativa a ordenar sacerdotises muyeres y pol so manexu de los casos d'abusu sexual nos que participaran sacerdotes.\nLa Ilesia dirixe miles d'ilesies, hospitales y orfanatos alredor del mundu, y ye, am\u00e1s del mayor proveedor non gubernamental d'educaci\u00f3n y asistencia sanitaria nel mundu, responsable de bien d'actividaes humanitaries n'estayes perdiferentes: infancia, refuxaos, probes... Foi, por \u00faltimu, responsable de la fundaci\u00f3n de la mayor\u00eda de les primeres universidaes que se crearon, y sigue siendo angua\u00f1o un importante proveedor d'educaci\u00f3n superior.\nNome.\nL'usu m\u00e1s antiguu conserv\u00e1u del t\u00e9rminu \"cat\u00f3lica\" (del griegu \u03ba\u03b1\u03b8\u03bf\u03bb\u03b9\u03ba\u03cc\u03c2, romaniz\u00e1u \"katholikos\"), que significa lliteralmente universal, pa referise a la Ilesia ye del a\u00f1u 110: apaez na \"Carta d'Ignaciu a los Esmirneanos\", escrita por san Ignaciu d'Antioqu\u00eda, el mesmu autor del que se sepa qu'us\u00f3, alredor del a\u00f1u 100, el t\u00e9rminu \"Cristiand\u00e1\" (en griegu \u03a7\u03c1\u03b9\u03c3\u03c4\u03b9\u03b1\u03bd\u03b9\u03c3\u03bc\u03cc\u03c2) pa referise a los disc\u00edpulos de Xes\u00fas. Nes \"Llectures Catequ\u00e9tiques\", escrites alredor del 350 por san Cirilu de Xerusal\u00e9n, el nome Ilesia Cat\u00f3lica entam\u00f3 a usase pa estremar a esti grupu d'otros grupos relixosos que tami\u00e9n se nomaben \u00abla ilesia\u00bb a ellos mesmos. La noci\u00f3n cat\u00f3lica, d'universalid\u00e1, foi afitada en 380 nel edictu \"De fide Catolica\", promulg\u00e1u por Teodosio I, el caberu emperador en gobernar al tiempu les metaes occidental ya oriental del Imperiu romanu, cuando estableci\u00f3 a esta ilesia como relix\u00f3n oficial del imperiu.\nDe magar el cisma d'Oriente de 1054 la Ilesia d'Oriente adopt\u00f3 pa sigo'l axetivu \"ortodoxa\" como'l so ep\u00edtetu distintivu, magar que'l so nome oficial sigue siendo Ilesia Ortodoxa Cat\u00f3lica, y la Ilesia Occidental que vive en comuni\u00f3n cola Santa Sede tom\u00f3 \"cat\u00f3lica\" como'l so ep\u00edtetu distintivu, y conservolo tres de la Reforma Protestante de finales del sieglu XVI. El t\u00e9rminu \"cat\u00f3lica romana\" aparez ocasionalmente en documentos tanto de la Santa Sede, especialmente cuando se dirixe a determinaes conferencies episcopales nacionales, como de delles di\u00f3cesis.\nEl nome Ilesia Cat\u00f3lica, aplic\u00e1u al conxuntu d'esta ilesia, ta oficializ\u00e1u neto nel Catecismu de la Ilesia Cat\u00f3lica (1990) que nel C\u00f3digu de Derechu Can\u00f3nicu (1983). Y foi utiliz\u00e1u nos documentos del Conciliu de Trento (1545\u20131563), del Conciliu Vaticanu I (1869\u20131870) y el Conciliu Vaticanu II (1962\u20131965), am\u00e1s de milenta otros documentos oficiales. \nOrganizaci\u00f3n.\nLa Ilesia Cat\u00f3lica sigue, na so organizaci\u00f3n de gobiernu, un sistema episcopal, lider\u00e1u por obispos, persones ordenaes, esto ye, que recibieron el sacramentu del orde sacerdotal, a les que se-yos da una xurisdicci\u00f3n formal de gobiernu, xeneralmente territorial, dientro la ilesia. Hai tr\u00e9s niveles dientro'l cleru: l'episcop\u00e1u, compuestu por obispos con xurisdicci\u00f3n sobro un \u00e1rea xeogr\u00e1fica nomada di\u00f3cesis o eparqu\u00eda; el presbiteri\u00e1u, form\u00e1u por sacerdotes ordenaos polos obispos y que trabayen dientro les di\u00f3cesis llocales o n'\u00f3rdenes relixoses; y el diacon\u00e1u, compuestu por di\u00e1conos qu'axuden a obispos y sacerdotes n'estremaes funciones del so ministeriu. El cabezaleru de la Ilesia ye l'obispu de Roma, el papa, que la so xurisdicci\u00f3n ye nomada Santa Sede. Parallelamente a la estructura diocesana hai bayura d'instituciones relixoses que funcionen aut\u00f3nomamente, dalgunes embaxu la xurisdicci\u00f3n del so obispu llocal pero les m\u00e1s de les veces suxetes nam\u00e1i a l'autorid\u00e1 del papa. La mayor\u00eda d'estes instituciones son nam\u00e1i d'homes o de muyeres, pero hai dalgunes nes que conviven persones de los dos sexos. Arriendes de les persones ordenaes hai seglares, persones non ordenaes, qu'axuden en diferentes funciones llit\u00farxiques demientres el cultu.\nSanta Sede, pap\u00e1u, Curia Romana y Colexu Cardenaliciu.\nEl cumal de la xerarqu\u00eda de la Ilesia Cat\u00f3lica oc\u00fapalu l'obispu de Roma, que recibe'l nome de papa (del llatin papa, pa). L'actual, de nome Franciscu, ye'l 266\u1d58 papa, y foi escoy\u00edu n\u00fan c\u00f3nclave papal el 13 de marzu de 2013.\nEl oficiu del papa ye'l pap\u00e1u. La Ilesia Cat\u00f3lica considera que Cristu instituy\u00f3'l pap\u00e1u al d\u00e1-y les llaves del cielu a san Pedru. La xurisdicci\u00f3n eclesi\u00e1stica papal ye nomada Santa Sede (\"Sancta Sedes\" en llat\u00edn) o Sede Apost\u00f3lica (esto ye, la sede del ap\u00f3stol Pedru). Al serviciu directu del papa ta la Curia Romana, el cuerpu de gobiernu central de la Ilesia, que trabaya nos asuntos cotidianos rellacionaos cola so organizaci\u00f3n.\nEl papa ye, tami\u00e9n, soberanu de la Ciud\u00e1 del Vaticanu, un enclave dientru de Roma que ye una entid\u00e1 xur\u00eddicamente distinta de la Santa Sede. Ye na so condici\u00f3n de cabezaleru de la Santa Sede, y non como soberanu de la Ciud\u00e1 del Vaticanu, como'l papa recibe embaxadores d'otros estaos a los qu'unvia tami\u00e9n los sos propios representantes diplom\u00e1ticos. La Santa Sede tami\u00e9n concede \u00f3rdenes, condecoraciones y medalles; un exemplu d'elles son les \u00f3rdenes de caballer\u00eda que surdieron na Ed\u00e1 Media.\nLa bas\u00edlica de San Pedru, el templu m\u00e1s famosu de Roma, as\u00edtiase nel llugar nel que la tradici\u00f3n considera que ta la tumba de Pedru, pero esta nun ye la catedral del papa. La so catedral como obispu de la di\u00f3cesis de Roma ye l'archibas\u00edlica de San Xuan de Letr\u00e1n. Esta as\u00edtiase na ciud\u00e1 de Roma, en territoriu italianu, magar que tien privilexos d'extraterritorialid\u00e1 qu'esti pa\u00eds-y concedi\u00f3 a la Santa Sede.\nLa dignid\u00e1 de cardenal ye un rangu honor\u00edficu conced\u00edu polos papes a determinaos cl\u00e9rigos, que pueden ser miembros de la Curia Romana, obispos de grandes ciudaes del mundu o te\u00f3logos importantes. El papa puede acudir en busca de conseyu y d'axuda pal gobiernu de la Ilesia al Colexu Cardenaliciu, form\u00e1u por tolos cardenales del mundu. Esti colexu ye'l que, cuando un papa muerre o abdica, aconceya pa elixir un nuevu papa. Tolos cardenales menores de 80 a\u00f1os formen, nesa circunstancia, un colexu electoral qu'aconceya de sigu\u00edo hasta nombrar un nuevu papa. Magar qu'esti conceyu, nom\u00e1u c\u00f3nclave papal, puede escoyer a cualesquier cat\u00f3licu de sexu mascul\u00edn como papa dende 1389 tolos papes foran primero cardenales.\nC\u00f3digu de Derechu Can\u00f3nicu.\nEl C\u00f3digu de Derechu Can\u00f3nicu (en llat\u00edn \"jus canonicum\") ye'l sistema de lleis y principios llegales ellaboraos y fechos cumplir poles autoridaes xer\u00e1rquiques de la Ilesia Cat\u00f3lica pa regular la so organizaci\u00f3n y gobiernu y pa dirixir les actividaes de los cat\u00f3licos na so xera de desendolcar la misi\u00f3n de la ilesia. El sistema de lleis de la Ilesia Llatina foi'l primer sistema llegal del mundu occidental y ye'l m\u00e1s antiguu con un funcionamientu ininterrump\u00edu nel mundu; les 23 ilesies cat\u00f3liques orientales, pela so banda, gobi\u00e9rnense acordies a les ordenances propies del canon llexislativu oriental, que recueye y adapta les lleis antig\u00fces que rixeron de siempres estes ilesies\nLes lleis eclesi\u00e1stiques positives, basaes directa o indirectamente na presuposici\u00f3n de la esistencia d'una llei divina inmutable, la llei natural, deriven so autorid\u00e1 formal, no que cinca a les lleis qu'afecten al conxuntu de la Ilesia, del papa: esti ye'l supremu llexislador (el Supremu Pont\u00edfiz), qu'axunta na so persona la totalid\u00e1 de los poderes llexislativu, executivu y xudicial. Les lleis m\u00e1s espec\u00edficas, o non xenerales, deriven la so autorid\u00e1 formal de la promulgaci\u00f3n fecha por un llexislador de rangu inferior al supremu llexislador, seya ordinariu o deleg\u00e1u por elli. Los c\u00e1nones o lleis d'esti c\u00f3digu nun afecten nam\u00e1i a cuestiones de naturaleza moral o doctrinal, sin\u00f3n a toes aquelles propies de la condici\u00f3n humana. Esti c\u00f3digu organ\u00edzase con tolos elementos habituales d'un sistema llegal maduru: lleis, xulgaos, abogaos, xueces, un c\u00f3digu llegal completu y perfectamente articul\u00e1u pa la Ilesia Llatina y otru pa les ilesies cat\u00f3liques orientales, directrices pa la interpretaci\u00f3n de les lleis y castigos.\nEl C\u00f3digu de Derechu Can\u00f3nicu regula la vida y la organizaci\u00f3n de la vida de la Ilesia Cat\u00f3lica, y ye independiente de la llei civil de cada est\u00e1u. Nos asuntos nos que ye competente nam\u00e1i almite la preeminencia de la llei civil en cuestiones espec\u00edfiques como la tutela de menores; la llei civil, pela so banda, consiente la preeminencia del derechu can\u00f3nicu en materies espec\u00edfiques como'l matrimoniu can\u00f3nicu. Los testos angua\u00f1o en vigor (2020) son el C\u00f3digu de Derechu Can\u00f3nicu (\"Codex Iuris Canonici)\" de 1983, na Ilesia Llatina, y el C\u00f3digu de los C\u00e1nones de les Ilesies Orientales (\"Codex Canonum Ecclesiarum Orientalium)\" de 1990, nes ilesies orientales.\nIlesia Llatina ya ilesies orientales.\nNos primeros a\u00f1os de la historia del catolicismu desarroll\u00e1ronse, neto na fastera occidental d'Europa que na oriental, diverses modalidaes de cristianismu. La mayor\u00eda de les de tradici\u00f3n oriental nun t\u00e1n, de magar el Gran Cisma de 1054, en comuni\u00f3n cola Ilesia Cat\u00f3lica, pero hai delles ilesies particulares aut\u00f3nomes que s\u00ed: toes elles son ilesies \"sui iuris\", esto ye, ilesies independientes y de propiu derechu, aut\u00f3nomes pa decidir el futuru de so. La Ilesia cat\u00f3lica, angua\u00f1o, conf\u00f3rmenla la Ilesia Llatina, la \u00fanica que sobrevivi\u00f3 de les de tradici\u00f3n occidental, con m\u00e1s de 1.000 millones de fieles, y 23 ilesies aut\u00f3nomes de tradici\u00f3n oriental, les Ilesies Cat\u00f3liques Orientales, que tienen una feligres\u00eda conxunta de 17,8 millones de fieles (2017).\nLa Ilesia Llatina ye gobernada pol papa y polos obispos diocesanos nombraos directamente por elli. El papa exerce el papel de patriarca na Ilesia Llatina, que representa la forma orixinal de la Cristiand\u00e1 occidental, aquella practicada na fastera occidental del Imperiu romanu, heriede de creyencies y vezos orixinaos n'Europa y el noroeste d'\u00c1frica nos primeros sieglos de la historia de la Cristiand\u00e1 y qu'angua\u00f1o son compart\u00edos parcialmente por otres ilesies non cat\u00f3liques que los or\u00edxenes de so rem\u00f3ntense al tueru protestante. Les ilesies cat\u00f3liques orientales, pela so banda, siguen les tradiciones y la espiritualid\u00e1 propies de la Cristiand\u00e1 oriental, magar que tienen calten\u00edo siempre la so obediencia al papa o decidieron volver a ella nos sieglos que siguieron al Gran Cisma. Estes ilesies son comunidaes de cristianos cat\u00f3licos con vezos llit\u00farxicos y espirituales que nun espeyen diferencies doctrinales cola Ilesia Llatina, sin\u00f3n que son reflexu de distintes influencies hist\u00f3riques y culturales. \nEl C\u00f3digu de los C\u00e1nones de les Ilesies Orientales define una ilesia \"sui iuris\" (independiente y de plenu derechu) como un grupu de fieles cristianos que comparten una xerarqu\u00eda sacerdotal que tien el reconocimientu del papa como suprema autorid\u00e1 en cuestiones de doctrina dientru d'esa ilesia. Esta definici\u00f3n ye una innovaci\u00f3n recoyida nel C\u00f3digu cit\u00e1u pa facer notar la relativa autonom\u00eda d'estes ilesies, que t\u00e1n en comuni\u00f3n completa col papa, esto ye, reconocen la so supremac\u00eda, pero tienen estructures de gobiernu ya tradiciones llit\u00farxiques estremaes de les de la Ilesia Llatina. El t\u00e9rminu ilesia \"sui iuris\" nun apaez como talo recoy\u00edu nel C\u00f3digu de Derechu Can\u00f3nicu pa denomar a la Ilesia Llatina, pero hai un reconocimientu t\u00e1citu d'esa equivalencia. \nDelles ilesies cat\u00f3liques orientales t\u00e1n dirix\u00edes por un patriarca, elix\u00edu pol s\u00ednodu de los obispos d'esa ilesia; otres t\u00e1n mandaes por un arzobispu principal, otres por un obispu metropolitanu y otres organ\u00edcense como eparqu\u00edes individuales. Ca\u00fana de les ilesies ye aut\u00f3noma pa decidir sobro la so propia organizaci\u00f3n, los sos ritos llit\u00farxicos, el so calendariu llit\u00farxicu y dellos otros aspectos, y ta suxeta nam\u00e1i a la obediencia, en cuestiones de doctrina, a l'autorid\u00e1 del papa. La Curia Romana tien un departamentu espec\u00edficu, la Congregaci\u00f3n pa les Ilesies Orientales, encarg\u00e1u de les rellaciones con eses ilesies. El papa, en xeneral, nun intervi\u00e9n nel nomamientu d'obispos o sacerdotes de les ilesies cat\u00f3liques orientales, sin\u00f3n que delega nes estructures de gobiernu d'elles, pero podr\u00eda facelo si lo considerara necesariu o comeniente.\nDi\u00f3cesis, parroquies, organizaciones ya institutos.\nLos distintos pa\u00edses, rexones o grandes ciudaes organ\u00edcense n'ilesies particulares, nomaes di\u00f3cesis na Ilesia Llatina y eparqu\u00edes nes ilesies cat\u00f3liques orientales, dirix\u00edes ca\u00fana por un obispu. Delles di\u00f3cesis formen una provincia eclesi\u00e1stica: l'obispu d'una d'elles, la di\u00f3cesis metropolitana, recibe'l nome d'arzobispu o obispu metropolitanu, y ye'l cabezaleru de los dem\u00e1s obispos de la provincia. Los obispos d'un pa\u00eds concretu formen parte d'un conceyu nom\u00e1u conferencia episcopal nacional, sodividida en conferencies episcopales rexonales en dellos pa\u00edses. En 2014 la Ilesia Cat\u00f3lica ten\u00eda un total de 2.998 di\u00f3cesis.\nCada di\u00f3cesis sodiv\u00eddese en parroquies, atend\u00edes ca\u00fana por \u00fan o m\u00e1s sacerdotes, di\u00e1conos o llaicos con funciones pastorales. Les parroquies son les responsables del cultu regular de los sacramentos y de l'atenci\u00f3n pastoral de los fieles del so territoriu. En 2016 hab\u00eda 221.700 parroquies cat\u00f3liques nel mundu.\nNa Ilesia Llatina los homes pueden ser, tres de recibir la ordenaci\u00f3n sacramental, di\u00e1conos o sacerdotes. Homes y muyeres pueden ser ministros llaicos, facultaos pa distribuyir la Comuni\u00f3n, y tami\u00e9n llectores nos oficios sagraos y molacinos. Hist\u00f3ricamente nam\u00e1i homes y ne\u00f1os pod\u00eden exercer la funci\u00f3n de molac\u00edn, pero de magar la d\u00e9cada de 1990 permiti\u00f3se-yos tami\u00e9n a muyeres y ne\u00f1as exercer esta funci\u00f3n.\nLos cat\u00f3licos que recibieron l'orde sacerdotal, y tami\u00e9n llaicos, pueden dedicase a la vida consagrada, de forma individual como freru o virxe consagrada, o formando parte d'un institutu, relixosu o secular, de vida consagrada, nos que toma unos votos que confirmen el so deseyu de siguir los tr\u00e9s preceutos evanx\u00e9licos de castid\u00e1, probeza ya obediencia. Exemplos d'institutos de vida consagrada son los benedictinos, los carmelites, los dominicos, los franciscanos, les misioneres de la carid\u00e1, los lexonarios de Cristu o les hermanes de la misericordia. El t\u00e9rminu \u00abinstitutu relixosu\u00bb ye un t\u00e9rminu modernu que compriende los antiguos de \u00ab\u00f3rdenes relixoses\u00bb y \u00abcongregaciones relixoses\u00bb, qu'anta\u00f1o ten\u00eden un estatus estrem\u00e1u nos c\u00f3digos de derechu can\u00f3nicu. Angua\u00f1o los t\u00e9minos \u00aborde relixosa\u00bb y \u00abinstitutu relixosu\u00bb interc\u00e1mbiense, nel usu coloquial, pa facer referencia a una mesma realid\u00e1.\nMiembros de la Ilesia Cat\u00f3lica.\nEl catolicismu ye la segunda confesi\u00f3n relixosa con mayor n\u00famberu de fieles nel mundu, nam\u00e1i per detr\u00e1s del sunismu, rama mayoritaria del Islam. L'estatus de miembru de la ilesia cat\u00f3lica, defin\u00edu pol bautismu, comp\u00e1rt\u00edenlu, al final de 2018, 1.329 millones de persones, esto ye, el 18% de la poblaci\u00f3n mundial. No que cinca al pesu d'esta confesi\u00f3n dientro de les ilesies cristianes, cuasi la met\u00e1 de los cristianos del mundu son cat\u00f3licos. La so distribuci\u00f3n pel mundu sigue, nes caberes d\u00e9cades, un patr\u00f3n de descensu de cat\u00f3licos n'Europa y ascensu del so n\u00famberu nos continentes del hemisferiu sur. Asina, actualmente viven n'Europa el 21,5% de los cat\u00f3licos, el 17,8% n'\u00c1frica, el 11,1% n'Asia, el 48,3% n'Am\u00e9rica y el 0,9% n'Ocean\u00eda.\nHai diferentes tipos de ministros cat\u00f3licos: cl\u00e9rigos ordenaos (sacerdotes), llaicos con funciones ministeriales, misioneros y catequistes. A finales de 2014 hab\u00eda nel mundu 465.595 cl\u00e9rigos ordenaos, de los que 5.237 yeren obispos, 415.792 sacerdotes (diocesanos, los cures, o relixosos, los flaires) y 44.566 di\u00e1conos permanentes. Ente los ministros non ordenaos hab\u00eda 3.157.568 catequistes, 347.679 misioneros llaicos y 39.951 llaicos con funciones ministeriales. Esi mesmu a\u00f1u, los cat\u00f3licos compromet\u00edos cola vida relixosa o consagrada en comunid\u00e1 yeren 54.559 homes y 705.529 muyeres. Estes persones nun recibieron el sacramentu del orde, y xeneralmente nun se-yos considera ministros a nun ser que pertenezcan a dalguna de les categor\u00edes ministeriales anteriormente nomaes.\nDoctrina.\nLa doctrina cat\u00f3lica tien desarroll\u00e1ose al travi\u00e9s de los sieglos, defini\u00e9ndose a partir de les ense\u00f1ances directes de los primeros cristianos, de les definiciones, conse\u00f1aes nos documentos de los concilios ecum\u00e9nicos y nes bules papales, de lo que son les creyencies cat\u00f3liques ortodoxes, y del debate teol\u00f3xicu. La ilesia percree que ye continuamente guiada pol Esp\u00edritu Santu cuando discute cuestiones teol\u00f3xiques, y que ye, gracies a la so proteici\u00f3n, infalible no que cinca a cuestiones doctrinales.\nLa Ilesia cree que la revelaci\u00f3n tien una fonte \u00fanica, Dios, que la tresmite de dos formes, al travi\u00e9s de les Sagraes Escritures y al travi\u00e9s de la Tradici\u00f3n Apost\u00f3lica, que son infaliblemente interpretaes pol maxisteriu de la Ilesia. Les Sagraes Escritures, la biblia cat\u00f3lica, son un conxuntu de 73 llibros, 46 del Vieyu Testamentu y 27 del Nuevu Testamentu, directamente inspiraos por Dios a los sos autores. La Tradici\u00f3n Apost\u00f3lica ye'l conxuntu d'ense\u00f1ances y creyencies presentes na Ilesia de magar el tiempu de los ap\u00f3stoles. Sagraes Escritures y Tradici\u00f3n Apost\u00f3lica reciben el nome conxuntu de dep\u00f3situ de la fe (\"depositum fidei\" en llat\u00edn), y son interpretaes pol maxisteriu de la Ilesia, l'autorid\u00e1 interpretadora de la divinid\u00e1 qu'exercen el papa y el colexu episcopal. El result\u00e1u de los sos trabayos interpretativos ye'l Catecismu de la Ilesia Cat\u00f3lica, qu'afita les creyencies de la Ilesia y ye espubliz\u00e1u pola Santa Sede.\nLa naturaleza de Dios.\nLa Ilesia Cat\u00f3lica afirma qu'hai un \u00fanicu y eternu Dios, que esiste como peric\u00f3resis, como un ser \u00fanicu con una \u00fanica sustancia y esencia, una mesma naturaleza divina, formada por tr\u00e9s hip\u00f3stasis o persones: el Padre, el F\u00edu ya l'Esp\u00edritu Santu, que conformen conxuntamente la Sant\u00edsima Trinid\u00e1.\nLos cat\u00f3licos creen que Xesucristu ye la \u00abSegunda Persona\u00bb de la Trinid\u00e1, Dios F\u00edu. Dios, al travi\u00e9s del poder del Esp\u00edritu Santu, y en un actu conoc\u00edu como Encarnaci\u00f3n, xunt\u00f3 la so naturaleza divina cola humana al travi\u00e9s de la concepci\u00f3n de Cristu nel vientre de la Virxe Mar\u00eda. Cristu, poro, ye completamente div\u00edn y completamente humanu, al puntu de tener inclusive alma humana. La Ilesia ense\u00f1a que la misi\u00f3n de Cristu na tierra incluy\u00eda la pr\u00e9dica de les sos ense\u00f1ances y l'exemplu pr\u00e1cticu d'elles pa que los sos siguidores, al travi\u00e9s del rellatu de les sos andances fechu nos cuatro evanxelios, pudieran tener cuenta d'elles y aplicales. Xes\u00fas, creyen los cat\u00f3licos, tuvo llibre de pec\u00e1u demientres tuvo vivu, y permiti\u00f3 ser inxustamente crucific\u00e1u como un sacrificiu de so pa llograr la reconciliaci\u00f3n, conocida como Misteriu Pascual, de la humanid\u00e1 con Dios. Neto la pallabra griega \u00abCristu\u00bb que la pallabra hebrea \u00abMes\u00edes\u00bb signifiquen l'unx\u00edu, faciendo referencia a la creyencia cristiana de que la muerte y resurrecci\u00f3n de Xes\u00fas representen el cumplimientu de les profec\u00edes mesi\u00e1niques del Vieyu Testamentu.\nLa Ilesia Cat\u00f3lica ense\u00f1a dogm\u00e1ticamente que \"\u00abl'Esp\u00edritu Santu procede eternamente del Padre ya'l F\u00edu, non como dos principios separtaos sin\u00f3n como un solu principiu\u00bb\". Y tami\u00e9n que'l Padre, como \u00abel principiu ensin principiu\u00bb, ye'l orixe del Esp\u00edritu Santu, pero tami\u00e9n que Elli, como Padre del \u00fanicu F\u00edu, ye col F\u00edu el principiu \u00fanicu del que procede l'Esp\u00edritu Santu. Esta creyencia espr\u00e9sase na conocida como cl\u00e1usula Filioque, a\u00f1adida a la versi\u00f3n llatina del credu de Nicea de 381 pero non incluyida nes versiones en griegu d'esi credu, que foron les usaes na Cristiand\u00e1 oriental.\nLa naturaleza de la Ilesia.\nLa Ilesia Cat\u00f3lica def\u00ednese como \u00abla \u00fanica ilesia verdadera\u00bb, \u00abel sacramentu universal de salvaci\u00f3n pa la raza humana\u00bb y \u00abla \u00fanica relix\u00f3n verdadera\u00bb. Acordies col Catecismu, la Ilesia Cat\u00f3lica ye descrita nel credu de Nicea como \u00abuna, santa, cat\u00f3lica y apost\u00f3lica\u00bb: estos cuatro atributos con\u00f3cense en conxuntu col nome de Notes de la Ilesia. Esta considera que'l so fundador ye Xes\u00fas: el Nuevu Testamentu recueye dellos eventos consideraos inicios del so deseyu d'establecer una ilesia, como les sos actividaes proselitistes y ense\u00f1ances y el so unviu de los ap\u00f3stoles como testigos del so ministeriu, sufrimientu y resurrecci\u00f3n. Na Gran Comisi\u00f3n, tres de resucitar, instruy\u00f3 a los ap\u00f3stoles pa que continuaran col so llabor. La venida del Esp\u00edritu Santu sobro los ap\u00f3stoles, nel acontecimientu conoc\u00edu como Cincuesma, ye interpretada como l'entamu del ministeriu p\u00fablicu de la Ilesia Cat\u00f3lica. Esta afirma que tolos obispos consagraos formen parte d'una llinia de sucesi\u00f3n ininterrumpida colos ap\u00f3stoles de Cristu, la llamada socesi\u00f3n apost\u00f3lica. En particular, l'obispu de Roma ye consider\u00e1u'l socesor del ap\u00f3stol Sim\u00f3n Pedru, y d'esi fechu der\u00edvase la so supremac\u00eda sobre'l restu la Ilesia.\nEl dogma cat\u00f3licu establez que la Ilesia representa \u00abla presencia continuada de Xes\u00fas na tierra\u00bb, y que ella y naide nam\u00e1i qu'ella tien los medios completos pa la salvaci\u00f3n. Al travi\u00e9s de la pasi\u00f3n (sufrimientu) de Cristu, que fin\u00f3 na so crucifixi\u00f3n seg\u00fan lo recoy\u00edo nos evanxelios, Cristu fizo una ofrenda de so a Dios Padre pa reconciliar a la humanid\u00e1 con Dios. La resurrecci\u00f3n de Xes\u00fas convirti\u00f3lu en \"\u00abel primer nac\u00edu d'ente los muertos\u00bb\", el primeru ente munchos hermanos: aquellos que se reconcilien con Dios y sigan los mandatos de Cristu han poder entrar nel reinu de Dios. La Ilesia ve la so lliturxa y sacramentos como una forma de perpetuar les gracies algamaes al travi\u00e9s del sacrificiu de Cristu pa fortalecer la rellaci\u00f3n del creyente con Cristu y como axuda pa vencer al pec\u00e1u.\nEl Xuiciu Final.\nLa Ilesia Cat\u00f3lica ense\u00f1a que, inmediatamente dempu\u00e9s de la so muerte, l'alma de cada persona ha ser sometida a un xuiciu particular por Dios no que cinca a los sos pecaos y la so rellaci\u00f3n con Cristu. Habr\u00e1, am\u00e1s, otru d\u00eda, el del Xuiciu Final, nel que Cristu sentarase pa facer un xuiciu universal de toa la humanid\u00e1. Esti Xuiciu Final, acordies cola doctrina cat\u00f3lica, ha poner fin a la historia humana y va se\u00f1alar l'aniciu d'unos nuevos cielu y tierra meyores dirix\u00edes rectamente por Dios.\nSeg\u00fan la sentencia dictada nel so xuiciu particular cr\u00e9ese que l'alma entra n\u00fan de los tr\u00e9s estaos posibles de vida de dempu\u00e9s de la muerte:\nMagar que la Ilesia Cat\u00f3lica ense\u00f1a que nam\u00e1i ella ye'l cam\u00edn pa la salvaci\u00f3n, reconoz tami\u00e9n que l'Esp\u00edritu Santu puede manifestase notres comunidaes cristianes pa \u00abimpulsales hacia la xunid\u00e1 cat\u00f3lica\u00bb y pa \u00abanimales y dirixiles hacia la confluyencia cola Ilesia Cat\u00f3lica\u00bb y, poro, puede llevar a los sos fieles a la salvaci\u00f3n, porque eses comunidaes cristianes separtaes d'ella contienen elementos de la doctrina verdadera, magar que tean amestaos con creyencies falses. Ense\u00f1a, tami\u00e9n, que tolos que se salven s\u00e1lvense al travi\u00e9s de la Ilesia Cat\u00f3lica, pero que hai otres formes extraordinaries d'algamar la salvaci\u00f3n: el bautismu de des\u00e9u, persones que quieren el bautismu primero de morrer pero nun tienen tiempu o oportunid\u00e1 de recibilu; el martiriu prebaptismal o bautismu de sangre, persones que muerren pola so fe inclusive anque nun tean bautizaes; y la inorancia insuperable, persones que nun tuvieron la oportunid\u00e1 de conocer la fe cat\u00f3lica pero tuvieron un comportamientu en vida que los fai dignos de la salvaci\u00f3n, que sicas\u00ed nun ye autom\u00e1tica nam\u00e1i por ser inorante de la fe cat\u00f3lica.\nSantos y devociones.\nUn santu ye una persona a la que se-y reconoz haber ten\u00edo un gr\u00e1u excepcional de cercan\u00eda con Dios. N\u00f3mase canonizaci\u00f3n al actu pol que una ilesia cristiana declara qu'una persona que y\u00e1 morriera yera un santu; tres d'esa declaraci\u00f3n la persona ye incluyida nel canon, o llista, de santos reconoc\u00edos. Les primeres persones honraes como santes foron los m\u00e1rtires: les lleendes piadoses sobro la so muerte foron consideraes prebes de la fuercia de la so fe en Cristu. A partir del sieglu IV entam\u00f3 la veneraci\u00f3n p\u00fablica de los nomaos \"confesores\", persones que demostraran la so fe non morriendo por ella sin\u00f3n al travi\u00e9s de la so vida y la so pallabra.\nNa Ilesia Cat\u00f3lica, neto na ilesia llatina que nes orientales, l'actu de canonizaci\u00f3n ta reserv\u00e1u a la Sede Apost\u00f3lica, y ocurre al final d'un llargu procesu que requier munches prebes de que'l candidatu a santu viviera y morriera de forma tan santa ya exemplar qu'amerita ser reconoc\u00edu como santu. El reconocimientu oficial pola Ilesia de la santid\u00e1 d'una persona implica qu'esa persona ta y\u00e1 en Cielu y puede ser p\u00fablicamente invocada ya nomadad oficialmente na lliturxa, incluyendo la Lletan\u00eda de los Santos. La canonizaci\u00f3n permite tami\u00e9n la veneraci\u00f3n universal del santu na lliturxa del ritu romanu; pa ser vener\u00e1u nam\u00e1i llocalmente, n\u00fan \u00e1mbitu xeogr\u00e1ficu determin\u00e1u, nun fai falta ser declar\u00e1u santu, y ye abondo con tener s\u00edo nom\u00e1u beatu.\nLes devociones son \u00abpr\u00e1utiques esternes de pied\u00e1\u00bb que nun formen parte de la lliturxa oficial de la Ilesia Cat\u00f3lica pero son parte de les pr\u00e1utiques espirituales populares de los cat\u00f3licos. Esti t\u00e9rminu compriende delles pr\u00e1ctiques rellacionaes cola veneraci\u00f3n de los santos, y especialmente de la Virxe Mar\u00eda. Son devociones, por exemplu, el V\u00eda Crucis, la devoci\u00f3n al Sagr\u00e1u Coraz\u00f3n de Xes\u00fas, los escapularios, les novenes a los santos, les peregrinaciones, la devoci\u00f3n al Sant\u00edsimu Sacramentu o la veneraci\u00f3n d'estatues o cuadros cola imaxe de los santos. Los obispos recordaron a los cat\u00f3licos, nel Conciliu Vaticanu II, que \u00ables devociones deben desarrollarse de forma que tean harmonizaes colos tiempos llit\u00farxicos, ser axeitaes a lo recoyido na lliturxa y, d'alguna forma, derivaes d'ella, y deben dirixir a la xente a ella porque, en realid\u00e1, la lliturxa, pola so propia naturaleza, ye persuperior a toes elles\u00bb.\nLa Virxe Mar\u00eda.\nLl\u00e1mase mariolox\u00eda cat\u00f3lica al conxuntu de dogmes, doctrines ya creyencies que faen referencia a la vida de Mar\u00eda, la ma de Xes\u00fas, asina como a la so veneraci\u00f3n polos creyentes. Mar\u00eda ye oxetu d'un respetu especial por ser la Ma de Dios (en griegu cl\u00e1sicu \u0398\u03b5\u03bf\u03c4\u03cc\u03ba\u03bf\u03c2, romaniz\u00e1u \"Theotokos)\", y ye dogma de fe la so virxinid\u00e1 perpetua, esto ye, que remaneci\u00f3 virxe a lo llargo de toa la so vida. Tami\u00e9n lo son la doctrina de la Inmaculada Concepci\u00f3n, esto ye, que foi concebida ensin la mancha del pec\u00e1u orixinal, y l'Asunci\u00f3n de Mar\u00eda, ye dicir, que'l so cuerpu xubi\u00f3 al Cielu al final de la so vida. Estes dos caberes creyencies foron establec\u00edes como dogma infalible, respeutivamente, pol papa P\u00edo IX en 1854 y pol papa P\u00edo XII en 1950, pero dempu\u00e9s de tener consultao colos obispos cat\u00f3licos de tol mundu pa comprobar qu'esto yera una creyencia universal.\nLes devociones a Mar\u00eda formen parte de les espresiones de la pied\u00e1 cat\u00f3lica, pero estr\u00e9mense del cultu a Dios. Estes devociones incl\u00fain l'arte, la m\u00fasica y l'arquiteutura mariana. Hai delles fiestes marianes a lo llargo del a\u00f1u llit\u00farxicu, y Mar\u00eda ye honrada con munchos nomes y t\u00edtulos, como'l de Reina los Cielos. El papa Pablu VI llam\u00f3la Ma de la Ilesia porque ser la ma f\u00edsica de Cristu convert\u00edala na ma espiritual de ca\u00fan de los miembros del Cuerpu de Cristu, esto ye, de la Ilesia. La so influyencia na vida del so f\u00edu fai que los cat\u00f3licos-y dediquen munchos rezos y devociones pa consiguir la so intercesi\u00f3n ante Cristu pa que se cumplan los sos pidimientos: l'Avemar\u00eda, el Rosariu, la Salve y el Memorare son dellos de los m\u00e1s populares y espard\u00edos. Otra popular devoci\u00f3n cat\u00f3lica ye la peregrinaci\u00f3n a los llugares nos que la Ilesia afirma qu'hebo apariciones marianes aut\u00e9ntiques: Lourdes, F\u00e1tima, Guadalupe...\nSacramentos.\nLa Ilesia Cat\u00f3lica afirma que se-y confiaron siete sacramentos que foron instituy\u00edos por Cristu. El n\u00famberu y la natura d'ellos foi siendo definida por dellos concilios ecum\u00e9nicos, y tomaron la so forma actual nel conciliu de Trento. Son el bautismu, la confirmaci\u00f3n, la eucarist\u00eda, la penitencia, la unci\u00f3n d'amalec\u00edos, l'orde ya'l casamientu. Los sacramentos son rituales visibles que los cat\u00f3licos ven como se\u00f1ales de la presencia de Dios y canales efectivos de la gracia de Dios pa tolos que los reciben con una disposici\u00f3n d'esp\u00edritu adecuada (\"ex opere operato\"). El \"Catecismu de la Ilesia Cat\u00f3lica\" div\u00eddelos en tr\u00e9s grupos, que reflexen les etapes de la vida natural y espiritual de los fieles cat\u00f3licos: sacramentos d'aniciu cristianu, sacramentos de curaci\u00f3n y sacramentos al serviciu de la comuni\u00f3n y la misi\u00f3n de los fieles. \nLa lliturxa de los sacramentos ye central a la misi\u00f3n de la Ilesia. Como diz el \"Catecismu\":\"Na lliturxa del Nuevu Pactu cada acci\u00f3n llit\u00farxica, especialmente la celebraci\u00f3n de la Eucarist\u00eda y los sacramentos, ye un encuentru ente Cristu y la Ilesia. La xunid\u00e1 de l'asamblea llit\u00farxica deriva de la \u00abcomuni\u00f3n del Esp\u00edritu Santu\u00bb, qu'axunta a los f\u00edos de Dios nel Cuerpu de Cristu. Esta asamblea tresciende toles afinidaes humanes: la racial, la cultural, la social\"\"...\"Acordies cola doctrina de la Ilesia los sacramentos nam\u00e1i son v\u00e1lidos si se faen cola materia, forma ya intenci\u00f3n adecuaes. Otramiente, les lleis can\u00f3niques neto de la Ilesia Llatina que de les ilesies orientales establecen qui\u00e9n ye'l que puede encargase de celebrar los sacramentos y les condiciones, estrictes en dellos casos, que tienen que cumplir los fieles pa recibilos. Rescampla nesti sent\u00edu, pola creyencia de la Ilesia de que Cristu ta presente na Eucarist\u00eda, el fechu de que'l que ye consciente de tar en pec\u00e1u mortal tien prohib\u00edu recibir el sacramentu anantes de tener recib\u00edu'l perd\u00f3n al travi\u00e9s del sacramentu de la penitencia. Los cat\u00f3licos, am\u00e1s, avecen a tar obligaos a nun comer polo menos una hora primeru de recibir el sacramentu, que se-yos niega xeneralmente a los non cat\u00f3licos. \nLos cat\u00f3licos, inclusive magar que tean en peligru de muerte y n\u00fan llugar nel que nun haiga un sacerdote cat\u00f3licu cerca, nun pueden pidir la eucarist\u00eda, la confesi\u00f3n (penitencia) o la unci\u00f3n d'amalec\u00edos a naide, nin siquiera a un pastor protestante, que nun tea recib\u00edo les \u00f3rdenes relixoses acordies coles normes de la Ilesia. Nel mesmu sen, un sacerdote cat\u00f3licu nun puede, nin siquiera en situaci\u00f3n de peligru de muerte, administrar esos sacramentos a los que nun reconocen la fe cat\u00f3lica. No que cinca a les ilesies de la cristiand\u00e1 oriental que nun t\u00e1n en comuni\u00f3n cola Santa Sede (la Ilesia Ortodoxa y otres) les normes cat\u00f3liques son menos estrictes: perm\u00edtese, ya inclusive recomi\u00e9ndase, l'alministraci\u00f3n de la eucarist\u00eda a fieles d'eses ilesies en circunstancies especiales tres de recibir l'aprobaci\u00f3n de l'autorid\u00e1 de la Ilesia.\nSacramentos d'aniciu.\nBautismu.\nEl bautismu ye, na doctrina cat\u00f3lica, el primeru de los tr\u00e9s sacramentos d'aniciu como cristianu. Quita tolos pecaos, neto l'orixinal que los propios de la persona, y convierte a esta en miembru de la Ilesia. Como gracia de dios que ye, nun requier m\u00e9ritu deng\u00fan de la persona que lu recibe; dafechu, d\u00e1se-yos inclusive a los \u00f1\u00e1caros, que nun tienen ent\u00e1 pecaos propios pero que lu necesiten pa esborrar el pec\u00e1u orixinal. Si un reci\u00e9n nac\u00edu ta en peligru de muerte puede ser bautiz\u00e1u por cualesquier persona: un m\u00e9dicu, una enfermera, un pariente... El bautismu marca a una persona pa siempres, y nun puede ser repet\u00edu. La Ilesia Cat\u00f3lica reconoz como bautismos v\u00e1lidos aquellos alministraos por persones que nun seyan cat\u00f3licos o cristianos siempre que al facelo tengan la intenci\u00f3n de bautizar (\u00abde facer los que la Ilesia fai cuando bautiza\u00bb) y que usen la f\u00f3rmula bautismal trinitaria.\nConfirmaci\u00f3n.\nLa Ilesia Cat\u00f3lica ve esti sacramentu como necesariu pa completar la gracia otorgada por Dios nel bautismu. Cuando'l bautiz\u00e1u ye un adultu, aveza a d\u00e1se-y la confirmaci\u00f3n inmediatamente dempu\u00e9s. Nes Ilesies Orientales tami\u00e9n los \u00f1\u00e1caros reciben la confirmaci\u00f3n a continuaci\u00f3n del bautismu, mentantu que na Ilesia llatina la confirmaci\u00f3n retr\u00e1sase hasta que'l ne\u00f1u tea la ed\u00e1 suficiente pa entender lo que significa'l sacramentu o hasta que l'obispu decida. El sacramentu, que nel catolicismu recibe'l nome de \"confirmaci\u00f3n\", porque confirma la gracia del bautismu, ye nom\u00e1u \"crismaci\u00f3n\" nes Ilesies orientales, una y bones el ritu esencial del sacramentu ye la unci\u00f3n con crisma, un amiestu d'aceite d'oliva y sustancies perfumaes, xeneralmente oleorresina, bendec\u00edu por un obispu. Los que reciben la confirmaci\u00f3n tienen que tar n'est\u00e1u de gracia, polo que los que quieran recibilu deben llimpiar primero'l so esp\u00edritu al travi\u00e9s del sacramentu de la Penitencia. Ye necesariu, tami\u00e9n, que tengan intenci\u00f3n de recibir el sacramentu y tean preparaos p'amosar, cola so vida, que son cristianos.\nEucarist\u00eda.\nLa Eucarist\u00eda ye, pa los cat\u00f3licos, el sacramentu que completa la iniciaci\u00f3n como cristianu. Descr\u00edbeselu como \u00abla fonte y cumal de la vida cristiana\u00bb. La ceremonia na qu'un cat\u00f3licu recibe la Eucarist\u00eda por primer vegada n\u00f3mase la Primer Comuni\u00f3n.\nLa celebraci\u00f3n eucar\u00edstica, tami\u00e9n nomada Misa o Divina Lliturxa, incl\u00fai rezos y llectura de les escritures sagraes, am\u00e1s de la ofrenda del pan y el vinu, que son llevaos al altar y consagraos por sacerdote, lo que los convierte nel cuerpu y el sangre de Cristu, un cambiu de materia que se conoz como transubstanciaci\u00f3n. Les pallabres de la consagraci\u00f3n espeyen les que dixo Xes\u00fas na \u00daltima Cena, na que Cristu ufri\u00f3 el so cuerpu y la so sangre a los sos ap\u00f3stoles la nueche anantes de ser crucific\u00e1u. El sacramentu re-presenta (fai presente) el sacrificiu de Cristu na cruz, y perpet\u00faalu. La muerte y resurrecci\u00f3n de Cristu da la gracia al travi\u00e9s del sacramentu que xune a los creyentes con Cristu y ente ellos, perdona los pecaos veniales y axuda a evitar que se cometan pecaos mortales (que nun pueden perdonase, pela so banda, nam\u00e1i que al travi\u00e9s de la Penitencia).\nSacramentos de curaci\u00f3n.\nLos dos sacramentos de sanaci\u00f3n son la penitencia y la unci\u00f3n d'amalec\u00edos.\nPenitencia.\nEl sacramentu de la Penitencia, tami\u00e9n nom\u00e1u Reconciliaci\u00f3n, Perd\u00f3n, Confesi\u00f3n o Conversi\u00f3n, esiste pa permitir la conversi\u00f3n d'aquellos que, tres del bautismu, separt\u00e1ranse de Cristu pol pec\u00e1u. Son esenciales, pa esti sacramentu, dellos actos: unos, a executar pol pecador (esame de conciencia, contrici\u00f3n y determinaci\u00f3n de nun pecar otra vuelta, confesi\u00f3n con un sacerdote y realizaci\u00f3n de dalguna acci\u00f3n pa reparar el da\u00f1u caus\u00e1u polos sos pecaos), y otros, que correspuenden al sacerdote (determinaci\u00f3n d'executar el actu de reparaci\u00f3n, y absoluci\u00f3n). Los pecaos graves, nomaos pecaos mortales, deben confesase polo menos una vegada al a\u00f1u, y siempres anantes de recibir la Comuni\u00f3n; la confesi\u00f3n de los pecaos menores, nomaos pecaos veniales, recomi\u00e9ndase tami\u00e9n, pero nun ye obligatoria. Los sacerdotes t\u00e1n obligaos, baxo l'amenaza de les penes m\u00e1s severes, a caltener el secretu de confesi\u00f3n, esto ye, el secretu absolutu sobro los pecaos que-yos fueren revelaos en confesi\u00f3n.\nUnci\u00f3n d'amalec\u00edos.\nEl crisma ye un aceite us\u00e1u p'alministrar los tr\u00e9s sacramentos d'aniciu, los que nun pueden ser repet\u00edos. P'alministrar la unci\u00f3n d'amalec\u00edos \u00fasase un aceite diferente col que un sacerdote o obispu bendiz a un cat\u00f3licu que, pola so avanzada ed\u00e1 o la enfermed\u00e1, ta en peligru de muerte. Esti sacramentu conforta, da paz y valor al enfermu y inclusive, si'l creyente nun ta en condiciones de poder confesar, perd\u00f3na-y los sos pecaos.\nEsti sacramentu, nom\u00e1u tami\u00e9n Unci\u00f3n, y nel pas\u00e1u Estrema Unci\u00f3n, ye, xunto cola Penitencia y el Vi\u00e1ticu, que ye'l nome de la comuni\u00f3n que se-y da a los que t\u00e1n a piques de morrer, \u00fan de los tr\u00e9s sacramentos que formen los caberos ritos.\nSacramentos al serviciu de la comuni\u00f3n.\nSeg\u00fan el catecismu de la Ilesia hai dos sacramentos de comuni\u00f3n que tienen como fin la salvaci\u00f3n d'otros: l'orde ya'l casamientu. Dientru de la vocaci\u00f3n xeneral de ser cristianu estos dos sacramentos \u00abconsagran pa desarrollar una misi\u00f3n o vocaci\u00f3n espec\u00edfica ente la xente de Dios. Los homes reciben los ordes sagraos p'alimentar a la Ilesia al travi\u00e9s de la pallabra y la gracia. Los esposos c\u00e1sense pa que'l so amor seya fortific\u00e1u pa permit\u00ed-yos cumplir colos deberes del so est\u00e1u\u00bb.\nOrdes sagraos.\nEl sacramentu de l'Orde consagra y encomienda a dellos cristianos pa que sirvan a toa la Ilesia como miembros d'\u00fan de los tr\u00e9s graos d'orde: episcop\u00e1u (obispos), presbiteriu (sacerdotes) y diacon\u00e1u (di\u00e1conos). La Ilesia tien defin\u00edo les regles que definen qui\u00e9n puede recibir estos ordes. Na Ilesia Llatina el sacerdociu ta xeneralmente reserv\u00e1u pa homes c\u00e9libes, y l'episcop\u00e1u ta siempres restrinx\u00edu a homes c\u00e9libes. Los homes casaos pueden ser ordenaos en delles ilesies orientales, y pueden recibir, en determinaes condiciones, el diacon\u00e1u, inclusive na Ilesia Llatina. Sicas\u00ed, tres de convertise en sacerdote un home nun puede casase hasta que renuncie formalmente a los sos ordes y tea formalmente laiciz\u00e1u.\nTolos cl\u00e9rigos, seyan di\u00e1conos, sacerdotes o obispos, pueden predicar, ense\u00f1ar, bautizar, casar y dirixir lliturxias funerales. Pa administrar los sacramentos de la Eucarist\u00eda, la Penitencia y la Unci\u00f3n d'Amalec\u00edos ye necesario ser sacerdote o obispu, y nam\u00e1i los obispos pueden alministrar el sacramentu del Orde.\nCasamientu.\nLa Ilesia cat\u00f3lica considera'l casamientu como un v\u00ednculu social ya espiritual ente un home y una muyer, enfoc\u00e1u hacia'l bien de los esposos y la procreaci\u00f3n; acordies coles ense\u00f1ances cat\u00f3liques en moral sexual, ye l'\u00fanicu contestu apropi\u00e1u pal desarrollu de l'activid\u00e1 sexual. Un matrimoniu cat\u00f3licu, o cualesquier casamientu ente individuos bautizaos de cualesquier denominaci\u00f3n, ye consider\u00e1u un sacramentu. Un casamientu sacramental nun puede ser disueltu m\u00e1s que por la muerte. La Ilesia, d'otra banda, pon ciertos requisitos, como que l'actu seya llibremente consent\u00edu, pa que'l casamientu seya v\u00e1lidu, y establez tami\u00e9n una serie de normes y regles, nomaes forma can\u00f3nica, a siguir polos cat\u00f3licos.\nLa Ilesia nun reconoz el divorciu como final d'un casamientu v\u00e1lidu, y permite'l divorciu llegal, reconoc\u00edu pol est\u00e1u, nam\u00e1i como una midida pa protexer les propiedaes o el bienestar de los esposos o los sos f\u00edos. Sicas\u00ed, delles circunstancies particulares pueden ser tomaes en cuenta por un tribunal eclesi\u00e1sticu espec\u00edficu, que puede declarar la nulid\u00e1 del matrimoniu; nun ta permit\u00edu casase otra vuelta tres d'un divorciu a menos que'l casamientu primeru fora declar\u00e1u nulu.\nLliturxa.\nEsisten munches tradiciones, llit\u00farxiques y d'otra triba, ente les 24 ilesies aut\u00f3nomes (\"sui iuris\"). Estes tradiciones, nomaos ritos, espeyen, m\u00e1s que diferencies nes cereyencies, la diversid\u00e1 hist\u00f3rica y cultural de les ilesies. Seg\u00fan la definici\u00f3n del C\u00f3digu de C\u00e1nones de les Ilesies Orientales, \"\u00abun ritu ye la herencia llit\u00farxica, teol\u00f3xica, espiritual y disciplinaria, estremada pola cultura de los pueblos y les sos circunstancies hist\u00f3riques, qu'alcuentra so espresi\u00f3n na forma que ca\u00fana de les ilesies sui iuris tien de vivir la fe\u00bb\"\".\"\nLa lliturxa del sacramentu de la Eucarist\u00eda, nomada Misa na Ilesia Llatina y Divina Lliturxa nes orientales, ye la principal lliturxa de la Ilesia Cat\u00f3lica, porque consid\u00e9rase que fai otra vuelta presente'l sacrificiu propiciatoriu de Cristu. La so forma llit\u00farxica m\u00e1s estendida ye'l ritu romanu, desarroll\u00e1u na forma promulgada pol papa Pablo VI en 1969 y revisada por Xuan Pablu II. La versi\u00f3n previa del ritu romanu, codificada en 1962, sigue pudiendo usase, en circunstancies determinaes, la Ilesia Llatina. Les ilesies cat\u00f3liques orientales, pela so banda, tienen los sos propios ritos. Les lliturxes, eucar\u00edstica y de los otros sacramentos, var\u00eden de ritu en ritu, espeyando los diferentes \u00e9nfasis teol\u00f3xicos.\nRitos de la Ilesia Llatina.\nEl ritu romanu ye'l ritu de cultu m\u00e1s com\u00fan us\u00e1u pola Ilesia Cat\u00f3lica. El so usu, magar que nac\u00edu en Roma, espardi\u00f3se primero per Europa y dempu\u00e9s pol restu del mundu, influenciando o suplantando ritos llocales. L'actual forma ordinaria de la Misa nel ritu romanu, recopil\u00e1u nes ediciones posteriores a 1969 del Misal romanu, cell\u00e9brase xeneralmente na llingua vehicular llocal, usando una traducci\u00f3n oficialmente aprobada del testu orixinal en llat\u00edn.\nEn 2007 el papa Benitu XVI afirm\u00f3 que yera llex\u00edtimu siguir usando'l Misal romanu de 1962 como una \"forma extraordinaria\" del ritu romanu, a la que noma usu antiguu (\"usus antiquior\"), y asoley\u00f3 nueves normes, m\u00e1s permisives que les anteriores, pa regular el so usu. Una instrucci\u00f3n asoleyada cuatru a\u00f1os dempu\u00e9s falaba de les dos formas o usos del ritu romanu aprobaes pol papa colos nomes de \"forma ordinari\"a y \"forma extraordinaria\".\nLa edici\u00f3n del misal romanu de 1962, espublizada unos meses primeru de la inauguraci\u00f3n del Conciliu Vaticanu II, foi la cabera que present\u00f3 la misa siguiendo la estandarizada en 1570 pol papa P\u00edu V por encargu del conciliu de Trento, y ye, poro, conocida como misa tridentina. El misal romanu de P\u00edu V foi somet\u00edu a cambeso menores polos papes Clemente VIII en 1604, Urbanu VIII en 1634, P\u00edu X en 1911, P\u00edu XII en 1955 y Xuan XXIII en 1962. Ca\u00fana de les ediciones sucesives foi la forma ordinaria del ritu romanu hasta que foi sustituyida por una posterior. Cuando la edici\u00f3n de 1962 foi sustituyida pola promulgada por Pablo VI en 1969 el so usu requer\u00eda'l permisu del obispu de la di\u00f3cesis; pero'l motu proprio (documentu emit\u00edu por iniciativa propia pol papa ensin que se-y pida) \"Summorum Pontificum\", emit\u00edu por Benitu XVI en 2007, permiti\u00f3'l so usu llibre pa celebrar misa siempre de forma privada, y autoriz\u00f3 a los p\u00e1rrocos a permitir, embaxu ciertes condiciones, su usu en mises p\u00fabliques. Les mises d'esti misal cel\u00e9brense, sacante les llectures de la Biblia, que faense en llingua vern\u00e1cula, esclusivamente en llat\u00edn llit\u00farxicu.\nDe magar 2014 los cl\u00e9rigos que dirixen los peque\u00f1os ordinariatos personales formaos p'agospiar a grupos d'antiguos anglicanos convert\u00edos al catolicismu embaxu los t\u00e9rminos del documentu \"Anglicanorum Coetibus\", de 2009, t\u00e1n autorizaos a utilizar una variaci\u00f3n del ritu romanu nomada Cultu Divinu o, menos formalmente, Usu del Ordinariatu, qu'incorpora elementos de la tradici\u00f3n y la lliturxa anglicanes. Los cabezaleros de la Ilesia Anglicana protestaron por esti alcuerdu.\nNa archidi\u00f3cesis de Mil\u00e1n, que ye la mayor d'Europa con cinco millones de fieles, la misa cell\u00e9brase acordies col ritu ambrosianu, y hai otros ritos de la Ilesia Llatina, el moz\u00e1rabe y los propios de dellos institutos relixosos, que siguen tando autorizaos por ser polo menos 200 a\u00f1os m\u00e1s antiguos de la publicaci\u00f3n, en 1570, de la bula papal \"Quo primum\", cola que P\u00edu V instituy\u00f3'l misal romanu.\nRitos orientales.\nLes Ilesias Cat\u00f3liques orientales comparten patrimoniu y ritos llit\u00farxicos coles ilesies non cat\u00f3liques (la Ilesia Ortodoxa y otres ilesies cristianes orientales que nun t\u00e1n en comuni\u00f3n col papa) coles que comparten esfera d'influyencia: Rusia, el C\u00e1ucasu, los Balcanes, l'\u00c1frica nororiental, India ya Oriente Mediu. Les Ilesies Cat\u00f3liques Orientales son grupos de fieles que o nun tuvieran nunca en comuni\u00f3n cola Santa Sede o que recuper\u00e1ronla a costa de tener perd\u00edo la comuni\u00f3n coles ilesies coles que comparten tradici\u00f3n hist\u00f3rica.\nLos ritos usaos poles Ilesies Cat\u00f3liques Orientales incluyen, am\u00e1s del bizant\u00edn, nes sos variedaes antioquiana, griega y eslavona, l'alexandr\u00edn, el siriacu, l'armeniu, el maronita y'l cald\u00e9u. Estes ilesies tienen autonom\u00eda p'afitar les particularidaes de les sos f\u00f3rmules llit\u00farxiques y de cultu, con ciertes llendes marcaes pa protexer la \u00abobservancia adecuada\u00bb de la so tradici\u00f3n llit\u00farxica. Nel pas\u00e1u dellos de los ritos angua\u00f1o usaos por estes ilesies sofrieron un grau variable de llatinizaci\u00f3n llit\u00farxica, pero nos caberos a\u00f1os volviose, acordies col decretu papal \"Orientalium Ecclesiarium\", eman\u00e1u del Conceyu Vaticanu II, a les pr\u00e1utiques tradicionales d'esta zona. Cada ilesia, am\u00e1s, tien el so propiu calendariu llit\u00farxicu.\nAspectos sociales ya culturales.\nDoctrina social de la Ilesia.\nLa doctrina social de la Ilesia, espeyando l'esmolimientu de Xes\u00fas polos probes, enf\u00f3tase enforma nes obres corporales ya espirituales de misericordia, que representen acciones de sofitu a los enfermos, los probes y los que sufren. La ense\u00f1anza de la Ilesia defende la so opci\u00f3n preferencial polos probes, mentantu que la llei can\u00f3nica establez que \u00abel fiel cristianu ta oblig\u00e1u a trabayar en favor de la xusticia social y, atentu al llam\u00e1u del Se\u00f1or, a axudar a los probes\u00bb. Los cimientos de l'actual pensamientu social de la Ilesia consid\u00e9rase que foron establec\u00edos pol papa Lle\u00f3n XIII na enc\u00edclica \"Rerum novarum\" (1891), qu'afita los derechos y la dignid\u00e1 del trabayu y el derechu de los trabayadores a formar sindicatos.\nLes ense\u00f1ances cat\u00f3liques alrodiu de la sexualid\u00e1 promueven la pr\u00e1ctica de la castid\u00e1, poniendo'l focu nel caltenimientu de la integrid\u00e1 corporal ya espiritual de la persona. Consid\u00e9rase al matrimoniu como l'\u00fanicu contextu admisible pa la activid\u00e1 sexual. Les ense\u00f1ances de la Ilesia no que cinca a la sexualid\u00e1 vienen siendo oxetu de controversia creciente, especialmente de magar el final del Conciliu Vaticanu II, por culpa'l camb\u00e9u de les actit\u00faes culturales hacia'l sexu nel mundu occidental, que cristalizaron no que se llam\u00f3 la revoluci\u00f3n sexual.\nLa Ilesia tami\u00e9n sofita'll cuid\u00e1u del mediu ambiente, y en rellaci\u00f3n con otros aspectos sociales, la enc\u00edclica \"Laudato si\"', espublizada pol papa Franciscu el 24 de mayu de 2015, critica el desarrollu irresponsable ya'l consumismu, y amuesa esmolici\u00f3n pola degradaci\u00f3n ambiental y el calentamientu global. El papa espresa, nesi documentu, la so preocupaci\u00f3n porque, pa elli, el calentamientu global del planeta ye un s\u00edntoma d'un problema mayor: la indiferencia del mundu desarroll\u00e1u hacia la destrucci\u00f3n del planeta debida a que lo \u00fanicu que preocupa a los homes ye la ganancia econ\u00f3mica a cortu plazu.\nServicios sociales.\nLa Ilesia Cat\u00f3lica ye'l mayor proveedor non gubernamental d'educaci\u00f3n y servicios sanitarios del mundu. En 2010 el Conceyu Pontificiu pa l'Asistencia Pastoral a los Trabayadores de la Sal\u00fa afirm\u00f3 que la Ilesia dirixe'l 26% de los establecimientos sanitarios (incluyendo hospitales, cl\u00edniques, incluses, farmacies y centros de curi\u00e1u de pacientes con ll\u00e9para) del mundu. No que cinca a la educaci\u00f3n, la Ilesia tien involucr\u00e1ose nesa estaya de la vida social de magar la fundaci\u00f3n de les primeres universidaes n'Europa. Dirixe y patrocina milenta escueles d'educaci\u00f3n primaria, secundaria ya universitaria pel tol mundu, y el de so ye'l mayor sistema escolar non gubernamental del planeta.\nLos institutos relixosos de muyeres foron y son les cabezaleres del esfuerciu de la Ilesia na provisi\u00f3n de servicios sanitarios ya educativos, con ordes como les Hermanes de la Misericordia, les Hermanines de los Probes, les Hermanes del Sant\u00edsimu Sacramentu o les F\u00edes de la Carid\u00e1 de San Vicente de Pa\u00fal. La monxa cat\u00f3lica Teresa de Calcuta, fundadora de les Misioneres de la Carid\u00e1, recibi\u00f3'l premiu Nobel de la Paz en 1979 pol so trabayu humanitariu colos m\u00e1s probes de la India. L'obispu Carlos Filipe Ximenes Belo recibi\u00f3 esi mesmu premiu en 1996 \"\u00abpol so trabayu p'algamar una soluci\u00f3n xusta ya pac\u00edfica al conflictu de Timor Oriental\u00bb\".\nLa Ilesia tami\u00e9n participa activamente na axuda humanitaria internacional al desarrollu al trav\u00edes d'organizaci\u00f3nes como Caritas Internacional, Catholic Relief Services, Axuda a la llesia Necesitada, de grupos de sofitu a los refuxaos, como'l Serviciu de Refuxaos de los Xesuites, y comunidaes y grupos como la Socied\u00e1 de San Vicente de Pa\u00fal.\nMoral sexual.\nLa Ilesia Cat\u00f3lica llama a tolos sos miembros a practicar la castid\u00e1 acordies col so est\u00e1u na vida. La castid\u00e1 incl\u00fai la templanza, l'autodominiu, el crecimientu personal ya cultural y la gracia divina. Y algamala obliga a evitar la lluxuria, la masturbaci\u00f3n, la fornicaci\u00f3n, la pornograf\u00eda, la prostituci\u00f3n y, especialmente, la violaci\u00f3n. La castid\u00e1, p'aquellos que nun tan casaos, implica vivir en continencia, absteni\u00e9ndose de l'activid\u00e1 sexual; los casaos t\u00e1n llamaos, pela so banda, a la castid\u00e1 conyugal.\nLa Ilesia ense\u00f1a que l'activid\u00e1 sexual ta reservao a pareyes casaos, seya en matrimoniu sacramental ente cristianos o en matrimoniu natural, cuando \u00fan o dambos de los esposos nun t\u00e1n bautizaos. Inclusive nos noviazgos, y particularmente colos novios y\u00e1 promet\u00edos, los dos compa\u00f1eros sentimentales son llamaos a la continencia como mou de demostrar el respetu y la fidelid\u00e1 mutuos. La castid\u00e1 nel matrimoniu obliga a la fidelid\u00e1 conyugal y a la proteici\u00f3n de la fecundid\u00e1 nel matrimoniu. Los esposos deben trabayar na confianza y la honestid\u00e1 na pareya, y compartir la so intimid\u00e1, neto la espiritual que la f\u00edsica. L'activid\u00e1 sexual tien que tar siempres abierta a la posibilid\u00e1 de la vida: la Ilesia ll\u00e1ma-y a esto la significancia procreativa. El sexu, am\u00e1s, tien que contribuyir siempre a que la pareya \u00e1mese m\u00e1s; ye lo que la Ilesia llama la significancia xunitiva.\nL'usu de contraceptivos y la realizaci\u00f3n de pr\u00e1ctiques sexuales non encaminaes a la procreaci\u00f3n nun t\u00e1n permit\u00edos; sicas\u00ed, consi\u00e9ntense l'usu de m\u00e9todos de planificaci\u00f3n familiar naturales pa espaciar el periodu ente nacimientos de los f\u00edos o pa posponer la concepci\u00f3n d'un ne\u00f1u por una causa xustificada. El papa Franciscu dixo en 2015 que ta preocup\u00e1u porque la Ilesia tien obsesion\u00e1ose con cuestiones como l'albuertu, el matrimoniu de persones del mesmu x\u00e9neru y la contracepci\u00f3n, y critic\u00f3 que la Ilesia punxera'l dogma per delantre del amor y que priorizara les cuestiones morales sobre l'axuda a los probes y marxinaos.\nDivorciu y nulid\u00e1 matrimonial.\nLa llei can\u00f3nica nun recueye una forma de proceder pal divorciu de dos individuos bautizaos, una y bones considera que'l casamientu sacramental v\u00e1lidu y consum\u00e1u ye un v\u00ednculu que xunce pa tola vida. Por embargu, puede obtenese una declaracion de nulid\u00e1 probando que les condiciones esenciales pa contraer un matrimoniu v\u00e1lidu nun taben presentes dende l'aniciu; esto ye, que'l matrimoniu nun fora v\u00e1lidu de primeres por dalguna causa. Una declaraci\u00f3n de nulid\u00e1, nomada com\u00fanmente anulaci\u00f3n, ye una sentencia d'un tribunal eclesi\u00e1sticu que determina qu'un casamientu foi intent\u00e1u de forma inv\u00e1lida. Aparte d'eso, los casamientos ente individuos non bautizaos pueden ser disueltos con permisu del papa embaxu delles circunstancies, como'l deseyu de casase con un cat\u00f3licu: ye'l nom\u00e1u privilexu paul\u00edn o petr\u00edn. El intentu de casase por segunda vegada tres d'un divorciu y ensin obtener la nulid\u00e1 coloca al \"\u00abesposu recas\u00e1u nuna situaci\u00f3n de adulteriu permanente ya p\u00fablicu\u00bb\". Un esposu inocente que vive en continencia tres del divorciu, o les pareyes que viven en continencia tres d'un divorciu civil por causa grave, nun t\u00e1n en pec\u00e1u.\nLos tribunales diocesanos completaron, a nivel mundial, 49.000 causes de nulid\u00e1. Un n\u00famberu perpeque\u00f1u compar\u00e1u col de divorcios nos pa\u00edses predominantemente cat\u00f3licos, que tienen aprobao lleis de divorciu nes caberes d\u00e9cades: Italia (1970), Portugal (1975), Brasil (1977), Espa\u00f1a (1981), Irlanda (1996), Chile (2004) y Malta (2011). Filipines y la Ciud\u00e1 del Vaticanu, pela so banda, nun tienen reconoc\u00edu'l derechu al divorciu (en Filipines, sicas\u00ed, los musulmanes s\u00ed que pueden divorciase).\nContracepci\u00f3n.\nLa Ilesia ense\u00f1a que les rellaciones sexuales deben tener llugar nam\u00e1i ente un home y una muyer que tean casaos, y debe consumase ensin usar m\u00e9todos contraceptivos. Na so enc\u00edclica \"Humanae Vitae\", de 1968, el papa Pablu VI refug\u00f3 con firmeza toa triba de m\u00e9todos anticonceptivos, contradiciendo a dellos sectores de la Ilesia que v\u00eden la p\u00edldora anticonceptiva como un m\u00e9todu de contracepci\u00f3n \u00e9ticamente xustificable, magar que permitiendo la regulaci\u00f3n de los embarazos mediante m\u00e9todos naturales de planificaci\u00f3n familiar. Esta doctrina foi detallada por Xuan Pablu II na so enc\u00edclica \"Evangelium Vitae\", na qu'esclari\u00f3 la postura de la Ilesia no que cinca a la contracepci\u00f3n, l'albuertu y la eutanasia, condenando toos ellos como parte d'una \u00abcultura de la muerte\u00bb y faci\u00e9ndo un llam\u00e1u en favor d'una \u00abcultura de la vida\u00bb.\nMunchos cat\u00f3licos occidentales tienen amosao el so fondu desalcuerdu coles ense\u00f1ances de la Ilesia no que cinca a la contracepci\u00f3n. Una organizaci\u00f3n cat\u00f3lica independiente d'Estaos Xun\u00edos de la Ilesia, Catholics for Choice, afirm\u00f3 en 1998 que'l 96% de les muyeres cat\u00f3liques d'esi pa\u00eds usaran contraceptivos en dalg\u00fan momentu de les sos vides, y que'l 72% de los cat\u00f3licos crey\u00eden qu'\u00fan pod\u00eda ser bon cat\u00f3licu magar que desobedeciera la doctrina de la Ilesia relativa a la contracepci\u00f3n. Por otra parte, como les instituciones sanitaries venceyaes a la Ilesia son \u00fan de los mayores proveedores de servicios de sal\u00fa a pacientes con SIDA a nivel mundial, hai una pol\u00e9mica importante, dientru y fuera la Ilesia, sobre l'usu del preservativu como un m\u00e9todu pa evitar contaxos, una y bones la Ilesia refuga l'usu cotidianu del preservativu como m\u00e9todu anticonceptivu.\nLa Ilesia op\u00f3nese tami\u00e9n a la fertilizaci\u00f3n in vitro porque afirma qu'esi procesu artificial sustit\u00fai al amor ente un mar\u00edu y una muyer, y tami\u00e9n porque obliga a la eliminaci\u00f3n d'embriones, y los cat\u00f3licos percreyen qu'un embri\u00f3n ye un individuu cola so propia alma y debe, poro, ser trat\u00e1u como talo. Esti argumentu ye nel que se basa la Ilesia pa oponese al albuertu.\nHomosexualid\u00e1.\nLa Ilesia Cat\u00f3lica considera que los \u00abactos homosexuales\u00bb son \u00abcontrarios a la llei natural\u00bb, \u00abactos de depravaci\u00f3n graves\u00bb que \u00abnun pueden ser aprobados en denguna circunstancia\u00bb, magar que les persones que tienen tendencies homosexuales deben ser trataes con respetu y dignid\u00e1. Seg\u00fan el so catecismu\"\u00abEl n\u00famberu d'homes y muyeres que tienen tendencies homosexuales fondamente asentaes nun son pocos. Esta inclinaci\u00f3n, que ye obxetivamente desordenada, sup\u00f3n pa la mayor\u00eda d'ellos una preba. Toos ellos tienen que ser aceptaos con respetu, compasi\u00f3n y sensibilid\u00e1. Cualesquier signu de disciminaci\u00f3n inxustificada en cualquie sent\u00edu debe ser evit\u00e1u. (...) Les persones homosexuales son llamaes a la castid\u00e1. Al travi\u00e9s de virt\u00faes d'autocontrol q'eduquen la llibert\u00e1 interior, a veces cola axuda de l'amist\u00e1 desinteresada, de la oraci\u00f3n y de la gracia sacramental estes persones pueden, y deber\u00eden, averase de forma gradual y decidida a la perfecci\u00f3n cristiana.\u00bb\"Esta parte del \"Catecismu\" foi citada pol papa Franciscu nuna rueda de prensa en 2013 na que recalc\u00f3, cuando foi pregunt\u00e1u por una persona concreta:\"\u00abYo creo que cuando t'encuentres delantre d'una persona como esa [l'individuu del que-y falaben] debes estremar ente'l fechu de qu'una persona seya gai del fechu de que forme parte d'un grupu de presi\u00f3n, porque los grupos de presi\u00f3n nun son bonos, son malos. Si una persona ye homosexual y busca al Se\u00f1or con bona volunt\u00e1, \u00bfqui\u00e9n soi yo pa xulgalu?\"\u00bbEstes apreciaciones, y otres asemeyaes feches na mesma entrevista, foron vistes como un camb\u00e9u nel tono, que non na sustancia, de la ense\u00f1anza de la Ilesia, qu'incl\u00fai'l so rechazu del matrimoniu ente persones del mesmu sexu. Sicas\u00ed, hai dellos grupos cat\u00f3licos opuestos a esta posici\u00f3n de la Ilesia que trabayen pa camudalu.\nOrdenaci\u00f3n femenina.\nHomes y muyeres comparten munches ocupaciones na Ilesia: hai persones de los dos sexos dedicaes a la vida contemplativa, a l'atenci\u00f3n sanitaria, al trabayu como misioneros... Y magar que les \u00d3rdenes Sagraes t\u00e1n reservaes pa los homes les muyeres cat\u00f3liques tienen xugao dellos papeles relevantes na vida la Ilesia: los institutos relixosos femeninos di\u00e9ron-yos un espaciu formal pa la so participaci\u00f3n, y los conventos di\u00e9ron-yos un espaciu propiu nel qu'autogobernase, rezar ya influyir na socied\u00e1 deimentres munchos sieglos. Les hermanes y monxes tienen xugao un papel fundamental nel desarrollu y el funcionamientu de les redes mundiales de prestaci\u00f3n de servicios educativos y sanitarios de la lIlesia.\nLos esfuercios en favor de la ordenaci\u00f3n sacerdotal de muyeres provocaron delles declaraciones de papes y de la curia romana escontra la idea, como la \"Declaraci\u00f3n Inter Insigniores sobre la cuesti\u00f3n de l'admisi\u00f3n de muyeres nel ministeriu sacerdotal\" (1976) o les cartes apost\u00f3liques \"Mulieris dignitatem\" (1988) y \"Ordinatio sacerdotalis\" (1994). Na cabera d'elles Xuan Pablu II afirm\u00f3 que la Ilesia Cat\u00f3lica \"\u00abnun se considera a sigo mesma autorizada a almitir muyeres na ordenaci\u00f3n sacerdotal\u00bb\". Desafiando estes declaraciones, grupos opositores como Roman Catholic Womenpriests (Sacerdotises de la Ilesia Cat\u00f3lica) tienen celebrao ceremonies que consideren ordenaciones sacerdotales (al parecer, con un obispu cat\u00f3licu home dirixendo la ceremonia) y que, acordies cola llei can\u00f3nica, son il\u00edcitos ya inv\u00e1lidos y consideraos pola Ilesia simples \"simulaciones\" del sacramentu del orde. La Congregaci\u00f3n pa la Doctrina de la Fe espubliz\u00f3 una declaraci\u00f3n na que clarifica que cualesquier obispu cat\u00f3licu involucr\u00e1u en ceremonies d'ordenaci\u00f3n de muyeres, neto que les propies muyeres si foran cat\u00f3liques, ser\u00eden autom\u00e1ticamente excomulgaes acordies colo recoy\u00edo nel canon 1378 de la llei can\u00f3nica y con otres lleis de la Ilesia.\nAbusos sexuales.\nDe magar la d\u00e9cada de 1990 la cuesti\u00f3n de los abusos sexuales a menores por miembros (sacerdotes o non) de la Ilesia Cat\u00f3lica convirti\u00f3se n'oxetu de denuncies, de persecuci\u00f3n xudicial, de cobertura nos medios de comunicaci\u00f3n y de discutiniu p\u00fablicu en pa\u00edses de tol mundu. La Ilesia Cat\u00f3lica tien s\u00edo criticada pol so manexu de les denuncies cuando foi descubiertu que dellos obispos protexeron a los sacerdotes acusaos, tresfiri\u00e9ndolos a otres xeres pastorales nos que, delles vegaes, siguieron cometiendo abusos sexuales.\nEn rempuesta al esc\u00e1ndalu estableci\u00e9ronse procedimientos formales p'axudar a prevenir l'abusu, pa favorecer la comunicaci\u00f3n de cualquier casu qu'ocurra y atender eses denuncies con rapidez, magar que les asociaciones que representen a les v\u00edctimes son esc\u00e9ptiques alrodiu de la so efectivid\u00e1. En 2014 el papa Franciscu instituy\u00f3 la Comisi\u00f3n Pontificia pa la Proteici\u00f3n de los Menores, que tien como oxetivu velar polos menores."}
{"id": "5108", "revid": "116", "url": "https://ast.wikipedia.org/wiki?curid=5108", "title": "Ciud\u00e1 aut\u00f3noma", "text": "La ciud\u00e1 aut\u00f3noma ye una divisi\u00f3n alministrativa especial, a mediu cam\u00edn ente'l conceyu y la comunid\u00e1 aut\u00f3noma. N'Espa\u00f1a tienen el rangu de ciudaes aut\u00f3nomes Ceuta y Melilla.\nNel a\u00f1u 1995 aprob\u00f3se nes Cortes Xenerales (Parllamentu) un estatutu espec\u00edficu, qu'anque nun-yos da capacid\u00e1 llexislativa, s\u00ed que-yos permite proponer nes Cortes les iniciatives llexislatives que-yos paezan oportunes.\nA diferencia de les comunidaes aut\u00f3nomes, nun tienen una asamblea llexislativa aut\u00f3noma propia."}
{"id": "5110", "revid": "37624", "url": "https://ast.wikipedia.org/wiki?curid=5110", "title": "Ceuta", "text": "Ceuta ye una ciud\u00e1 aut\u00f3noma espa\u00f1ola asitiada al norte d'\u00c1frica. Ta allugada a orielles del mar Mediterraneu, nel estrenchu de Xibraltar. Enconta con Marruecos na so llende terrestre. Esti pa\u00eds (Marruecos), reivindica la so anex\u00f3n (xunto con Melilla, y otros territorios espa\u00f1oles de menor entid\u00e1 nel Norte d'\u00c1frica) como parte del so territoriu darr\u00e9u de l'averamientu xeogr\u00e1ficu. Espa\u00f1a nunca nun asent\u00f3 negociaci\u00f3n, darr\u00e9u qu'afita ser parte de dalg\u00fan de los reinos ib\u00e9ricos dende'l sieglu XV\nEtimolox\u00eda.\nL'orixe del nome de Ceuta paez remanecer de la denomaci\u00f3n dada polos romanos a los siete montes de la rex\u00f3n (Septem Fratres). De Septem &gt; \"Septa\" &gt; \"Ceita\" &gt; \"Ceupta\" &gt; Ceuta.\nXeograf\u00eda.\nAsitiamientu: 35\u00ba 55' - 35\u00ba 32' Llatit\u00fa Norte y 01\u00ba 35' - 01\u00ba 41' Llonxit\u00fa\nSuperficie: 18,5 km\u00b2\nClima: El clima ye c\u00e1ldiu, ente sa\u1e25arianu y mediterraneu.\nPoblaci\u00f3n.\nCeuta cunta angua\u00f1o (2014) con 84.963 habitantes, la mayor\u00eda de la poblaci\u00f3n ye espa\u00f1ola, tami\u00e9n cuenta con poblaci\u00f3n d'orixe marroqu\u00edn y dellos inmigrantes xibraltare\u00f1os.\nLling\u00fces: L'idioma oficial ye'l castellanu.\n Xentiliciu: Ceut\u00ed. Coloquialmente a los ceut\u00edes n\u00f3menlos \"caballas\" (por exemplu: Club Nataci\u00f3n Caballa, un abog\u00e1u caballa), nome que se deriva del pexe del mesmu nome.\nGobiernu ya alministraci\u00f3n.\nLa Constituci\u00f3n espa\u00f1ola de 1978 reconoz a Ceuta y Melilla como ciudaes aut\u00f3nomes. Ye un part\u00edu xudicial d'Espa\u00f1a.\nTurismu.\nC\u00f3digu Postal: \n51000"}
{"id": "5113", "revid": "735", "url": "https://ast.wikipedia.org/wiki?curid=5113", "title": "Xuan Carlos I d'Espa\u00f1a", "text": "Xuan Carlos Alfonsu V\u00edctor Mar\u00eda de Borb\u00f3n y de Borb\u00f3n-Dos Sicilies , conoc\u00edu simplemente como Xuan Carlos I, foi Rei d'Espa\u00f1a dende 1975 hasta 2014. Dende 2014 ye \"rei em\u00e9ritu\" d'Espa\u00f1a, un t\u00edtulu honor\u00edficu cre\u00e1u al poco d'anunciar l'abdicaci\u00f3n en favor del so f\u00edu Felipe VI d'Espa\u00f1a. El 3 d'agostu de 2020 fizo p\u00fablicu qu'abandonaba Espa\u00f1a por mor de la repercusi\u00f3n p\u00fablica xenerada por \u00abciertos acontecimientos pasaos\u00bb de so \u00abvida privada\u00bb n'alusi\u00f3n a los supuestos casos de corrupci\u00f3n qu'investiguen la xusticia suiza y espa\u00f1ola y qu'espublizaran dalgunos medios de comunicaci\u00f3n.\nBiograf\u00eda.\n\u00d1etu d'Alfonsu XIII y f\u00edu de Xuan de Borb\u00f3n, Conde de Barcelona, naci\u00f3 en Roma, Italia'l 5 de xineru de 1938, onde taba exiliada la so familia dende la so salida d'Espa\u00f1a tres la proclamaci\u00f3n de la II Rep\u00fablica.\nNa entrevista'l 25 d'agostu de 1948 ente Franco y el Conde de Barcelona alcu\u00e9rdase que'l Pr\u00edncipe se tresllade a Espa\u00f1a pa cursar equ\u00ed los sos estudios.\nSeg\u00fan lo alcordao, curs\u00f3 en Madrid el bachilleratu. Llueu realiz\u00f3 la so instrucci\u00f3n militar na Academia Xeneral Militar de Zaragoza (1955-1957), na Escuela Naval Militar de Mar\u00edn en Pontevedra (1957-1958) y finalmente na Academia Xeneral del Aire de San Javier (Murcia) (1958-1959). \nEn 1962 cas\u00f3 con Sof\u00eda de Grecia, que calten\u00eda, cabero col ent\u00f3s pr\u00edncipe Xuan Carlos, una rellaci\u00f3n familiar bona con Franco. Con Sof\u00eda de Grecia tuvo tres f\u00edos: Elena y Cristina, infantes d'Espa\u00f1a (que y\u00e1-y dieron cinco nietos); y Felipe, Pr\u00edncipe d'Asturies y heriedu al tronu.\nEn virt\u00fa de la Llei de Socesi\u00f3n a la Xefatura del Est\u00e1u de 26 de xunetu de 1947, Franco prop\u00fanxolu como'l so socesor a t\u00edtulu de Rei, lo cual foi ratificao poles Cortes en xunetu de 1969, \u00e9nte les cuales xur\u00f3 su nomamientu y la defensa de les Llei Fundamentales.\nAsumi\u00f3 interinamente la Xefatura del Est\u00e1u demientres el franquismu (19 de xunetu a 2 de setiembre de 1974 y 30 d'ochobre a 20 de payares de 1975), por malures de Franco. Tres de la muerte d'\u00e9sti, proclam\u00e1ronlu Rei d'Espa\u00f1a el 22 de payares de 1975. \nEl 14 de mayu de 1977 el Conde de Barcelona, resign\u00f3 a los sos derechos din\u00e1sticos hest\u00f3ricos y la xefatura de la Casa Real na persona de Xuan Carlos, una vez que constat\u00f3'l compromisu d'esti na instauraci\u00f3n de la democracia. Con esti arrenunciu reanud\u00e1base la dinast\u00eda hest\u00f3rica.\nRein\u00e1u.\nDemientres el so rein\u00e1u aprob\u00f3se la Constituci\u00f3n Espa\u00f1ola (28 d'avientu de 1978) que definiendo les funciones del rei, suprime los poderes executivos otorgaos pol franquismu y convierte al rei nun monarca parllamentariu al usu n'Europa Occidental.\nD'esta miente, son atribuciones constitucionales del rei: sancionar y promulgar les lleis, disolver les Cortes y convocar eleiciones, proponer y nomar al candidatu a la Presidencia del Gobiernu, exercer la xefatura suprema de les Fuercies Armaes, simbolizar la unid\u00e1 del Est\u00e1u y arbitrar y moderar el funcionamientu de les instituciones.\n\u00dan de los momentos m\u00e1s graves a los que tuvo que facer frente'l rei Xuan Carlos foi l'intentu de g\u00fcelpe d'est\u00e1u de 23 de febreru de 1981, el conoc\u00edu como \"23-F\".\nEsi d\u00eda, demientres la investidura del candidatu a la Presidencia del Gobiernu Leopoldo Calvo Sotelo, prod\u00faxose la toma del Congresu de los Diputaos por parte de fuercies de la Guardia Civil al mandu del Teniente-Coronel Antonio Tejero. Al empar na Capitan\u00eda Xeneral de la VI Rex\u00f3n Millitar (Valencia) el Teniente-Xeneral Jaime Milans del Bosch ocup\u00f3 les cais de la ciud\u00e1 con tanques y hubo diversos conatos n'otros puntos, tales comu la toma de los estudios de Televisi\u00f3n Espa\u00f1ola nel Prado del Rey (Madrid).\nLa intervenci\u00f3n del Rei desautorizando'l g\u00fcelpe, fren\u00f3 la insurreici\u00f3n y contribuy\u00f3 a aumentar el so carisma ente seutores pol\u00edticos que hasta ent\u00f3s nun yeren mui afines a la forma de gobiernu mon\u00e1rquica.\nAbdicaci\u00f3n.\nEl 2 de xunu de 2014 anunci\u00f3 la so renuncia al tronu , dexando'l cam\u00edn a la socesi\u00f3n al so f\u00edu Felipe. El presidente de Gobiernu Mariano Rajoy anuncia l'aconceyamientu del Conseyu de Ministros nel d\u00eda 3 de xunu col env\u00eds d'aprobar una llei org\u00e1nica que permita tramitar l'abdicaci\u00f3n."}
{"id": "5119", "revid": "2", "url": "https://ast.wikipedia.org/wiki?curid=5119", "title": "Mar Cant\u00e1brica", "text": ""}
{"id": "5120", "revid": "116", "url": "https://ast.wikipedia.org/wiki?curid=5120", "title": "Derechos d'autor", "text": "El derechu d'autor (n'ingl\u00e9s, copyright) ye una forma de protexer les \u00abobres orixinales\u00bb que a los autores yos ofrecen les lleis vixentes na mayor\u00eda de los pa\u00edses .\nXeneralmente da-y al due\u00f1u del derechu d'autor el derechu exclusivu pa facer y pa autorizar a otros a facer lo siguiente:\nClasificaci\u00f3n de les llicencies de software.\nLes llicencies de distribuci\u00f3n pueden clasificase en base a los derechos que cada autor se guarda sobre su obra:"}
{"id": "5122", "revid": "35", "url": "https://ast.wikipedia.org/wiki?curid=5122", "title": "Copyright", "text": ""}
{"id": "5123", "revid": "43102", "url": "https://ast.wikipedia.org/wiki?curid=5123", "title": "Maldives", "text": "Les Maldives, nomaes oficialmente Rep\u00fablica de les Maldives y conoc\u00edes tami\u00e9n como Islles Maldives, ye una naci\u00f3n insular asi\u00e1tica asitiada nel oc\u00e9anu \u00cdndicu. F\u00f3rmenla una doble cadena de ventiseis atolones, d'orientaci\u00f3n norte-sur, allugaos ente la islla de Minicoy (la m\u00e1s meridional del archipi\u00e9lagu indiu de Lakshadweep, les antig\u00fces islles Laquedives) y l'archipi\u00e9lagu de les Chagos. Les cadenes d'atolones t\u00e1n nel nom\u00e1u mar de les Laquedives, a unos 700 km al suroeste de Sri Lanka y 400 al suroeste de India, de clima tropical y h\u00famedu, con unes lluvies anuales de 2.000 mm. \nXeogr\u00e1ficamente l'archipi\u00e9lagu forma parte de la conocida como cresta Chagos-Maldives-Laquedives, una cadena monta\u00f1osa submarina del oc\u00e9anu \u00cdndicu. D'otra banda tami\u00e9n forma, con esos dos archipi\u00e9lagos, una ecorex\u00f3n terrestre. Los atolones de les Maldives esp\u00e1rdense per un \u00e1rea de alredor de 90.000 km\u00b2, lo que fai d'elli \u00fan de los m\u00e1s dispersos xeogr\u00e1ficamente del mundu.\nLa so poblaci\u00f3n, de 328.536 habitantes (2012), habita 192 de les 1.192 islles del archipi\u00e9lagu. La principal ciud\u00e1 y capital del pa\u00eds, Mal\u00e9, as\u00edtiase na fastera meridional del atol\u00f3n North Mal\u00e9, y ten\u00eda en 2012 una poblaci\u00f3n de 103.693 habitantes. La capitalid\u00e1 de la ciud\u00e1 vi\u00e9n-y de vieyo. L'atol\u00f3n nel que s'asitia yera tradicionalmente la islla del rei, na que yeren entronizaos los cabezaleros de les dinast\u00edes reales que dirix\u00eden l'archipi\u00e9lagu.\nLa Rep\u00fablica de les Maldives ye'l pa\u00eds m\u00e1s peque\u00f1u d'Asia, lo mesmu por poblaci\u00f3n que per superficie. L'altor mediu del pa\u00eds ye de 1,5 m sobro'l nivel del mar, col puntu m\u00e1s altu a 2,4 m (el menor del mundu). Poro, el mieu a la desapaici\u00f3n del archipi\u00e9lagu pola xubida del nivel de la mar pol desxelu de los polos ye una de les principales preocupaciones de los maldivianos.\nHistoria.\nDemientres la mayor parte de la so historia foi una naci\u00f3n independiente, sacante tr\u00e9s momentos. El primeru en 1558, cuando l'imperiu portugu\u00e9s domin\u00f3 l'archipi\u00e9lagu quince a\u00f1os. El segundu mediando'l sieglu XVII, en 1654, cuando l'imperiu holand\u00e9s lu control\u00f3 durante cuatro meses. Dos sieglos dempu\u00e9s, en 1887, l'archipi\u00e9lagu convirti\u00f3se nun protector\u00e1u brit\u00e1nicu, una situaci\u00f3n que se caltuvo hasta qu'algam\u00f3 la independencia en 1965. Tr\u00e9s a\u00f1os dempu\u00e9s el pa\u00eds convirti\u00f3se nuna rep\u00fablica. Sicas\u00ed, solo tuvo dos presidentes dende ent\u00f3s, porque'l restu del tiempu'l pa\u00eds tuvo que soportar gobiernos autoritarios. La relix\u00f3n de la mayor\u00eda de los sos habitantes ye l'Islam, que foi introduc\u00edu nel archipi\u00e9lagu en 1153.\nXeograf\u00eda.\nLes Maldives t\u00e1n formaes por 1.192 islles de coral arrexuntaes nuna doble cadena de 26 atolones, que s'estiende a lo llargo de 871 quil\u00f3metros de norte a sur, 130 kil\u00f3metros d'este a oeste, part\u00edes n'aprosimao 90.000 kil\u00f3metros cuadraos, de los cualos nam\u00e1s 298 km\u00b2 son tierra firme , lo que lo convierte nunu de los pa\u00edses m\u00e1s esvalixaos del mundu. At\u00f3pase ente les llatit\u00faes 1\u00b0S y 8\u00b0N y les llonxit\u00faes 72\u00b0 y 74\u00b0E. Los atolones t\u00e1n compuestos por petones de coral vivos y bancos de sable, asitiaos sobre una cresta submarina de 960 kil\u00f3metros de llongura que s'alza abruptamente dende les fondures del Oc\u00e9anu \u00cdndicu y cuerre de norte a sur.\nClima.\nLes Maldives tienen un clima monz\u00f3nicu tropical seg\u00fan la clasificaci\u00f3n clim\u00e1tica de K\u00f6ppen, que se ve afect\u00e1u pola gran masa continental del sur d'Asia al norte. Por cuenta de que Maldives tien la elevaci\u00f3n m\u00e1s baxa de cualquier pa\u00eds del mundu, la temperatura ye costantemente alta y, de cutiu, h\u00fameda. La presencia d'esta masa de tierra provoca un calentamientu diferencial de la tierra y l'agua. Estos factores desencadenen rabaseres d'aire rico en mugor dende l'Oc\u00e9anu \u00cdndicu sobre'l sur d'Asia, lo que resulta nel monz\u00f3n del suroeste. Dos estaciones apoderen el clima de les Maldives: la estaci\u00f3n seca asociada col monz\u00f3n ivernizu del nordeste y la temporada d'ag\u00fces acomu\u00f1ada col monz\u00f3n del suroeste que trai fuertes vientos y nubes.\nEl camb\u00e9u del monz\u00f3n secu del nordeste al monz\u00f3n h\u00famedu del suroeste asocede n'abril y mayu. Mientres esti periodu, los vientos del suroeste contrib\u00fain a la formaci\u00f3n del monz\u00f3n del suroeste, que llega a les Maldives a principios de xunu y dura hasta finales de payares. Sicas\u00ed, los patrones clim\u00e1ticos de les Maldives non siempres s'afaen a los patrones monz\u00f3nicos del sur d'Asia. Los promedios a\u00f1ales de precipitaciones son de 254 cm nel norte y 381 cm nel sur.\nLa influencia monz\u00f3nica ye mayor nel norte de les Maldives que nel sur, m\u00e1s influyida poles corrientes ecuatoriales.\nLa temperatura m\u00e1ximo promediu ye de 31,5 graos Celsius y la temperatura m\u00ednimo promediu ye de 26,4 graos Celsius.\nOrganizaci\u00f3n territorial.\nCada atol\u00f3n ye alministr\u00e1u por un Xefe de Atol\u00f3n (\"Atholhu Veriyaa\"), que ye design\u00e1u pol Presidente. Los xefes de los atolones lleven l'alministraci\u00f3n seg\u00fan les instrucciones que reciben del presidente. La responsabilid\u00e1 pola alministraci\u00f3n de los atolones ye compartida ente el Ministeriu de l'alministraci\u00f3n de atolones y les sos oficines rexonales Sur y Norte, y les oficines de atolones ya islles. El xefe alministrativu de ca islla ye'l Xefe de la islla (\"Katheeb\"), que ye design\u00e1u pol presidente. El xefe inmediatu superior del Xefe d'Islla ye'l Xefe de Atol\u00f3n.\nLes Maldives tan compuestes de ventis\u00e9is atolones naturales, que fueron entamaos en venti alministraciones de atolones y una ciud\u00e1 . L'atol\u00f3n nel estremu norte del archipi\u00e9lagu ye l'atol\u00f3n Haa Alif y el del estremu sur ye l'atol\u00f3n Seenu. El m\u00e1s peque\u00f1u ye l'atol\u00f3n Gnaviyani que tien solo una islla, Fuvammulah, que ye la mayor islla de les Maldives. El mayor atol\u00f3n de les Maldives ye l'Atol\u00f3n Gaafu Alif, que at\u00f3pase al sur de la \"Canal d'un grau y mediu\".\nMaldives ta estrem\u00e1u nestos 20 distritos alministrativos y la so capital Mal\u00e9, una de les ciudaes m\u00e1s densamente poblaes del mundu, con una poblaci\u00f3n d'aprosimao persones pa una superficie de 6\u00a0km\u00b2. La principal peculiarid\u00e1 ye que la mayor\u00eda de los nomes de los atolones son lletres del alfabetu thaana:\nSal\u00fa.\nEl 24 de mayu de 2021, Maldives sufri\u00f3'l biltu de COVID-19 de m\u00e1s r\u00e1pida crecedera del mundu, col mayor n\u00famberu de infecciones per mill\u00f3n de persones mientres los 7 y 14 d\u00edes anteriores, seg\u00fan datos compilados por Bloomberg. Los m\u00e9dicos alvirtieron que la creciente demanda d'atenci\u00f3n por COVID-19 podr\u00eda atrabancar la so capacid\u00e1 pa remanar otres emerxencies sanitaries en Maldives. El motivu del biltu foi la variante Delta."}
{"id": "5125", "revid": "43102", "url": "https://ast.wikipedia.org/wiki?curid=5125", "title": "Oc\u00e9anu \u00cdndicu", "text": "L'Oc\u00e9anu \u00cdndicu ye \u00fan de los cinco oc\u00e9anos del nuestru planeta. Ta asiti\u00e1u al este d'\u00c1frica, al sur de la India, al oeste d'Ocean\u00eda y al norte de L'Ant\u00e1rtida. Tien forma d\"'U\" y col\u00f3case nel tercer puestu por tama\u00f1u detr\u00e1s del Atl\u00e1nticu y del Pac\u00edficu. L'\u00e1rea total del oc\u00e9anu \u00cdndicu ye d'alredor de 73,4 millones de km\u00b2.\nLa fondura media d'esti oc\u00e9anu ye de 4.210 m, un pocu m\u00e1s que la del Atl\u00e1nticu. El puntu m\u00e1s fonderu tien 7.725 m y ta nes coestes de Xava. En xeneral, les mayores fonderes t\u00e1n nel sector noreste del oc\u00e9anu, onde 130.000 Km.\u00b2 del fondu oce\u00e1nicu t\u00e1n a m\u00e1s de 5.486 m."}
{"id": "5126", "revid": "37624", "url": "https://ast.wikipedia.org/wiki?curid=5126", "title": "Bosnia y Herzegovina", "text": "Bosnia y Herzegovina (en serbocroata, \"Bosna i Hercegovina\" usando l'alfabetu llat\u00edn, \"\u0411\u043e\u0441\u043d\u0430 \u0438 \u0425\u0435\u0440\u0446\u0435\u0433\u043e\u0432\u0438\u043d\u0430\" usando l'alfabetu cir\u00edlicu) ye un pa\u00eds del sureste d'Europa, allug\u00e1u na pen\u00ednsula de los Balcanes. Ta arrodi\u00e1u per Croacia, Serbia y Montenegru y tien una salida al mar Adri\u00e1ticu.\nBosnia y Herzegovina yera una de les seis rep\u00fabliques que formaron parte la Federaci\u00f3n de Yugoslavia hasta principios de los a\u00f1os 90.\nHistoria.\nLa rex\u00f3n de Bosnia y Herzegovina, tuvo enforma poblada pel neol\u00edticu, y dende'l sieglu IV e.C. tuvo ocupada polos ilirios. El territoriu foi anexon\u00e1u polos romanos nel sieglu III e.C. na provincia d'Iliria. Nel sieglu VII form\u00f3 parte del Imperiu Bizant\u00edn. La primer vegada que se fixo usu del nome \"Bosnia\" foi nel a\u00f1u 950, nun llibru nom\u00e1u \"De administrando imperio\" del emperador bizant\u00edn Constant\u00edn VII nel que se conse\u00f1a a Bosnia como parte del territoriu del reinu de Croacia. Nel sieglu XII f\u00f3rmase un reinu de Bosnia, que se calti\u00e9n independente hasta 1463, cuando s'anexona al Imperiu Otomanu por Mehmet II.\nFinada la Ed\u00e1 Media en Bosnia, la mayor parte de los habitantes aceuten l'Islam como relix\u00f3n de so. Tuvo embaxo'l dominiu turcu hasta 1878, sacantes el periodu ente 1718 y 1739, nel que taba baxo reman\u00e9u austriacu. Nel sieglu XIX, medr\u00f3 la enemist\u00e1 ente'l sult\u00e1n y el pueblu, enguizada pol trunfu nacionalista na vecina Serbia. La represi\u00f3n por Abdulhamit II de les refriegues de 1875 provocar\u00eden l'intervenci\u00f3n rusa, que declar\u00f3 la guerra al Imperiu Otomanu en 1877. Acab\u00e1u el conflitu, el Congresu de Berl\u00edn dio-y en 1878 l'alministraci\u00f3n del pa\u00eds a Austria-Hungr\u00eda.\nBosnia pasa nel a\u00f1u 1878 a tar alministrada pol Imperiu Austroh\u00fangaru que la amesta al so Imperiu en 1908, y foi parte d'esti hasta l'a\u00f1u 1918, hasta la fin de la Primer Guerra Mundial.\nYe ent\u00f3s cuando Bosnia, xunto colos Serbios, Croates y Eslovenos, en 1929, am\u00e9stase a ellos pa ensamar la Yugoslavia. Na Segunda Guerra Mundial el territoriu de Bosnia y Herzegovina foi anexon\u00e1u pol est\u00e1u fascista croata, ente 1941 y 1944. Valt\u00e1u l'Exe, torn\u00f3 a ensamar parte na Yugoslavia como una de les seyes rep\u00fabliques de la \"Rep\u00fablica Popular Federativa\". En 1992 proclam\u00f3 la so independencia tres el referendu del 1 de marzu de 1992.\nLos bosnios y los bosniocroates de Bosnia y Herzegovina sofitaren la independencia pero la mayor\u00eda de los serbobosnios (un 30% de la poblaci\u00f3n), sofitaos pol restu de los serbios de la ex Yugoslavia taben a la escontra y entamaron l'agresi\u00f3n a Bosnia y Herzegovina nun intentu de creaci\u00f3n de la Gran Serbia. Nos primeros a\u00f1os d'esa guerra ocuparon un 70% del territoriu bosniu de mena violento - faciendo una verdadera llimpieza \u00e9tnico\". La guerra fin\u00f3 cola \"Batalla de Bosnia Occidental y la derrota del ex\u00e9rcitu serbobosniu que darr\u00e9u dex\u00f3 qu'Slobodan Milosevic firmare nel so nome los alcuerdos de \"Dayton\" el 21 de payares del 1995. El preciu de la guerra foi descoman\u00e1u: 250.000 muertes y m\u00e1s de 2,5 millones de refuxaos.\nXeograf\u00eda.\nBosnia y Herzegovina alcu\u00e9ntrase allugada na estaya occidental de la pen\u00ednsula de Los Balcanes, llendando al norte, oeste y suroeste con Croacia (932\u00a0km); al este con Serbia (302\u00a0km)y al sureste con Montenegru (225\u00a0km.)\nEl pa\u00eds ye na so mayor parte monta\u00f1osu, altraves\u00e1u pelos Alpes Din\u00e1ricos. Seutores del noreste cr\u00faciense cola llanada pan\u00f3nica, mentantu que nel sur llenda col Mar Adri\u00e1ticu. Pero Bosnia y Herzegovina tien nam\u00e1i 20 quil\u00f3metros de costes, nes cercan\u00edes de la ciud\u00e1 de Neum -nel cant\u00f3n Herzegovina-Neretva-, que s'alcuentra enclavada dientro del territoriu croata y les sos ag\u00fces territoriales, esti peque\u00f1u saliente dixebra la costa croata en dos partes.\nLes ciudaes m\u00e1s importantes son: La capital Sarayevu, Banja Luka na rex\u00f3n noroeste conocida como \"Bosanska Krajina\", Bijeljina y Tuzla nel noreste, Zenica na estaya central de Bosnia, y Mostar que ye la capital d\"\"Herzegovina'.\nEconom\u00eda.\nAngua\u00f1o ye una de les rep\u00fabliques m\u00e1s probes de l'antigua Yugoslavia, darr\u00e9u de l'afarante Agresi\u00f3n a Bosnia y Herzegovina (1992-1995). Nos a\u00f1os de la guerra, la econom\u00eda nun taba nam\u00e1i qu'atrancada, sin\u00f3n qu'arriendes sufri\u00f3 un retrocesu descoman\u00e1u y mayor de la poblaci\u00f3n sosist\u00eda gracies a l'aida humanitario del esterior. Al deterioru de la econom\u00eda xuni\u00f3se el bloqu\u00e9u econ\u00f3micu por parte de los pa\u00edses d'al dell\u00e1u - Serbia y Croacia.\nEl marcu convertible bosniu (\"konvertibilna marka\", BAM) ye la unid\u00e1 monetaria d'esta rep\u00fablica. Dix\u00e9brase en \"100 pfennig\" (\"pfeninga\"). Tien una parid\u00e1 frente al euru de 0,51129 EUR por 1 BAM (ye dicir 1 EUR = 1,95583 BAM), la mesma que s'afit\u00f3 pal camb\u00e9u del antiguu marcu alem\u00e1n cola apaici\u00f3n del euro. Angua\u00f1o hai en circulaci\u00f3n (xunu de 2006) monedes de 5, 10, 20 y 50 pfennig, y de 1, 2 y 5 marcos; asina como billetes de 1, 2, 5, 10, 20, 50, 100 y 200 marcos. Sacantes el billete de 200 marcos, los dem\u00e1s presenten dos modelos: \u00fan pa la Federaci\u00f3n de Bosnia y Herzegovina, y otru pa la Rep\u00fablica Serbia.\nEn 1991 -un a\u00f1u enantes de la guerra en plena crisis econ\u00f3mica de la ex-Yugoslavia a mediu desintegrar (Eslovenia y Croacia ya taben fuera de la xuni\u00f3n), el productu interior brutu yera de 14.000 millones de d\u00f3lares, pero la tasa amenorg\u00f3 un 37 por cientu dende ent\u00f3s.\nDivisi\u00f3n alministrativa.\nEl pa\u00eds ta divid\u00edu en dos entidaes (\"entitet\"):\nA estes dos entidaes hai qu'amestar el distritu de Br\u010dko, que forma parte d'entrambes .\nLa Federaci\u00f3n de Bosnia y Herzegovina div\u00eddese en conceyos, agrupaos en 10 cantones (\"kantoni\"):\nLos conceyos de la Rep\u00fablica Serbia t\u00e1n agrupaos en 7 rexones:"}
{"id": "5129", "revid": "43102", "url": "https://ast.wikipedia.org/wiki?curid=5129", "title": "Llista de quesos de Lli\u00f3n", "text": "Pola mor de l'abondanza de gan\u00e1u na rex\u00f3n, principalamente nos montes del norte y oeste, la fabricaci\u00f3n de quesos foi siempres perimportante. A esto contribuy\u00f3 am\u00e1s la treshumancia ent\u00e1 viva cola ramal de la Ca\u00f1ada Real de la Vizana -nomada asina pela ponte llionesa d'Alixa-.\nLos quesos llioneses son perellaboraos, sobre manera nes zones monteses, emplegando gran varied\u00e1 de lleches bien soles o bien amestaes -vaca, oveya, cabra-.\nRescamplen los quesos de L'Armada -Argueyos- fechu col primer lleche de la oveya o la cabra-; Valdeteya -Argueyos- \u1e36\u1e37aciana, Babia, Sayambre, El Bierzu y el Quesu de Valdi\u00f3n, que cunta con Denominaci\u00f3n d'orixe.\nTami\u00e9n son esquisitos los quesos d'oveya, asemeyaos a los zamoranos y castellanos, de les comarques de Valderas y Tierra de Campos."}
{"id": "5130", "revid": "43102", "url": "https://ast.wikipedia.org/wiki?curid=5130", "title": "L'Armada", "text": "El quesu de l'Armada ye un tipu de quesu de Lle\u00f3n.\nLa producci\u00f3n real\u00edzase na subcomarca argoyana del mesmu nome que xunta los conceyos de Vegami\u00e1n, \u1e36\u1e37ie\u1e37\u1e37u y Reyeiru, con una altit\u00fa media averada a los 1.500 metros.\nCasique tola so producci\u00f3n (80%) ded\u00edcase al consumu propiu, y am\u00e1s faese en queseres familiares. La so gran peculiarid\u00e1 ye que ta fecha col primer lleche que da la vaca o la cabra y que tien forma piramidal o troncoidal tapec\u00edu por una tela artesanal. Sicas\u00ed, angua\u00f1o tami\u00e9n se fai con lleche que nun ye culiestru."}
{"id": "5131", "revid": "37624", "url": "https://ast.wikipedia.org/wiki?curid=5131", "title": "Tocariu", "text": "El tocariu ye una llingua indoeuropea del grupu centum.\nEl tocariu ye un misteriu dientru del grupu llingu\u00edsticu indoeurop\u00e9u. Les dos lling\u00fces que lo conformaben -A y B- desapaecieron hai y\u00e1 tiempu y am\u00e1s con muncha diferencia cronol\u00f3xica pente dambes. La so rellaci\u00f3n m\u00e1s fuerte ye coles lling\u00fces c\u00e9ltiques.\nFal\u00e1base na cuenca del r\u00edu Tarim, n'Asia Central -n'actual provicia China de Xinjing-; la so denominaci\u00f3n ye un exonome griegu, que los llamaben Tokaroi, los chinos de la d\u00f3mina apellid\u00e1benlos b\u00e1rbaros.\nEl tocariu document\u00f3se a travi\u00e9s de fragmentos manuscritos de los sieglos VII y VIII que taben escritos en fueyes de palma, tables de madera o papel chino.\nLa importancia d'esta llingua radica en que se considera la \u00fanica del grupu indoeurop\u00e9u que s'esparde pal oriente dende el puntu supuestu de nacencia de la llingua indoeuropea, esto ye la Meseta P\u00f3ntica.\nPi\u00e9nsase qu'amiy\u00f3 la so importancia na zona y la influencia escrita, cola dominaci\u00f3n uigur nel sieglu IX, intre nel qu'escomenz\u00f3 la so desapaici\u00f3n."}
{"id": "5139", "revid": "778", "url": "https://ast.wikipedia.org/wiki?curid=5139", "title": "Queisu de Valdion", "text": ""}
{"id": "5165", "revid": "35", "url": "https://ast.wikipedia.org/wiki?curid=5165", "title": "Macedonia del Norte", "text": "La Rep\u00fablica de Macedonia del Norte ye un est\u00e1u independiente allug\u00e1u na pen\u00ednsula balc\u00e1nica al sureste d'Europa, con una superficie d'alredor de 25.713 km\u00b2 y una poblaci\u00f3n cercana a los dos millones d'habitantes. La capital ye Skopie. Pola mor d'un desalcuerdu con Grecia y Bulgaria pol nome de Macedonia, hasta l'alcuerdu del parllamentu griegu de xineru de 2019, internacionalmente us\u00e1base la denominaci\u00f3n Antigua Rep\u00fablica Yugoslava de Macedonia o, nes Naciones Xun\u00edes, ex Rep\u00fablica Yugoslava de Macedonia\nHistoria.\nFormaba parte de Yugoslavia hasta principios de los a\u00f1os 1990, \u00e9poca na que se autoproclam\u00f3 independiente. Posteriormente tuvo la reconocencia de la comunid\u00e1 internacional, cola esceici\u00f3n de Grecia, que reclam\u00f3 como parte de la so identid\u00e1 nacional la denominaci\u00f3n de Macedonia, qu'emplega pa una de les sos rexones.\nBulgaria tampoco aceptaba denominaci\u00f3n tala, poro Rep\u00fablica de Macedonia ingres\u00f3 na ONX col nome d\"'Antigua Rep\u00fablica Yugoslava de Macedonia\"."}
{"id": "5168", "revid": "43102", "url": "https://ast.wikipedia.org/wiki?curid=5168", "title": "Euru", "text": "L'euru (EUR o \u20ac ISO 4217 ) ye la moneda \u00fanica de 20 de los 27\u00a0pa\u00edses de la Xuni\u00f3n Europea dende l'1 de xineru de 1999.\nEspecificaciones.\nL'euru x\u00e9brase en 100 c\u00e9ntimos. \nLos documentos oficiales de la XE usen les pallabres \"euro\" y \"cent\", simpre en singular. Sicas\u00ed, nel llinguaxe habitual, traduzse \"cent\" pol equivalente en cada idioma (n'asturianu \"c\u00e9ntimu\", en castellanu \"c\u00e9ntimo\", en griegu \"\u03bb\u03b5\u03c0\u03c4\u03cc / lepto\", n'italianu \"centesimo\", etc) y el plural f\u00f3rmase seg\u00fan l'emplegu de la llingua.\nLos billetes \u2014de 5, 10, 20, 50, 100, 200 y 500\u00a0euros \u2014 son id\u00e9nticos pa los doce pa\u00edses. Les monedes \u2014de 1, 2, 5, 10, 20 y 50\u00a0c\u00e9ntimos y 1 y 2\u00a0euros\u2014 tienen la mesma \"cruz\" en tolos pa\u00edses pero una \"cara\" estremada.\nLes monedes, seya cual seya la so cara nacional, son v\u00e1lides en tolos pa\u00edses de la \"zona euru\".\nEl dise\u00f1u de los billetes ye de Robert Kalina del Bancu Central d'Austria y el de la cara com\u00fan de les monedes d\u00e9bese a Luc Luycx de la Real F\u00e1brica de Monedes de B\u00e9lxica.\nL'euru ye'l socesor del ECU, \"unid\u00e1 monetaria europea\" (\"European Currency Unit\").\nEl s\u00edmbolu del euru (\u20ac), cre\u00e1u pola Comisi\u00f3n Europea, insp\u00edrase na lletra \u00e9psilon\u00a0(\u03b5) del alfabetu griegu. Escoy\u00f3se esti s\u00edmbolu como referencia a la inicial d'Europa. Les dos llinies paraleles faen referencia a la estabilid\u00e1 dientro del \u00e1rea euru.\nL'abreviatura internacional oficial pal euru, seg\u00fan la norma ISO 4217 ye EUR.\nNun hai s\u00edmbolu oficial pal c\u00e9ntimu, anque util\u00edzase davezu una c min\u00fascula o, nel casu d'Espa\u00f1a, ct (plural cts) como reminiscencia del c\u00e9ntimu de peseta. N'Irlanda util\u00edzase delles veces nes tiendes el s\u00edmbolu \u00a2.\nHistoria.\nLa moneda entr\u00f3 en vigor oficialmente l'1 de xineru de 1999, cuando dexaron d'esistir como sistemes independientes les monedes de los pa\u00edses de la \"zona euru:\" Alema\u00f1a, Austria, B\u00e9lxica, Espa\u00f1a, Finlandia, Francia, Irlanda, Italia, Luxemburgu, Pa\u00edses Baxos y Portugal. L'1 de xineru de 2001 incorpor\u00f3se Grecia. \nSicas\u00ed, por cuenta del periodu de fabricaci\u00f3n que requieren los nuevos billetes y monedes, les antig\u00fces unidaes monetaries nacionales, anque perdieron la cotizaci\u00f3n oficial nel merc\u00e1u de divises, permanecieron como mediu de pagu hasta '1 de xineru de 2001. \nTantu les monedes como los billetes tuvieron un periodu de coesistencia coles anteriores monedes nacionales hasta que foron retiraes de la circulaci\u00f3n. Esti periodu de coesistencia tuvo calendarios estremaos nos pa\u00edses qu'adoptaron l'euru.\nDinamarca y Suecia nun adoptaron la moneda \u00fanica. Dinamarca refug\u00f3la nun referendu que se llev\u00f3 a cabu'l 28 de setiembre de 2000, nel que'l 53,1 % de los votantes se manifestaron escontra l'adopci\u00f3n del euru.\nEn Suecia tami\u00e9n celebr\u00f3se \u00fan el 14 d'avientu de 2003, d\u00edes depu\u00e9s del asesinatu de la ministra Anna Lindh, impulsora de la adopci\u00f3n del euru. Nesta consulta, dalgo m\u00e1s del 56 % del eleutor\u00e1u vot\u00f3 a la escontra. La cuesti\u00f3n qued\u00f3 asina pospuesta al menos cinco a\u00f1os, en pasando esi tiempu, podr\u00e1 repitise'l referendu.\nEn xunetu de 2002, l'euru sobrepas\u00f3 la parid\u00e1 col d\u00f3lar de los Estaos Xun\u00edos per primer vez dende febreru de 2000.\nEn payares de 2004 l'euru algam\u00f3 una cotizaci\u00f3n con respeutu al d\u00f3lar de $1,33, el m\u00e1ximu valor de camb\u00e9u dende la so introducci\u00f3n.\nEl restu d'estaos qu'ingresaron na XE coles ampliaciones de la XE de 2004 y 2007, nun adoptaron l'euru. Sicas\u00ed, estos pa\u00edses t\u00e1n tomando les mid\u00edes afayadices p'adoptalu como moneda nacional, anque esti procesu pue tomar varios a\u00f1os. Por embargu, en xineru de 2007 Eslovenia convirti\u00f3se nel primer est\u00e1u de los nuevos miembros de la XE n'adoptar l'euru como moneda llariega. En 2008 sum\u00e1ronse tami\u00e9n Xipre y Malta. En 2009 incorpor\u00f3se tami\u00e9n a la zona euru Eslovaquia. L\u00b41 de xineru de 2011, Estonia convi\u00e9rtese nel decimu s\u00e9timu pa\u00eds n'adoptar l'euru y, l\u00b41 de xineru de 2014 entra Letonia na gran familia del euru, l\u00b41 de xineru de 2015 entra Lituania na gran familia del euru.\nDellos pa\u00edses de la zona euru traten de desaniciar les monedes de 1 y 2\u00a0c\u00e9ntimos, y\u00e1 que'l coste de fabricaci\u00f3n ye m\u00e1s altu que'l so valir nominal (dafechu, Finlandia solo acu\u00f1a monedes d\u00b41 y 2\u00a0c\u00e9ntimos pa carteres de coleicionistes de monedes). L'alternativa pue ser implantar el sistema asina que los precios nun se modifiquen, pero una vez en caxa arred\u00f3ndiense a 0 y a 5\u00a0c\u00e9ntimos pa facer desapaecer les monedes m\u00e1s peque\u00f1es.\nEuruzona.\nN\u00f3mase \"Euruzona\" (o \"zona euru\") al conxuntu de los pa\u00edses qu'adoptaron la moneda \u00fanica, m\u00e1s Andorra, M\u00f3nacu, San Mar\u00edn, y el Vaticanu, que tami\u00e9n decidieron usallu, emitiendo euros propios cola so cara nacional.\nMontenegru y Kosovu na antigua Yugoslavia, pa\u00edses qu'usaben los marcos alemanes como moneda, tami\u00e9n adoptaron l'euru, pero al contrariu que los otros pa\u00edses, nun soscribieron alcuerdos llegales cola Xuni\u00f3n Europea.\nEl francu CFA, que ten\u00eda un tipu de camb\u00e9u fixu respeutu al francu franc\u00e9s, tienlu agora respeutu al euru. Lo mesmu ocurre col escudu de Cabu Verde, llig\u00e1u al escudu portugu\u00e9s.\nL'euru ta alministr\u00e1u pol Sistema Europ\u00e9u de Bancos Centrales (SEBC), compuestu pol Bancu Central Europ\u00e9u (BCE) y los bancos nacionales de los pa\u00edses miembros de la zona euru. El Bancu Central, allug\u00e1u en Fr\u00e1ncfort, (Alema\u00f1a), ye l'\u00fanicu con autorid\u00e1 pa desendolcar la pol\u00edtica monetaria."}
{"id": "5171", "revid": "37624", "url": "https://ast.wikipedia.org/wiki?curid=5171", "title": "Idioma alban\u00e9s", "text": "L'alban\u00e9s (\"shqip\" o \"gjuha shqipe\") ye una llingua indoeuropea que falen alredor de seis millones de persones, de los que tr\u00e9s millones viven n'Albania; los otros falantes rep\u00e1rtense mayormente ente Kosovu, Macedonia, Serbia, Montenegru y el noroeste de Grecia. Hai tami\u00e9n una comunid\u00e1 alban\u00f3fona importante nel sur d'Italia, la de los \"arb\u00ebresh\" (\"arb\u00ebresci\" n'italianu), qu'anici\u00f3 nel pa\u00eds coles emigraciones del sieglu XVI. Tami\u00e9n s'alcuentren grupinos mas peque\u00f1os de falantes en Bulgaria, Ruman\u00eda, Turqu\u00eda, Ucra\u00edna y ente la di\u00e1spora albanesa d'Estaos Xun\u00edos y Australia.\nDialeutos.\nL'alban\u00e9s tien dos dialeutos estremaos, el toscu (\"tosk\"), y el guegu (\"geg\"), separaos pol r\u00edu Shkumbi.\nEl toscu ye'l dialeutu del centru-sur d'Albania, y de les minor\u00edes alban\u00f3fones d'Italia y Grecia.\nEl guegu f\u00e1lase nel norte d'Albania, en Serbia, Montenegru y Macedonia. \nEnte los dos hai diferencies l\u00e9xiques y fonol\u00f3xiques. Por exemplu, la /m/ o la /n/ del guegu correspuenden munches veces a una /r/ en toscu, como se pue ver comparando'l nome d'Albania nos dos dialeutos (\"Shqipnija\" y \"Shqip\u00ebria\" respeutivamente) \nLa normativizaci\u00f3n de la llingua escrita standard que s'emplega angua\u00f1o f\u00edxose a partir del dialeutu toscu.\nEscritura.\nLos primeros testos escritos n'alban\u00e9s son abondo serondos y daten de la segunda met\u00e1 del sieglu XV. \nTres varies tentatives de crear alfabetos aut\u00f3ctonos (como l'elbasan, el b\u00fcthakukye y l'argyrokastron, basaos los tr\u00e9s na escritura cursiva griega) o d'usar l'alfabetu griegu y el cir\u00edlicu, l'alban\u00e9s empez\u00f3 a escribise col alfabetu llat\u00edn a partir de principios del sieglu XX.\nOrde alfab\u00e9ticu y valor de los grafemes\nEstatus oficial.\nL'alban\u00e9s ye la llingua oficial d'Albania. Ye tami\u00e9n una de les lling\u00fces oficiales de Kosovu (xunto col serbiu) y de delles rexones de Macedonia."}
{"id": "5172", "revid": "37624", "url": "https://ast.wikipedia.org/wiki?curid=5172", "title": "Dominiu p\u00fablicu", "text": "El dominiu p\u00fablicu ye'l conxuntu de bienes y derechos de titularid\u00e1 p\u00fablica que nun posee naide. Exemplos son les ag\u00fces terrestres, l'espaciu radioellectricu...\nTami\u00e9n se considera que'l dominiu p\u00fablicu ta form\u00e1u por les coses que son de la comunid\u00e1. Praos comunales, caminos y caleyes, fontes...\nHailos que piensen que les coses que nun tienen due\u00f1u son de dominiu p\u00fablicu. Pa la llei, estes coses son \"Res nullius\", y pueden ser pal primeru que las tope, que ye distintu del dominiu p\u00fablicu."}
{"id": "5178", "revid": "35", "url": "https://ast.wikipedia.org/wiki?curid=5178", "title": "Washington D. C.", "text": "Washington D.C. (oficialmente Distritu de Columbia), conocida davezu como Washington, \"the District\" o nam\u00e1i D.C., ye la ciud\u00e1 capital de los Estaos Xun\u00edos. La so poblaci\u00f3n ye de , que faen d'ella la ventena quinta mayor del pa\u00eds. Por embargu, la poblaci\u00f3n de la ciud\u00e1, nos d\u00edes llaborables, medra perriba del mill\u00f3n pola llegada de trabayadores que viven nos suburbios, asitiaos en terr\u00e9n de los estaos vecinos, Maryland y Virxinia. L'\u00e1rea metropolitana de Washington, a la que pertenez el distritu, ye, colos sos 5,7 millones d'habitantes, la s\u00e9ptima mayor del pa\u00eds.\nEl 16 de xunetu de 1790 la \"Residence Act\" (llei federal que llexisl\u00f3 los asuntos venceyaos a la construcci\u00f3n d'una capital federal pal pa\u00eds) aprob\u00f3 la creaci\u00f3n d'un distritu capitalinu a la vera'l r\u00edu Potomac, na costa este del pa\u00eds. Por esa mesma llei el distritu de Columbia ta embaxu la xurisdicci\u00f3n esclusiva del Congresu de los Estaos Xun\u00edos y nun ye parte de deng\u00fan de los sos estaos. Los estaos de Maryland y Virxinia donaron tierres pa formar el distritu federal, qu'incluy\u00f3 dos pueblos que ya esist\u00eden: Georgetown y Alexandria. La ciud\u00e1, que recibi\u00f3'l nome del presidente George Washington, foi fundada en 1791, magar qu'hasta dempu\u00e9s de la guerra civil d'Estaos Xun\u00edos nun tuvo una instituci\u00f3n municipal de gobiernu. Dende 1973 el distritu ta gobern\u00e1u por un alcalde y un conseyu de 13 conceyales, magar que'l Congresu tien la suprema autorid\u00e1 na ciud\u00e1 y puede anular les lleis llocales. El distritu tien un deleg\u00e1u nel Congresu, ensin capacid\u00e1 de votu, y nun elixe senadores; pola ventena tercer enmienda de la Constituci\u00f3n de los Estaos Xun\u00edos, ratificada en 1961, el distritu tien tr\u00e9s votos eleutorales nel colexu d'electores qu'escueye al presidente del pa\u00eds.\nLa ciud\u00e1 ye la sede de los tres poderes que formen el gobiernu federal d'Estaos Xun\u00edos: el Congresu, la Presidencia y el Tribunal Supremu. Hai nella, am\u00e1s, dellos museos y monumentos nacionales y 176 embaxaes de pa\u00edses foriatos; y ye tami\u00e9n la s\u00e9 de bien d'organizaciones internacionales, y de la mayor\u00eda de los sindicatos, lobbys y asociaciones profesionales del pa\u00eds."}
{"id": "5182", "revid": "43102", "url": "https://ast.wikipedia.org/wiki?curid=5182", "title": "Declaraci\u00f3n de los Derechos del Home y del Ciudadanu", "text": "La Declaraci\u00f3n de los Derechos del Home y del Ciudadanu foi una declaraci\u00f3n d'entamos de la Asamblea Constituyente francesa, realizada'l 26 d'agostu de 1789, que foi'l prefaciu a la Constituci\u00f3n de 1791.\nBas\u00e1base na teor\u00eda de la volunt\u00e1 xeneral de Rousseau y na dixebra de poderes de Montesquieu asina como nos derechos naturales que defend\u00eden los enciclopedistes.\nPres\u00e9ntase en 17 art\u00edculos y dende l'escomienzu foi enforma critic\u00e1u y sobre manera polos movimientos feministes de mediaos del sieglu XIX, qu'al travi\u00e9s de la Declaraci\u00f3n de Seneca Falls intenten entamar una declaraci\u00f3n destinada pa les muyeres."}
{"id": "5194", "revid": "43102", "url": "https://ast.wikipedia.org/wiki?curid=5194", "title": "Uxo", "text": "Uxo ye una parroquia del conceyu asturianu de Mieres. Tien una poblaci\u00f3n de .\nOcupa 3,8 km\u00b2 y llenda al norte col pueblu de Santuyano, al sur colos de Vi\u1e37\u1e37ayana y Carabanzo, dambos pertenecientes al conceyu de \u1e36\u1e37ena, al este col r\u00edu Caudal y Figareo y Santa Cruz y al oeste cola Sierra de Diego y el Va\u1e37\u1e37e de Cuna. Alcu\u00e9ntrase a 26 km d'Uvi\u00e9u y 52 km de Xix\u00f3n. Les fiestes principales de la llocalid\u00e1 son el 1 de mayu, San Xos\u00e9 Obreru. Ente los sos monumentos destaca la Ilesia de Santolaya, rom\u00e1nica del sieglu XII. \nHistoria.\nEl nome vien de la \u00e9poca romana, posiblemente 25 e.C. , cuando Publio Carisio al que se-y encomend\u00f3 la conquista d'Asturies, vieno dende Pendilla, en Lle\u00f3n, hasta Ostium o Ustium (angua\u00f1o Uxo) a trav\u00e9s de lo que g\u00fcei se conoz como la ruta Carisia, pasando pol Hom\u00f3n de Faro y Picu Curriechos onde actualmente s'alcontr\u00f3 una defensa \u00e1stur escontra l'Imperiu Romanu y que se ta escavando con resultaos satisfatorios pa la conocencia de la historia d'Asturies. Dempu\u00e9s de descender lo primero qu'encontrar\u00eden ye un espaciu abiertu, col r\u00edu incluy\u00edu al que nomar\u00edan Ostium, que nun significaba otra cosa qu'entrada o tami\u00e9n salida importante, y equ\u00ed establecieron un campamentu de tr\u00e1nsitu cam\u00edn de Lucus Asturum (Llugo de Llanera) y dempu\u00e9s pa Noega (Xix\u00f3n), habitada per aquel ent\u00f3ncenes polos Cil\u00farnigos.\nDel asentamientu romanu n'Uxo, esisten tr\u00e9s exemplos que lo demuestren, y que s'alcuentren nel Mus\u00e9u Arqueol\u00f3xicu d'Asturies. Son unes inscripciones feches na piedra, una d'elles dedicada al Nimmedo Seddiago, presumiblemente dios \u00e1stur y que ta firmada por Cayu Sulpiciu l'Africanu por devolver con vida al so sobr\u00edn Cayu Sulpiciu \u00darsulu. La otra ta dedicada a Luciu Severu Corona y a la so muyer Octavia y la tercera cu\u00e9ntanos \u00f3nde lleg\u00f3 Cayu Sulpiciu \u00darsulu perteneciente a los Synmschiari, ex\u00e9rcitu astur a les \u00f3rdenes de Roma. Esti personaxe, seg\u00fan la inscripci\u00f3n de la ll\u00e1bana, lleg\u00f3 a ser Prefectu de los Symmachiari na guerra de Dacia, Centuri\u00f3n de la Lex\u00f3n I Minerva P\u00eda y Fiel, Centuri\u00f3n de la Cohorte XII Urbana, Centuri\u00f3n de la Cohorte IV Pretoria, Primo Pilo de la Lex\u00f3n XVIII y Prefecto de la Lex\u00f3n III Augusta. Los Symmachiari \u00e1stures paez ser que yeren un ex\u00e9rcitu regular a les \u00f3rdenes de Roma.\nM\u00e1s tarde, y\u00e1 nel a\u00f1u 860, el rei Ordo\u00f1u I entrega al Obispu Frominio de Lle\u00f3n la ilesia de Santa Eulalia. Seg\u00fan diz el pergam\u00edn que s'alcuentra na Catedral de Lle\u00f3n: \"\u00ab...y la iglesia de Sta Eulalia que est\u00e1 fundada in villa Ussio...\u00bb\" nome que tien naquella \u00e9poca.\nG\u00fcei cons\u00e9rvase una ll\u00e1pida funeraria na ilesia que lleva la siguiente inscripci\u00f3n: \"Muri\u00f3 el siervo de Dios, Velasco ni\u00f1o. En la era\""}
{"id": "5196", "revid": "43102", "url": "https://ast.wikipedia.org/wiki?curid=5196", "title": "Bob Dylan", "text": "Robert Allen Zimmerman , conoc\u00edu como Bob Dylan, ye un m\u00fasicu de Minnesota, nel mediueste d'Estaos Xun\u00edos. Dylan foi un iconu de la xeneraci\u00f3n Beat nelos a\u00f1os 60. En xunu de 2007 anunci\u00f3se que yera'l ganador del Premiu Pr\u00edncipe d'Asturies de les Artes y en 2016 col Nobel de Lliteratura\nDiscograf\u00eda.\nDiscograf\u00eda esencial.\nUn discu nel que Dylan amuesa'l so procesu formativu: Woody Guthrie, la fondua del folk americanu, el gran bluesman Robert Johnson. Dellos temes son versiones cl\u00e1siques (\"Man of constant sorrow\", \"House of the rising sun\"). \nEl discu l'entamu. Dellos temes perconoc\u00edos (\"Blowin' in the wind\", \"A hard rain's a-gonna fall\", \"Don't think twice, it's all right\") nelos que pue vese ya el xeitu lliterariu de Dylan.\nDylan calti\u00e9n el xeitu'l discu anterior. Nun s'atopen temes famosos (sacante \"The times they are a-changin\") y amu\u00e9sase un fondu camarzu poll\u00edticu y social.\nEl discu decisoriu na historia musical de Dylan: un camb\u00e9u pal formatu ll\u00e9tricu, ensin amurniase poles quexes del so p\u00fablicu. Hai bonos temes perdayuri: \"Subterranean homesick blues\", \"Love Minus Zero/No limit\", \"It's all over now, Baby Blue\", \"It's allright ma (I'm only bleeding)\".\nDiscu nela mesma llinia, anque el conxuntu paez m\u00e1s \"firme\". Blues ll\u00e9tricu con poques concesiones palo ac\u00fastico (la perbona y escura \"Desolation row\", per exemplu) y \u00fan de los sos temes m\u00edticos: \"Like a rolling stone\".\nDylan pieslla la so trilox\u00eda con otra obra m\u00edtica, el primer discu doble na historia del rock. Nel alcu\u00e9ntrase pela \u00faltima vegada esi \"son\u00edu de mercuriu ll\u00edquidu\", como \u00e9l nomaba a la m\u00fasica que naguaba por facer: \"Pledging my time\", \"I want you\", \"Sad-eyed Lady of the Lowlands\".\nEspubl\u00edzase mientres Dylan vive en Woodstock tres el so acidente de moto, llo\u00f1e del \"circu medi\u00e1ticu\" cre\u00e1u al rodiu de so. Una torna al folk de los sos anicios y un cantar que naide nun pue escaecer pola so escurid\u00e1 y fondura: \"All along the watchtower\". Jimi Hendrix, que nel so discu \"Electric Ladyland\" (1968) fizo una versi\u00f3n d'esti tema, dixo que, tres ascuchalu la primer vegada, qued\u00f3 tan allori\u00e1u que tuvo que cantala \u00e9l mesmu. \nUn nuevu pasu allantre. Temes llargos, enllenos d'iron\u00edes y fir\u00edes. Neles sos memories (\"Cr\u00f3niques I\"), Dylan fala \"d'un discu fechu con dellos cuentiquinos de Ch\u00e9jov\" que naide nun ten\u00eda entend\u00edo: \"Simple twist of fate\", \"You're a big girl now\", \"Shelter from the storm\".\nUn bon discu, col raig\u00f3n nela so xira \"Rolling Thunder Revue\". El viol\u00edn de Scarlett Rivera ens\u00e1mase cola vieya arm\u00f3nica de Dylan nun son\u00edu \u00fanicu, enllenu xeitos que nun s'atopen nel restu los discos de Dylan: \"Isis\", \"Oh Sister\", \"One more cup of coffee\", \"Hurricane\" (canciu perllargu onde Dylan amuesa la so solidarid\u00e1 col boseador prietu Rubim 'Hurricane' Carter, xulg\u00e1u inxustamente). \nUn bon discu nuna d\u00f3mina que quiciabes seya la menos valatible de Dylan, somerx\u00edu en duldes relixoses. \nTres a\u00f1os d'escaezu y la muerte la so m\u00e1, Dylan fai un discu de blues escuru, fondu, enllenu camarzu y llercia. Dellos temes perbonos: \"Love Sick\", \"Not dark yet\", \"Standing in the doorway\", \"Cold irons bound\".\nEl conciertu m\u00e1s conoc\u00edu de Dylan, anque nun fuera nel Albert Hall, sin\u00f3n en Manchester. Tres la parte ac\u00fastica, Dylan amuesa'l so camb\u00e9u ll\u00e9tricu y toca dellos temes del futuru \"Bringing it all back home\". Enantes que toque \"Like a rolling stone\", daqui\u00e9n glay\u00eda-y: \"\u00a1Xudes!\". Dylan resp\u00f3nde-y: \"Nun te creyo. Yes un mentirosu...\" y pide-y a la banda (la futura The Band): \"play fucking loud\" (\"toc\u00e1i al alto la lleva\").\nMagar que caltenga munchos xeitos de \"Time out of mind\", ye esti un discu muncho m\u00e1s roqueru y enfot\u00e1u. Les lletres amesten rexistros del blues cl\u00e1sicu d'Estaos Xun\u00edos cola escura imaxiner\u00eda surrealista de Dylan."}
{"id": "5197", "revid": "5110", "url": "https://ast.wikipedia.org/wiki?curid=5197", "title": "Morc\u00edganu", "text": ""}
{"id": "5198", "revid": "344", "url": "https://ast.wikipedia.org/wiki?curid=5198", "title": "Ll\u00f3ndriga", "text": ""}
{"id": "5200", "revid": "43102", "url": "https://ast.wikipedia.org/wiki?curid=5200", "title": "Canidae", "text": "Canidae o c\u00e1nidos ye una familia de los mam\u00edferos carn\u00edvoros, na que s'incluyen perros, llobos, raposos, chacales y coyotes. Toos estos animales son dixit\u00edgrados.\nDientro de los c\u00e1nidos encontramos les siguientes especies: "}
{"id": "5202", "revid": "43102", "url": "https://ast.wikipedia.org/wiki?curid=5202", "title": "Idioma malt\u00e9s", "text": "El malt\u00e9s ye una de les dos lling\u00fces oficiales de Malta, xunto al ingl\u00e9s. Tien procedencia sem\u00edtica masque nun tea claro'l so orixe, una teor\u00eda calti\u00e9n que la so nacencia ye productu d'un dialeutalismu feniciu y otra diz que remanez del \u00e1rabe. Ye la \u00fanica llingua sem\u00edtica romanizada, ye dicir qu'emplega l'alfabetu llat\u00edn; y am\u00e1s presenta bayura d'empr\u00e9stamos del sicilianu, del italianu, del ingl\u00e9s y del castell\u00e1n. \nYe oficial na Rep\u00fablica de Malta dende 1936, a\u00f1u nel que sustituy\u00f3 al italianu como llingua del gobiernu."}
{"id": "5205", "revid": "37624", "url": "https://ast.wikipedia.org/wiki?curid=5205", "title": "Dixit\u00edgradu", "text": "Un dixit\u00edgradu ye un mam\u00edferu que se tien de pie o camina apoy\u00e1u nam\u00e1s que nos deos de les pates. Suelen ser m\u00e1s r\u00e1pidos y silencisos que les otres clases d'animales. \nDellos exemplos d'animales dixit\u00edgrados son el perru, el gatu, el caballu, l'hipop\u00f3tamu y l'elefante."}
{"id": "5206", "revid": "37624", "url": "https://ast.wikipedia.org/wiki?curid=5206", "title": "Lliga de Campeones de la UEFA", "text": "La Lliga de Campeones de la UEFA (tami\u00e9n nomada n'ingl\u00e9s Champions League o Copa d'Europa) ye'l torn\u00e9u internacional m\u00e1s importante de clubes nel f\u00fatbol europ\u00e9u. Ta organiz\u00e1u pola UEFA. El primer campe\u00f3n foi'l Real Madrid d'Espa\u00f1a en 1955. Tami\u00e9n ye'l club que m\u00e1s t\u00edtulos tien, nueve en total.\nYe la competici\u00f3n entre clubes con m\u00e1s prestigio y repercusi\u00f3n medi\u00e1tica del mundu. Disp\u00fatase anualmente desde xunu hasta mayu. El campe\u00f3n na temporada 2009-2010 foi l'Inter de Mil\u00e1n, que llogr\u00f3 el so tercer t\u00edtulo na competici\u00f3n tras ganar al Bayern M\u00fanich. Na temporada 2010-2011 gan\u00f3 la final el FC Barcelona al Manchester United por 3-1 nel estadiu de Wembley."}
{"id": "5207", "revid": "43102", "url": "https://ast.wikipedia.org/wiki?curid=5207", "title": "Ludwig van Beethoven", "text": "Ludwig van Beethoven (Bonn, 16 d'avientu-Viena, ) foi un compositor, direutor d'orquesta y pianista alem\u00e1n. El so leg\u00e1u musical abarca, cronol\u00f3xicamente, dende'l periodu cl\u00e1sicu hasta entamos del romanticismu musical. Ye \u00fan de los compositores m\u00e1s importantes de la historia de la m\u00fasica y el so leg\u00e1u influy\u00f3 de forma decisiva na m\u00fasica posterior.\nConsider\u00e1u'l postrer gran representante del clasicismu vien\u00e9s (dempu\u00e9s de Christoph Willibald Gluck, Joseph Haydn y Wolfgang Amadeus Mozart), Beethoven consigui\u00f3 faer trescender la m\u00fasica del romanticismu, influyendo en diversid\u00e1 d'obres musicales del sieglu XIX. El so arte espres\u00f3se en numberosos x\u00e9neros y magar que les sinfon\u00edes foron la fonte principal de la so popularid\u00e1 internacional, el so impautu result\u00f3 ser principalmente significativu nes sos obres pa pianu y m\u00fasica de c\u00e1mara.\nLa so producci\u00f3n incl\u00fai los x\u00e9neros pian\u00edsticos (trenta y dos sonates pa pianu), de c\u00e1mara (diecis\u00e9is cuartetos de cuerda, siete tr\u00edos, diez sonates pa viol\u00edn y pianu), vocal (\"lieder\", dos mises y una \u00f3pera: \"Fidelio\"), concertante (cinco conciertos pa pianu y orquesta, \u00fan para viol\u00edn y orquesta) y orquestal (nueve sinfon\u00edes, obertures, etc.), ente les que s'atopa'l ciclu de los Nueve sinfon\u00edes\", incluyendo la \"Tercer sinfon\u00eda\", tami\u00e9n \" Heroica\", en mi mayor, la \"Quinta sinfon\u00eda\", en do menor y la \"Novena sinfon\u00eda\", en re menor (que'l so cuartu movimientu ta bas\u00e1u na \"Oda a l'Allegr\u00eda\", escrita por Friedrich von Schiller en 1785).\nBiograf\u00eda.\nFamilia.\nLa familia de Beethoven viv\u00eda so condiciones modestes. El so g\u00fcelu paternu, llam\u00e1u tami\u00e9n Ludwig, (Mechelen, 1712-1773), yera descendiente d'una familia de llabradores y granxeros orixinarios de Brabante, na rex\u00f3n de Flandes (B\u00e9lxica), que tresllad\u00e1ronse a Bonn nel sieglu XVIII. La part\u00edcula \"van\" del so nome, contrariu a lo que pudiera creese, nun tien orixe noble, y l'apell\u00edu \"Beethoven\" dablemente seya deriv\u00e1u de Betuwe, una llocalid\u00e1 de Liexa, magar qu'otra hip\u00f3tesis apunta a que l'apell\u00edu remanez de \"Beeth\", que quier dicir remolacha y \"Hoven\", que ye'l plural de \"Hof\", que significa granxa. D'esti mou, \u00abBeethoven\u00bb vendr\u00eda significar \u00abgranxes de remolaches\u00bb.\nEn marzu de 1733, el so g\u00fcelu emigr\u00f3 a Bonn, onde trabay\u00f3 como direutor y maestru de capiya de la orquesta del pr\u00edncipe eleutor de Colonia. El 17 de setiembre d'esi mesmu a\u00f1u, cas\u00f3 con Mar\u00eda Josepha Poll, que los sos testigos foron l'organista Gilles van den Aeden y Johann Riechler. Tuvieron tres f\u00edos: Mar\u00eda Bernarda Ludovica (bautizada'l 28 d'agostu de 1734, muerta'l 17 d'ochobre de 1735), Marcus Josephus (bautiz\u00e1u'l 25 d'abril de 1736, muertu pocu dempu\u00e9s nuna fecha indeterminada) y Johann, que de la so nacencia o bautismu nun se calti\u00e9n rexistru; sup\u00f3nse que naci\u00f3 a finales de 1739 o empiezos de 1740. El terceru foi l'\u00fanicu que sobrevivi\u00f3 a la infancia y foi'l padre de Beethoven. Johann foi m\u00fasicu y tenor de la corte eleutoral.\nEl 12 de payares de 1767 cas\u00f3 na ilesia de \"San Remixu\" en Bonn con Mar\u00eda Madalena Keverich (19 d'avientu de 1746 -17 de xunetu de 1787), una moza vilba y f\u00eda d'un cocineru de Tr\u00e9veris. Por esi motivu, el matrimoniu de los sos padres cunt\u00f3 cola oposici\u00f3n del so g\u00fcelu, qu'ent\u00f3s daquella y\u00e1 yera'l prestixosu maestru de capiya de la corte y consideraba a la moza d'una clase social inferior a la del so f\u00edu, lo que nun yera cierto darr\u00e9u que na so familia hab\u00eda conceyales ya inclusive senadores.\nEl matrimoniu tresllad\u00f3se al n\u1d41 515 de la Bonngasse y dos a\u00f1os dempu\u00e9s, en 1769, naci\u00f3'l so primer f\u00edu, bautiz\u00e1u como Ludwig Mar\u00eda van Beethoven. Sicas\u00ed, apenes seis d\u00edes dempu\u00e9s del so bautizu, el ne\u00f1u fin\u00f3. El 17 d'avientu de 1770 foi bautiz\u00e1u'l so segundu f\u00edu, na ilesia de San Remixu de Bonn, col nome de \u00abLudovicus van Beethoven\u00bb (Ludwig van Beethoven) seg\u00fan descr\u00edbese na acta de bautismu. La so fecha de nacencia, xeneralmente aceutada como'l 16 d'avientu de 1770, nun cunta con documentaci\u00f3n hist\u00f3rica que pueda sofitala. Mar\u00eda Madalena tuvo ent\u00e1 cinco f\u00edos m\u00e1s, de los que nam\u00e1i sobrevivieron dos: Kaspar Anton Karl van Beethoven, bautiz\u00e1u'l 8 d'abril de 1774, y Nikolaus Johann van Beethoven, bautiz\u00e1u'l 2 d'ochobre de 1776. Los bi\u00f3grafos nun tienen clares les dates de nacencia exautes de neng\u00fan de los f\u00edos de Mar\u00eda Madalena Keverich.\nPrimeros a\u00f1os de vida.\nEl padre de Beethoven taba bien impresion\u00e1u pol fechu de que Wolfgang Amadeus Mozart diera conciertos a los siete a\u00f1os y quer\u00eda que'l so f\u00edu siguiera los sos pasos. Col enfotu de faer de Ludwig un nuevu \"ne\u00f1u prodixu\", empez\u00f3 a ense\u00f1a-y pianu, \u00f3rganu y clarinete a temprana ed\u00e1. Sicas\u00ed, l'estudiu musical coart\u00f3'l desenvolvimientu afeutivu del ne\u00f1u, qu'apenes se rellacionaba con otros ne\u00f1os. En met\u00e1 de la nueche, a Ludwig sac\u00e1benlu de la cama y oblig\u00e1benlu a tocar el pianu pa los conoc\u00edos de Johann, a los que quer\u00eda impresionar; esto fac\u00eda que tuviera cans\u00e1u na escuela. Y\u00e1 yera normal que dexara d'asistir a clases y qued\u00e1base en casa pa prauticar m\u00fasica.\nEl padre yera alcoh\u00f3licu, lo que supunxo que perdiera'l puestu de direutor de la orquesta de Bonn \u2014puestu hered\u00e1u del g\u00fcelu Ludwig\u2014, y la madre taba davezu enferma. Magar que la rellaci\u00f3n con Johann yera distante, Ludwig amaba enforma a so madre, a la que denomaba la so \u00abmeyor amiga\u00bb.\nEl 26 de marzu de 1778, cuando ten\u00eda siete a\u00f1os, Beethoven fizo la so primer actuaci\u00f3n en p\u00fablicu en Colonia. El so padre afirm\u00f3 que la ed\u00e1 de Ludwig yera de seis a\u00f1os, pa destacar d'esti mou, la precocid\u00e1 del so f\u00edu; por ello, siempres se crey\u00f3 que Beethoven yera m\u00e1s nuevu de lo que yera en realid\u00e1. Darr\u00e9u que'l talentu musical y pedag\u00f3xicu del so padre yera llend\u00e1u, Ludwig empez\u00f3 a recibir clases de otros profesores. Les sos meyores foron significatives, sobremanera na interpretaci\u00f3n del \u00f3rganu y la composici\u00f3n, dirix\u00edu por m\u00fasicos esperimentaos como Christian Gottlob Neefe. Neefe foi un profesor bien importante ya influyente na so instrucci\u00f3n y supo valorar darr\u00e9u'l nivel esceicional de Ludwig. Am\u00e1s de tresmiti-y conocencies musicales, Neefe dio a conocer a Beethoven les obres de los pensadores m\u00e1s importantes, tanto antiguos como contempor\u00e1neos.\nEn 1782, cuando cuntaba con once a\u00f1os d'ed\u00e1, Beethoven espubliz\u00f3 la so primer composici\u00f3n, titulada \"Nueve variaciones sobre una marcha d'Ernst Christoph Dressler\" (WoO 63). Un a\u00f1u dempu\u00e9s, Neefe escribi\u00f3 na Revista de M\u00fasica\" tocante al so alumnu: \u00abSi sigue asina, como empez\u00f3, va convertise de xuru nun segundu Wolfgang Amadeus Mozart\u00bb. En xunu del siguiente a\u00f1u, Ludwig ye \"contrat\u00e1u como int\u00e9rprete de viola na orquesta de la corte del pr\u00edncipe eleutor de Colonia Maximilianu Franciscu, por encamientu de Neefe. Esti puestu dex\u00f3lu frecuentar la m\u00fasica de los vieyos maestros de capiya, arriendes de facilita-y la entrada en nuevos c\u00edrculos sociales, nos que s'atopaben dalgunos de los que ser\u00eden amigos de so pa tola vida, como la familia Ries, los von Breuning (onde na so casa conoci\u00f3 a los cl\u00e1sicos y deprendi\u00f3 a amar la poes\u00eda y la lliteratura) o'l doctor Franz Gerhard Wegeler (col que a\u00f1os m\u00e1s tarde volver\u00eda a atopase en Viena).\"\"\nEl primer viaxe a Viena.\nBeethoven atopa una v\u00eda d'escape de la presi\u00f3n familiar en 1787 cuando, con 17 a\u00f1os, marcha a la capital austriaca sofit\u00e1u pol so mecenes, el conde Ferdinand von Waldstein, que paga los gastos del viaxe y, lo m\u00e1s importante, conv\u00e9ncelu de les sos posibilidaes d'\u00e9situ. Paez que mientres esti viaxe a Viena tuvo llugar un curtiu alcuentru con Mozart. En rellaci\u00f3n a esti alcuentru, nam\u00e1i esisten testos de discutible autenticid\u00e1. Seya como seya, la lleenda diz que Mozart dir\u00eda: \u00ab\"Recuerden el so nome, esti mozu va dar qu\u00e9 falar al mundu\"\u00bb.\nAl pocu tiempu, so madre careci\u00f3 gravemente de tuberculosis, y so padre pidi\u00f3-y por carta que tornara a Bonn darr\u00e9u. La madre morri\u00f3'l 17 de xunetu de 1787. Tres esti fechu, so padre entr\u00f3 nuna depresi\u00f3n y agrav\u00f3se'l so alcoholismu , aportando a que lu detuviesen y encarcelasen por esti fechu. Tres esto, el mozu Ludwig tuvo de responsabilizase de los sos nuevos hermanos y viose oblig\u00e1u a caltenelos, tocando'l viol\u00edn nuna orquesta y dando clases de pianu mientres cinco a\u00f1os, ente que'l so padre sigu\u00eda presu. El padre fin\u00f3 finalmente'l 18 d'avientu de 1792.\nD'aprendiz a maestru.\nEn 1792, el pr\u00edncipe eleutor de Bonn volvi\u00f3 financia-y un viaxe a Viena, ciud\u00e1 na que qued\u00f3'l restu de la so vida componiendo, tratando d'algamar una reconocencia social a la so persona per aciu del arte y sufriendo un mal particularmente tarrecible pa \u00e9l: la sordera. Ell\u00ed, Beethoven recibi\u00f3 clases de composici\u00f3n con Joseph Haydn, de contrapuntu con Johann Georg Albrechtsberger y Johann Baptist Schenk y de ll\u00edrica con Antonio Salieri.\nMientres esti periodu tuvo dellos duelos musicales con otros pianistes. El primeru foi en 1792 \u2015con 21 a\u00f1os d'ed\u00e1\u2015, mientres un viaxe cola orquesta de la corte, nel que toc\u00f3 con Franz Sterkel, executando obres de dichu compositor. En 1800 tuvo llugar el famosu duelu nel palaciu de Lobkowitz, nel que'l pianista y compositor Daniel Steibelt ret\u00f3lu a que tocaren xuntos. En tala ocasi\u00f3n, Beethoven tom\u00f3 partitures d'una obra d'esti, modific\u00e1ndoles al empar que diba toc\u00e1ndoles, con tanta gracia que Steibelt declar\u00f3 que nun diba volver a Viena mientres Beethoven viviera ell\u00ed y abandon\u00f3 la ciud\u00e1, quedando en Par\u00eds.\nCon venticuatro a\u00f1os espubliz\u00f3 la so primer obra importante: tres tr\u00edos pa pianu, viol\u00edn y violonchelu (Opus 1) y l'a\u00f1u siguiente, en 1795, fizo'l so primer conciertu p\u00fablicu en Viena como compositor profesional, nel qu'interpret\u00f3 les sos propies obres. Esi mesmu a\u00f1u prop\u00fanxo-y matrimoniu a Madalena Willman pero esta neg\u00f3se. Darr\u00e9u, fizo una xira por Praga, Dresde, Leipzig, Berl\u00edn y Budapest. En 1796 espubliz\u00f3 tr\u00e9s sonates pa pianu (Opus 2). La corte, la nobleza y la Ilesia vieneses acoyeron la m\u00fasica de Beethoven y convirti\u00e9ronse en mecenes y proteutores del mozu m\u00fasicu. Yeren frecuentes les disputes ente estos estamentos y el compositor, darr\u00e9u del abica\u00f1u fuerte ya impulsivu del m\u00fasicu, pero esti fechu f\u00edxo-y ganase un gran respetu na ciud\u00e1. Ente los sos mecenes atop\u00e1bense personalidaes como'l pr\u00edncipe Karl von Lichnowsky y el bar\u00f3n Gottfried van Swieten. Per esa d\u00f3mina desllig\u00f3se de Haydn, col que nun concasaba musicalmente pero al que, pese a esto, dedic\u00f3-y los tr\u00e9s tr\u00edos.\nEn 1800, Beethoven entam\u00f3 un conciertu nuevu en Viena nel que fizo la presentaci\u00f3n de la so \"Primer sinfon\u00eda\". La so activid\u00e1 musical diba n'aumentu y tami\u00e9n dio clases de pianu ente les moces arist\u00f3crates, coles que caltuvo romances espor\u00e1dicos. Al a\u00f1u siguiente, Beethoven confes\u00f3se esmolec\u00edu pola so creciente sordera al so amigu Wegeler. N'Heiligenstadt, l'a\u00f1u siguiente escribi\u00f3'l conoc\u00edu \"Testamentu de Heiligenstadt\", nel qu'espresa la so desesperaci\u00f3n y disgustu \u00e9nte la inxusticia de qu'un m\u00fasicu pudiera volvese sordu, daqu\u00e9 que nun pod\u00eda concebir nin soportar. Inclusive lleg\u00f3 a plantegase'l suicidiu, pero la m\u00fasica y el so fuerte convencimientu de que pod\u00eda faer una gran aportaci\u00f3n al x\u00e9neru fixeron que siguiera alantre. En dichu testamentu escribi\u00f3 que sab\u00eda qu'a\u00ednda ten\u00eda muncha m\u00fasica por afayar, esplorar y concretar.\nLa so m\u00fasica inicial, fresca y llixera, camud\u00f3 pa convertise n'\u00e9pica y atorbolinada, acorde colos tiempos revolucionarios que viv\u00eda Europa. Yeren a\u00f1os nos que les potencies mon\u00e1rquiques europees ali\u00e1rense pa ganar a la Francia revolucionaria. Nuna esllumante campa\u00f1a nel norte d'Italia, na que l'ex\u00e9rcitu austriacu foi derrot\u00e1u, adquiri\u00f3 notoried\u00e1 Napole\u00f3n Bonaparte, que convirti\u00f3se nun \u00eddolu ente los sectores progresistes. D'esta d\u00f3mina son la \"Sonata pa pianu n\u1d41 8\", denomada \"Pat\u00e9tica\", y la \"Sonata pa pianu n\u1d41 14\", denomada \"Claru de lluna\". La so \"Tercer sinfon\u00eda\", denomada \"La\" \"Heroica \"(traducci\u00f3n de la denominaci\u00f3n n'italianu \"Eroica) \", taba escrita nun principiu en \u00abmemoria d'un gran home\u00bb, Napole\u00f3n, que v\u00edase nesi momentu como un lliberador del so pueblu. Cuando se declar\u00f3 a sigo mesmu Emperador, Beethoven nox\u00f3se y borr\u00f3 violentamente'l nome de Napole\u00f3n de la primer p\u00e1xina de la partitura. \"La Heroica\" estren\u00f3se finalmente'l 7 d'abril de 1805.\n\u00c9situ y sufrimientu.\nBien a\u00edna, Beethoven dex\u00f3 de precisar de conciertos y recitales nos salones de la corte pa sobrevivir. Los editores disput\u00e1bense les sos obres; arriendes, l'aristocracia austriaca, quiciabes avergo\u00f1ada pola muerte de Wolfgang Amadeus Mozart na probeza, asign\u00f3-y una pensi\u00f3n a\u00f1al. Por cuenta de la perda de les sos capacidaes auditives, diose a una febril activid\u00e1 creadora, y, al empar, sufri\u00f3 penalidaes personales por dos desenga\u00f1os amorosos. Nun lleg\u00f3 a casase enxam\u00e1s, pero atrib\u00fayense-y dellos romances, sobremanera ente dames de la nobleza. Antonie von Birkenstock, casada col banqueru alem\u00e1n Franz Brentano, foi \u00fan de los grandes amores de so vida.\nEnte 1804 y 1807, tuvo namor\u00e1u de la nueva y bella condesa Josephine Brunswick, vilba de Joseph Graf Deym. El so amor yera correspond\u00edu per parte de la condesa pero esti nun pudo concretase por cuenta de les r\u00edxides restricciones sociales de la d\u00f3mina y l'estricta separtaci\u00f3n ente la nobleza y el vulgu, polo que la rellaci\u00f3n ces\u00f3. Mientres esti periodu, Beethoven terminara \"Leonore\", la so \u00fanica \u00f3pera. Compunxo hasta cuatro obertures distintes y finalmente camud\u00f3'l nome de tala \u00f3pera a \"Fidelio\", n'escontra de los sos deseos. El 20 de payares de 1805 foi la fecha de la primer representaci\u00f3n, que tuvo poca acoyida de p\u00fablicu, una y bones esa mesma selmana les tropes de Napole\u00f3n entraran per primer vegada en Viena. Nos a\u00f1os siguientes, Beethoven amont\u00f3 la so activid\u00e1 creadora y compunxo munches obres, ente elles la \"Quinta sinfon\u00eda\", La Sexta sinfon\u00eda o \"Sinfon\u00eda Pastoral\", la \"Obertura Coriolano\" y la bagatela pa pianu \"Pa Elisa\".\nLes sos apaiciones en p\u00fablicu yeren cada vegada m\u00e1s infrecuentes. El 22 d'avientu de 1808 Beethoven dio \u00fan de los sos \u00faltimos conciertos en vivo, nuna llarga xornada qu'incluy\u00f3 l'estrenu de la \"Fantas\u00eda pa pianu, orquesta y coru\" Op. 80, les sinfon\u00edes \"Quinta\" y \"Sesta\", el \"Conciertu pa pianu n\u1d41 4\" Op. 58, l'aria \"\u00abAh perfido!\u00bb\" \"(\u00abAh zagu\u00edn\u00bb)\" y tres movimientos de la Misa en do mayor\" Op. 86\". Tuvo como alumnu al archiduque Johann Joseph Rainer Rudolph, hermanu del emperador, y eventualmente convirti\u00f3se tami\u00e9n nel so m\u00e1s grande benefactor. En 1809, Beethoven nun taba conforme cola so situaci\u00f3n en Viena, especialmente col aspeutu econ\u00f3micu. Ent\u00f3s planteg\u00f3se la invitaci\u00f3n de Xer\u00f3nimu Bonaparte, pa dexar Viena y treslladase a Holanda. La so vieya amiga la condesa Anna Marie Erd\u00f6dy, llogr\u00f3 convencer a Beethoven por que se caltuviera en Viena cola ayuda de los sos m\u00e1s ricos almiradores, ente los que s'atopaben l'archiduque Rudolf, el pr\u00edncipe Lobkowitz y el pr\u00edncipe Kinsky, qu'ufiertaron a Beethoven una pensi\u00f3n a\u00f1al de 4000 florinos, lo que-y dex\u00f3 vivir ensin esmoliciones econ\u00f3miques. La \u00fanica condici\u00f3n que-y punxeron foi nun abandonar la ciud\u00e1 de Viena, condici\u00f3n aceutada pol compositor. Tala pensi\u00f3n convirti\u00f3lu nel primer artista y compositor independiente de la historia, y\u00e1 qu'enantes los m\u00fasicos y compositores (Bach, Haydn y Mozart incluy\u00edos) yeren sirvientes nes cases de l'aristocracia, formando parte del so personal dom\u00e9stico y componiendo ya interpretando seg\u00fan los sos amos-yos pid\u00eden. Sicas\u00ed, les condiciones del arreglu al que lleg\u00f3 Beethoven colos sos benefactores daben llibert\u00e1 al compositor de componer lo qu'\u00e9l quixera, so demanda o non, y cuando \u00e9l quixera.\nL'incidente de Teplice.\nEn 1812, Beethoven tresllad\u00f3se al balneariu de Teplitz (Teplice) y mientres la so estancia escribi\u00f3 la carta a la so \u00abAmada inmortal\u00bb, que provoc\u00f3 munches especulaciones sobre la so destinataria magar qu'enxam\u00e1s se pudo pescudar con exautit\u00fa. En 1977, el music\u00f3logu estauxunidense Maynard Solomon afirm\u00f3 que la carta diba dirixida a Antonie Brentano, la esposa d'un mercader de Frankfurt del Main y madre de cuatro f\u00edos. Por cuenta del so sent\u00edu \u00e9ticu y el so mieu al matrimoniu, Beethoven abandon\u00f3 esta rellaci\u00f3n, a pesar de los conflictos emocionales que-y causaben. En xunetu d'esi a\u00f1u, Bettina von Arnim entam\u00f3 un alcuentru ente'l compositor y Johann Wolfgang von Goethe. M\u00e1s tarde la condesa espubliz\u00f3 la so correspondencia con Goethe y nuna de les sos cartes al conde Hermann von P\u00fcckler-Muskau rellat\u00f3 un socesu que al paecer asoceder\u00eda nesi balneariu esi mesmu branu, cuando Beethoven y Goethe s'atoparon per primer vegada. Dambos pasiaben pela alamea del balneariu y de secute apaeci\u00f3 frente a ellos la emperatriz Mar\u00eda Luisa d'Austria-Este cola so familia y la corte. Goethe, al velos, f\u00edxose a un llau y quit\u00f3se el sombreru. Sicas\u00ed, el compositor cal\u00f3'l sombreru a\u00ednda m\u00e1s y sigui\u00f3'l so cam\u00edn ensin amenorgar el pasu, faciendo que los nobles s'apartaren a un llau pa saludar. Cuando tuvieron a cierta distancia det\u00favose pa esperar a Goethe y d\u00edxo-y lo que camentaba tocante al so comportamientu \u00abde llacayu\u00bb.\nSeg\u00fan Elisabeth von Arnim, el mesmu Beethoven-y cunt\u00f3 esta an\u00e9udota. Sicas\u00ed, la so veracid\u00e1 a\u00ednda s'alderica y g\u00fcei esiste un ciertu alcuerdu en considerala parte verdadera y parte inventu d'Elisabeth. Na so carta a von P\u00fcckler-Muskau, entr\u00faga-y si presta-y la historia, \u00ab\"Kannst du sie brauchen?\"\u00bb (\u00ab\u00bfPues usala?\u00bb). Von Arnim, sicas\u00ed, decide usala y en 1839 espubliz\u00f3, na revista \"Athen\u00e4um\" una carta, supuestamente de Beethoven, na qu'esti cuntaba l'an\u00e9udota. L'orixinal d'esta carta nun apaeci\u00f3 nunca, nam\u00e1i la copia, y dellos detalles (como la data) indiquen que Beethoven nun la escribi\u00f3 enxam\u00e1s, o polo menos non como foi transcrita. Independientemente de la so autenticid\u00e1, l'incidente encant\u00f3 a la socied\u00e1 vienesa, que crey\u00f3 l'incidente verdaderu mentanto munchu tiempu.\nProblemes econ\u00f3micos.\nBeethoven entablara contautu col inventor Johann M\u00e4zel, que-y construy\u00f3 dellos instrumentos p'ayudalu coles sos dificultaes auditives, como cornetes ac\u00fastiques o un sistema pa escuchar el pianu. La so obra orquestal \"La victoria de Wellington\" comp\u00fasose en 1813 pa ser interpretada con un panarm\u00f3nicu, otru de los inventos de M\u00e4zel. Esta obra yera un homenaxe a la victoria sobre los ex\u00e9rcitos napole\u00f3nicos na Batalla de Vitoria por parte del Duque de Wellington y algam\u00f3 gran popularid\u00e1, arriendes de volver verdaderamente famosu al compositor, lo que-y procur\u00f3 grandes ingresos. Sicas\u00ed, \u00e9l mesmu calific\u00f3 como \u00abbasoria\u00bb (daqu\u00e9 que nun dixo de nenguna otra obra so) y g\u00fcei ta dafechu escaecida. L'inventu de M\u00e4zel que m\u00e1s impresion\u00f3 al compositor foi'l metr\u00f3nomu, y escribi\u00f3 cartes d'encamientu a editores y empez\u00f3 a facer anotaciones nes partitures colos tiempos del metr\u00f3nomu pa que les sos obres s'interpretasen al \"tempo\" qu'\u00e9l concibiera. Nesa d\u00f3mina empezaron los problemes econ\u00f3micos del compositor, y\u00e1 que \u00fan de los sos mecenes, el pr\u00edncipe Lobkowitz, sufri\u00f3 una quiebra econ\u00f3mica y el pr\u00edncipe Kinsky fin\u00f3 al cayer del so caballu, tres de lo que los sos herederos decidieron nun pagar les obligaciones financieres que'l pr\u00edncipe contraxera col m\u00fasicu.\nEn 1814, acab\u00f3 les \"S\u00e9ptima\" y \"Octava sinfon\u00edes\" y reform\u00f3 la \u00f3pera \"Fidelio\", que foi un gran \u00e9situ, tantu d'asistencia de p\u00fablicu como no econ\u00f3mico, lo mesmo que'l restu de conciertos que fizo nesa d\u00f3mina. Esi mesmu a\u00f1u tuvo llugar el Congresu de Viena, qu'axunt\u00f3 na ciud\u00e1 a numberosos mandatarios que decid\u00eden el futuru d'Europa dempu\u00e9s de la derrota de Napole\u00f3n. Esti foi \u00fan de los momentos de gloria de Beethoven, y\u00e1 que convid\u00e1ronlu en munches ocasiones a participar nos m\u00faltiples conciertos que se dieron nes celebraciones y foi recib\u00edu con almiraci\u00f3n y reconocencia.\nDelles fontes apunten a que l'\u00faltimu conciertu p\u00fablicu de Beethoven tuvo llugar el 11 d'abril d'esi mesmu a\u00f1u (1814) y consisti\u00f3 nel estrenu del Tr\u00edu \"op. 97\", xunto al violinista Ignaz Schuppanzigh y el violonchelista Joseph Lincke.\nTres la muerte del so hermanu Kaspar Karl el 15 de payares de 1815, tom\u00f3 la decisi\u00f3n d'acoyer al so sobr\u00edn Karl, de nueve a\u00f1os d'ed\u00e1, en contra de la volunt\u00e1 de la so cu\u00f1ada. Nos a\u00f1os entend\u00edos ente 1815 y 1820, dedic\u00f3 gran parte de les sos enerx\u00edes y el so tiempu a la batalla llegal pa ganar la custodia del so sobr\u00edn Karl. Esti esfuerciu sup\u00fanxo-y dexar pr\u00e1uticamente de componer (a pesar de lo cual collech\u00f3 los sos dos mayores \u00ab\u00e9sitos\u00bb \u2014la \"Novena sinfon\u00eda\" y la \"Missa Solemnis\"\u2014 nesta d\u00f3mina). Nel testamentu del hermanu establec\u00edase-y a \u00e9l como tutor de Karl, pero nel llechu de muerte, a pidimientu de la cu\u00f1ada, afit\u00f3se una tutor\u00eda conxunta. Ludwig, que tarrec\u00eda a la so cu\u00f1ada, tuvo que llevar la so causa \u00e9nte la xusticia. Los tribunales ordinarios nun lu conoc\u00eden y cost\u00e1ba-y faer valir les sos influencies, magar que finalmente gan\u00f3'l casu, y dende ent\u00f3s dedic\u00f3se a la formaci\u00f3n musical de Karl con falses esperances, una y bones el mozu nun ten\u00eda dotes musicales. \u00dan de los profesores colos que cunt\u00f3'l so sobr\u00edn foi Carl Czerny, que dempu\u00e9s foi profesor de Franz Liszt y enantes fuera alumnu del propiu Beethoven. Am\u00e1s, la rellaci\u00f3n col so f\u00edu adoptivu nun yera escelente; constantemente ten\u00eda qu'atopa-y tutores nuevos, y\u00e1 que ten\u00eda conflictos con ellos, y esti escapaba con so madre y engarr\u00e1base constantemente col t\u00edu. La esmolici\u00f3n pol dineru, qu'acompa\u00f1\u00f3 a Beethoven dende los d\u00edes de la infancia en que tuvo qu'aprovir pa la familia, ocup\u00f3lu nesti periodu como nunca. Los editores nun confiaben n\u00e9l, pos nun cumpl\u00eda les sos promeses d'esclusivid\u00e1 y pid\u00eda de contino m\u00e1s dineru poles sos obres. Seg\u00fan el so bi\u00f3grafu, Emil Ludwig, d'esti periodu nun hai nin una sola carta na que nun se traten, siquier tanxencialmente, problemes de dinero.\nDempu\u00e9s de 1815, Napole\u00f3n foi definitivamente derrot\u00e1u y el canciller austriacu Klemens von Metternich instaur\u00f3 un r\u00e9xime policial pa torgar rebrotes revolucionarios. Beethoven foi una voz cr\u00edtica del r\u00e9xime. Nesa d\u00f3mina, el so nome yera bien respet\u00e1u nel Imperiu y n'Europa Occidental, sobremanera n'Inglaterra, en parte gracies al \u00e9situ de \"La victoria de Wellington\". Pero l'ascensu de Gioachino Rossini y la \u00f3pera italiana, que Beethoven consideraba poco seria, asiti\u00f3lu en segundu planu.\nEn 1816, fizo'l primer esbozu de la \"Novena sinfon\u00eda\" y dos a\u00f1os m\u00e1s tarde'l so antiguu alumnu y benefactor, l'archiduque Rudolf, foi nom\u00e1u cardenal, motivu pol que Beethoven empez\u00f3 a componer la \"Misa en re\", anque nun la tuvo terminada enantes de la ceremonia d'entronizaci\u00f3n. En 1822, Beethoven tuvo un alcuentru con Rossini en Viena, ciud\u00e1 na qu'esti taba collechando grandes \u00e9sitos. Por cuenta de les dificultaes col idioma y la sordera de Beethoven, l'alcuentru foi curtiu.\n\u00daltimos a\u00f1os en Viena.\nBeethoven pas\u00f3 los \u00faltimos a\u00f1os de la so vida casi totalmente aisll\u00e1u pola sordera, rellacion\u00e1ndose nam\u00e1i con dalgunos de los sos amigos al travi\u00e9s de los cuadernos de conversaci\u00f3n\u00bb, que-y sirvieron como mediu de comunicaci\u00f3n. El so postrer gran \u00e9situ foi la \"Novena sinfon\u00eda\", terminada en 1823. Nos tr\u00e9s a\u00f1os finales, dedic\u00f3se a componer cuartetos de cuerda y la \"Missa Solemnis\". El 13 d'abril d'esi a\u00f1u conoci\u00f3 a Franz Liszt, qu'ent\u00f3s ten\u00eda once a\u00f1os, mientres un conciertu del compositor h\u00fangaru y felicit\u00f3lu pola so interpretaci\u00f3n. A\u00f1os m\u00e1s tarde, Liszt trescribi\u00f3 toles sinfon\u00edes de Beethoven pa pianu y foi un destac\u00e1u int\u00e9rprete de la so obra. L'estrenu de la \"Novena sinfon\u00eda\" tuvo llugar el 7 de mayu de 1824 y foi un \u00e9situ a pesar de les dificultaes t\u00e9uniques qu'entra\u00f1aba la obra. Esti \u00e9situ nun se traduxo nuna ganancia financiera y los problemes econ\u00f3micos siguieron apurando al compositor, qu'anque ten\u00eda'l dinero que taba aforrando, nun pod\u00eda usalu porque destin\u00e1balu como heriedu pal so sobr\u00edn.\nLa sal\u00fa del maestru decay\u00f3 inexorablemente mientres la so estancia na casa del so hermanu en Gneixendorf, a pesar de los cuidos de la so familia. El so hermanu Nikolaus Johann recordaba: \u00abA la xinta com\u00eda nam\u00e1i g\u00fcevos pasaos per agua, pero dempu\u00e9s beb\u00eda m\u00e1s vinu, y asina de cutiu carec\u00eda foria, de cuenta que se-y engrand\u00f3 cada vez m\u00e1s el banduyu, y llev\u00f3lu vend\u00e1u munchu tiempu\u00bb. Ten\u00eda edemes nos pies y quex\u00e1base de cutio de sede, dolores de banduyu y perda de mamb\u00eds. Nesa d\u00f3mina, empez\u00f3 la composici\u00f3n de la \"D\u00e9cima sinfon\u00eda\".\nEl 1 d'avientu de 1826, Beethoven y Karl volvieron a Viena. El baramentu de la decisi\u00f3n determin\u00f3 qu'escarecieren d'un tresporte afayadizu y nam\u00e1i pudieron consiguir un carromatu vieyu descubiertu. El viaxe result\u00f3 catastr\u00f3ficu pa una persona nel est\u00e1u nel que s'atopaba Beethoven, que llevaba ropa de branu y viose oblig\u00e1u a pasar la nueche nuna tabierna de l'aldega, au l'habitaci\u00f3n nun ten\u00eda calefacci\u00f3n nin persianes que la protexeren del fr\u00edu. Escontra la medianueche sufri\u00f3 un respigu febril y empez\u00f3 una tos seco acompa\u00f1ada de sede intensa y fuertes dolores nos costaos. Tando asina, el maestru bebi\u00f3 grandes cantidaes d'agua xelada que nam\u00e1i agravaron la so condici\u00f3n. Sicas\u00ed, llogr\u00f3 recuperase de la so crisis gracies a l'atenci\u00f3n del doctor Wawruch y consigui\u00f3 llegar a la capital. El 20 d'avientu, estray\u00e9ron-y fluy\u00edos abdominales. Karl permaneci\u00f3 mientres tol mes al so llau hasta la so incorporaci\u00f3n, en xineru, al so reximientu. El mozu reconcili\u00e1rase totalmente col so t\u00edu tres el llamentable episodiu del suicidiu: \u00abMio quer\u00edu padre: vivo satisfechu y nam\u00e1i p\u00e9same veme separt\u00e1u de ti\u00bb.\nCasi na miseria, a pesar de tener una gran fortuna n'aiciones financieres, escribi\u00f3 a los sos amigos en Londres pa pidir dalg\u00fan dineru. La rempuesta lleg\u00f3 de momentu, xunto con cien llibres esterlines emprestaes incondicionalmente. Cuando s'espubliz\u00f3 en Viena l'est\u00e1u terminal de Beethoven, tolos sos antiguos amigos qu'ent\u00e1 viv\u00eden alleg\u00e1ronse a la so casa de la \"Schwarzspanierhaus\" pa espresa-y los sos deseos d'una r\u00e1pida recuperaci\u00f3n, anque en realid\u00e1'l so prop\u00f3situ yera despidise del aviey\u00e1u compositor.\nA pesar de los cuidos del so m\u00e9dicu y el ci\u00f1u de los sos amigos, la maltrecha sal\u00fa del m\u00fasicu, que careciera problemes hep\u00e1ticos mientres tola so vida, empior\u00f3. Esos \u00faltimos d\u00edes acompa\u00f1\u00e1ronlu Franz Schubert, qu'en realid\u00e1 nun s'atrevi\u00f3 a visitar al maestru, pero un amigu de dambos amos\u00f3-y al morrebundu les partitures de les sos \"lieder\", que Beethoven tuvo oportunid\u00e1 d'almirar y atrib\u00fayese-y la frase: \u00abye verd\u00e1 que nesti Schubert alcu\u00e9ntrase una chispa divina\u00bb, recordando'l comentariu que sobre \u00e9l fixera Mozart y faciendo'l cumpl\u00edu que nun fixera a neng\u00fan otru m\u00fasicu. El 20 de marzu escribe: \u00abtoi seguru de que voi colar bien a\u00edna\u00bb. Y el d\u00eda 23, ente los estertores del morrebundu, delles fontes indiquen qu'esclam\u00f3: \u00abAplaud\u00edi collacios, \"comedia finita est\"\u00bb (\u00abLa comedia termin\u00f3\u00bb), un final t\u00edpicu de la comedia del arte, anque en 1860 Anselm H\u00fcttenbrenner neg\u00f3 que Beethoven pronunciara estes pallabres. Esa mesma tarde, tom\u00f3 la pluma pa designar al so sobr\u00edn Karl legatariu de tolos sos bienes.\nFallecimientu.\nA otru d\u00eda, 24 de marzu de 1827, Beethoven recibe la estremaunci\u00f3n y la comuni\u00f3n seg\u00fan el ritu cat\u00f3licu. Hai de solli\u00f1ar que les creencies personales de Beethoven foron bien poco ortodoxes. Esa mesma tarde entra en coma pa nun volver espertar hasta dos d\u00edes m\u00e1s tarde. El so hermanu Nikolaus Johann, la so cu\u00f1ada y el so almirador incondicional Anselm H\u00fcttenbrenner acompa\u00f1\u00e1ronlu a la fin, y\u00e1 que los sos pocos amigos salieren a buscar una tumba. Les sos \u00faltimes pallabres diben dirix\u00edes al vinu del Rin que lleg\u00f3 dempu\u00e9s de muncho esperar l'encargu, y que s'esperaba surtiera bonos efeutos sobre la sal\u00fa del m\u00fasicu: \u00abMui sero, enforma sero...\u00bb. H\u00fcttenbrenner rellat\u00f3 los \u00faltimos momentos del compositor el 27 de marzu de 1827 de la siguiente forma:\nTr\u00e9s d\u00edes dempu\u00e9s del so fallecimientu, el 29 de marzu, tuvo llugar el funeral. Celebr\u00f3se na Ilesia de la Santa Trinid\u00e1, a un par de mazanes de la casa de Beethoven, y nella interpret\u00f3se'l \"R\u00e9quiem en re menor\" de Wolfgang Amadeus Mozart. Al mesmu asistieron m\u00e1s de 20.000 persones, ente les qu'atop\u00e1base Schubert, gran almirador de so. L'actor Heinrich Ansch\u00fctz lle\u00f3 la oraci\u00f3n f\u00fanebre, (escrita pol poeta Franz Grillparzer), a les puertes del campusantu de W\u00e4hring, agora Schubert Park.\nNel so escritoriu de trabayu, atop\u00f3se'l \"Testamentu de Heiligenstadt\", redact\u00e1u en 1802, onde desplica a los sos hermanos el porqu\u00e9 de la so fonda amargura. Tami\u00e9n s'atop\u00f3 la mentada desgarradora carta d'amor dirixida a la so \u00abAmada inmortal\u00bb, a la que llama \u00abel mio \u00e1nxel, el mio tou, el mio mesmu yo\u00bb.\nEstudios sobre les causes de la so muerte.\nA lo llargo de la so vida, Beethoven visit\u00f3 gran cantid\u00e1 de m\u00e9dicos pa curar les sos diverses dolencies f\u00edsiques, como mala dixesti\u00f3n, dolor abdominal cr\u00f3nicu, cirrosis hep\u00e1tica, nefropat\u00eda, pancreatitis cr\u00f3nica, irritabilid\u00e1, depresi\u00f3n, seg\u00fan otros s\u00edndromes ensin etiolox\u00eda demostrada, tales como alteraciones gastrointestinales, bronquiales, articulares y oculares. Nuna carta a un amigu, espres\u00f3'l so des\u00e9u de que, dempu\u00e9s de la so muerte, los sos restos s'usasen pa determinar la causa de la so enfermed\u00e1 y evitar qu'otros carecieren el so mesmu sufrimientu. Dende'l so fallecimientu, a los cincuenta y seis a\u00f1os d'ed\u00e1, en 1827, esistieron munches especulaciones y estudios sobre les causes de les sos m\u00faltiples dolencies y la so muerte, pero nun consiguieron determinar una patolox\u00eda sist\u00e9mica pa esplicar siquier gran parte de los sos s\u00edndromes.\nEstudios realizaos nel Centru de Tratamientu Pfeiffer en Warrenville (Illinois) en 2005, revelaron dellos datos sobre les causes de la so muerte. Los analises d'una guedeya del so pelo y d'un fragmentu del so craniu dieron como result\u00e1u la esistencia d'altes concentraciones de plomu, lo qu'indica que'l compositor podr\u00eda carecer saturnismu. Aparentemente, Beethoven inxer\u00eda agua contaminada con plomu, que sacaba d'un regueru campestre creyendo que ten\u00eda propiedaes curatibles. Les \u00faltimes investigaciones se\u00f1alen que foi pol plomu de los vasos qu'usaba pa beber. Arriendes de dichos estudios, pudo sabese que'l compositor carec\u00eda problemes estomacales dende los venti a\u00f1os y que, n'ocasiones, sufr\u00eda crisis depresives. Los problemes estomacales y el camb\u00e9u de personalid\u00e1 que sufri\u00f3 a los venti a\u00f1os concuerden col diagn\u00f3sticu d'envelenamientu per plomu. Nestos estudios, tami\u00e9n se destaca l'ausencia de niveles perceptibles de cadmiu o mercuriu na guedeya y el g\u00fcesu, elementos a los que primeramente s'identific\u00f3 como causantes de la enfermed\u00e1 de Beethoven. La presencia de plomu nel craniu confirm\u00f3 que la esposici\u00f3n del m\u00fasicu a esti elementu nun foi un fechu puntual na so vida, sin\u00f3n que tuvo que tar somet\u00edu a \u00e9l mientres munchos a\u00f1os. Anque esisten dellos estra\u00f1os casos de sordera provocaos por envelenamientu por plomu, nun hai nenguna evidencia s\u00f3lida que sofite que fora esta la causa de la que careci\u00f3 Beethoven.\nOtru estudiu afirma que Beethoven fin\u00f3 por causa d'una insuficiencia hep\u00e1tica que desencaden\u00f3 un coma hep\u00e1ticu. Am\u00e1s, pue que con probabilid\u00e1 careciera una septicemia final, col antecedente d'una ascitis fistulizada ya infestada. Nun puede afirmase con certeza si una insuficiencia renal y una diabetes desterciada foron motivu del so fallecimientu. Na medicina moderna, la causa de la so muerte catalogar\u00edase como un fallu multisist\u00e9micu, anici\u00e1u pola so insuficiencia hep\u00e1tica.\nPersonalid\u00e1.\nLa vida personal de Beethoven foi problem\u00e1tica por cuenta de la creciente sordera, que lu llev\u00f3 a plantegase'l suicidiu, seg\u00fan afirm\u00f3 nos documentos atopaos nel \"Testamentu de Heiligenstadt\". De cutiu, Beethoven nox\u00e1base enforma y pue que sufriera trestornu bipolar. Sicas\u00ed, tuvo un c\u00edrculu \u00edntimu d'amigos fieles mientres tola so vida, quiciabes atray\u00edos pola fortaleza de la so reputada personalid\u00e1. Hacia'l final de la so vida, los amigos de Beethoven compitieron nos sos esfuercios p'ayudar al compositor a desaniciar les sos incapacidaes f\u00edsiques.\nHai numberoses evidencies del desde\u00f1u que sent\u00eda Beethoven escontra l'autorid\u00e1 y el sistema de clases sociales. Dexaba d'interpretar nel pianu si la so audiencia empezaba a falar ente sigo o si dexaben d'empresta-y total atenci\u00f3n, y nos eventos sociales, neg\u00e1base a interpretar si lu convidaben a facelo ensin avisu previu. Finalmente, y dempu\u00e9s de munches confrontaciones, l'archiduque Rudolf decret\u00f3 unes normes b\u00e1siques d'etiqueta na corte que nun afectaben a Beethoven.\nProducci\u00f3n musical.\nBeethoven ye reconoc\u00edu como \u00fan de los m\u00e1s grandes compositores de la historia. Dacuando, ye ment\u00e1u como parte de \u00abLes tr\u00e9s bes\u00bb (xunto con Bach y Brahms), que personalicen esta tradici\u00f3n. Tami\u00e9n ye la figura central de la transici\u00f3n ente'l clasicismu musical del sieglu XVIII y el romanticismu del sieglu XIX, pola fonda influencia qu'exerci\u00f3 sobre les siguientes xeneraciones de m\u00fasicos.\nVisi\u00f3n xeneral.\nBeethoven compunxo obres nuna amplia varied\u00e1 de x\u00e9neros y pa una amplia gama de combinaciones d'instrumentos musicales. Les sos obres pa orquesta sinf\u00f3nica incl\u00fain nueve sinfon\u00edes (la \"Novena sinfon\u00eda\" incl\u00fai un coru) y alredor d'una docena de pieces de m\u00fasica ocasional\u00bb. Compunxo nueve conciertos pa \u00fan o m\u00e1s instrumentos solistes y orquesta, seg\u00fan cuatro obres curties qu'incl\u00fain a solistes acompa\u00f1aos d'orquesta. \"Fidelio\" ye la \u00fanica \u00f3pera qu'escribi\u00f3 y ente les sos obres vocales con acompa\u00f1amientu orquestal incl\u00fayense dos mises y una serie d'obres curties.\nCompunxo un ampliu repertoriu d'obres pa pianu, ente elles trenta y dos sonates pa pianu y numberoses obres curties, incluy\u00edos los arreglos (pa pianu solu o d\u00fau de pianu), de delles de les sos otres obres. Les obres nes qu'usa'l pianu como instrumentu d'acompa\u00f1amientu incl\u00fain diez sonates pa viol\u00edn, cinco sonates pa violonchelu y una sonata pa cornu franc\u00e9s, asina como numberosos \"lieder\".\nLa cantid\u00e1 de m\u00fasica de c\u00e1mara que fizo Beethoven foi notable. Arriendes de los diecis\u00e9is cuartetos de cuerda, escribi\u00f3 cinco obres para quintetu de cuerda, siete pa tr\u00edu con pianu, cinco pa tr\u00edu de cuerda y m\u00e1s d'una docena d'obres pa gran varied\u00e1 de combinaciones d'instrumentu de vientu.\nLos tr\u00e9s periodos.\nSeg\u00fan l'escritor rusu Wilhelm von Lenz, la carrera como compositor de Beethoven estr\u00e9mase en tr\u00e9s periodos: ceo, mediu y tard\u00edu. El periodu ceo toma hasta alredor de 1802, el periodu mediu esti\u00e9ndese dende 1803 hasta cerca de 1814 y el periodu tard\u00edu va dende 1815 hasta'l fallecimientu del compositor. Esta divisi\u00f3n de Lenz, fecha en \"Beethoven et ses trois styles\" (1852), us\u00e1ronla otros music\u00f3logos, con llixeros cambeos, dende ent\u00f3s.\nNel so periodu tempranu, el trabayu de Beethoven tuvo fuertemente influy\u00edu polos sos predecesores, Joseph Haydn y Wolfgang Amadeus Mozart, pero tami\u00e9n esplor\u00f3 direiciones nueves y gradualmente ampli\u00f3 l'algame y l'ambici\u00f3n de la so obra. Delles obres importantes d'esti periodu son la \"Primer\" y \"Segunda sinfon\u00edes\", un (\"Opus 18\"), los primeros dos conciertos pa pianu (los \"n\u1d41 1\" y \"n\u1d41 2\") y la , incluyendo la famosa \"Sonata Pat\u00e9tica\", Op. 13.\nEl periodu mediu, tami\u00e9n llam\u00e1u heroicu, empieza dempu\u00e9s de la crisis personal provocada pola creciente sordera del m\u00fasicu. Destaca poles obres de gran escala que denoten l'hero\u00edsmu y la llucha. Les composiciones d'esti periodu incl\u00fain seis sinfon\u00edes (les \"n\u1d41 3\", \"4\", \"5\", \"6\", \"7\" y \"8\"), , el \"Triple conciertu\" y el \"Conciertu pa viol\u00edn\", cinco cuartetos de cuerda (n\u1d41 7 al 11), delles sonates pa pianu (incluyendo les sonates \"Claru de lluna\", \"Waldstein\" y \"Appassionata\"), la \"Sonata Kreutzer\" pa viol\u00edn, y la so \u00fanica \u00f3pera, \"Fidelio\".\nEl periodu tard\u00edu empieza alredor de 1815. Les obres d'esti periodu carauter\u00edcense pola so fonda carga intelectual, les sos innovaciones formales y la so intensid\u00e1, espresi\u00f3n por dem\u00e1s personal. El \"Cuartetu de cuerda n\u1d41 14, Op. 131\" tien siete movimientos enllazaos y la \"Novena sinfon\u00eda\" incorpora la fuercia coral a una orquesta nel \u00faltimu movimientu. Otres composiciones d'esti periodu son la \"Missa Solemnis\", los cinco \u00faltimos cuartetos de cuerda (incluyendo la \"Grosse fugue\") y los cinco \u00faltimes sonates pa pianu.\nObres.\nNa so prol\u00edfica trayeutoria musical, Beethoven dex\u00f3 pa la posterid\u00e1 un importante leg\u00e1u: nueve sinfon\u00edes, una \u00f3pera, dos mises, tr\u00e9s cantates, trenta y dos sonates pa pianu, cinco conciertos pa pianu, un conciertu pa viol\u00edn, un triple conciertu pa viol\u00edn, violonchelu, pianu y orquesta, diecis\u00e9is cuartetos de cuerda, una \"gran fuga\" pa cuartetu de cuerda, diez sonates pa viol\u00edn y pianu, cinco sonates pa violonchelu y pianu ya innumberables obertures, obres de c\u00e1mara, series de variaciones, ig\u00fces de cantares populares y bagateles pa pianu.\nSinfon\u00edes.\nPrimer y segunda sinfon\u00edes.\nBeethoven cumpliera los trenta a\u00f1os d'ed\u00e1 cuando present\u00f3 la so \"Primer sinfon\u00eda\" (op. 21), estelando a los sos contempor\u00e1neos pola so frescura y orixinalid\u00e1. La obra ta dedicada al bar\u00f3n Gottfried van Swieten, amigu de Mozart y d'Haydn, y \u00fan de los primeros proteutores de Beethoven en Viena. Fal\u00f3se munch\u00edsimo del orixinal entamu d'esta sinfon\u00eda, pos arrinca con un acorde distintu a la tonalid\u00e1 principal de \"do\" mayor. Seya que non, esta yera una de les robles de Joseph Haydn. El tercer movimientu lleva'l nome de \u00ab\"Minuetto\"\u00bb, pero ye m\u00e1s r\u00e1pidu que lo avezao nel x\u00e9neru sinf\u00f3nicu de la d\u00f3mina. Otres traces anunciadores del futuru Beethoven son los \"sforzandi\" de la orquesta y la forma d'emplegar los instrumentos de vientu.\nEn 1803, el m\u00fasicu de Bonn dio a conocer la \"Segunda sinfon\u00eda\", en re mayor (\"op. 36\"), que la so allegr\u00eda oldea cola murnia que viv\u00eda l'autor. Beethoven troc\u00f3'l minueto est\u00e1ndar por un \"scherzo\", m\u00e1s r\u00edtmicu y din\u00e1micu. Esta innovaci\u00f3n y les sos fuertes sonoridaes dieron a la \"Segunda sinfon\u00eda\" un mayor algame y enerx\u00eda. Dempu\u00e9s del estrenu, los cr\u00edticos notaron l'ausencia del minuetu y dixeron que la composici\u00f3n ten\u00eda enforma poder, pero que yera enforma esc\u00e9ntrica. Nun faltaron les dures cr\u00edtiques.\nLa influencia haydniana d\u00e9xase sentir nestos dos composiciones de moced\u00e1: dambes tienen introducciones lentes y la orquesta ye totalmente cl\u00e1sica.\nTercera y cuarta sinfon\u00edes.\nDos a\u00f1os m\u00e1s tarde, Beethoven rompi\u00f3 tolos moldes cl\u00e1sicos cola so \"Tercer sinfon\u00eda\" en \"Mi\" mayor (Op. 55), llamada \"La Heroica\". Esta sinfon\u00eda dura dos vegaes m\u00e1s que cualesquier otra de la d\u00f3mina, la orquesta ye m\u00e1s grande y los son\u00edos son claramente anunciadores del romanticismu musical. La obra comp\u00f3nse d'un primer movimientu (\"Allegro con brio\") d'una duraci\u00f3n averada de venti minutos: hasta esa fecha nun se compunxera un movimientu sinf\u00f3nicu tan estensu. Del segundu movimientu, una \u00abMarcha aciaga\u00bb (\"Adagio assai\"), el bi\u00f3grafu Anton Felix Schindler afirm\u00f3 que, al enterase de la muerte de Napole\u00f3n, Beethoven coment\u00f3 en tonu sarc\u00e1sticu \u00abYo y\u00e1 compunxi la m\u00fasica pa esta murnia cat\u00e1strofe\u00bb. El tercer movimientu ye un viviegu \"scherzo\" (\"Allegro vivace\"), nel que se recrea una escena de caza; destaca l'usu de les trompes. El \"Finale\" (\"Allegro molto\") remembra una escena de danza y ye apote\u00f3sicu, con una gran esixencia de virtuosismu pa la orquesta.\nLa siguiente sinfon\u00eda ye bien distinta. La \"Cuarta sinfon\u00eda\" en Si mayor (\"Op. 60\"), de 1806, recupera'l frescor de les sos dos primeres composiciones sinf\u00f3niques. El primer movimientu arrinca con una solemne y notable introducci\u00f3n. Nel cuartu movimientu, amu\u00e9sase una de les carauter\u00edstiques del compositor de Bonn: el virtuosismu que demanda de los int\u00e9rpretes. El \"Finale\" de la Cuarta\" ye bien esixente pal fag\u00f3. Esta sinfon\u00eda foi, seg\u00fan dellos cr\u00edticos, inxustamente dexada al llau de los sos esceicionales antecesora y socesora: \u00abLa gr\u00e1cil criatura griega metanes dos xigantes xerm\u00e1nicos\u00bb.\nQuinta y sesta sinfon\u00edes.\nEn 1808, Beethoven comp\u00f3n la \"Quinta sinfon\u00eda\" (\"Op. 67\"). Esta sinfon\u00eda en do menor destaca principalmente pola construcci\u00f3n de los cuatro movimientos basaos nel motivu r\u00edtmicu form\u00e1u por tr\u00e9s corchees y una negra, qu'abren la obra y tornen una y otra vegada dando a la sinfon\u00eda una estraordinaria unid\u00e1. Pal m\u00fasicu, significaben \u00abla llamada del dest\u00edn\u00bb. El segundu movimientu ye un fermosu tema con variaciones. El tercer movimientu, \"scherzo\", empieza misteriosamente y prosigue xabazmente nos instrumentos de vientu-metal con una forma derivada de la \u00abllamada del dest\u00edn\u00bb; un pasaxe tex\u00edu polos \"pizzicato\" de los instrumentos de cuerda encad\u00e9nase ensin posa col trunfal cuartu movimientu, \"allegro\", y que tien una destacada coda.\nAl empar, compunxo la \"Sesta sinfon\u00eda\" en fa mayor, conocida como \"Pastoral\" (\"Op. 68\"). Ye dif\u00edcil imaxinar dos obres tan distintes: tola fuercia y violencia de la Quinta convi\u00e9rtese en dulzura y llirismu na Sesta, que los sos movimientos remembren escenes campestres. Ye'l mayor tributu dau por Beethoven a una de les sos grandes fontes d'inspiraci\u00f3n: la natura. Ye tami\u00e9n la so \u00fanica sinfon\u00eda en cinco movimientos (toos con sot\u00edtulos: \"Escena xunto al regueru, Animada xunta de llabradores, Himnu de los Pastores\", etc.), tr\u00e9s d'ellos encadenaos (esto ye, que Beethoven desanicia les habituales poses ente segmentos sinf\u00f3nicos). \u00dan de los pasaxes m\u00e1s famosos de la obra ye'l final del segundu movimientu, cola flauta, l'oboe y el clarinete asonsa\u00f1ando respeutivamente los cantares del reise\u00f1or, la parpayuela y el cuquiellu.\nS\u00e9ptima y octava sinfon\u00edes.\nLa \"S\u00e9ptima sinfon\u00eda\" en la mayor (\"Op. 92\") apaez en 1813 \u2014casi un a\u00f1u dempu\u00e9s de la so composici\u00f3n\u2014. El compositor empe\u00f1\u00f3se en dirixila nel so estrenu, con traxic\u00f3micos resultaos. Pero la cr\u00edtica reconoci\u00f3 una nueva xenialid\u00e1 de Beethoven. De xuru, el maestru alem\u00e1n amuesa cola \"S\u00e9ptima\" el so m\u00e1s grandiosu conceutu de la introducci\u00f3n (\"Poco sostenuto\", pide la partitura). Richard Wagner, otru fervosu beethovenianu, calific\u00f3 a la S\u00e9ptima\" como \u00abl'apoteosis de la danza\u00bb \"pol so implacable ritmu danc\u00edsticu y notable llirismu, particularmente fondu nel so c\u00e9lebre segundu movimientu, \"Allegretto\" \u2014que tuvo de repitise a pidimientu del p\u00fablicu nel so estrenu\u2014, apoder\u00e1u por un \"ostinato\" de seis notes. L'esquema del tercer movimientu esixe, fechu in\u00e9ditu nuna sinfon\u00eda, la repetici\u00f3n del tr\u00edu, quedando la estructura A-B-A-B-A. El cuartu movimientu constit\u00fai (al igual que na Sinfon\u00eda \"X\u00fapiter\" de Mozart) el verdaderu centru de graved\u00e1 de la obra. D'\u00faltimes, tola S\u00e9ptima ye una obra de gran potencia: hai espertos que la consideren como la meyor de les sos sinfon\u00edes.\nAl a\u00f1u siguiente, 1814, Beethoven concl\u00fai la \"Octava sinfon\u00eda\" en fa mayor (\"Op. 93\"), compuesta darr\u00e9u dempu\u00e9s de la S\u00e9ptimay que la so breved\u00e1 (poco m\u00e1s de venticinco minutos) nun clisa la so meticulosa escritura. Ye la so sinfon\u00eda m\u00e1s allegre y gayolera (\u00ab\"la mio peque\u00f1a sinfon\u00eda en fa\"\u00bb, dic\u00eda'l compositor, pa estremala de La Sexta, escrita na mesma tonalid\u00e1). La composici\u00f3n foi desaxeradamente llixera y r\u00e1pida (cuatro meses). La obra tien influencies de Haydn, sobremanera nel so primer movimientu. La Octava, cola so llarga y allegre coda, paez un prestosu adi\u00f3s al mundu cl\u00e1sicu.\nNovena sinfon\u00eda.\nEn 1824, a lo \u00faltimo, Beethoven cons\u00e1grase como'l gran anunciador d'un nuevu llinguaxe cola so \"Novena sinfon\u00eda \u00abCoral\u00bb\" (\"Op. 125\"). La so orquestaci\u00f3n (dos trompes adicionales, tri\u00e1ngulu, platillos, coru y solistes vocales) y duraci\u00f3n (setenta minutos) ye superior a la de la \"Heroica\". Los primeros tr\u00e9s movimientos (un \u00e9picu \"Allegro ma non troppo, un pocu maestoso\", un electrizante \"Scherzo\" y un relixosu y sua\u00f1ador \"Adaxu\") lleguen a la cume nel esllumante \"finale\" (\"Presto-Allegro assai\"), qu'empecipia con un recitativu instrumental y con cites de los movimientos precedentes. El tema de l'allegr\u00eda, introduc\u00edu pola cuerda grave, va ganando n'intensid\u00e1 y desagua na apaici\u00f3n de la voz humana per primer vegada nuna sinfon\u00eda, con cuatro solistes y coru mistu que canten n'alem\u00e1n los versos de Friedrich von Schiller: \"\u00abAllegr\u00eda, fermosa chispa divina,/ f\u00eda del Eliseo,/ borrachos d'entusiasmu entramos,/ \u00a1oh diosa! al to santuariu...\u00bb\" Esta obra, mundialmente famosa y oxetu d'un cientu d'arreglos y versiones, foi declarada Patrimoniu Cultural de la Humanid\u00e1 pola Unesco. L'\u00faltimu movimientu d'esta sinfon\u00eda foi adopt\u00e1u en 1972 pol Conseyu d'Europa como'l so himnu y en 1985 foi escoy\u00edu polos xefes d'Est\u00e1u y de Gobiernu europeos como himnu oficial de la Xuni\u00f3n Europea.\nPa los grandes compositores rom\u00e1nticos y posrom\u00e1nticos, la \"Novena sinfon\u00eda\" foi'l gran leg\u00e1u sinf\u00f3nicu del m\u00fasicu de Bonn, un retu que toos, consciente o inconscientemente, quixeron siquier igualar: dende Schubert (\"Sinfon\u00eda \"Grande\"\") hasta Brahms (\"Primer sinfon\u00eda\", llamada pol cr\u00edticu Eduard Hanslick la D\u00e9cima\u00bb de Beethoven); y dende Bruckner hasta llegar a un colof\u00f3n dram\u00e1ticu y desatama\u00f1\u00e1u nel sinfonismu de Mahler.\nObertures.\nLes diez obertures de Beethoven son pieces curties que, darr\u00e9u, diben ampliase y trabayar nelles pa la so incorporaci\u00f3n n'obres mayores. No fondero, ye m\u00fasica compuesta pa musicalizar bal\u00e9s (\"Les criatures de Promet\u00e9u\") y obres de teatru: \"Coriolano\" de William Shakespeare, \"Egmont\" de Johann Wolfgang von Goethe, etc. Tr\u00e1tase de composiciones zarraes y uniformes qu'espresen emociones ya idees llenes d'hero\u00edsmu. El tema de la llibert\u00e1 ta bien presente nesti apart\u00e1u de la producci\u00f3n del m\u00fasicu de Bonn. Por exemplu, la \"Obertura Coriolano\" (\"Op. 62\") ilustra musicalmente'l drama hom\u00f3nimu de Shakespeare bas\u00e1u nel h\u00e9roe que tien qu'escoyer ente la llibert\u00e1 de conciencia y la so llealt\u00e1 a les lleis romanes, \"Leonora n\u1d41 3\" (\"Op. 72a\"), pela so parte, ye una obertura destacada de les cuatro escrites pa la \u00f3pera \"Fidelio\". D'id\u00e9ntica val\u00eda son \"Les criatures de Promet\u00e9u\" (\"Op. 43\") y \"Egmont\" (Op. 84), siendo esta postrera un bon exemplu de la t\u00edpica composici\u00f3n beethoveniana.\nConciertos.\nCada conciertu de Beethoven ye distintu y desenvuelve una escritura pian\u00edstica de gran virtuosismu (\u00e9l mesmu foi un gran virtuosu na so moced\u00e1). Quiciabes el m\u00e1s famosu seya'l \"Conciertu pa pianu n\u1d41 5 \u00abEmperador\u00bb\", de 1809, onde'l virtuosismu y el sinfonismu combinen a la perfeici\u00f3n. Ye una composici\u00f3n \u00e9pica que tien un orixinal\u00edsimu arranque y cadencies soberbies. L'orixe del nomatu d'esti conciertu nun lu punxo'l mesmu compositor sin\u00f3n qu'asign\u00e1ron-ylu los primeres asistentes como p\u00fablicu, dau'l grandor y maxestuosid\u00e1 de la obra.\nEl \"primer\" y \"segundu conciertos pa pianu\" destaquen pola so concepci\u00f3n allegre, ente que'l \"Conciertu pa pianu n\u1d41 3\", de 1801, de tonu seriu, ye d'una amplit\u00fa y calid\u00e1 incomparables. Pela so parte, el \"Conciertu pa pianu n\u1d41 4\", Op. 58, de 1808, apuesta pola fondura ll\u00edrica y ta consider\u00e1u, pola \"Allgemeine musikalische Zeitung\" de mayu de 1809, como'l \u00abmeyor conciertu pa instrumentu solu enxam\u00e1s compuestu\u00bb. Tocante a los conciertos nos que participen m\u00e1s instrumentos, hai de solli\u00f1ar el \"Conciertu pa viol\u00edn\" y el \"Triple conciertu\" pa viol\u00edn, violonchelu, pianu y orquesta, onde Beethoven sustit\u00fai'l sinfonismu por un entretenimientu bien del gustu de la d\u00f3mina, dando ocasi\u00f3n a resonancies daqu\u00e9 ex\u00f3tiques: \u00ab\"Rond\u00f3 alla polacca\"\u00bb ye'l so r\u00edtmicu tercer movimientu.\nBeethoven tami\u00e9n compunxo una \"Fantas\u00eda pa pianu, orquesta y coru, Op. 80\", que ye una triple fantas\u00eda: empieza'l pianu solu, x\u00fanese-y la orquesta y, cerca del final, fai la so entrada'l coru \u2014un esquema asemey\u00e1u al de la \"Novena sinfon\u00eda\".\nL'\u00fanicu \"Conciertu pa viol\u00edn\", Op. 61 (que cunta am\u00e1s con una trescripci\u00f3n pa pianu, obra del mesmu Beethoven, Op. 61b) foi nel so tiempu una obra revesosa qu'atraxo poca atenci\u00f3n nel so estrenu, col violinista Franz Clement na parte solista. Foi nam\u00e1i en 1850, de la mano del violinista Joseph Joachim, amigu de Johannes Brahms, cuando'l conciertu algam\u00f3 notoried\u00e1. La esplicaci\u00f3n d'esta demoranza n'imponese ye lo complexo de la so interpretaci\u00f3n, que fizo que pocos violinistes s'atrevieren a tocalu per a\u00f1os, argumentando que la participaci\u00f3n del viol\u00edn al empar de la orquesta rest\u00e1ba-yos protagonismu, lo que se xun\u00eda a la fuerte esixencia de Beethoven. Dientro d'esta categor\u00eda d'obres pa viol\u00edn y orquesta tienen d'incluyise am\u00e1s dos curtios \"Romances pa viol\u00edn y orquesta\".\nSonates pa pianu.\nLes sos trenta y dos sonates manifiesten la personalid\u00e1 revolucionaria y de transici\u00f3n de Beethoven, y el compositor as\u00edtiase como'l m\u00e1s destac\u00e1u de la forma sonata del periodu entend\u00edu ente clasicismu y romanticismu. Fiel a la forma sonata, el compositor alem\u00e1n d\u00e9xase m\u00e1s d'una innovaci\u00f3n: sonata de dos (Op. 111), cuatro (Op. 109) o cinco movimientos, temes con variaciones, fugues, \"scherzi\", etc.\nEstes sonates presenten sonoridaes nueves, esperimentos coraxosos, y queda zarr\u00e1u'l mundu interior del compositor y tami\u00e9n el reci\u00e9n lleg\u00e1u llinguaxe espresivu de la revoluci\u00f3n rom\u00e1ntica. Na temprana \"Pat\u00e9tica\", na tempestuosa \"Appassionata\", na s\u00f3pita y llaber\u00edntica \"Hammerklavier\", nes \u00faltimes sonates Op. 110 y 111, el compositor llega a les llendes de la esposici\u00f3n pian\u00edstica, que van algamase na \"Op. 120\". Beethoven foi \u00fan de los compositores que m\u00e1s esix\u00f3 a los constructores de pianu a ameyorar la sonorid\u00e1 y resistencia de los \"pianofortes\" decimon\u00f3nicos.\nEl desaparente entrenamientu que tuvo Beethoven nos sos primeros a\u00f1os d'estudios musicales esp\u00e9yase nes tr\u00e9s sonates pa pianu escrites en 1783. El pianu s\u00fabitu, los repentinos arranques, les figures d'arpexos (executaes a altes velocidaes en delles octaves de forma ascendente o descendente) conoc\u00edes como los \u00abcohetes de Mannheim\u00bb, son carauter\u00edsticos de la personalid\u00e1 musical y sentimental de Beethoven. \u00c9l ye'l primeru n'usar l'acorde de novena ensin preparar y que pue sentise nel primer movimientu de la so \"Sonata pa pianu n\u1d41 14 \u00abClaru de lluna\u00bb\", dedicada a otru de los grandes amores de la so vida, la condesa Giulietta Guicciardi.\nLes sonates pa pianu de Beethoven tresportaron la m\u00fasica a un orde nuevu. Dempu\u00e9s de 1800, Beethoven empez\u00f3 a desenvolver el x\u00e9neru con proyeiciones rom\u00e1ntiques. La \"Sonata n\u1d41 11\" Op. 22, en si mayor, ye la \u00faltima sonata del primer periodu de composici\u00f3n, que Beethoven declar\u00f3 como la so sonata preferida. La Op. 26 en \"la\", la primera que compunxo dende l'empiezu del nuevu sieglu, \u00e1brese con un tema lentu con variaciones, sigue con un \"scherzo\" temerariu y vertixinosu, una marcha aciaga \u00aba la muerte d'un h\u00e9roe\u00bb y concl\u00fai nun axit\u00e1u final. A esta sigui\u00e9ron-y les dos sonates \"Quasi una fantas\u00eda\" Op. 27 (a la segunda avecen a llama-y \"Claru de Lluna\") que formalmente son pocu convencionales. Los siguientes finxos de la so composici\u00f3n pian\u00edstica coincidieron cola gran crisis que-y fizo l'agravamientu de la so sordera. La brillosa \"Waldstein\" (l'apell\u00edu del conde a que va dedicada, m\u00e1s conocida por \u00abAurora\u00bb\" nos pa\u00edses hispanofalantes) y \"l'arrolladora Appasionata foron de concepci\u00f3n tan revolucionaria, qu'hasta'l mesmu Beethoven abst\u00favose d'escribir pa pianu mientres dellos a\u00f1os. Pero la cume del so pianismu son les cuatro caberes de les trenta y dos sonates, dende la Op. 106, Hammerklavier \u2014que davezu refierse como \u00absinf\u00f3nica\u00bb, polos sos cuatro movimientos\u2014, hasta la Op. 111 en do menor, la tonalid\u00e1 de la que se val\u00eda pa la so m\u00fasica Sturm und Drang, como por exemplu, la so Quinta sinfon\u00eda. Les sonates desix\u00eden un virtuosismu pian\u00edsticu ensin precedentes hasta ent\u00f3s y yeren pr\u00e1uticamente intocables na d\u00f3mina. Franz Liszt foi'l que demostr\u00f3 que yeren \u00abinterpretables\u00bb.\nSonates pa pianu y viol\u00edn.\nDestaquen tami\u00e9n les diez sonates pa viol\u00edn y pianu, cuantim\u00e1s la \"Sonata pa viol\u00edn n\u1d41 9 \u00abKreutzer\u00bb\", \"Op. 47\", conocida poles esixencies que presenta pa la parte del viol\u00edn. Ta dedicada a Rodolphe Kreutzer, conoc\u00edu violinista de la d\u00f3mina. Asina mesmo, la \"Sonata pa viol\u00edn n\u1d41 5\", conocida como \"Fr\u00fchling\" (\"Primavera\") y la \"Sonata pa viol\u00edn n\u1d41 10\" gocien de gran popularid\u00e1.\n\u00d3pera y m\u00fasica vocal.\nBeethoven centr\u00f3se sobremanera na m\u00fasica orquestal, compaxin\u00e1ndola cola m\u00fasica de c\u00e1mara y pa pianu. Tami\u00e9n intent\u00f3 desenvolver obres vocales, magar que con suerte bien diversa. Por exemplu, la so \u00fanica \u00f3pera escrita, \"Fidelio\", revisada dende 1805 hasta 1814, foi un fracasu'l d\u00eda del so estrenu. El m\u00fasicu tuvo d'esperar hasta'l 23 de mayu de 1814 pa que lu aclamasen de forma entusiasta por un p\u00fablicu enfervoriz\u00e1u. La nueva versi\u00f3n representaba pal p\u00fablicu m\u00e1s que la recreaci\u00f3n de los principios de la Ilustraci\u00f3n, como foi'l so primer oxetivu en 1805, la celebraci\u00f3n de les victories sobre Napole\u00f3n y como una alegor\u00eda de la lliberaci\u00f3n d'Europa. Foi ent\u00f3s cuando, abermey\u00e1u ente tales muestres de sofitu y ci\u00f1u del p\u00fablicu, escribi\u00f3 nel so llibru de conversaciones: \u00abRescampla qu'\u00fan comp\u00f3n m\u00e1s bellamente cuando lo fai pal gran p\u00fablicu\u00bb. Trat\u00e1base, ensin dulda, del mesmu compositor que glayara al editor, tres el desastre de la so primer \"Fidelio\": \u00abNun compongo pa la galer\u00eda, que vaigan toos al infiernu\u00bb, nueve a\u00f1os enantes.\nLo cierto ye que Beethoven nun amosar\u00eda particular inter\u00e9s n'escribir \u00f3peres. Un proyeutu llargamente parol\u00e1u con Goethe pa tresformar n'\u00f3pera el \"Fausto\" nun llegar\u00eda enxam\u00e1s a concretase por razones desconoc\u00edes hasta g\u00fcei. Sicas\u00ed, dellos autores, basaos principalmente n'anotaciones del propiu Beethoven, describieron dalgunes de les sos sinfon\u00edes como \u00ab\u00f3peres tapec\u00edes\u00bb. Esti calter asign\u00f3se tantu a la \"Sesta sinfon\u00eda\" como a la Tercera\".\nLa \"Missa Solemnis\", escrita ente 1819 y 1823, la so segunda obra pa la Ilesia cat\u00f3lica, ye un cantar de fe a Dios y a la naturaleza del home. Ye una de les sos obres m\u00e1s famoses, compuesta por encargu del so alumnu, l'archiduque Rudolf, nom\u00e1u nesa d\u00f3mina arzobispu d'Olomouc. La \"Missa solemnis\" provoc\u00f3 non pocos problemes a Beethoven. La obra estren\u00f3se parcialmente xunto cola \"Novena sinfon\u00eda\".\nOtres obres corales de Beethoven son la \"Fantas\u00eda coral\" pa pianu, coru y orquesta (\"Op. 80\"), la Misa en do mayor, \"Llatina\" (\"Op. 86\"), seg\u00fan numberosos \"lieder\", aries, coros y c\u00e1nones, un ciclu de melod\u00edes, una cantata y l'oratoriu \"Cristu nel monte de les Olivares\", de 1803, seg\u00fan el c\u00e9lebre \"Presto\" de la \"Novena sinfon\u00eda\".\nCuartetos de cuerda.\nHai dellos cr\u00edticos musicales que cunten que'l x\u00e9neru de los cuartetos de cuerda desenvueltu por Beethoven ye m\u00e1s representativu que'l de les sonates pa pianu y el de les sinfon\u00edes. En realid\u00e1, Beethoven morri\u00f3 componiendo cuartetos.\nNos cuartetos pue comprobase'l desenvolvimientu de Beethoven al travi\u00e9s de los sos \u00abtr\u00e9s estilos\u00bb: los primeros cuartetos, fieles a Haydn; el segundu periodu domin\u00e1u polos llamaos \"Cuartetos Rusos\", compuestos por encargu del arist\u00f3crata Razumovski; pero los m\u00e1s significativos son los seis finales, compuestos ente 1824 y 1827, esto ye, correspondientes a la postrer etapa, delles vegaes llamada \u00abesot\u00e9rica\u00bb. La importancia del x\u00e9neru en Beethoven degola les llendes del Romanticismu, al grau de que les sos postreres obres son una xenial anticipaci\u00f3n estil\u00edstica y t\u00e9unica que va influyir en Dmitri Shostak\u00f3vich, B\u00e9la Bart\u00f3k y na Segunda Escuela de Viena d'entamos del sieglu XX. Los cuartetos amuesen al Beethoven m\u00e1s fondu y orixinal.\nCuartetos del primer periodu.\nEl \"Op. 18\" constit\u00fai'l primer esfuerciu importante de Beethoven nesti complexu x\u00e9neru musical y engloba seis obres dedicaes al so maestru, Joseph Haydn: magar qu'evidentemente equ\u00ed at\u00f3pense a\u00ednda evidencies de los trabayos anteriores de Mozart y Haydn, y\u00e1 hai un des\u00e9u d'amosar la orixinalid\u00e1 que va vese nos sos trabayos posteriores, como'l movimientu final del \"Cuartetu de cuerda n\u1d41 6\" en si mayor, \u00abLa malinconia\u00bb, que ye una introducci\u00f3n lenta que casi degola les llendes tonales pa depu\u00e9s dar pasu al \"rond\u00f3\" concluyente.\nCuartetos del periodu entemediu.\nNel periodu mediu y\u00e1 s'aprecia a un Beethoven maduru, dafechu consciente del so poder\u00edu como creador y artista, pero desapaec\u00edu na llucha escontra la sordera.\nLa primer parte d'esti periodu mediu constit\u00faise col poderosu opus 59 \"Razumovski\", constituy\u00edu por tr\u00e9s cuartetos. Dellos cr\u00edticos musicales trataron de ver un ciclu nesti grupu de pieces dedicaes al conde Razumovski, que apurri\u00f3-y a Beethoven accesu a diverses melod\u00edes ruses como motivu d'inspiraci\u00f3n, magar qu'esto nun llev\u00f3 a una influencia definitiva. Hai dellos motivos pa creer que'l puntu de vista c\u00edclicu ye cercanu a la realid\u00e1, tomando en cuenta que'l primer movimientu del primer cuartetu ye una especie de s\u00edntesis de la forma sonata y que xustamente'l postreru del terceru ye una complexa fuga, que tien bastantes elementos d'heriedu con respectu al movimientu final de la \"Sinfon\u00eda \"X\u00fapiter\"\" de Mozart, anque'l desenvolvimientu estil\u00edsticu del cuartetu ye, como ye natural, enforma mayor que'l de tala sinfon\u00eda.\nCuartetos tardiegos.\nLos \u00faltimos cuartetos y la \"Grosse fugue\" trescienden el Romanticismu y son consideraos, por munchos, como'l verdaderu leg\u00e1u musical de Beethoven pola so complexid\u00e1 mel\u00f3dica, harm\u00f3nica y d'execuci\u00f3n. Na d\u00f3mina del so estrenu nun foron bien recib\u00edos, pero cuando-y comentaron al compositor que la \"Grosse fugue\" causara'l refugu xeneral, esti respondi\u00f3 \u00abNun importa, nun la compunxi pa ellos, sin\u00f3n pal futuru\u00bb. Sicas\u00ed, Beethoven consinti\u00f3 quitar del \"Cuartetu de cuerda n\u1d41 13\" (Op. 130), del que primeramente formaba parte (agora la pieza lleva por n\u00famberu d'opus el 133) y compunxo un final nuevu pa esti cuartetu.\nLlamen especialmente l'atenci\u00f3n l\"'allegro\" del \"Cuartetu de cuerda n\u1d41 12\" y la \"Canzona di ringraziamento\", del \"Cuartetu de cuerda n\u1d41 15\" (Op. 132), que Beethoven compunxo dempu\u00e9s d'una convalecencia que casi-y cost\u00f3 la vida, a manera d'himnu, como diz el so nome, d'\u00abagradecimientu\u00bb.\nHasta'l d\u00eda de g\u00fcei, la \"Grosse fugue\" ye raramente interpretada, pola dificult\u00e1 que tien tantu pa los m\u00fasicos como pa los oyentes. Sicas\u00ed, los cuartetos tard\u00edos exercieron una enorme influencia nes xeneraciones posteriores de m\u00fasicos, al puntu que'l ciclu de los seis cuartetos de B\u00e9la Bart\u00f3k son consideraos, de cutiu, como un gran tributu a la obra tardiega beethoveniana. G\u00fcei son fondamente valoraos como parte del repertoriu de les m\u00e1s complexes y grandioses obres musicales enxam\u00e1s compuestes.\nBeethoven na cultura popular.\nLa presencia de Beethoven como s\u00edmbolu, y non nam\u00e1i como m\u00fasicu, ye un fen\u00f3menu hered\u00e1u del Romanticismu. Tradicionalmente espubliz\u00f3se la visi\u00f3n del cuadru de Joseph Karl Stieler, que'l so enorme impautu dex\u00f3se tresllucir tres l'\u00e9situ de les serigraf\u00edes d'Andy Warhol en 1987. Dex\u00e1ronse de llau otres versiones, bien seya por que tuvieren una calid\u00e1 art\u00edstica considerada inferior, o porque amosaren una imaxe considerada en dalg\u00fan aspeutu \"pocu ver\u00eddica\" al respective de la imaxe que y\u00e1 s'atopa afitada nel imaxinariu popular sobre'l m\u00fasicu.\nFilatelia y numism\u00e1tica.\nEsisten numberosos sellos postales y otros documentos filat\u00e9licos y numism\u00e1ticos de pa\u00edses de tol mundu n'honor a Ludwig van Beethoven. Alema\u00f1a ye'l pa\u00eds m\u00e1s prol\u00edficu de toos, magar qu'esisten sellos emit\u00edos en Francia, M\u00f3nacu, Austria, pa\u00edses d'\u00c1frica y Suram\u00e9rica, ente otros. En total hai alredor de doscientos sellos dedicaos al compositor alem\u00e1n. Beethoven tami\u00e9n apaeci\u00f3 en diverses monedes y medayes, acu\u00f1aes en munchos casos por cuenta de los aniversarios de la so nacencia, del so fallecimientu o pa conmemorar dalg\u00fan fechu destac\u00e1u na so ciud\u00e1 natal, Bonn. Estes monedes o medayes acu\u00f1\u00e1ronse en pa\u00edses de toa Europa, Estaos Xun\u00edos o Asia.\nCine, teatru y televisi\u00f3n.\nEl compositor amos\u00f3se biogr\u00e1ficamente en numberoses ocasiones nel cine, nel teatru y na televisi\u00f3n. Estes son dalgunes d'elles:\nArriendes, la so m\u00fasica us\u00f3se en m\u00e1s de doscientes cincuenta pel\u00edcules y programes de televisi\u00f3n.\nDiscutiniu sobre la denominada por Cooper \"D\u00e9cima sinfon\u00eda\".\nSeg\u00fan afirm\u00f3'l so amigu Karl Holz, Beethoven atop\u00e1base trabayando nuna \"D\u00e9cima sinfon\u00eda\", cuando morri\u00f3, de la que lleg\u00f3 a tocar \u00e9nte \u00e9l unos compases al pianu. El fragmentu, constaba d'una introducci\u00f3n en mi siguida por un contundente \"allegro\" en do menor.\nPartiendo d'esa curtia descripci\u00f3n, el music\u00f3logu brit\u00e1nicu Barry Cooper esplor\u00f3 nos \u00faltimos esbozos beethovenianos. Dando con doscientos compases que, a tenor de la so conocencia del artista \u2014Cooper ye especialista en Beethoven\u2014 paeci\u00f3-y llex\u00edtimo asignar a la hipot\u00e9tica sinfon\u00eda, al preciu de delles repeticiones, un primer movimientu qu'interpret\u00f3 y grab\u00f3 la Orquesta Sinf\u00f3nica de Londres en 1988.\nInda cuando Cooper guard\u00f3se bien de pretender que la so obra fuera un fiel reflexu de les intenciones de Beethoven \u2014\u00e9l mesmu precisa que la resultancia asem\u00e9yase m\u00e1s, sospechosamente, a les obres de la so d\u00f3mina entemedia\u2014, la so iniciativa amen\u00f3 un esc\u00e1ndalu considerable y la esistencia d'una \"D\u00e9cima Sinfon\u00eda\", siquier n'est\u00e1u llarvariu, sigue siendo pol\u00e9mica."}
{"id": "5216", "revid": "110736", "url": "https://ast.wikipedia.org/wiki?curid=5216", "title": "Liverpool Football Club", "text": "El Liverpool Football Club ye un club de f\u00fatbol ingl\u00e9s fund\u00e1u'l 15 de marzu de 1892 por John Houlding. Dende ent\u00f3s lleva ganaes 5 Copes d'Europa."}
{"id": "5238", "revid": "37624", "url": "https://ast.wikipedia.org/wiki?curid=5238", "title": "Mediu Oriente", "text": "Mediu Oriente o Oriente Mediu (\u00e1rabe: \u0627\u0644\u0634\u0631\u0642 \u0627\u0644\u0623\u0648\u0633\u0637, hebr\u00e9u: \u05d4\u05de\u05d6\u05e8\u05d7 \u05d4\u05ea\u05d9\u05db\u05d5\u05df) ye una rex\u00f3n d'Asia que va dende Siria hasta la fastera irano-afganistana, pasando pela Pen\u00ednsula Ar\u00e1bica.\nXeneralmente el t\u00e9rminu fai referencia al conxuntu form\u00e1u polos siguientes pa\u00edses:\nPer embargu, nun hai un consensu afit\u00e1u sobre la denominaci\u00f3n d'esta rex\u00f3n del mundu. Dende una perspeutiva europea, \u00fasase enforma Oriente Pr\u00f3ximu pa les zones m\u00e1s averaes a la cuenca mediterr\u00e1nea. "}
{"id": "5239", "revid": "37624", "url": "https://ast.wikipedia.org/wiki?curid=5239", "title": "Ant\u00f3n de Marirreguera", "text": "Ant\u00f3n Gonz\u00e1lez Reguera, conoc\u00edu col alcu\u00f1u d'Ant\u00f3n de Marirreguera ye l'autor de la que se considera la primer obra lliteraria conservada n'asturianu, el \u00ab\"Pleitu ente Uvi\u00e9u y M\u00e9rida pola posesi\u00f3n de les cenices de Santa Olaya\"\u00bb, escrita en 1639. Otres obres suyes son el poema \u00ab\"Di\u00e1logu pol\u00edticu\"\u00bb, les f\u00e1bules \u00ab\"Dido y Eneas\"\u00bb y \u00ab\"Hero y Lleandro\"\u00bb y los entremeses \u00ab\"L'ensalmador\"\u00bb, \u00ab\"L'alcalde\"\u00bb y \u00ab\"Los alcaldes\"\u00bb.\nBiograf\u00eda.\nAnt\u00f3n Gonz\u00e1lez Reguera naci\u00f3 nos primeros a\u00f1os del sieglu XVII en Llorgozana (Carre\u00f1o), nuna familia de fidalgos. De la madre, que se llamaba Mar\u00eda Gonz\u00e1lez Reguera, vien-y el nomatu d'Ant\u00f3n de Marirreguera. Sup\u00f3nse que so p\u00e1 llam\u00e1base Pedro \u00c1lvarez Hevia y que morri\u00f3 mozu; al quedar g\u00fc\u00e9rfanu de padre y entamar estudios eclesi\u00e1sticos, siguiendo la tradici\u00f3n materna, pudo tomar l'apell\u00edu de so ma. Esto esplicar\u00eda que, en dellos manuscritos, apaeza col nome d'Antonio \u00c1lvarez.\nTres estudiar Llat\u00edn, Humanidaes y Teolox\u00eda na Universid\u00e1 d'Uvi\u00e9u, orden\u00f3se cura en 1631 y m\u00e1s tarde, f\u00edzose cargu de diverses parroquies en Carre\u00f1o.\nNos padrones de fidalgu\u00eda d'esti conceyu apaez col nome d'Antonio Gonz\u00e1lez Reguera como cura de Priendes en 1640 y 1644. En 1645 apaez como cura d'Albandi, pero col nome d'Antonio Gonz\u00e1lez Mo\u00f1iz, al garrar l'apell\u00edu de so t\u00edu Xoan Mo\u00f1iz que lu precedi\u00f3 na mesma parroquia. \nNa documentaci\u00f3n d'Albandi sigue apaeciendo como p\u00e1rrocu hasta 1661, cuando lu sucede nel cargu'l so sobr\u00edn Xuan Rodr\u00edguez Reguera. Al nun apaecer nos padrones de fidalgu\u00eda de 1662, sup\u00f3nse que debi\u00f3 morrer ente 1661 y 1662.\nObra.\nAnt\u00f3n de Marirreguera y\u00e1 yera conoc\u00edu como escritor de la qu'estudiaba na Universid\u00e1 y les sos obres algamaron gran popularid\u00e1 en vida d'\u00e9l. Sicas\u00ed, al tresmitise de forma manuscrita y hasta oralmente, munches d'elles perdi\u00e9ronse. Seg\u00fan Gonz\u00e1lez Posada, el mesmu Ant\u00f3n de Marirreguera mand\u00f3-y al sobr\u00edn, poco enantes de morrer que quemare dellos papeles suyos \u201cpor que nun se diga qu'un cura s'entretuvo nestes coses\u201d. \nLes obres perd\u00edes de les que se tien constancia son les titulaes \u00ab\"Los impuestos\"\u00bb, \u00ab\"Padrenuesu\"\u00bb, \u00ab\"Razonamientu ente Xuan Mo\u00f1iz y Pero Suare\"\u00bb y \u00ab\"D\u00e9cimes\"\u00bb, a les que convi\u00e9n amestar \u00ab\"P\u00edramo y Tisbe\"\u00bb, por considerase angua\u00f1o d'atribuci\u00f3n duldosa la versi\u00f3n recoyida por Xos\u00e9 Caveda y Nava.\nLa primer edici\u00f3n de les sos obres d\u00e9bese a Gonz\u00e1lez Posada, qu'asoley\u00f3'l \u00ab\"Pleitu ente Uvi\u00e9u y M\u00e9rida\"\u00bb y la primer octava de \u00ab\"Dido y Eneas\"\u00bb en \"Memorias Hist\u00f3ricas del Principado de Asturias y Obispado de Oviedo\" (1794). \nM\u00e1s tarde, Xos\u00e9 Caveda y Nava incluy\u00f3 na so \"Coleici\u00f3n de poes\u00edas en dialecto asturiano\" (1839) estos dos poemes, amest\u00e1ndo-yos \u00ab\"Hero y Lleandro\"\u00bb, \u00ab\"P\u00edramo y Tisbe\"\u00bb , \u00ab\"Di\u00e1logu pol\u00edticu\"\u00bb y \u00ab\"L'ensalmador\"\u00bb.\nLa edici\u00f3n m\u00e1s de reci\u00e9n, y la m\u00e1s completa ye la de Xulio Viejo, que lleva por t\u00edtulu \u00ab\"F\u00e1bules, Teatru y Romances\"\u00bb (1997). Nel estudiu introductoriu d'esta edici\u00f3n, cuesti\u00f3nase l'atribuci\u00f3n a Marirreguera de la f\u00e1bula de \"P\u00edramo y Tisbe\" que recoyera Caveda. Xulio Viejo considera probable qu'esa composici\u00f3n seya obra de Benito de l'Auxa, anque s\u00e1bese que Marirreguera ten\u00eda escrito otra col mesmu t\u00edtulu.\nEn mayu del a\u00f1u 2000, la Selmana de les Lletres asturianes tuvo dedicada a la so obra. Con esta ocasi\u00f3n, llev\u00f3se a la escena L'adaptaci\u00f3n de \u00ab\"L'ensalmador\"\u00bb fecha por Lluis Ant\u00f3n Gonz\u00e1lez y dirixida por Xulio Vixil.\nLlingua.\nLa llingua emplegada por Marirreguera nos sos poemes ye la carauter\u00edstica de la faza central (plural femen\u00edn en -es, reducci\u00f3n de diptongos decrecientes ou &gt; o, ei &gt; e). Sicas\u00ed amuesa una riestra de trazos que son ermunos de la so rex\u00f3n de Pe\u00f1es:"}
{"id": "5240", "revid": "379", "url": "https://ast.wikipedia.org/wiki?curid=5240", "title": "Electr\u00f3n", "text": "L'electr\u00f3n (del griegu elektron, \u00e1mbare), comunmente represent\u00e1u como e\u2212, ye una part\u00edcula subat\u00f3mica. Nun \u00e1tomu los electrones arrodien el nucleu, compuestu de protones y neutrones.\nLos electrones tienen la carga ll\u00e9trica m\u00e1s peque\u00f1a, y al movese xeneren corriente ll\u00e9trica. \nL'electr\u00f3n foi descubiertu por Thomson en 1897 nel \"Llaboratoriu Cavendish\" de la Universid\u00e1 de Cambridge, mientres qu'estudiaba'l comportamientu de los rayos cat\u00f3dicos. "}
{"id": "5241", "revid": "35", "url": "https://ast.wikipedia.org/wiki?curid=5241", "title": "Celoriu (Llanes)", "text": "Celoriu ye una parroquia del conceyu de Llanes. El pueblu, allug\u00e1u na mari\u00f1a, ye \u00fan de los mayores destinos tur\u00edsticos de Llanes, pasando d'unos 300 habitantes n'iviernu a dellos miles en branu.\nDestaquen les sos sableres, como Palombina, Las C\u00e1maras, Samart\u00edn, Portiellu y Borizu."}
{"id": "5242", "revid": "37624", "url": "https://ast.wikipedia.org/wiki?curid=5242", "title": "Am\u00e9rica del Norte", "text": "Am\u00e9rica del Norte o Norteam\u00e9rica ye un subcontinente que forma parte d'Am\u00e9rica. Esti\u00e9ndese, nel hemisferiu occidental, dende l'Oc\u00e9anu Glacial \u00c1rticu hasta Am\u00e9rica del Sur. \nFormen parte d'Am\u00e9rica del Norte Canad\u00e1, Estaos Xun\u00edos, M\u00e9xicu, los seis pa\u00edses d'Am\u00e9rica Central, les islles del Caribe, les islles Bermudes, Groenlandia y Saint Pierre y Miquelon.\nXeograf\u00eda.\nNa parte continental d'Am\u00e9rica del Norte destaquen tres grandes pa\u00edses en superficie y poblaci\u00f3n:\nNel sur del subcontinente all\u00faguense los siete pa\u00edses d'Am\u00e9rica Central:\nNel estremu sureste alcontramos les islles del Caribe, tami\u00e9n conoc\u00edes como \"Antilles\" o \"Indies Occidentales\":\nNel Oc\u00e9anu Atl\u00e1nticu all\u00faguense les islles Bermudes, y, m\u00e1s al norte, Groenlandia, y Saint Pierre y Miquelon."}
{"id": "5243", "revid": "43102", "url": "https://ast.wikipedia.org/wiki?curid=5243", "title": "Universid\u00e1 d'Uvi\u00e9u", "text": "La Universid\u00e1 d'Uvi\u00e9u foi fundada no cabero del sieglu XVI pol arzobispu cat\u00f3licu Fernando de Vald\u00e9s Salas, Inquisidor Xeneral, espresada nel so testamentu y execut\u00e1ndose cuarenta a\u00f1os dempu\u00e9s de la so muerte. La Universid\u00e1 cont\u00f3 con bulda d'erecci\u00f3n pol Papa Gregoriu XIII, de 15 d'ochobre de 1574, roblada por Real C\u00e9dula de Felipe III, de 18 de mayu de 1605, entamando al cabu les sos actividaes el 21 de setiembre de 1608.\nArriendes de los tradicionales d'Uvi\u00e9u, angua\u00f1o tien campus tami\u00e9n en Xix\u00f3n y Mieres. Ye la \u00fanica universid\u00e1 p\u00fablica d'Asturies, y foi una de les diez universidaes d'Espa\u00f1a nel sieglu XIX.\nHistoria.\nLa Universid\u00e1 d'Uvi\u00e9u foi ideada nel sieglu XVI pol arzobispu Fernando Vald\u00e9s Salas. Entam\u00f3 sos actividaes n'Uvieu el 21 de setiembre de 1608 cola facultad menor d'Artes y les tres mayores de C\u00e1nones, Lleis y Teolox\u00eda. Na actualid\u00e1'l Rectorau tien la so sede nel que foi'l Colexu de Recoletas.\nNos primeros a\u00f1os los esfuerzos encamin\u00e1ronse a mexorar la organizaci\u00f3n y afitar les ense\u00f1ances que s'impart\u00eden. Mientres esta d\u00f3mina les Escueles rex\u00edense polos llamaos \"estatutos vieyos\" y poles normes de la Universid\u00e1 de Salamanca palos casos que nun se recoyeren nellos.\nNos dos sieglos siguientes, lo m\u00e1s destacau foi la invasi\u00f3n francesa del edificiu hist\u00f3ricu, dio lugar a la suspensi\u00f3n de les clases, hasta la so expulsi\u00f3n en 1812.\nEl 13 d'ochobre de 1934 el golpe revolucionariu contra la Rep\u00fablica que protagonizaron socialistes y comunistes ambur\u00f3 y destruy\u00f3 la Universid\u00e1 d'Uvi\u00e9u, incluyendo la Biblioteca y la Pinacoteca de tem\u00e1tica asturiana.\nFoi reconstruida tres la Guerra Civil na so sede orixinal d'Uvi\u00e9u. En 1979 los centros docentes de la Universid\u00e1 d'Uvi\u00e9u que allug\u00e1bense na provincia de Lli\u00f3n independiz\u00e1ronse pa crear la Universid\u00e1 de Lli\u00f3n.\nGobiernu.\nConseyu Social: Ladislao de Arriba Azcona (presidente), representantes del Gobiernu auton\u00f3micu, Xunta Xeneral, empresari\u00e1u, sindicatos, socied\u00e1 civil, etc.\nConseyu de Gobiernu: Conseyu Rectoral, representantes de profesor\u00e1u, personal d\u2019alministraci\u00f3n y estudiantes\nClaustru Universitariu: Representantes de la comunid\u00e1 universitaria\nConseyu Rectoral: Rector, vicerrectores y vicerrectoras, secretaria xeneral y xerenta"}
{"id": "5245", "revid": "116", "url": "https://ast.wikipedia.org/wiki?curid=5245", "title": "Am\u00e9rica Central", "text": "Am\u00e9rica Central ye una parte del continente americanu, que se suel considerar parte integrante d'Am\u00e9rica del Norte. \nLes llendes tradicionales son la frontera con M\u00e9xicu pel norte y con Colombia pel sur. Formen asina parte d'Am\u00e9rica Central siete pa\u00edses: Belize, Costa Rica, El Salvador, Guatemala, Hondures, Nicaragua y Panam\u00e1.\nAm\u00e9rica central tien una superficie d'alredor de 335.547 km\u00b2, con una anchura ente l'Oc\u00e9anu Pac\u00edficu y el Mar Caribe d'ente 48 y 563 km.\nDellos xe\u00f3grafos amiesten a esti territoriu la parte de M\u00e9xicu allugada al este del Ismu de Tehuantepec, esto ye, los estaos de Chiapas, Tabasco, Campeche, Yucat\u00e1n y Quintana Roo.\nAm\u00e9rica central caracter\u00edzase por ser un llugar de pasu al mesmu tiempu ente les dos Am\u00e9riques y ente l'Oc\u00e9anu Atl\u00e1nticu y l'Oc\u00e9anu Pac\u00edficu, a travi\u00e9s de la Canal de Panam\u00e1."}
{"id": "5246", "revid": "43102", "url": "https://ast.wikipedia.org/wiki?curid=5246", "title": "Islles Feroe", "text": "Les Islles Feroe (en fero\u00e9s \"F\u00f8royar\", y en dan\u00e9s \"F\u00e6r\u00f8erne\") ye un pa\u00eds aut\u00f3nomu perteneciente al reinu de Dinamarca. El so territoriu f\u00f3rmalu un archipi\u00e9lagu de peque\u00f1es islles asitiaes ente'l mar de Noruega y l'Oc\u00e9anu Atl\u00e1nticu norte, a mediu cam\u00edn ente Noruega ya Islandia y a unos 320 km al norte-noroeste d'Escocia. La so estensi\u00f3n aproximao ye de 1.399 km\u00b2, y la so poblaci\u00f3n estimada en xunetu de 2015 yera de 50.196 habitantes.\nL'archipi\u00e9lagu ye permonta\u00f1osu, y el so clima, oce\u00e1nico subpolar suave, ye ventosu, h\u00famedu, nubosu y fr\u00edu tol a\u00f1u. Pese a la so llatit\u00fa, mui al norte, les temperatures medies calti\u00e9nense perriba los cero graos tol a\u00f1u.\nEnte 1035 y 1814 les islles Feroe pertenecieran al reinu de Noruega. El trat\u00e1u de Kiel de 1814 dio-y a Dinamarca'l control sobre les islles, am\u00e1s de sobre Groenlandia ya Islandia. Les islles tienen s\u00edo un pa\u00eds aut\u00f3nomu dientru del reinu de Dinamarca dende 1948. Los feroeses deciden la mayor\u00eda de los asuntos de so, quedando embaxu'l control de Dinamarca nam\u00e1i la defensa, la polic\u00eda, la xusticia, la moneda y los asuntos esteriores. Les islles tienen representaci\u00f3n propia, dientru la delegaci\u00f3n danesa, nel Conseyu N\u00f3rdicu, y compiten separtadamente de Dinamarca, como un pa\u00eds independiente, en dellos deportes.\nXeograf\u00eda.\nLes islles Faroe son un archipi\u00e9lagu form\u00e1u por 18 islles asitiaes ente'l mar de Noruega y l'Oc\u00e9anu Atl\u00e1nticu, aproximao a mediu cam\u00edn ente Islandia y Noruega. Les sos coordenaes son 62\u00b000\u2032N 06\u00b047\u2032W.. L'archipi\u00e9lagu tien una estensi\u00f3n de 1.399 km\u00b2, y incl\u00fai peque\u00f1os r\u00edos y llagos, como'l so llagu m\u00e1s grande nom\u00e1u S\u00f8rv\u00e1gsvatn. La so llinia de costa tien una estensi\u00f3n de 1.117 km, y nun tien llende terrestre con deng\u00fan otru pa\u00eds. All\u00fagase a 300 km del archipi\u00e9lagu de les islles Orcades (Escocia), a 320 km del territoriu continental d'Escocia, a 450 km d'Islandia, a 67 km d'Irlanda, a 670 km de Noruega y a 990 km de Dinamarca.\nLes islles t\u00e1n formaes por llava bas\u00e1ltica, y formaben parte, durante'l Paleoxenu, de la gran meseta tuleana. Les de mayor tama\u00f1u son Streymoy (a\u00fa s'alcuentra la capital, T\u00f3rs\u1e25avn), Eysturoy, V\u00e1gar, Su\u00f0uroy y Sandoy. Del total de 18 nam\u00e1i la islla de L\u00edtla D\u00edmun ta angua\u00f1o despoblada. La mayor\u00eda d'elles son de forma allongada, y tienen na pesca y la xeneraci\u00f3n d'enerx\u00eda la so principal fonte de riqueza.\nLes islles son monta\u00f1oses y rocoses, con dellos cumales de non munchu altor y costes formaes por cantiles. Les islles tienen los cantiles m\u00e1s altos d'Europa, y dellos de los m\u00e1s altos del mundu. El puntu m\u00e1s altu del archipi\u00e9lagu ye'l Sl\u00e6ttaratindur, a 882 m sobro'l nivel de la mar. Lo accident\u00e1u del terrenu fizo perabegosa la construcci\u00f3n de carreteres; esti problema tien solucionaose de reci\u00e9n al travi\u00e9s de t\u00faneles.\nClima.\nEl clima del archipi\u00e9lagu ye, acordies cola clasificaci\u00f3n clim\u00e1tica de K\u00f6ppen, oce\u00e1nicu subpolar, con clima de tundra en delles fasteres, especialmente monta\u00f1oses. El clima ta perinfluenci\u00e1u pola corriente del Golfu, que causa la corriente noratl\u00e1ntica que templa les temperatures del archipi\u00e9lagu. La conxunci\u00f3n d'esta cola gran distancia a les principales corrientes d'aire caliente fai que, magar que los iviernos seyan templaos, con temperatures medies de 3\u00ba-4\u00baC, los branos seyan fr\u00edos, con medies de temperatura de nam\u00e1i 9,5\u00ba-10,5\u00ba. La temperatura media a\u00f1al de 2012 foi de 6,7\u00baC; na capital, T\u00f3rs\u1e25avn, hebo 195 d\u00edas de lluvia, con 32 d\u00edes con xelada y nam\u00e1i 1.032 hores con lluz solar direuta. L'archipi\u00e9lagu en conxuntu ye ventosu, nubosu y fr\u00edu cuasi tol a\u00f1u, con una media de 260 d\u00edes con lluvia y perpocos d\u00edes claros. Una carauter\u00edstica del clima fero\u00e9s ye que, por culpa l'altit\u00fa, les corrientes oce\u00e1niques, la topograf\u00eda del terrenu y los vientos, var\u00ede enforma en distancies perpeque\u00f1es.Nun ye raro que tea lloviendo n\u00fan llugar, y nevando notru cercanu asiti\u00e1u a la misma altit\u00fa, ni que tea xarabatiando a perpoca distancia d'un llugar nel que malpenes orbaya.\nHistoria.\nTres un escuru y intermitente poblamientu celta, les islles Feroe coloniz\u00e1ronse por escadinavos vinientes de Noruega nel sieglu IX, \u00e9stos sometieron l'archipi\u00e9lagu nel XI nel intre que'l cristianismu entam\u00e1ba nes islles. Cola Xuni\u00f3n de Kalmar les islles Feroe pasaron pa la corona danesa, so la cual permanecieron tres el trat\u00e1u de Kiel.\nNa Segunda Guerra Mundial, conquistada Dinamarca pola Alema\u00f1a nazi, les islles fueron ocupaes polos brit\u00e1nicos, lo que nun fixo sin\u00f3n xorrecer los sentimientos d'autonom\u00eda; estos cristalizaron na autonom\u00eda de 1948. Ye perimportante que les islles Feroe al igual que Groenlandia malque seyan parte de Dinamarca nun pertenecen a la Xuni\u00f3n Europea, y\u00e1 que rechazaron entrar cuando lo fixo Dinamarca en 1973\nPoblaci\u00f3n.\nL'archipi\u00e9lagu tien 48.000 habitantes, de los cuales casique'l 90% son orixinarios de les islles, un 8% provi\u00e9n d'otres posesiones de la corona -Dinamarca,Groenlandia. Toles islles t\u00e1n habitaes sacante Litia."}
{"id": "5247", "revid": "43102", "url": "https://ast.wikipedia.org/wiki?curid=5247", "title": "Jan Mayen", "text": "Jan Mayen ye una islla volc\u00e1nica de 373 km\u00b2 allugada entre Groenlandia y Noruega, parcialmente cubierta por glaciares y divid\u00eda en dos mitaes por un estrechu ismu. El puntu m\u00e1s altu, al norte, ye el volc\u00e1n Beerenberg (2.277 m), la so \u00faltima erupci\u00f3n tuvo llugar en 1970 y 1985.\nJan Mayen, alministrativamente, ye parte \u00edntegra del Reinu de Noruega. Dende 1995 foi alministrada pol gobernador de la provincia de Nordland. Sicas\u00ed, parte de l'autorid\u00e1 foi delegada a un comandante d'estaci\u00f3n del Serviciu Noruegu de Comunicaci\u00f3n de Defensa.\nNun tien recursos naturales esplotables, polo que su activid\u00e1 econ\u00f3mica lim\u00edtase a suministrar servicios a los emplegaos noruegos de les estaciones de radio y meteorolox\u00eda ubicaes na islla. Foi descubierta por Henry Hudson en 1607 cuando buscaba el Pasu del Noroeste y llam\u00f3la \"Hudson's Tutches o Touches\". Alcu\u00e9ntrase baxo soberan\u00eda noruega dende 1929.\nLa \u00fanica activid\u00e1 na islla ye aprovir servicios a los emplegaos de les estaciones de radio y meteorol\u00f3xiques noruegues allugaes na islla. Tien una pista a\u00e9rea ensin pavimentar d'aproximao 1500 metros de llargor que se llama Aeropuertu de Jan Mayen. La islla ta habitada por el personal qu'opera una base de sal\u00e9u d'altu algame, con un total de 14 emplegaos, y una estaci\u00f3n de servicios climatol\u00f3xicos. Los miembros del personal de dambes bases viven nel centru d'agospiamientu de la base de Loran-C llam\u00e1u Olonkinbyen, n'ocasiones transmite en bandes de radioaficionaos, en telegraf\u00eda.\nLa islla nun tien pobladores nativos o abor\u00edxenes. Asign\u00f3se-y el c\u00f3digu ISO 3166-1 SJ. El so dominiu d'internet de m\u00e1s altu nivel ye .no (.sj tami\u00e9n ta asign\u00e1u pero nun s'utiliza), el c\u00f3digu de datos ye JN y el prefixu de radio ye JX.\nHistoria.\nEl descubrimientu de Jan Mayen ent\u00e1 ye motivu de discutiniu. El monxu irland\u00e9s Brendan de Clonfert rellat\u00f3 nel sieglu VI que mientres l'intre d'unu de los sos viaxes, aver\u00f3se a una islla negra que cusp\u00eda fueu y produc\u00eda un ruiu ensordador. Pensando llegar a les puertes del infiernu, nun desembarc\u00f3. Jan Mayen ye una islla volc\u00e1nica, y ye posible que la afayara mientres dalguna de les sos erupciones, pero nun esiste prueba dalguna d'ello.\nIgualmente ye posible que los viquingos conocieren la esistencia de Jan Mayen, y\u00e1 que tuvieron presentes en Noruega, les islles Feroe, Islandia y Groenlandia.\nJan Mayen foi afayada con certidume a principios del sieglu XVII por balleneros holandeses ya ingleses en busca de nueves zones de pesca. Numberosos navegantes reivindicaron ent\u00f3s el so descubrimientu, como el navegante ingl\u00e9s Henry Hudson, que s'averar\u00eda a la islla ensin desembarcar en 1607 y bautizola como Hudson's Tutches o Touches, en 1611 o un a\u00f1u dempu\u00e9s balleneros de Hull llam\u00e1ronla Islla Trinid\u00e1; en 1612 Jean Vrolicq, un balleneru franc\u00e9s, llamola \u00cele de Richelieu. \nEl primer descubrimientu incontestable atrib\u00faise al esplorador holand\u00e9s Jan Jacobs May van Schellinkhout que visit\u00f3 la islla en 1614. El so cart\u00f3grafu bautizola Jan Mayen, dempu\u00e9s de cartografiar les sos mari\u00f1es, constituyendo asina la prueba m\u00e1s antigua del descubrimientu de Jan Mayen.\nPrimeres ocupaciones.\nLa islla nun foi reivindicada por nenguna potencia, pero sirvi\u00f3 de campamentu base estacional mientres dos periodos distintos y de llugar d'estudios cient\u00edficos mientres el primer a\u00f1u polar internacional en 1882-1883.\nMientres la primer met\u00e1 del sieglu XVII, balleneros establecieron na islla delles fundiciones d'aceite alimentaes a partir de la grasa de ballena. Hasta mil balleneros viv\u00eden ent\u00f3s en Jan Mayen mientres el periodu branizu, nel momentu \u00e1lgidu de la caza de ballenes. L'aceite de ballena yera bien acobici\u00e1u na d\u00f3mina, polo que se construyeron sistemes de defensa na islla col fin de protexela de los saqueos. Asina lo atestig\u00fcen los dos ca\u00f1ones atopaos apocay\u00e1. En 1633, hubo un primer intentu de pasar l'iviernu na islla, pero foi suspend\u00edu; neng\u00fan de los siete homes que quedaron na islla sobrevivi\u00f3 cuando los pescadores tornaron al a\u00f1u siguiente. La sobresplotaci\u00f3n de la ballena boreal fixo baxar la so poblaci\u00f3n nesti sector del oc\u00e9anu Atl\u00e1nticu, fixo que la islla fora quedando adulces erma ente 1640 y 1650, y mientres los siguientes 230 a\u00f1os permaneci\u00f3 despoblada.\nA principios del sieglu XX, los noruegos empezaron a dir a la islla, y a pasar los iviernos, col fin de practicar la caza. Les preses favorites yeren el raposu \u00e1rticu, bien apreci\u00e1u pola so piel y tami\u00e9n l'osu polar. La caza intensiva amenorg\u00f3 de manera dr\u00e1stica les poblaciones del raposu \u00e1rticu, lo qu'amenorg\u00f3 de la mesma los beneficios xeneraos por esta activid\u00e1. Los cazadores, amurniaos pol aspeutu est\u00e9ril de Jan Mayen y poles dures condiciones de vida, abandonaron la islla a finales de los a\u00f1os venti.\nSoberan\u00eda noruega.\nLes necesidaes d'una estaci\u00f3n meteorol\u00f3xica allugada nel pasu de les perturbaciones atmosf\u00e9riques provenientes de Groenlandia y el polu norte y empobinaes escontra Noruega fix\u00e9ronse notar en 1914 cuando'l profesor Kristian Birkeland d'Oslu reclam\u00f3 la construcci\u00f3n d'esta estaci\u00f3n en Jan Mayen.\u200b A pesar de la muerte de 125 cazadores de foques en dos nubes tremendes produc\u00edes en 1917 y 1920, pel branu de 1921 foi construyida la estaci\u00f3n meteorol\u00f3xica, asitiada na mari\u00f1a sur de la islla y llamada angua\u00f1o Eldsmetten.\nL'a\u00f1u siguiente, l'Institutu meteorol\u00f3xicu noruegu anexion\u00f3 la islla en favor de Noruega col fin de reforzar la so presencia, y un decretu real del 8 de mayu de 1929 asiti\u00f3 la islla so soberan\u00eda noruega. Finalmente, una llei del 27 de febreru de 1930 dex\u00f3 al reinu de Noruega mercar la islla a los distintos propietarios ya iguar asina el pleitu sobro la propied\u00e1 de Jan Mayen.\nSegunda Guerra Mundial.\nLa soberan\u00eda noruega sobre Jan Mayen nun tuvo interrupciones posteriores a 1921, nin mientres la Segunda Guerra Mundial. Los alemanes invadieron y ocuparon casi la totalid\u00e1 de Noruega a partir del 9 d'abril de 1940. La familia real exili\u00f3se y entam\u00f3 una resistencia. El rei Haakon VII esmoleciose en protexer los territorios esteriores del so reinu qu'ent\u00e1 yeren llibres, como Jan Mayen, onde unvi\u00f3 en 1941 un contingente militar compuestu de dellos soldaos y un nuevu equipu cient\u00edficu col fin d'instalar una presencia noruega capaz de responder a les eventuales tentatives d'invasi\u00f3n alemanes. L'equipu cient\u00edficu foi sacup\u00e1u n'amburando la estaci\u00f3n meteorol\u00f3xica de Eldstemetten en 1940 con cuenta de nun cayera en manos alemanes, siendo reconstruyida de nuevu nes proximidaes de la guarnici\u00f3n militar, al pie del Beerenberg.\nEsta nueva estaci\u00f3n funcion\u00f3 a lo llargo de la guerra a pesar de los bombardeos a\u00e9reos alemanes. Mientres estos ataques (que nun causaron neng\u00fan da\u00f1u), dos aviones alemanes estrell\u00e1ronse na islla. \u00dan foi un cuatrimotor Focke-Wulf Fw 200 con nueve miembros de tripulaci\u00f3n a bordu, que cay\u00f3 nel Beerenberg, cerca del campamentu noruegu, en 1942. En 1950, dos xe\u00f3logos brit\u00e1nicos atoparon los restos del otru avi\u00f3n colos restos de los cuatro miembros de la tripulaci\u00f3n del cuatrimotor. Estos, fueron repatriaos al campusantu militar de Narvik en 1959.\nEn 1943, los estauxunidenses fueron autorizaos pa construyir una estaci\u00f3n de radionavegaci\u00f3n na islla, qu'instalaron en dos campamentos, na mari\u00f1a norte y oeste, que bautizaron col nome de Atlantic City. Esta estaci\u00f3n ten\u00eda como principal oxetivu alcontrar les estaciones meteorol\u00f3xiques y de radio alemanes instalaes en Groenlandia.\nMientres dalg\u00fan tiempu, los cient\u00edficos duldaron de que pudiera haber dalguna activid\u00e1 nel volc\u00e1n Beerenberg, pero en 1970 el volc\u00e1n entr\u00f3 n'erupci\u00f3n, y a\u00f1edi\u00f3 otros 3 kil\u00f3metros cuadraos de masa terrestre a la islla mientres les tr\u00e9s o cuatro selmanes que dur\u00f3. Hubo m\u00e1s erupciones ente 1973 y 1985. Mientres una erupci\u00f3n, la temperatura del mar alredor de la islla puede aumentar dende xustu percima del puntu de conxelaci\u00f3n hasta unos 30 \u00b0C (86 \u00b0F).\nLes estaciones y cabanes hist\u00f3riques de la islla son Hoyberg, Vera, Olsbu, Puppebu (cabana ), Gamlemetten, Jan Mayen Radiu, Helenehytta, Margarethhytta y Ulla (una caba\u00f1a al pie del Beerenberg).\nXeograf\u00eda.\nJan Mayen ye una islla europea aisllada nel oc\u00e9anu Atl\u00e1nticu norte, na llende col oc\u00e9anu \u00c1rticu. M\u00e1s concretamente, la islla delimita col mar de Groenlandia al noroeste y del mar de Noruega al suroeste. \u200b\nLa islla nun forma parte de neng\u00fan archipi\u00e9lagu nin ta acompa\u00f1ada de nenguna islla secundaria o castru. Poro, la tierra m\u00e1s pr\u00f3xima ye la mari\u00f1a oriental de Groenlandia, a aproximao 500 kil\u00f3metros al oeste. Islandia at\u00f3pase a 600 kil\u00f3metros al suroeste,\u200b y Noruega a 950 kil\u00f3metros al sureste y les Svalbard al nordeste.\nAsitiada percima del paralelu 66\u00b0 33' 39\" de llatitud norte que constit\u00fai el c\u00edrculu polar \u00e1rticu, nun ta arrodiada per nenguna tierra habitada y at\u00f3pase llo\u00f1e de toles rutes mar\u00edtimes importantes.\nL'istmu ye l'allugamientu de los dos llagos m\u00e1s grandes de la islla, S\u00f8r (Llaguna Sur) y Nord (Llaguna Norte ). Un tercer llagu ll\u00e1mase Ullereng (Llaguna de Ullereng), son puntu d'accesu de Jan Mayen y los xe\u00f3logos def\u00ednenlu como un continente separ\u00e1u.\nFauna.\nJan Mayen nun alluga neng\u00fan mam\u00edfero terrestre dende 1990.. \nLos raposos \u00e1rticos fueron esterminaos polos tramperos noruegos a principios del siglo XX y los osos polares que nun s'aventuren tan al sur por cuenta del amenorgamientu de los xelos polares.\nLes ag\u00fces costeres de Jan Mayen son riques en pexes y atraen a numberosos cet\u00e1ceos como ballena boreal, ballena gorrumba, ballena de Minke, rorcual com\u00fan, ballena azul, rorcual boreal, Hyperoodon \u00e1rticu, orca, delf\u00edn de focico blancu) y morses. En total, hay 120 especies de aves censades, con cerca de 500\u00a0000 pareyes reproductores, son los animales m\u00e1s abondosos na islla.\nLes aves m\u00e1s comunes son l'eider com\u00fan, el charran \u00e1rticu, l'arao aliblanco, el m\u00e9rgulo atl\u00e1nticu, el frairucu com\u00fan, el fulmar boreal, la gavilueta trid\u00e1ctila y l'arao de Br\u00fcnnich, estes tr\u00e9s \u00faltimes son les principales especies que nidifiquen na islla.\nFlora.\nPor cuenta de el so cl\u00edma polar, la \u00fanica formaci\u00f3n vexetal de Jan Mayen ye la tundra, formada principalmente de yerbas y mofus. Consta de 74 especies vexetales (4 de felechos, 53 dicotiled\u00f3neas, 17 monocotiled\u00f3nees) y 3 especies de Taraxacum endemismos (\"Taraxacum brachyrhynchum\", \"Taraxacum recedens\" y \"Taraxacum torvum\") &lt;ref name=\"jan-mayen.no/flora\"&gt;&lt;/ref&gt; y 9 especies d'hongos.&lt;ref name=\"jan-mayen.no/sopp\"&gt;&lt;/ref&gt;.\nEnte les especies vexetales presentes en Jan Mayen, podemos atopar una subespecie boreal de piniellu, carex, luzulas, poas, cerastium, potentillas, Ranunculus (qu'entienden de Ranunculus glacialis), rumex, Saxifragas, Silenes, taraxacum, ver\u00f3niques, etc.\nJan Mayen nun tien montes pero esiste una especie d'\u00e1rbol na islla . Tr\u00e1tase d'una especie de sauce nanu, con un altor entend\u00edu ente 1 y 6 cent\u00edmetros y que tien fueyes que miden de 1 a 2 cent\u00edmetros de llargu."}
{"id": "5249", "revid": "37624", "url": "https://ast.wikipedia.org/wiki?curid=5249", "title": "Xuni\u00f3n de Kalmar", "text": "Denom\u00ednase Xuni\u00f3n de Kalmar al enxame de pa\u00edses n\u00f3rdicos xurd\u00edu de la fusi\u00f3n de Suecia, Noruega y Dinamarca na persona de Margarita I reina de los daneses y noruegos dende 1387 y de los suecos dende 1397. \nAsina naci\u00f3 una gran corona n\u00f3rdica que xuni\u00f3 a los pa\u00edses enantes nomaos con Groenlandia, Islandia, les islles Feroe (dependientes de Noruega) y Finlandia (parte de Suecia).\nSicas\u00ed, esta corona enxam\u00e1s lleg\u00f3 a consolidase pola mor del desenfotu de la nobleza sueca pa los daneses, quienes exerc\u00eden el dominiu na Xuni\u00f3n. Tres delles revueltes de los suecos (qu'algam\u00f3'l so puntu cimeru en 1521), la Xuni\u00f3n disolvi\u00f3se en 1523 cola eleici\u00f3n de Gustavo Vase como rei de Suecia. Por embargo, Dinamarca y Suecia caltuvi\u00e9ronse xun\u00edes hasta 1814, a\u00f1u que se robla'l trat\u00e1u de Kiel pol que s'anula la Xuni\u00f3n de Kalmar."}
{"id": "5250", "revid": "43102", "url": "https://ast.wikipedia.org/wiki?curid=5250", "title": "Trat\u00e1u de Kiel", "text": "Esti trat\u00e1u significa la muerte de la Xuni\u00f3n de Kalmar, ya que tres las Guerres Napole\u00f3niques, Dinamarca (aliada de Francia) foi obligada a roblar en 1814 esti acuerdu pol que ced\u00eda Noruega a Suecia. Los noruegos rechazaron el trat\u00e1u, declar\u00e1ronse independientes, fixeron una constituci\u00f3n basada na espa\u00f1ola de 1812 (nomada la Pepa) y escoyeron al herederu dan\u00e9s como rei. Les potencies europees nun aprobaron la decisi\u00f3n noruega y oblig\u00e1ronla a aceutar el trat\u00e1u robl\u00e1u na ciud\u00e1 alemana de Kiel, nomado rei a Carlos XIV. A camb\u00e9u dex\u00e1ron-yos caltener la so constituci\u00f3n lliberal. Puede considerase l'auta de Xuni\u00f3n de 1815 la nacencia del nu\u00e9u est\u00e1u noruegu."}
{"id": "5251", "revid": "37624", "url": "https://ast.wikipedia.org/wiki?curid=5251", "title": "Kiel", "text": "Kiel ye la capital del est\u00e1u alem\u00e1n de Schleswig-Holstein, ta averada a Dinamarca. La ciud\u00e1 destruy\u00f3se casi dafechu na Segunda Guerra Mundial, polo que'l so aspeutu ye d'una ciud\u00e1 nueva ya industrial. El so principal centru llaboral ye la Universid\u00e1 de Christian-Albrecht. Tien el principal grupu d'astilleros d'Alema\u00f1a, y equ\u00ed fabr\u00edquense los m\u00e1s modernos submarinos nucleares del mundu. \nYe conocida tami\u00e9n pola so canal que percuerre 96 km dende Kiel pa la final del r\u00edu Elba."}
{"id": "5253", "revid": "37624", "url": "https://ast.wikipedia.org/wiki?curid=5253", "title": "R\u00edu Duero", "text": "El r\u00edu Duero naz nos Picos d'Urbi\u00f3n -Soria- a una altit\u00fa averada a los 2.200 m y percuerre tola meseta norte atravesando Castiella y Lli\u00f3n -por Burgos, Valladolid, Zamora y Salamanca- y les rexones portugueses de Tr\u00e1s-os-Montes y Entre Minho e Douro.\nLa so llonxit\u00fa de 895 km fai que tenga la conca m\u00e1s grande de tola Pen\u00ednsula, con 98.160 km\u00b2. Nam\u00e1i ye navegable a partir de la fastera pente'l sur de la Rex\u00f3n de Lli\u00f3n -nel Parque Natural d'Arribes del Dueru hasta la so boca en Portugal, pola ciud\u00e1 de Porto.\nEsti gran r\u00edu traviesa delles estayes de fala llionesa como son les comarques de Miranda -en Portugal- o la de Les Arribes -n'Espa\u00f1a-.\nLos sos afluentes principales son los r\u00edos llioneses Esla y Tormes, que nes sos confluencies lleven cuasi tanto caudal como'l propiu Duero."}
{"id": "5254", "revid": "37624", "url": "https://ast.wikipedia.org/wiki?curid=5254", "title": "Rex\u00f3n de Lli\u00f3n", "text": "Lli\u00f3n o Lle\u00f3n ye una rex\u00f3n hist\u00f3rica d'Espa\u00f1a allugada nel noroeste de la pen\u00ednsula Ib\u00e9rica. Definida dende la divisi\u00f3n territorial de Javier de Burgos en 1833 la so referencia hist\u00f3rica ye tradicionalmente'l Reinu de Lli\u00f3n.\nEl so cuerpu territorial abarca la mayor parte de les provincies de Lli\u00f3n, Salamanca y Zamora, anque por razones hist\u00f3riques o culturales suelen incluyise dalgunes \u00e1rees de la provincia de Valladolid o la Tierra de Miranda. En dalgunos periodos de los sieglos XIX y XX, llegaron a incorporase tami\u00e9n les provincies castellanes de Palencia y Valladolid. \nNel contestu de la Transici\u00f3n Espa\u00f1ola Carlos Caba\u00f1as acu\u00f1a'l t\u00e9rminu Pa\u00eds Llion\u00e9s pa denomar a esti territoriu. Esta voz tendr\u00e1 m\u00e1s tarde un usu estend\u00edu n'aquellos movimientos sociales cercanos al lleonesismu.\nToponimia.\nLli\u00f3n tien orixe na pallabra llatina \"legio\", que fai referencia a la llex\u00f3n VII Gemina, que fund\u00f3 un campamentu no que g\u00fcei ye la ciud\u00e1 de Lli\u00f3n. Na documentaci\u00f3n medieval puen alcontrase les formes \"Leio\" o \"Leionem\", qu'evolucionar\u00eden haza'l nome actual de \"Lli\u00f3n\" o \"Lli\u00f3n\".\nHistoria.\nEl territoriu que g\u00fcei ocupa Lli\u00f3n foi conquist\u00e1u pol Imperiu Romanu ente los a\u00f1os 61 y 19 e.C., formando parte de les provincies de Lusitania y Tarraconense; nel sieglu V la Tarraconense foi invadida por suevos y godos incluy\u00e9ndose m\u00e1s llueu nel Reinu de Toledo. Nel a\u00f1u 712 los musulmanes derroten a los godos y ocupen el so reinu, anque alcuentren resistencia nel norte peninsular per parte de los pueblos \u00e1stures. \u00c9stos \u00faltimos fundar\u00eden el Reinu d'Asturies, qu'avanzar\u00eda contra'l valle del Dueru hasta que nel a\u00f1u 910 el rei Garc\u00eda I tresllada finalmente la capital d'Uvi\u00e9u a la ciud\u00e1 de Lli\u00f3n, fundando asina'l Reinu de Lli\u00f3n. Ordo\u00f1u II confirma la capitalid\u00e1 llionesa y fomenta rellaciones cordiales col Reinu de Pamplona. Pel rein\u00e1u d'Alfonsu V prom\u00falgase'l Fueru de Lli\u00f3n, el primer fueru conceyeru del que tolos dem\u00e1s puen considerase derivaos o variantes. Mentanto, el rei navarru Sanchu III el Mayor busca espandise a costa del territoriu oriental del Reinu de Lli\u00f3n, convirti\u00e9ndose en Conde de Castiella y con pretensiones sobre la Tierra de Campos.\nTres varios sieglos d'independenca, Fernandu III une en 1230 la Corona de Lli\u00f3n cola Corona de Castiella. Esta uni\u00f3n din\u00e1stica nun supunxo la desapaici\u00f3n de los reinos, ya que ca\u00fan d'ellos caltuvo les sos propies instituciones pol\u00edtiques, territoriales, econ\u00f3miques y sociales al marxe de tar gobernaes por un mesmu rei. Concretamente, el Reinu de Lli\u00f3n sigui\u00f3 celebrando les sos propies Cortes espec\u00edques hasta 1349, tami\u00e9n sigui\u00f3 existiendo l'Adelantamientu Mayor del Reinu de Lli\u00f3n (que sustituy\u00eda a les Merindaes Mayores del sieglu XII, independientes tami\u00e9n en cada reinu) que calten\u00eda la figura del Defensor del Reinu de Lli\u00f3n, continu\u00f3 acu\u00f1ando moneda propia hasta'l sieglu XIV (como'l maraved\u00edn Llion\u00e9s -o \"longo\"), y nel planu universitariu lleg\u00f3se a un acuerdu d'alternancia pa que'l rector de la Universid\u00e1 de Salamanca fora un a\u00f1u d'orixe Llion\u00e9s y al otru castellanu.\nNa Ed\u00e1 Moderna los m\u00e1s de los mapes oficiales constaten esa divisi\u00f3n territorial ente Lli\u00f3n y Castiella. Una divisi\u00f3n estrapolada a la colonizaci\u00f3n d'Am\u00e9rica como lo amuesa la creaci\u00f3n del Nuevu Reinu de Lli\u00f3n (sustratu del actual Est\u00e1u de Nuevo Le\u00f3n, en M\u00e9xicu) dientro del Virreinatu de Nueva Espa\u00f1a per parte de Felipe II.\nNel sieglu XIX l'art\u00edculu 10 de la primer Constituci\u00f3n espa\u00f1ola surdida de les Cortes de C\u00e1diz promulgaba:\nPente medies d'un decretu en payares de 1833, el so secretariu d'est\u00e1u de Fomentu, Javier de Burgos, cre\u00f3 un Est\u00e1u centraliz\u00e1u divid\u00edu en 49 provincies. Les provincies recibieron el nome de les sos capitales (sacante cuatro d'elles, que conservaron les sos vieyes denomaciones: Navarra, con capital en Pamplona, Araba con Vitoria, Gipuzkoa con Donostia y Bizkaia con Bilbao). El proyeutu ye pr\u00e1uticamente'l mesmu que'l de 1822, pero ensin les provincies de Calatayud, Bierzu y X\u00e0tiva; am\u00e1s, otres provincies camuden de nome al cambiar de capital.\nLes provincies ascrib\u00edense de xeitu nominal a rexones hist\u00f3riques, que carec\u00eden de competencies y de mu\u00e9rganos comunes pa les provincies qu'axuntaben, teniendo un simple calter clasificatoriu, ensin pretensiones d'operativid\u00e1 alministrativa. A la rex\u00f3n de Lli\u00f3n ascrib\u00edense les provincies de Lli\u00f3n, Salamanca y Zamora. Esta reforma llevada a cabu en 1833 calt\u00favose pr\u00e1uticamente ensin cambeos hasta l'actualid\u00e1.\nSicas\u00ed, les provincies de Valladolid y Palencia apaecer\u00e1n en dalgunos mapes posteriores al decretu formando parte de la rex\u00f3n denomada Reinu de Lli\u00f3n, como s'atopaba nel \"Mapa general de Espa\u00f1a, dividido en sus provincies actuales\" de Tom\u00e1s L\u00f3pez, 1802, quien incluy\u00eda am\u00e1s el Princip\u00e1u d'Asturies na rex\u00f3n llionesa. Asina na \"Geograf\u00eda general de Espa\u00f1a: comparada con la primitiva, antigua y moderna\" de Juan Bautista Carrasco (1861) el vieyu \"Reinu de Lli\u00f3n\", con tola tierra \u00abconquistada polos reis d'Uvi\u00e9u\u00bb, comprend\u00eda les \u00abNueves provincies creaes en 1833\u00bb de Ll\u00e9on, Palencia, Salamanca, Valladolid y Zamora, en tanto'l \"Reinu de Castiella\", \u00abcomarca que g\u00fcei se distingue por Castiella la Vieya, llibre de los \u00c1rabes nel sieglu IX\u00bb, incluy\u00eda les nueves provincies d'\u00c1vila, Burgos, Logro\u00f1o, Santander, Segovia y Soria.\nNa divisi\u00f3n territorial provisional de 1873, na Primer Rep\u00fablica Espa\u00f1ola, inor\u00f3se la rex\u00f3n llionesa. Esti fechu motiv\u00f3'l requerimientu d'un est\u00e1u federal Llion\u00e9s per parte de la Comisi\u00f3n Provincial de Lli\u00f3n (equivalente a la Diputaci\u00f3n):\nLa rex\u00f3n llionesa figura nel act\u00edculu 10 del Tribunal de Garant\u00edes Constitucionales, un mu\u00e9rganu constitucional espa\u00f1ol de la Segunda Rep\u00fablica Espa\u00f1ola (1931-1939) antecedente del actual Tribunal Constitucional. Seg\u00fan la correspondiente llei org\u00e1nica (14 de xunu de 1933), ente los vocales electivos que compon\u00eden el tribunal, exist\u00eden 14 representantes rexonales. Cada rex\u00f3n aut\u00f3noma ten\u00eda derechu a nomar un vocal que la representase, que deb\u00eda ser escoy\u00edu pola so asamblea llexislativa. Pa que'l restu del pa\u00eds tuviere representaci\u00f3n nel Tribunal de Garant\u00edes Constitucionales (ent\u00f3ncenes Catalu\u00f1a yera la \u00fanica rex\u00f3n aut\u00f3noma) dispon\u00edase lo siguiente:\nLa dictadura franquista caltuvo ensin alteraciones la divisi\u00f3n provincial de Javier de Burgos, coles sos diputaciones provinciales y los gobernadores civiles al frente de cauna d'elles, como deleg\u00e1u permanente del gobiernu y primer autorid\u00e1 de la provincia seg\u00fan el Reglamentu d'Organizaci\u00f3n, Funcionamientu y R\u00e9xime Xur\u00eddicu de les Corporaciones llocales, aprob\u00e1u por Decretu de 17 de mayu de 1952, y el posterior de 10 d'ochobre de 1958 pel que se regulaben les sos atribuciones. Les rexones, como nel decretu de 1833, carec\u00eden de personalid\u00e1 xur\u00eddica y de funciones pol\u00edtiques o alministratives, polo qu'en dalgunos mapes y llibros de testu pod\u00eden alcontrase ascrites por razones hist\u00f3riques a la rex\u00f3n llionesa les provincies de Palencia y Valladolid. Asina, na popular Enciclopedia \u00c1lvarez, obra del pedagogu zamoranu Antonio \u00c1lvarez, d'usu com\u00fan nes escueles ente 1954 y 1965, dic\u00edase qu'Espa\u00f1a atop\u00e1base dividida en 15 rexones que \u00abpor ser mui antig\u00fces ll\u00e1mense hist\u00f3riques\u00bb, subdivid\u00edes al empar en cincuenta provincies y ente elles la de Lli\u00f3n, formada por cinco provincies: Lli\u00f3n, Zamora, Salamanca, Valladolid y Palencia. Peles mesmes feches, l\"'Atlas Universal y de Espa\u00f1a\" de la editorial Edelvives presentaba por embargu la rex\u00f3n de Lli\u00f3n reducida a les tr\u00e9s provincies de la divisi\u00f3n territorial de Javier de Burgos.\nL'aprobaci\u00f3n por referendu de la Constituci\u00f3n espa\u00f1ola de 1978 plantega'l marcu pa la descentralizaci\u00f3n territorial del Est\u00e1u al travi\u00e9s de comunidaes aut\u00f3nomes.\nNel procesu preauton\u00f3micu, surdieron bien de grupos lleonesistes que reivindicaron la creaci\u00f3n d'una comunid\u00e1 aut\u00f3noma que comprendiere Lli\u00f3n, Zamora y Salamanca: en Zamora Ciudadanos Zamoranos (CC.ZZ.), en Salamanca el Grupu Rexonalista Salmant\u00edn (GRES), y en Lli\u00f3n el Conceyu Abiertu Llion\u00e9s (CALL), X\u00f3venes Nacionalistes Lleoneses (XNLL), l'Asamblea Independiente llionesa (AILL), el Grupu Auton\u00f3micu Llion\u00e9s (GALL) o l'Asamblea Rexonalista llionesa.\nAm\u00e1s, per esos a\u00f1os y el restu de la d\u00e9cada de 1980, empiecen a organizase los primeros part\u00edos pol\u00edticos propiamente lleonesistes, como'l Bloque Autonomista del Pa\u00eds Llion\u00e9s, el Part\u00edu Nacionalista Llion\u00e9s (P.N.L.L), el Part\u00edu Rexonalista del Pa\u00eds Llion\u00e9s (PREPAL), cola so organizaci\u00f3n moza Xuvent\u00faes Lleonesistes (XX.LLLL.), el Bloque Agrariu (BA), o la Uni\u00f3n Lleonesista (UNLE).\nApru\u00e9base'l r\u00e9xime pre-auton\u00f3micu de Castiella y Lli\u00f3n form\u00e1u al entamu poles provincies que s'ascribieron a Lli\u00f3n na reforma de 1833 (Salamanca, Zamora y Lli\u00f3n) y les ascrites a Castiella La Vieya (Santander, Logro\u00f1o, Palencia, Valladolid, Segovia, Soria, \u00c1vila y Burgos). Posteriormente, Santander y Logro\u00f1o devincular\u00edense, formando comunidaes aut\u00f3nomes de Cantabria y La Rioxa. N'acuerdu adopt\u00e1u'l 31 de xunetu de 1981, la Diputaci\u00f3n Provincial de Segovia decide exercitar la iniciativa pa que Segovia pudiere constituyise en comunid\u00e1 aut\u00f3noma uniprovincial, pero nos conceyos de la provincia la situaci\u00f3n taba igualada ente los partidarios de la autonom\u00eda uniprovincial o col restu de Castiella. Finalmente, la provincia de Segovia incorpor\u00f3se a la nueva comunid\u00e1 aut\u00f3noma al travi\u00e9s de la Llei Org\u00e1nica 5/1983 por \u00abmotivos d'inter\u00e9s nacional\u00bb. A esto s\u00famase-y la resoluci\u00f3n del Tribunal Constitucional en la Sentencia 89/1984 de 28 de setiembre, onde s'anulaba la revocaci\u00f3n de la Diputaci\u00f3n de Lli\u00f3n (13 de xineru de 1983) del so acuerdu primixeniu sobre'l mu\u00e9rganu preauton\u00f3micu de Castiella y Lli\u00f3n.\nCoincidiendo con aquella sentencia, produx\u00e9ronse en Lli\u00f3n diferentes manifestaciones, que seg\u00fan dalgunes fontes axuntaron a un n\u00famberu cercanu a los 90.000 asistentes.\nEl reinu o rex\u00f3n hist\u00f3rica de Lli\u00f3n apaez referenciada de contino nel pre\u00e1mbulu del Estatutu d'Autonom\u00eda de Castiella y Lli\u00f3n, una vuelta creada:\nMagar, tres esta uni\u00f3n, los grupos lleonesistes que reivindiquen la so postura auton\u00f3mica nun desapaecen, sin\u00f3n que coexisten colos part\u00edos estatales. Tienen presencia nes tr\u00e9s provincies lleoneses.\nXeograf\u00eda f\u00edsica.\nLli\u00f3n tien una superf\u00edcie aproximada de 38.491,95 km\u00b2. Llenda al norte col Princip\u00e1u d'Asturies, al oeste con Galicia y Portugal, al sur con Estremadura y al este con Castiella. La so situaci\u00f3n xeogr\u00e1fica favoreci\u00f3 hist\u00f3ricamente les comunicaciones humanes y econ\u00f3miques col sur de la Pen\u00ednsula al travi\u00e9s de la V\u00eda de la Plata y col este de la Meseta.\nCerca del 49,4% del territoriu Llion\u00e9s ded\u00edcase a superficie forestal; el 24,7% a cultivu y paciones y el 2,27% a \u00e1rees urbanes o d'usu artificial del suelu.\nTopograf\u00eda.\nExisten dos elementos xeogr\u00e1ficos con relevancia dientro de Lli\u00f3n:\n- Cordelera Cant\u00e1brica: Una muria vertical result\u00e1u de la oroxenia herc\u00ednico-alpina de la que destaca'l conxuntu de los Picos d'Europa y les cangues de la so rede fluvial (con foces fondes, como Los Beyos y la Garganta del Cares) y onde atopamos cumes que perpasen de los 2.500 metros d'altor, como La Torre Cerr\u00e9u (2.648 m) o Torre Llambri\u00f3n (2.642 m). Les formes verticales, los circos glaciares, los complexos c\u00e1rsticos, les gargantes, los neveros, les llombes y les cuenyes son los elementos m\u00e1s significativos.\n- Macizu galaico-Llion\u00e9s: Na zona occidental alcontramos un abombamientu del macizu paleozoicu que fendi\u00f3 n'unidaes distintes: la sierra de Xistr\u00e9u, col picu Catoute (2.117 m), los Montes de Lli\u00f3n, col Teleno (2.188 m), La Cabreira, col Vizcudiello (2.121 m) y los montes occidentales como los Ancares, col Cui\u00f1a (1.992 m), y O Courel, col Montouto (1.541 m). Nel centru de toes elles form\u00f3se'l fuexu d'El Bierzu, carauteriz\u00e1u por un paisaxe de campes y vegues. Los cumes son aplanaos, interrump\u00edos por alliniamientos de crestes de cuarcites (picos, altos, pe\u00f1es), y les formes glaciares manifi\u00e9stense con exemplos de valles n'U o con llagos como los de Trueitiellas y Lla Ba\u00f1a.\nNa zona noroccidental los alliniamientos empob\u00ednentes d'oeste a este, dexando corredores fluviales que, nel casu de los r\u00edos \u1e36\u1e37una y Ouma\u00f1a, abrieron les depresiones que conformen les comarques de Babia y Ouma\u00f1a. Nel sector central, distintos cursos d'agua abieron valles tresversales de disposici\u00f3n norte-sur, llegando a formar en dalgunes ocasiones gargantes como les Foces de Veigacerveira o les Foces de Valdeteya. El model\u00e1u glaciar y el model\u00e1u k\u00e1rsticu dexaron el so niciu con formaciones como la Cueva de Valporquero.\n- Sistema central: Faciendo de frontera sur del pa\u00eds, tr\u00e1tase d'un acortamientu de la Placa Ib\u00e9rica pol choque de les plaques Euroasi\u00e1tica y Africana. El sistema llevant\u00f3se na oroxenia alpina, nel Cenozoicu, anque los materiales sobre los que s'asienta (el plataforma gran\u00edtica mesete\u00f1a) seyan anteriores. Les sierres m\u00e1s importantes son les de Francia, Las Quilamas y Gata. Los picos mas altos son La \u1e24astiala (1.735 m), la Pe\u00f1a Francia (1727 m) o la Mesa del Franc\u00e9s (1.638 m).\nEsta gran llanera ocupa la parte central del pa\u00eds, con una altit\u00fa media d'ente 700 y 1.000 metros. Ye un relieve cuasi horizontal de p\u00e1ramos y ondulaciones seles interrump\u00edes dacuando por terraces y interfluvios. A estos relieves planos y elevaos con\u00f3zselos llocalmente como \"chanes\" o p\u00e1ramos de ra\u00f1es. En delles zones, sobre los materiales sedimentarios la erosi\u00f3n cre\u00f3 valles amplios con interfluvios que malapenes destaquen. Nes llaneres ondulaes, al entrar en contautu colos p\u00e1ramos de les cuenques hidrogr\u00e1fiques, dexen de ser espacios abiertos al tar chiscaes por cerros testigu, tesos o talayes.\nHidrograf\u00eda.\nR\u00edos\nLos r\u00edos m\u00e1s importantes son aquellos ascritos a la cuenca hidrogr\u00e1fica del Dueru. Dende'l so nacimientu nos Picos d'Udri\u00f3n, en Soria, hasta la so muerte na ciud\u00e1 portuguesa de Porto, el Dueru percuerre 897 km. Del norte descienden los r\u00edos Valderadu\u00e9i y l'Esla, a esti \u00faltimu vierten el so caudal afluentes como'l Porma, el Bernesga, el Cea o l'\u00d3rbigu. Los afluentes m\u00e1s importantes del Dueru pela oriella izquierda son el Tormes, el G\u00fcebra, l'\u00c1gueda, o'l Yeltes, toos procedentes del Sistema Central.\nMenos importancia sup\u00f3n la cuenca hidrogr\u00e1fica del Texu, del que destaca especialmente'l r\u00edu Alag\u00f3n.\nLlagos\nLa rex\u00f3n llionesa acueye gran cantid\u00e1 de llagos y llagunes, anque los m\u00e1s importantes alcu\u00e9ntrense nel norte de la rex\u00f3n, como ye'l casu del llagu Ausente, l'Isoba, el llagu de Lla Ba\u00f1a, el llagu de Trueitiellas, el Pozu Cheirosu, la llaguna de Villadangos, la llaguna de Cal o la de Chozas d'Arriba. L'\u00fanicu llagu de relevancia fuera de la provincia de Lli\u00f3n ye'l de Senabria, d'orixe glaciar, \u00fan de los m\u00e1s importantes de la Pen\u00ednsula Ib\u00e9rica.\nEmbalses\nCreaos pol home pa la obtenci\u00f3n d'enerx\u00eda ll\u00e9trica, los m\u00e1s importantes son los asitiaos na cuenca del Dueru, los de Barrios de \u1e36\u1e37una, Casares, Porma o Ria\u00f1o, usaos davezu pa la pr\u00e1utica de deportes n\u00e1uticos. Nel centru, destaca la que foi una de les primeres centrales hidroel\u00e9ctriques d'Espa\u00f1a, la d'El Porvenir en San Rom\u00e1n de los Infantes. Tami\u00e9n destaquen los de San Sebasti\u00e1n, P\u00edas y nel sur del pa\u00eds son de relevancia la presa d'Aldead\u00e1vila de la Ribera, \u00c1gueda, Irue\u00f1a, Navamu\u00f1o, Santa Teresa, Saucelle o Yecla de Yeltes.\nClima.\nEl clima predominante na rex\u00f3n llionesa ye'l mediterraneu continentaliz\u00e1u, anque con traces en delles zones. Tr\u00e1tase d'un clima secu y con temperatures baxes n'iviernu, c\u00e1lides en branu y seles nes estaciones intermedies.\nSon frecuentes les xelaes que persisten nes zones montesines. El noroeste y les sierres del Sistema Central tien una clara influyencia atl\u00e1ntica, pero ye evidente la presencia del clima alp\u00edn nes cotes m\u00e1s elevaes.\nEn xeneral ye mui carauter\u00edstica la enorme amplit\u00fa t\u00e9rmica (dende los -10 a los 35\u00b0C).\nLes precipitaciones rep\u00e1rtense de forma irregular a lo llargo del a\u00f1u y dependiendo de la zona. Asina nel norte y noroeste alg\u00e1mense los 1.500 mm a\u00f1ales mentes que nel centru y sur ll\u00e9guense a los 500 mm. Diches precipitaciones conc\u00e9ntrense sobre manera pela seronda y la primavera con un m\u00ednimu en branu, acentu\u00e1u especialmente na llanera, y en forma de \u00f1eve pel iviernu.\nPol\u00edtica y gobiernu.\nOrganizaci\u00f3n territorial.\nLa Rex\u00f3n de Lli\u00f3n, int\u00e9grase na comunid\u00e1 aut\u00f3noma de Castiella y Lli\u00f3n a partir de les provincies de Lli\u00f3n, Salamanca y Zamora. La so unid\u00e1 territorial b\u00e1sica -dempu\u00e9s del conceyu- ye la comarca. Lli\u00f3n comp\u00f3nse de m\u00e1s de 65 comarques tradicionales de les que solo una, El Bierzu, tien reconocimientu oficial. El Conseyu Comarcal d'El Bierzu cre\u00f3se en 1991 y abarca dellos conceyos hist\u00f3ricamente ascritos a otres comarques.\nInstituciones.\nPente medies de les lleis auton\u00f3miques 13/1987 y 14/1987, aprobaes al tiempu, decidi\u00f3se establecer respeutivamente que la Xunta de Castiella y Lle\u00f3n -el gobiernu de la Comunid\u00e1-, el so Presidente, y les Cortes -el mu\u00e9rganu llexislativu- tuvieren la so sede na ciud\u00e1 de Valladolid.\nInstituciones auton\u00f3miques allugaes en Castiella la Vieya:\nInstituciones auton\u00f3miques allugaes na Rex\u00f3n de Lli\u00f3n:\nCortes de Castiella y Lli\u00f3n.\nNa primer llexislatura'l PSOE foi'l part\u00edu con m\u00e1s representaci\u00f3n nes Cortes, siendo'l primer presidente de la comunid\u00e1'l socialista Demetrio Madrid. De magar la d\u00e9cada de los 90 la pol\u00edtica auton\u00f3mica viose enmarcada nuna serie de mayor\u00edes absolutes del PP, que g\u00fcei sigue gobernando c\u00f3modamente. Otros part\u00edos de calter estatal con presencia na comunid\u00e1, seya y\u00e1 a nivel llocal o auton\u00f3micu, son IX (previamente como PCE) y UPyD, con una presencia importante nes provincies d'\u00c1vila y Burgos. Previamente'l CDS d'Adolfo Su\u00e1rez llogr\u00f3 tami\u00e9n tar na vida pol\u00edtica auton\u00f3mica ocupando'l centru reformista del fexe pol\u00edticu.\nEl lleonesismu al travi\u00e9s de la UPL, el castellanismu al travi\u00e9s de Part\u00edu de Castiella y Lli\u00f3n, previamente Tierra Comunera o part\u00edos llocalistes como Soluci\u00f3n Independiente, Agrupaci\u00f3n d'Eleutores Independientes Zamoranos o Iniciativa pol Desarollu de Soria tvieron tami\u00e9n la so presencia, anque a menor nivel.\nAngua\u00f1o la comunid\u00e1 ta gobernada por Alfonso Fern\u00e1ndez Ma\u00f1ueco, del Part\u00edu Popular. El Part\u00edu Socialista de Castiella y Lli\u00f3n-PSOE alcu\u00e9ntrase na oposici\u00f3n. El l\u00edder de la oposici\u00f3n ye Luis Tudanca.\nSacante na primer llexislatura, que cunt\u00f3 con presidente socialista, la presidencia tuvo ocupada siempre por miembros del Part\u00edu Popular o del so antecesor, Alianza Popular:"}
{"id": "5256", "revid": "43102", "url": "https://ast.wikipedia.org/wiki?curid=5256", "title": "San Mar\u00edn", "text": "La Rep\u00fablica de San Mar\u00edn o simplemente San Mar\u00edn (tami\u00e9n \"San Marino\") ye un peque\u00f1u est\u00e1u enclav\u00e1u dientro d'Italia, ye la rep\u00fablica m\u00e1s antigua del mundu y as\u00edtiase ente les rexones italianas d'Emilia-Roma\u00f1a al norte y les Marques al sur.\nEl caltenimientu de la so independencia respeutu a Italia d\u00e9bese a Giuseppe Garibaldi, quien atop\u00f3 abellugu nel Monte Titano nel Risorgimento cuando na so campa\u00f1a escontra Venecia taba siti\u00e1u por cuatro ex\u00e9rcitos. Ye ent\u00f3ncenes cuando'l gobiernu de San Mar\u00edn lu acueye cola condici\u00f3n de defender la independencia de la peque\u00f1a rep\u00fablica.\nLa capital ye la ciud\u00e1 de San Mar\u00edn que ta situada sobre'l monte Titano.\nSan Mar\u00edn ye una rep\u00fablica parllamentaria. El so \u00f3rganu llexislativu ye'l Conseyu Grande y Xeneral de San Mar\u00edn. Tanto la presidencia del Est\u00e1u como la del Gobiernu ex\u00e9rcese por dos capitanes, llamaos capitanes rexentes, que s'escueyen por sufraxu universal cada 6 meses. El territoriu del est\u00e1u ta sodivid\u00edu en nueve conceyos nomaos \"castelli\"\" -castiellos-:\nEl conceyu m\u00e1s grande ye esti caberu que cunta con cerca de 7.000 habitantes.\nEn cuanto a les comunicaciones tanto postales como telef\u00f3niques, San Mar\u00edn, pal esterior, consid\u00e9rase como una provincia italiana, dependiendo poro de los c\u00f3digos d'esti pa\u00eds.\nHistoria.\nSan Mar\u00edn, el quintu est\u00e1u m\u00e1s peque\u00f1u del mundiu, tami\u00e9n ye la rep\u00fablica m\u00e1s antigua. Acordies cola tradici\u00f3n, fund\u00f3se nel 301 cuando un canteru cristianu nom\u00e1u \"Marinus el D\u00e1lmata\" (\"San Mar\u00edn di\u00e1conu\") dex\u00f3 la islla d'Arbe pa escapar de la pol\u00edtica anticristiana del emperador romanu Dioclecianu. Marinus escondi\u00f3se na cima del Monte Titano, el m\u00e1s altu de los siete que tien San Mar\u00edn y fund\u00f3 una peque\u00f1a comunid\u00e1 cristiana. La propietaria del terr\u00e9n, una compasiva muyer de Rimini, dex\u00f3-yos n'herencia'l territoriu. El terr\u00e9n disput\u00e1u poles families de los Rimini y Montefeltro, y suxeta a las griesques ente g\u00fcelfos y xibelinos, llogr\u00f3 caltener la so independencia y medrar en territoriu. El peque\u00f1u est\u00e1u foi reconoc\u00edu pola Francia Napole\u00f3nica nel 1797, y por otros estaos europeos nel 1815 nel Congresu de Viena.\nPese a ser un pa\u00eds soberanu, depende en gran midida d'Italia, pela que ta arrodiada dafechu dende l'unificaci\u00f3n d'\u00e9sta nel sieglu XIX.\nDende finales del sieglu IX consta la esistencia d'una rep\u00fablica llibre en San Mar\u00edn. Nel 1631 el pap\u00e1u reconoci\u00f3 la so independencia que foi igualmente respetada por Napol\u00e9on Bonaparte. Una revoluci\u00f3n pac\u00edfica restaur\u00f3 en 1906 el sistema eleutivu del Conseyu Grande y Xeneral de San Mar\u00edn (\u00f3rganu supremu del est\u00e1u samarin\u00e9s), que se convertiera nun clan zarr\u00e1u.\nNa I Guerra Mundial y II Guerra Mundial sigui\u00f3'l mesmu dest\u00edn que'l so vec\u00edn tresalp\u00edn. Ocup\u00e1u nel 1943 por orde de Hitler, foi recuper\u00e1u pelos aliaos pero nuna escontraofensiva de los alemanes foi recuperada nuevamente. A lo cabero foi lliberada nel 1945. Restaurada la democracia, una coalici\u00f3n de socialistes y comunistes gobern\u00f3 hasta 1957, a\u00f1u nel que foron desplazaos polos democristianos, los que dende 1973 constituyeron colos socialistes un gobiernu de coalici\u00f3n.\nLo que ta demostrao ye que'l llugar ta habit\u00e1u dende tiempos prehist\u00f3ricos, anque la esistencia documentada de la rep\u00fablica entama nel sieglu X. N'alcordanza del canteru la zona nom\u00f3se \"Tierra de San Mar\u00edn\", siendo dempu\u00e9s cuando se-y dio'l nome de \"rep\u00fablica\".\nEn tiempos de los lombardos San Mar\u00edn yera propied\u00e1 del Duc\u00e1u d'Espoleto.\nEl gobiernu taba compuestu por una asamblea nomada \"Arengo\", que taba compuesta por tolos cabezaleros de familia. Nel 1243, estableci\u00f3se la figura de los Capitanes Rexentes (\"Capitani Reggenti\") p'actuar como xefes d'Est\u00e1u. Les primeres lleis daten del 1263. El Vaticanu, nesi tiempu al mandu del papa Nicol\u00e1s IV, reconoci\u00f3 la independencia de San Mar\u00edn nel 1291.\nEl territoriu de la rep\u00fablica consist\u00eda nam\u00e1s nel Monte Titano hasta 1463, cuando entr\u00f3 na alianza escontra Sexismundu Pandolfo Malatesta, Se\u00f1or de Rimini, que ser\u00eda derrot\u00e1u. Por mor d'esti fechu, el papa P\u00edu II cedi\u00f3 a San Mar\u00edn les ciudaes de Fiorentino, Montegiardino y Serravalle. Esi mesmu a\u00f1u la ciud\u00e1 de Faetano xuni\u00f3se a la rep\u00fablica pola so propia volunt\u00e1. Dende ent\u00f3s, la superficie de la rep\u00fablica calti\u00e9nse invariable.\nSan Mar\u00edn redaut\u00f3 una constituci\u00f3n l'8 d'ochobre de 1600.\nLa \"Seren\u00edsima Rep\u00fablica\" foi ocupada militarmente tr\u00e9s vueltes en tola so historia, anque por breve tiempu:\nL'Est\u00e1u foi reconoc\u00edu por Napol\u00e9on I de Francia nel 1797 y nel Congresu de Viena nel 1815. Por mor de la unificaci\u00f3n de la pen\u00ednsula it\u00e1lica, la independencia de San Mar\u00edn tuvo que confirmase con un trat\u00e1u nel 1862 con una emerxente Italia, que foi revis\u00e1u y corrobor\u00e1u en 1939 y 1971. \nSan Mar\u00edn ye la \u00fanica ciud\u00e1-est\u00e1u italaina qu'a\u00ednda sobrevive. Como Andorra, Liechtenstein y M\u00f3nacu, paez un anacronismu de tiempos medievales, cuando la xurisdicci\u00f3n d'una ciud\u00e1 nun diba m\u00e1s all\u00e1 del alcance de les armes dende les muries. Xunto col Vaticanu, ye l'\u00fanicu pa\u00eds europ\u00e9u arrodi\u00e1u dafechu por otru.\nIngres\u00f3 nel Conseyu d'Europa como miembru de plenu drechu nel 1988, presidiendu la organizaci\u00f3n na primer met\u00e1 del a\u00f1u 1990. Am\u00e1s converti\u00f3se en miembru de les Naciones Xun\u00edes nel 1992, y adopt\u00f3 l'euru nel 2002 como moneda nacional, pese a nun pertenecer a la Xuni\u00f3n Europea.\nEsti pa\u00eds, col fin de disminuyir la so dependencia de la Rep\u00fablica d'Italia, vien conformando una riestra d'alcuerdos pol\u00edticos, econ\u00f3micos y sociales con Suiza. Esta alianza abriera'l cam\u00edn a un nuevu tipu de rellaciones diplom\u00e1tiques, pioneres nel sieglu XXI, pero que recuerden a les rellaciones internacionales na d\u00f3mina medieval.\nGobiernu y pol\u00edtica.\nEl \"Consiglio Grande e Generale\" escu\u00e9yese por votaci\u00f3n popular cada cinco a\u00f1os. Esti parllamentu escueye a dos de los sos miembros como Capitanes Rexentes per un periodu de seis meses. Los dos Capitanes Rexentes y el Conseyu de Ministros formen el poder executivu del gobiernu.\nEl Conseyu Grande y Xeneral tami\u00e9n escueye al \"Consiglio dei XII\" (\"Conseyu de los Dolce\"), que forma'l poder xudicial na llexislatura.\nSan Mar\u00edn foi primeramente gobernada pol Arengo, anicialmente form\u00e1u polos cabezaleros de familia. Nel sieglu XIII la instituci\u00f3n renunci\u00f3 a los sos poderes en favor del \"Gran Conseyu Xeneral\". Nel 1243, los dos primeros Capitanes Rexentes foron nomaos por esi Conseyu y esta forma de nomamientu contin\u00faa n'usu angua\u00f1o.\nPoder llexislativu.\nEl Gran Conseyu Xeneral (\"Consiglio Grande e General\").\nEl Conseyu ta compuestu por 60 miembros escoy\u00edos cada 5 a\u00f1os per un sistema de representaci\u00f3n proporcional nos nueve \"castelli\". Estes divisiones alministratives correspuenden a les vieyes parroquies de la Rep\u00fablica, y ca\u00fana ye gobernada por un Conseyu nel que la so direici\u00f3n ta un Capit\u00e1n escoy\u00edu cada 5 a\u00f1os. El Gran Conseyu Xeneral aprueba'l presupuestu asina como escueye a los Capitanes Rexentes, como dirixentes del Executivu.\nParllamentu y C\u00e1mara.\nEl Cuerpu llexislativu ta form\u00e1u pol Gran Conseyu Xeneral, el parllamentu y una C\u00e1mara. Los miembros del Parllamentu escu\u00e9yense cada cinco a\u00f1os y responsabil\u00edcense de la llexislaci\u00f3n, xusticia y de resolver los problemes de xurisdicci\u00f3n. Am\u00e1s enc\u00e1rguense de la eleici\u00f3n de los Capitanes Rexentes, el Congresu d'Est\u00e1u, el Conseyu de los Dolce, la Comisi\u00f3n d'Asesoramientu. El Parllamentu enc\u00e1rgase tami\u00e9n de ratificar los trataos con otros pa\u00edses. El Parllamentu div\u00eddese en cinco Comisiones d'Asesoramientu compuestes de 15 miembros qu'estudien, proponen y alderiquen la incorporaci\u00f3n de nueves lleis que pasar\u00e1n a ser discut\u00edes nel Gran Conseyu Xeneral.\nCuerpos Executivos.\nLos Capitanes Rexentes.\nCada 6 meses, el Conseyu escueye dos Capitanes Rexentes pa desempe\u00f1ar la tarea de Xefes d'Est\u00e1u. Los Rexentes escu\u00e9yense d'ente desemeyaos part\u00edos, colo que la Xefatura ta equilibrada. La invistidura tien llugar l'1 d'abril y l'1 d'ochobre de cada a\u00f1u. Cuando'l periodu termina, los ciudadanos tienen tr\u00e9s d\u00edes pa presentar quexes sobre los autos realizaos polos Rexentes. Si s'almit\u00eden a tr\u00e1mite, abr\u00edase un procedimientu xudicial col ex Xefe d'Est\u00e1u.\nLa pr\u00e1utica de gobiernu dual, asina como la frecuencia de la reeleici\u00f3n der\u00edvense direutamente de les costumes de la Rep\u00fablica Romana. El Conseyu ye equivalente al Sen\u00e1u Romanu y los Capitanes Rexentes yeren la moderna versi\u00f3n de los c\u00f3nsules de l'antigua Roma. \nEl Congresu d'Est\u00e1u.\nEl Congresu d'Est\u00e1u comp\u00f3nse de 10 Secretar\u00edes qu'exercen el poder executivu. Ye en realid\u00e1 un gabinete de ministros.\nLes 10 secretar\u00edes yeren:\nCuerpos xudiciales.\nEl Conseyu de los Dolce (\"Consiglio dei XII\").\nEl Conseyu de los Dolce el\u00edxese pol Gran Conseyu Xeneral pa tola llexislatura, sirviendo de cuerpu xudicial y tami\u00e9n act\u00faa como tercer instancia na Corte d'Apelaciones. Dos inspeutores del gobiernu representen al est\u00e1u nes cuestiones financieres y patrimoniales.\nOrganizaci\u00f3n xudicial.\nEl sistema xudicial de San Mar\u00edn conf\u00edase a miembros foranos tanto por razones hist\u00f3riques como sociales. Los \u00fanicos xueces nativos yeren los Xueces de Paz, que nam\u00e1s puen llevar causes civiles que nun superen los 25 millones de lires (cerca de 13.000 euros). El Conseyu de los Dolce sirve como corte d'apelaci\u00f3n en tercer instancia.\nOrganizaci\u00f3n pol\u00edtico-alministrativa.\nSan Mar\u00edn ta dixebr\u00e1u en nueve conceyos o \"castelli\" (castiellos) que tami\u00e9n tienen la consideraci\u00f3n de ciudaes:\nXeograf\u00eda.\nSan Mar\u00edn ye un enclave d'Italia, na llende ente les rexones d'Emilia-Roma\u00f1a y Marques. La so topograf\u00eda ta dominada polos Apeninos. El puntu m\u00e1s altu del pa\u00eds ye'l Monte Titano, a 739 metros. Nun hai r\u00edos d'importancia.\nEl clima ye subtropical h\u00famedu, con branos calurosos y hibiernos suaves.\nSeg\u00fan WWF, el territoriu de San Mar\u00edn pertenez a la ecorrex\u00f3n nomada biesca escler\u00f3fila y semicaducifolia d'Italia.\nSan Mar\u00edn ye'l tercer est\u00e1u m\u00e1s peque\u00f1u d'Europa, tres el Vaticanu y M\u00f3nacu.\nDemograf\u00eda.\nNun hai diferencies granibles ente la demograf\u00eda de San Mar\u00edn ya Italia.\nL'est\u00e1u tien una poblaci\u00f3n de cuasi 29.000 persones, incluyendo 1.000 estranxeros, siendo la mayor\u00eda d'estos italianos. Alredor de 5.000 samarineses viven notros pa\u00edses, predominantemente n'Italia y n'Arxentina.\nLa llingua oficial ye l'italianu, con una utilizaci\u00f3n del dialeutu emiliano-roma\u00f1ol, y el catolicismu romanu ye la relix\u00f3n predominante.\nEconom\u00eda.\nPese a que la rep\u00fablica nun ye un miembru oficial de la eurozona, permiti\u00f3se-yos usar l'euro como moneda nacional por mor d'alcuerdos col Conseyu de la Xuni\u00f3n Europea, podiendo estampar el so propiu dise\u00f1u nacional na cara correspondiente.\nEnantes del euro la moneda yera la lira samarinesa, que yera intercambiable con una lira italiana. Tanto la lira como l'euro del pa\u00eds al producise en peque\u00f1u n\u00famberu t\u00e1n mui cotizaes nel merc\u00e1u de los coleicionistes.\nEl turismu representa m\u00e1s del 50% del PIB, m\u00e1s de tr\u00e9s millones de visitantes en 1997. Tami\u00e9n ye importante la banca, la electr\u00f3nica y la cer\u00e1mica. Los productos agr\u00edcoles son el vinu y el quesu.\nLos sellos postales, nam\u00e1s v\u00e1lidos pa la rep\u00fablica, vi\u00e9ndense dafechu pa la filatelia, representando un importante cap\u00edtulu de los ingresos.\nDende 1997 el nivel de vida del pa\u00eds vien medrando perriba del italianu por mor d'un crecimientu econ\u00f3micu nel sector financieru del pa\u00eds."}
{"id": "5257", "revid": "116", "url": "https://ast.wikipedia.org/wiki?curid=5257", "title": "Apocalipsis", "text": "L\"'Apocalipsis\" (o 'Revelaci\u00f3n' en delles versiones) ye l'\u00faltimu llibru b\u00edblicu. Paez ser escritu por l'apostol Xu\u00e1n mientres la so condena na islla de Patmos no cabero'l sieglu I dempu\u00e9s de Cristu.\nEl llibru, de 22 cap\u00edtulos, consta de varies visiones que podr\u00edamos dixebrar asina: "}
{"id": "5258", "revid": "37624", "url": "https://ast.wikipedia.org/wiki?curid=5258", "title": "Gagra", "text": "Gagra ye un pueblu de la rex\u00f3n d'Abkhasia, en Xeorxa, na costa nordeste del Mar Prietu, al pie de los montes d'El C\u00e1ucasu. El so clima subtropical fixo de Gagra un popular abeyugu saludable en tiempos de la XRSS.\nDende la Guerra d'Abkhasia nos a\u00f1os 90, la poblaci\u00f3n amenorg\u00f3 considerablemente. Ten\u00eda una poblaci\u00f3n de 26.636 habitantes en 1989, pero red\u00faxose pola mor de la espulsi\u00f3n masiva de la etnia xeorxana d'Abkhasia."}
{"id": "5259", "revid": "735", "url": "https://ast.wikipedia.org/wiki?curid=5259", "title": "R\u00edu Esla", "text": "L'Esla ye un r\u00edu que naz nel Cordal Cant\u00e1bricu y tien una llonxit\u00fa de 285 km, percuerre Lle\u00f3n de norte a sur, en pasando Ria\u00f1u penetra na Meseta.\nLos sos afluentes principales son el Porma, Bernesga, Cea, \u00d3rbigu y Tera.\nMuerre en Ricobayo, xuni\u00e9ndose al Duero pasada Zamora, equ\u00ed aporta m\u00e1s caudal al Dueru que'l propiu r\u00edu principal.\nHistoria.\nLa importancia d'esti r\u00edu nun naz nam\u00e1i pola hidrograf\u00eda sin\u00f3n inda m\u00e1s pola so venceya hist\u00f3rica al Pa\u00eds Lleon\u00e9s y a Asturies, quien indireutamente recibe'l nome por esti gran r\u00edu lleon\u00e9s.\nLos \u00e1stures recibieron el so nome por vivir nes orielles d'esti r\u00edu, como y\u00e1 indicaba Isidoru de Sevilla. Tanto ye asina que la diferencia ente'l nome d'angua\u00f1o del r\u00edu y l'antiguu d\"'Astura\" ta esplic\u00e1u por dellos estudios filol\u00f3xicos.\nLa derivaci\u00f3n del vocablu \"Astura\" n\"'Esla\" produzse nel asturlleon\u00e9s medieval. La importancia d'esti exe fluvial lleon\u00e9s ye vital pal desendolcu de la historia lleonesa, asturiana o portuguesa, y\u00e1 que foi campu de batalles ente Castiella y Lle\u00f3n conformando en parte la Espa\u00f1a actual.\nAsina, enti\u00e9ndese que na lliteratura lleonesa se llame a esti r\u00edu \"el P\u00e1 Esla\".\nEl nome.\nComo y\u00e1 diximos, el nome procede de los romanos que lu llamaron Astura, d'eh\u00ed'l xenoxentiliciu romanu de los habitantes de Lle\u00f3n -Legionem- y Asturies -deriv\u00e1u del nome del Esla-.\nEsti nomatu romanu paez proceder del nome que los \u00e1stures daben a esti r\u00edu rellacion\u00e1u direutamente col antiguu vascu \"astur\", que significar\u00eda \"piedra pela que xurde l'agua\", descripci\u00f3n que concuerda cola nacencia del Esla.\nLa derivaci\u00f3n del nome paez ser la viniente:\nAstura &gt; Astula &gt; Astola &gt; Estola &gt; Estla &gt; Esla y finalmente Esla. Tola derivaci\u00f3n concuerda col procesu fon\u00e9ticu del asturlleon\u00e9s centro-oriental medieval, esti top\u00f3nimu como munchos otros -exemplu Lle\u00f3n (Legionem)- nam\u00e1i son entend\u00edos dende la fon\u00e9tica asturlleonesa."}
{"id": "5260", "revid": "28171", "url": "https://ast.wikipedia.org/wiki?curid=5260", "title": "Gai", "text": "La pallabra gai (sustantivu o axetivu) ye sin\u00f3nimu de homosexual: Encl\u00edn escontra la rellaci\u00f3n er\u00f3ticu-afeutiva ente individuos del mesmu sexu.\nLa principal diferencia ente estes dos pallabres ye que \"gai\" (allegre, prest\u00e1u n'ingl\u00e9s) ye un t\u00e9rminu positivu, import\u00e1u del ingl\u00e9s y escoy\u00edu orixinalmente pola \"comunid\u00e1 gai\" de San Francisco (California, Estaos Xun\u00edos) para referise a sigo mesmos. Ente que \"homosexual\" ye un neoloxismu qu'orixinalmente n'ingl\u00e9s ten\u00eda connotaciones negatives rellacionaes con una patolox\u00eda, enfermed\u00e1 o alifaz. Foi acu\u00f1\u00e1u en 1869 pol escritor austriacu Karl-Maria Kertbeny y populariz\u00e1u m\u00e1s tarde pol psiquiatra alem\u00e1n Krafft-Ebing.\nEn pa\u00edses hispanofalantes, \"gai\" refierse cuasi puramente al x\u00e9neru mascul\u00edn, especialmente a aquellos qu'acepten el so x\u00e9neru biol\u00f3xicu (polo tanto nun s'aplica al transformista, al travesti nin al transexual) tean o non \"fora del armariu\".\nTami\u00e9n suel usase en dellos pa\u00edses pa designar o calificar al x\u00e9neru femen\u00edn; pa evitar tracamundios suelse falar de \"gais y lesbianes\", anque pa delles interpretaciones esta espresi\u00f3n ye redundante.\nSignific\u00e1u del t\u00e9rminu.\nEl t\u00e9rminu \"gai\" ye un anglicismu o pr\u00e9stamu procedente del idioma ingl\u00e9s. El DALLA tov\u00eda nun lo recueye. Provi\u00e9n del vocablu provenzal \"gai\" y significa allegre o p\u00edcaru.\nNa Inglaterra victoriana, el t\u00e9rminu \"gai\" aplic\u00e1base a los homes qu'exerc\u00eden la prostituci\u00f3n homosexual , pola manera \"allegre\" en que viv\u00eden y la forma en que se vist\u00eden. Finalmente, el t\u00e9rminu \"gai boy\" (lliteralmente \"chicu allegre\", o prostituto) convirti\u00f3se en sin\u00f3nimu de homosexual dientro de la llingua inglesa.\nN'Asturies, y en llinguaxe coloquial, suel califise a los prostitutos homosexuales de baxu estatus col t\u00e9rminu despreciatible \"chaperu\" (\"aqu\u00e9l que cobra en \"chapes\"\"; entendi\u00e9ndose \"chapes\" como monedes sueltes o sueltu).\nDarr\u00e9u, la comunid\u00e1 gai internacional adopt\u00f3'l t\u00e9rminu tratando la pallabra como un acr\u00f3nimu de \"good as you\" (\"bonu como tu\"), rest\u00e1ndo-y d'esta forma'l matiz peyorativu al t\u00e9rminu y reivindicando la iguald\u00e1, como persones, ente homosexuales y heterosexuales. Por ello, angua\u00f1o, la primer acepci\u00f3n n'ingl\u00e9s malapenes s'usa y util\u00edzase cuasi puramente como sin\u00f3nimu d'homosexual.\n\u00bfGai o homosexual?\nLa mayor\u00eda de los gais americanos y europeos refuguen l'usu del t\u00e9rminu \u201chomosexual\u201d. Argumenten que ye una pallabra con connotaciones cl\u00edniques, reminiscentes d'una d\u00f3mina na que les rellaciones homoer\u00f3tiques consider\u00e1bense una enfermed\u00e1 psiqui\u00e1trica. Seg\u00fan ellos, \u201chomosexual\u201d enfatiza desproporcionadamente l'actu sexual, omitiendo tolo referente a l'atraici\u00f3n, les rellaciones rom\u00e1ntiques y sobremanera la cultura gai. Argumenten polo tanto que'l t\u00e9rminu \"homosexual\" deshumaniza a los gais, amenorgando les sos pasiones, les sos rellaciones afeutives, el so estilu vital y la so manera de vida al simple actu sexual.\nPer otru llau, gran parte de les asociaciones gais hispanofalantes decant\u00e1ronse va tiempu pol usu del t\u00e9rminu \u201cgai\u201d frente a homosexual, optando por espublizar el so usu ya incluy\u00e9ndolo inclusive nos sos nomes, tal como faen COGAM ( coleutivu de lesbianes, gais, transexuales y bisexuales de Madrid) y FELGT (federaci\u00f3n estatal de gais, transexuales y bisexuales) d'Espa\u00f1a, reflexando asina la pasi\u00f3n por esti t\u00e9rminu de los sos asociaos. De manera semeyante, les p\u00e1xines web y medios de comunicaci\u00f3n especializaos nel coleutivu usen preferentemente \"gai\". Anque hai otres asociaciones como la CHA (Comunid\u00e1 Homosexual Arxentina) d'Arxentina qu'opta pol otru t\u00e9rminu.\nLa pallabra \u201chomosexual\u201d ye de reci\u00e9n invenci\u00f3n (sieglu XIX) y correspuendi a la uni\u00f3n d'un t\u00e9rminu griegu (\"homos\": \"lo mesmo\") y otru llat\u00edn (\"sexual\"), que la so traducci\u00f3n m\u00e1s correuta ser\u00eda \"del mesmu sexu\", t\u00e9rminu que puede funcionar como axetivu, pero non como sustantivu. Asina, un matrimoniu homosexual ser\u00eda (correutamente) el matrimoniu de dos persones del mesmu x\u00e9neru, pero referise a una persona como \u201chomosexual\u201d significar\u00eda etimol\u00f3gicamente \u201cpersona del mesmu sexu\u201d, daqu\u00e9 carente de sent\u00edu. Teniendo tou esto en cuenta, encami\u00e9ntase usar el t\u00e9rminu \u201cgai\u201d para referise a les persones que prefieren les rellaciones er\u00f3ticu-amoroses con otres persones de la so mesmu x\u00e9neru. S\u00eda comoquier, el t\u00e9rminu homosexual significa \"persona [que ta atrayer por otra persona] del mesmu sexu\". Ye l'usu, y non la etimolox\u00eda, lo que da signific\u00e1u a les pallabres.\nNos pa\u00edses de fala inglesa'l t\u00e9rminu \u201cgai\u201d sustituy\u00f3 a \u201chomosexual\u201d, que ye consider\u00e1u pol\u00edticamente incorreutu y ye utiliz\u00e1u cuasi n'esclusiva pola derecha cristiana. Sicas\u00ed n'Espa\u00f1a esiste cierta reticencia a aceptar el t\u00e9rminu ingl\u00e9s \"gai\", por considera-y lo un anglicismu. Por ello, parte de la clase pol\u00edtica y los medios de comunicaci\u00f3n opten dacuando por t\u00e9rminos como \u201cpareyes del mesmu sexu\u201d, evitando asina la pol\u00e9mica."}
{"id": "5261", "revid": "37624", "url": "https://ast.wikipedia.org/wiki?curid=5261", "title": "Llundria marina", "text": ""}
{"id": "5263", "revid": "470", "url": "https://ast.wikipedia.org/wiki?curid=5263", "title": "Kernel", "text": ""}
{"id": "5266", "revid": "37624", "url": "https://ast.wikipedia.org/wiki?curid=5266", "title": "Holand\u00e9s", "text": "Holand\u00e9s, davezu us\u00e1u como sin\u00f3nimu de neerland\u00e9s, pue referise a:"}
{"id": "5269", "revid": "35", "url": "https://ast.wikipedia.org/wiki?curid=5269", "title": "Douru", "text": ""}
{"id": "5270", "revid": "35", "url": "https://ast.wikipedia.org/wiki?curid=5270", "title": "Dueru", "text": ""}
{"id": "5272", "revid": "5179", "url": "https://ast.wikipedia.org/wiki?curid=5272", "title": "Pa\u00eds Llion\u00e9s", "text": ""}
{"id": "5280", "revid": "37624", "url": "https://ast.wikipedia.org/wiki?curid=5280", "title": "Aldead\u00e1vila de la Ribera", "text": "Aldead\u00e1vila ye un conceyu espa\u00f1ol allug\u00e1u na comarca de Les Arribes (La Rivera), provincia de Salamanca, comunid\u00e1 aut\u00f3noma de Castiella y Lle\u00f3n.\nTien una poblaci\u00f3n de , nuna superficie de 46,18 km\u00b2. La so altit\u00fa ye de 679 metros sobre'l nivel del mar.\nEl so c\u00f3digu postal ye 37250."}
{"id": "5281", "revid": "37624", "url": "https://ast.wikipedia.org/wiki?curid=5281", "title": "Masueco", "text": "Masueco ye un conceyu espa\u00f1ol allug\u00e1u na comarca de Les Arribes (La Rivera), provincia de Salamanca, comunid\u00e1 aut\u00f3noma de Castiella y Lli\u00f3n.\nTien una poblaci\u00f3n de , nuna superficie de 19,76 km\u00b2. La so altit\u00fa ye de 668 metros sobre'l nivel del mar.\nEl so c\u00f3digu postal ye 37251."}
{"id": "5282", "revid": "37624", "url": "https://ast.wikipedia.org/wiki?curid=5282", "title": "Vilvestre", "text": "Vilvestre ye un conceyu espa\u00f1ol allug\u00e1u na comarca de Les Arribes (La Rivera), provincia de Salamanca, comunid\u00e1 aut\u00f3noma de Castiella y Lle\u00f3n.\nEn 2008 cuntaba con 512 habitantes (255 homes y 257 muyeres). Tien una superficie de 46,52 km\u00b2. La so altit\u00fa ye de 592 m sobre'l nivel del mar.\nEl so c\u00f3digu postal ye 37258. Pertenez al part\u00edu xudicial de Vitigudino. "}
{"id": "5283", "revid": "43102", "url": "https://ast.wikipedia.org/wiki?curid=5283", "title": "Lumbrales", "text": "Lumbrales ye un conceyu y llocalid\u00e1 espa\u00f1ola de la provincia de Salamanca, na comunid\u00e1 aut\u00f3noma de Castiella y Lli\u00f3n. Estr\u00e9mase como'l nucleu de poblaci\u00f3n m\u00e1s importante del suroeste de la contorna de Vitigudino y consid\u00e9rase la capital o centru de servicios de la subcomarca d'El Abadengo. Pertenez al part\u00edu xudicial de Vitigudino y a la Mancomunid\u00e1 El Abadengo.\nEl so t\u00e9rminu municipal ta form\u00e1u por un solu nucleu de poblaci\u00f3n, ocupa una superficie total de 69,94\u00a0km\u00b2 y seg\u00fan los datos demogr\u00e1ficos recoy\u00edos nel padr\u00f3n municipal ellabor\u00e1u pol INE nel a\u00f1u , cuenta con una poblaci\u00f3n de habitantes.\nCerca de la so llende fronteriza col t\u00e9rminu municipal de Bermellar as\u00edtiase'l Castru de Las Merchanas, un antiguu asentamientu vet\u00f3n que s'alza como unu de los llugares de mayor reclamu tur\u00edsticu dientro del Parque natural d'Arribes del Duero.\nEtimolox\u00eda.\nEl nome provendr\u00eda, seg\u00fan delles fontes, del vocablu lleon\u00e9s \u00abllume\u00bb que vendr\u00eda significar \u00abfueu\u00bb o \u00abllapada\u00bb, magar tami\u00e9n podr\u00eda derivar del llat\u00edn \u00abllimen\u00bb o \u00abliminis\u00bb, que significa \u00abllende\u00bb, d'au proceder\u00eda'l so primitivu nome \u00abSanta Mar\u00eda de Liminares\u00bb.\nS\u00edmbolos.\nEscudu.\nL'escudu her\u00e1ldicu que representa al conceyu foi aprob\u00e1u'l 24 d'abril de 1992 col siguiente blas\u00f3n:\nBandera.\nLa bandera municipal foi aprobada tami\u00e9n el 24 d'abril de 1992 cola siguiente descripci\u00f3n testual:\nHistoria.\nNel so t\u00e9rminu municipal at\u00f3pase'l castru de Las Merchanas, de d\u00f3mina vetona. Tuvo habit\u00e1u dende'l sieglu II\u00a0e.d.C. hasta la segunda met\u00e1 del sieglu V\u00a0d.\u00a0C. Ocupa 8,5 ha y alcu\u00e9ntrase sobre un puexu gran\u00edticu, nun meandru del r\u00edu Camaces.\nMagar demostrase'l poblamientu humanu en llugares cercanos a la villa, como'l Castru de las Merchanas o'l dolmen de La Navalito, l'actual Lumbrales nun apaez document\u00e1u como espaciu habit\u00e1u hasta'l rein\u00e1u de Fernandu II de Lli\u00f3n, al ser cit\u00e1u Santa Mar\u00eda de Liminares (actual Lumbrales) nel documentu per aciu el qu'esti monarca lleon\u00e9s restauraba la di\u00f3cesis de Ciudad Rodrigo en 1175.\nUn fechu hist\u00f3ricu qu'a lo postrero result\u00f3 clave nel aportar de la historia de Lumbrales foi'l Trat\u00e1u de Alca\u00f1ices, robl\u00e1u en 1297 ente Fernandu IV de Lli\u00f3n y Castiella y Dionisiu I de Portugal. Nesti trat\u00e1u, la rex\u00f3n oriental del Coa, hasta ent\u00f3s perteneciente al Reinu de Lli\u00f3n, foi apurrida a Portugal, quedando El Abadengo como frontera col pa\u00eds vec\u00edn. Esta condici\u00f3n fronteriza de la contorna del Abadengo result\u00f3 fatal pa Lumbrales a lo postrero, y\u00e1 que na Guerra d'Independencia de Portugal empecipiada Lumbrales foi ambur\u00e1u pol Gobernador de la Beira portuguesa en 1647.\nCola divisi\u00f3n territorial d'Espa\u00f1a de 1833 na que se crean les actuales provincies, Lumbrales queda encuadr\u00e1u dientro de la Rex\u00f3n Lleonesa, formada poles provincies de Lli\u00f3n, Zamora y Salamanca, de calter puramente clasificatoriu, ensin operativid\u00e1 alministrativa, qu'a les traces vendr\u00eda recoyer l'antigua demarcaci\u00f3n del Reinu de Lli\u00f3n (ensin Galicia nin Asturies nin Estremadura). Anque primeramente Lumbrales foi design\u00e1u como cabeza de part\u00edu xudicial, en 1844 esti pas\u00f3 a Vitigudino, en que'l so part\u00edu int\u00e9grase angua\u00f1o la llocalid\u00e1.\nEn 1887 foi enllaz\u00e1u ferroviariamente con Porto y Salamanca pola Llinia Barca d'Alva-La Fuente de San Esteban, zarrada'l 31 d'avientu de 1985.\nXeograf\u00eda.\nSituaci\u00f3n.\nLumbrales as\u00edtiase nel noroeste salmant\u00edn. A 96 km de Salamanca capital.\nAt\u00f3pase a una altit\u00fa de 669 metros sobre'l nivel del mar. La so llatit\u00fa ye 40\u00ba 56' 6\" N y el so llargor 6\u00ba 43' 9 \" O.\nInt\u00e9grase dientro de la contorna d'El Abadengo. Pertenez a la Mancomunid\u00e1 El Abadengo y al part\u00edu xudicial de Vitigudino.\nParte del so t\u00e9rminu municipal at\u00f3pase dientro del Parque natural d'Arribes del Duero, un espaciu natural protex\u00edu de gran curiosu tur\u00edsticu."}
{"id": "5284", "revid": "37624", "url": "https://ast.wikipedia.org/wiki?curid=5284", "title": "Pere\u00f1a de la Ribera", "text": "Pere\u00f1a ye un conceyu espa\u00f1ol allug\u00e1u na comarca de Les Arribes (La Rivera), provincia de Salamanca, comunid\u00e1 aut\u00f3noma de Castiella y Lle\u00f3n."}
{"id": "5287", "revid": "43102", "url": "https://ast.wikipedia.org/wiki?curid=5287", "title": "Gram\u00e1tica del asturianu", "text": "Art\u00edculu.\nL'art\u00edculu tien estes formes:\nX\u00e9neru y n\u00famberu del nome.\nEl x\u00e9neru de los sustantivos.\nDe x\u00e9neru mascul\u00edn son los siguientes sustantivos: \"el llabor\", \"el sal\", \"el miel\", \"el llume\", \"el sart\u00e9n\", \"l'ubre\", \"el cal\", \"el gripe\".\nDe x\u00e9neru femen\u00edn son: \"la canal\", \"la calor\", \"l'anfiler\", \"la pantasma\", \"la ponte\", \"la co\u00f1\u00e1\", \"la utre\", \"la\" \"blima\".\nSustantivos que puen ser masculinos o femeninos ensin cambiu de signific\u00e1u: \"el sangre\" / \"la sangre\", \"el mar\" / \"la mar\", \"el cacag\u00fc\u00e9s\" / \"la cacag\u00fc\u00e9s\", \"el lleche\" / \"la lleche\", \"el llargor\" / \"la llargor\", \"el mazanal\" / \"la mazanal\", \"el pumar\" / \"la pumar\".\nEl neutru ye un x\u00e9neru qu'apaez nel art\u00edculu, nos axetivos, nos referentes y nos pronomes qu'entren en concordancia con sustantivos nun cuntables. Asina que, p.e., l'axetivu \"malu\" tien tres formes \"malu\", \"mala\", \"malo\". Ex.: \"la mala xente\", \"la xente malo\".\nEl neutru de materia.\nN'asturll\u00efon\u00e9s, a diferencia del castellanu, inda se calti\u00e9n el x\u00e9neru neutru. El neutru apaez nel art\u00edculu, nos axetivos y nos pronomes personales qu'entren en concordancia con un sustantivu non cuntable en posici\u00f3n pospuesta o atributiva. Nos axetivos hai tres tres terminaciones: -\"u\", -\"a\", -\"o\" (pal neutru). Los axetivos en -\"e\", -\"a\" o en consonante que nun seya -\"n\" nun amuesen neutru. Ex.: \"pa\u00eds europ\u00e9u\", \"naci\u00f3n europea\", \"xente europeo\", \"la ropa aquello\".\n La madera ta moyao; el gan\u00e1u ye ruino, pero esti xatu nun ye ruin \n D\u00eda aciar, selmana aciar, esto ye aciar; xente drechista\nFormantes de n\u00famberu.\nEl morfema de plural ufre cuatru posibilidaes: -\"s\", -\"es\", -\"os\", -\"nes\".\n(1) Formante -\"s\": en delles pallabres que terminen en -\"e\", en diptongu o triptongu acab\u00e1u en -\"i\", o singular en vocal t\u00f3nica: \"el monte llibre\" - \"los montes llibres\", \"fonte\" - \"fontes\", \"rei\" - \"reis\", \"llei\" - \"lleis\", \"esqu\u00ed\" - \"esqu\u00eds\".\n(2) Formante -\"es\": en delles pallabres qu'en singular finen en -\"a\" (masculines y femenines), en pallabres acabaes en consonante y en pallabres con singular en vocal t\u00f3nica: \"lloba\" - \"llobes\", \"cura\" - \"cures\", \"socialista\" - \"socialistes\", \"animal\" - \"animales\", \"canal\" - \"canales\", \"llagar\" - \"llagares\", \"se\u00f1ard\u00e1\" - \"se\u00f1ardaes\", \"amist\u00e1\" - \"amistaes\".\n(3) Formante -\"os\": en delles pallabres con singular en -\"u\", -\"o\", -\"\u00edn\", -\"\u00e1n\", -\"\u00f3n\", o n'axetivos en -\"z\": \"deu\" - \"deos\", \"amigu\" - \"amigos\", \"auto\" - \"autos\", \"cam\u00edn\" - \"caminos\", \"ayer\u00e1n\" - \"ayeranos\", \"rapaz\u00f3n\" - \"rapazonos\" (o \"rapazones\"), \"bonaz\" - \"bonazos\".\n(4) Formante -\"nes\": nam\u00e1i en dellos sustantivos cultos: \"orixe\" - \"or\u00edxenes\", \"resume\" - \"res\u00famenes\", \"virxe\" - \"v\u00edrxenes\"."}
{"id": "5295", "revid": "37624", "url": "https://ast.wikipedia.org/wiki?curid=5295", "title": "BSD", "text": "BSD son les iniciales de Berkeley Software Distribution (Versi\u00f3n de Software Berkeley) y empl\u00e9guense pa identificar un sistema operativu del sistema Unix nac\u00edu poles aportaciones realizaes a esti sistema pola universid\u00e1 californiana de Berkeley.\nNos primeros a\u00f1os d'Unix, los sos creadores, los llaboratoros Bell de la AT&amp;T, autorizarun a la universid\u00e1 de Berkeley -xunto a otres- a emplegar el c\u00f3digu fonte y adautalu a les sos necesidaes. Na d\u00e9cada de los sesenta y los ochenta Berkeley empleg\u00f3'l sistema pa les sos investigaciones con sistemas operativos. Cuando AT&amp;T retir\u00f3'l permisu d'emplegu a la instituci\u00f3n californiana por motivos comerciales, \u00e9sta promovi\u00f3 la creaci\u00f3n d'una versi\u00f3n basada nel sistema Unix emplegando les sos aportaciones, y permitiendo dempu\u00e9s la so distribuci\u00f3n con fines acad\u00e9micos pa, posteriormente, reducir al m\u00ednumu las restricciones pa la so copia, distribuci\u00f3n o modificaci\u00f3n.\nExemplos de sistemas operativos basaos o con orixe en BSD son:\nEnte les sos aportaciones a la inform\u00e1tica destaquen: l'usu de memoria virtual paxinando por demanda, el control de trabayos, el Fast FileSystem, el protocolu TCP/IP y l'editor de testos vi. Tami\u00e9n ye aportaci\u00f3n de so la llicencia que lleva'l so nome.\nLlicencia BSD.\nYe una llicencia de software llibre sin copyleft, simple y permisiva pero qu'incluy\u00eda la cl\u00e1usula de publicid\u00e1, al final del programa deb\u00edan apaecer los cambeos y los programadores. Angua\u00f1o esa cl\u00e1usula nun esiste y\u00e1 que contraven\u00eda l'esp\u00edritu de la llicencia GNU."}
{"id": "5298", "revid": "35", "url": "https://ast.wikipedia.org/wiki?curid=5298", "title": "Pertual", "text": ""}
{"id": "5300", "revid": "35", "url": "https://ast.wikipedia.org/wiki?curid=5300", "title": "Sayagu", "text": "Sayagu ye una comarca del suroeste de la provincia de Zamora (Espa\u00f1a).\nYe raya moyada con Aliste al norte, con Portugal (Parque Natural d'Arribes del Dueru) al oeste y con al sur (R\u00edu Tormes). Al este llenda cola Tierra del Vinu. Tien una poblaci\u00f3n d'unos 11.000 habitantes. "}
{"id": "5301", "revid": "37624", "url": "https://ast.wikipedia.org/wiki?curid=5301", "title": "Aliste", "text": "Aliste ye una comarca asitiada al oeste de la provincia de Zamora (Espa\u00f1a).\nYe raya seca con Portugal al oeste, con Senabria al norte, con Los Valles y la redolada de Zamora al este y con Sayagu al sur (R\u00edu Dueru). \nTa carauterizada pol relieve de la Sierra de la Culiebra.\nYe una de las zonas onde meyor se calti\u00e9n la llingua asturllionesa dientro de la provincia zamorana."}
{"id": "5302", "revid": "43102", "url": "https://ast.wikipedia.org/wiki?curid=5302", "title": "Bermillo de Sayago", "text": "Bermillo de Sayago ye un conceyu y llocalid\u00e1 espa\u00f1ola de la provincia de Zamora y de la comunid\u00e1 aut\u00f3noma de Castiella y Lle\u00f3n. Nel conceyu habiten , ente que la llocalid\u00e1 col mesmu nome tien una poblaci\u00f3n de habitantes.\nOcupa'l centru xeogr\u00e1ficu de la contorna de Sayago, siendo am\u00e1s el so centru neur\u00e1lxicu de comunicaciones per carretera. Hasta va unos a\u00f1os y dende 1834, foi la cabeza del part\u00edu xudicial de Sayago.\nToponimia y xentiliciu.\nSobre l'orixe del nome esisten opiniones diverses, teniendo antigua tradici\u00f3n la que lo venceya al llat\u00edn VERM\u012cC\u016cLUS: vi\u00e9rbene de la p\u00farpura. Esti vi\u00e9rbene al paecer bien abondosu en dalguna d\u00f3mina del pas\u00e1u, pero non constatable na contorna, yera us\u00e1u polos romanos como elementu pa estrayer y ellaborar el tinte de color p\u00farpura col que ti\u00f1\u00eden les sos t\u00faniques.\nMen\u00e9ndez Pidal suxuri\u00f3 un \u00e9timu llat\u00edn VERM\u012cC\u016cLUS \u2018bermeyu\u2019, esto ye, del color del vi\u00e9rbene\u201d tint\u00f3reo (diminutivu de V\u0114RMIS); darr\u00e9u foi abrazada esta propuesta nun document\u00e1u estudiu public\u00e1u por Brenga y Brenga, pero tal filiaci\u00f3n ye dudosa dende'l puntu de vista sem\u00e1nticu y cuandoquier incierta dende'l documental. Nesti \u00faltimu estudiu, monogr\u00e1ficamente dedic\u00e1u a Bermillo de Sayago, se\u00f1\u00e1lase la esistencia nel mesmu t\u00e9rminu de la paraxa de Valdebermillos, interpret\u00e1u polos autores como \u2018valle de los guxanucos acolorataos\u2019. Sicas\u00ed, esisten series oxeciones a la derivaci\u00f3n dende VERM\u012cC\u016cLUS (o dende la variante propuesta por Brenga y Brenga, que nun ta atestiguada, *VERM\u0114C\u016cLUS) hasta Bermillo: per un sitiu, de \u00edndole fon\u00e9tica, y\u00e1 que la socesi\u00f3n -M\u012c- &gt; -mie- &gt; -el mio- nun se produz con vocal curtiu, y l'evoluci\u00f3n dende *VERM\u0114C\u016cLUS tien en contra l'ausencia d'atestiguaciones del \u00e9timu. Ye m\u00e1s, el t\u00e9rminu ta y\u00e1 petrificado na acepci\u00f3n crom\u00e1tica dende bien tempranu (San Isidoro; y consta el so usu tami\u00e9n en llat\u00edn tard\u00edu) y nun se rexistr\u00f3 nenguna forma derivada en romance peninsular que'l so valor seya \u2018grana, agalla, vi\u00e9rbene colorante\u2019. Con \u00e9ses l'acepci\u00f3n defendida por Brenga y Brenga, \u2018guxanucu\u2019, ye pocu plausible, y\u00e1 que toles menciones medievales son inequ\u00edvocamente crom\u00e1tiques. Per otru llau, dende'l puntu de vista ecol\u00f3xicu, la especie productora del quermes, \"Quercus coccifera\", de calter decididamente term\u00f3filo, ye ayena a la flora zamorana. Nin siquier rex\u00edstrase la so presencia aisllada nuna islla t\u00e9rmica como los Arribes del Duero.\nTocantes a la documentaci\u00f3n, cronol\u00f3gicamente ordenada por Brenga y Brenga nel so estudiu sobre'l topn. sayagu\u00e9s, \u00e9sta paez allo\u00f1ar del \u00e9timu propuestu tantu m\u00e1s cuanto m\u00e1s se recula nel tiempu: Melmelo (1183), Mermiello (1256), Mermyllo (s. XV-XVI), Mermillo (s. XVI-XVII), Vermillo (s. XVIII) y Bermillo a partir del XVIII. Por ello Riesco Chueca prop\u00f3n una base etimol\u00f3xica distinta que tien l'aval de correspondencies en Portugal y que s'afai meyor a la secuencia documental y a les circunstancies fitol\u00f3gicas de Sayago y d'Aliste. La etimolox\u00eda propuesta ye'l lat. MEL\u012cM\u0112LLUM \u2018marmiellu\u2019, originariamente MEL\u012cM\u0112LUM. La tardida disimilaci\u00f3n ente llabiales m-m &gt; b-m, que solo asocede a partir del s. XVIII, respuende por esti orixe. Les formes patrimoniales en gallegu y portugu\u00e9s, marmelo, y n'asturianu, marmiellu y similares, son del mesmu orixe. Comp\u00e1rese'l pueblu de , nel conceyu de Mirandela (Portugal).\nEl xentiliciu d'esta llocalid\u00e1 sayaguesa ye bermillense.\nSituaci\u00f3n.\nBermillo de Sayago as\u00edtiase nel suroeste de la provincia de Zamora, a 34 km de la ciud\u00e1 de Zamora \u2014la capital provincial\u2014, 18 km de la frontera con Portugal y 18 km de la provincia de Salamanca.\nBermillo ye'l nucleu urbanu principal del conceyu. Al pie de esta llocalid\u00e1, ya integraes nel so conceyu, at\u00f3pense les llocalidaes de Fad\u00f3n, Fresnadillo, G\u00e1name, Pi\u00f1uel, Torrefrades, Villamor de Cadozos y Villamor de la Ladre. El conceyu atiesta colos t\u00e9rminos municipales de Muga de Sayago, Luelmo, Moral de Sayago, Villar del Buey, Pereruela, Salce, Almeida de Sayago y Fresnu de Sayago.\nHistoria.\nL'actual pueblu de Bermillo ta asiti\u00e1u ente dos los despoblados d'El Villar y Santiago, siendo posible que'l so actual allugamientu formara parte de dalguna de los dos citaes poblaciones. Esiste abondosa documentaci\u00f3n recoyida por espertos que rellaciona les deveses y poblaciones colindantes cola apaici\u00f3n y constituci\u00f3n al travi\u00e9s del tiempu de lo que ye g\u00fcei Bermillo de Sayago.\nNa Ed\u00e1 Media, Bermillo qued\u00f3 integr\u00e1u nel Reinu de Lle\u00f3n, d\u00f3mina en que ser\u00eda repobl\u00e1u polos sos monarques nel contestu de les repoblaciones llevaes a cabu en Sayago. Asina, los primeros documentos escritos que menten la esistencia de Bermillo, daten del sieglu XII. Asina, foi document\u00e1u como Melmelo en 1183, Mermiello en 1256, Mermyllo ente los sieglos XV y XVI, Mermillo nos sieglos XVI y XVII, Vermillo nel sieglu XVIII y Bermillo a partir del XVIII.\nY\u00e1 nel sieglu XIV, nel a\u00f1u 1313, Bermillo, como cabeza de Sayago, foi una de les villes que form\u00f3 la Hermand\u00e1 de conceyos del Reinu de Lle\u00f3n.\nDarr\u00e9u, na Ed\u00e1 Moderna, Bermillo tuvo integr\u00e1u nel part\u00edu de Sayago de la provincia de Zamora, del que yera cabecera, tal que reflexaba en 1773 Tom\u00e1s L\u00f3pez en \"Mapa de la Provincia de Zamora\".\nAsina, al reestructurase les provincies y crease les actuales en 1833, la llocalid\u00e1 caltener na provincia zamorana, dientro de la Rex\u00f3n Lleonesa, encabezando dende 1834 el part\u00edu xudicial de Bermillo de Sayago, fechu que s'enllarg\u00f3 hasta 1983, cuando foi suprim\u00edu'l mesmu ya integr\u00e1u nel Part\u00edu Xudicial de Zamora.\nEconom\u00eda.\nAnque Bermillo tien una gran estensi\u00f3n de terr\u00e9n la so xente desenvolvi\u00f3 principalmente la ganader\u00eda y menos la producci\u00f3n de ceberes una y bones una bona parte del t\u00e9rminu ta form\u00e1u de terrenes y valles bien apoderaos pa camperes de gan\u00e1u vacuno y lanar.\nNel primer cuartu del sieglu XX Bermillo tresform\u00f3 munchos de los edificios del pueblu pa convertilos en comercios y delles peque\u00f1es industries. Afaci\u00e9ndolos a les necesidaes comerciales de la d\u00f3mina. Sicas\u00ed, col despoblamientu produc\u00edu pola emigraci\u00f3n, munchos d'esos comercios vi\u00e9ronse obligaos a camudar les sos actividaes o a cerrar.\nNa actualid\u00e1 esisten industries dedicaes a trabayar el granitu tan abondosu en Sayago, el fierro, ellaboraci\u00f3n de pan, mataderos y chaciner\u00edas seg\u00fan un bon n\u00famberu de comercios, chigres y restoranes.\nT\u00e1n empecipi\u00e1ndose grandes y esperanzadores proyeutos pa tratar de convertir de nuevu a esti pueblu nun centru comarcal de referencia industrial y comercial.\nEl 20 de mayu de 2009 inaugur\u00f3se'l pol\u00edgonu industrial \"El Gengajal\", onde s'asientan les mayores esperances pa terminar cola cayida de la poblaci\u00f3n na zona.\nAngua\u00f1o tien la mayor concentraci\u00f3n de servicios de la contorna como Rexistros de propied\u00e1, Parque de Bomberos, Notar\u00eda, Guardia Civil y otros organismos de xesti\u00f3n y sofitu a les necesidaes de la contorna como l'agua y la so distribuci\u00f3n, centros pa desarrollu tur\u00edsticu y xesti\u00f3n d'ayudes comu\u00f1ales.\nL'anov\u00e1u centru de Sal\u00fa foi inaugur\u00e1u'l 8 de xunetu de 2008.\nAcald\u00eda 20 de mes celebra una feria a la qu'asisten xentes de tola contorna y na que va unos a\u00f1os pod\u00eden vese aut\u00e9ntiques marav\u00edes de gan\u00e1u sobremanera vaques de la raza aut\u00f3ctona sayaguesa, oveyes y animales de trabayu espectaculares y perbi\u00e9n alimentaos. Esta feria ta dedicada agora al comerciu de peque\u00f1os art\u00edculos y elementos diversos siendo am\u00e1s un d\u00eda aparente pal alcuentru siempres prestosu de les xentes de la contorna.\nDemograf\u00eda.\nTanto'l conceyu como'l nucleu de poblaci\u00f3n de Bermillo de Sayago vinieron esperimentando descensos de poblaci\u00f3n nos \u00faltimos a\u00f1os.\nLlugares d'inter\u00e9s.\nLa ilesia parroquial de Bermillo, so la advocaci\u00f3n de Nuesa Se\u00f1ora de l'Asunci\u00f3n, foi construyida ente los tr\u00e9s \u00faltimes d\u00e9cades del sieglu XVI, anque con posteriorid\u00e1 tuvo dellos cambeos ya intervenciones. La torre y el p\u00f3rticu construyir nos a\u00f1os 1865 y 1896 respeutivamente.\nLa llocalid\u00e1 cunta con una plaza principal de traz\u00e1u rectangular, escepcional na contorna de Sayago. Nesta plaza atopa'l so conceyu.\nL'edificiu que foi xulg\u00e1u y c\u00e1rcel foi construy\u00edu seg\u00fan el proyeutu del arquiteutu Segundu Viloria Escarda en 1901. Angua\u00f1o alluga ente otros la biblioteca munincipal y un ampliu sal\u00f3n d'actos.\nCaltener en bon est\u00e1u dos fuentes abovedaes na carretera de Villadepera-Ledesma, La Toza y Pozo Esteban, dambes construy\u00edes escontra'l 1892.\nBermillo disp\u00f3n de delles instalaciones deportives y d'ociu, como la piscina municipal, un polideportivu y un campu de f\u00fatbol, sede del equipu de f\u00fatbol \u00abClub Deportivo Sayagu\u00e9s\u00bb, que milita angua\u00f1o na Primer Divisi\u00f3n Provincial d'Aficionaos de Zamora.\nPela rodiada de Bermillo hai una pista de autocross d'un llargor aver\u00e1u de 1,3 km onde a\u00f1almente s'apuesta una de les pruebes pertenecientes al Campeonatu de Castiella y Lle\u00f3n de Autocross\u00bb.\nIntereses.\nEn 1993 rod\u00f3se la pel\u00edcula \"Sombras en una batalla\" dirixida por Mario Camus y cola participaci\u00f3n de Carmen Maura. La pel\u00edcula foi rodada principalmente nes llocalidaes de Bermillo y G\u00e1name.\nNa nueche del 9 de xineru de 2010 una furgoneta con esplosivos de la banda terrorista ETA foi interceptada cerca del centru de la llocalid\u00e1 de Bermillo Los terroristes, que se dirix\u00eden escontra Portugal, fueron detectaos nun control rutinariu de la Guardia Civil. Mientres los axentes inspeccionaben l'interior de la furgoneta robaron el coche patrulla. Fueron deten\u00edos y\u00e1 en territoriu portugu\u00e9s.\nLa llocalid\u00e1 de Bermillo de Sayago va ser final de la d\u00e9cima etapa na Vuelta Ciclista a Espa\u00f1a en 2018, siendo la primer vegada na historia qu'una etapa de la vuelta remata na contorna de Sayago"}
{"id": "5303", "revid": "37624", "url": "https://ast.wikipedia.org/wiki?curid=5303", "title": "L'Uelmu", "text": ""}
{"id": "5304", "revid": "37624", "url": "https://ast.wikipedia.org/wiki?curid=5304", "title": "Fermoselle", "text": "Fermoselle ye un conceyu de la provincia de Zamora que ta asiti\u00e1u nel requexu suroeste de la comarca de Sayagu.\nNuna superficie de 68 km\u00b2 viven 1.523 persones (INE 2005)."}
{"id": "5305", "revid": "37624", "url": "https://ast.wikipedia.org/wiki?curid=5305", "title": "Alca\u00f1ices", "text": "Alca\u00f1ices ye una villa y un conceyu de la Provincia de Zamora. Ye la capital de la comarca d'Aliste."}
{"id": "5321", "revid": "43102", "url": "https://ast.wikipedia.org/wiki?curid=5321", "title": "Idioma b\u00falgaru", "text": "El b\u00falgaru (\"\u0431\u044a\u043b\u0433\u0430\u0440\u0441\u043a\u0438 \u0435\u0437\u0438\u043a\" [\u02c8b\u0264\u031el\u0261\u0250rski \u025b\u02c8zik]) ye un idioma indoeurop\u00e9u de la rama eslava fal\u00e1u en Bulgaria y en delles partes de Serbia, Moldavia y Ucra\u00edna por unos 9 millones de persones. En Macedonia del Norte f\u00e1lase un dialeutu occidental del b\u00falgaru. \nForma parte col serbocroata y eslovenu del grupu de lling\u00fces eslaves meridionales. El b\u00falgaru antiguu yera y a\u00ednda ye la llingua oficial de la Ilesia Ortodoxa. \nEmplega l'alfabetu cir\u00edlicu.\nHistoria de la llingua.\nEl desendolcu hist\u00f3ricu del b\u00falgaru pue dividise en dellos periodos:\nEl desendolcu del b\u00falgaru carauter\u00edzase pola transici\u00f3n d'una llingua sint\u00e9tica a una anal\u00edtica.\nFon\u00e9tica y fonolox\u00eda.\nLes vocales:\nLes consonantes:"}
{"id": "5325", "revid": "43102", "url": "https://ast.wikipedia.org/wiki?curid=5325", "title": "Idioma macedoniu", "text": "El macedoniu ye un dialeutu eslavu meridional mui cercanu al b\u00falgaru elev\u00e1u a llingua oficial de Macedonia del Norte en 1945. Ye fal\u00e1u como llingua materna por 1,5 millones de persones y per otru mediu mill\u00f3n como segunda llingua.\nPol\u00e9mica lling\u00fc\u00edstica.\nLa lling\u00fc\u00edstica reconoz al macedoniu como una co-llingua del b\u00falgaru. Esto quier dicir que no que cinca la historia de la llingua, la gram\u00e1tica y la sem\u00e1ntica el macedoniu nun s'estrema tantu del b\u00falgaru comu pa poder afirmase que ye un conxuntu lling\u00fc\u00edsticu aparte. Los mesmos macedonios denom\u00e1bense \"b\u00falgaros\" ata'l fin de la Segunda Guerra Mundial.\nNa Macedonia actual recon\u00f3zse la similarid\u00e1 del macedoniu col b\u00falgaru poru argum\u00e9ntase que les diferencies dialeutales ente les dos \"lling\u00fces\" permiten falar de dos idiomes estremaos.\nAlfabetu.\nEmplega l'alfabetu cir\u00edlicu b\u00falgaru con delles lletres tomaes del alfabetu cir\u00edlicu serbiu."}
{"id": "5327", "revid": "37624", "url": "https://ast.wikipedia.org/wiki?curid=5327", "title": "Ciudad Rodrigo", "text": "Ciudad Rodrigo ye un conceyu y una ciud\u00e1 salamanquina nel suroeste de la provincia. Tien "}
{"id": "5328", "revid": "35", "url": "https://ast.wikipedia.org/wiki?curid=5328", "title": "Valdeorras", "text": "La Comarca de Valdeorras (Valduerras n'asturlleon\u00e9s) ye una de les 53 comarques nes que oficialmente se divide Galicia. Pertenecen a ella los siguientes conceyos: O Barco de Valdeorras, O Bolo, Carballeda de Valdeorras, Larouco, Pet\u00edn, A R\u00faa, Rubi\u00e1, A Veiga y Vilamart\u00edn de Valdeorras. En total caltiene 969.2 km\u00b2. Caracter\u00edzase pola so elevaci\u00f3n, aqu\u00ed t\u00e1 la mayor cumbre de Galicia, la Pena Trevinca (2127 m).\nAngua\u00f1o, les xentes d'estes comarques caltienen fondes rellaiciones cola comarca vecina d'El Bierzu y pr\u00e1uticamente desenrollen toles sos actividaes econ\u00f3miques y sanitaries na comarca llionesa."}
{"id": "5329", "revid": "740", "url": "https://ast.wikipedia.org/wiki?curid=5329", "title": "Fregues\u00eda", "text": ""}
{"id": "5330", "revid": "37624", "url": "https://ast.wikipedia.org/wiki?curid=5330", "title": "La Cepeda", "text": "La Cepeda ye una comarca lleonesa hist\u00f3rica ensin reconocencia alministrativa allugada nel centru de la rex\u00f3n ente Los Maragatos, El Bierzu y la Vega del \u00d3rbigu. Ocupa 506 km\u00b2 y ta cruciada pel r\u00edu Tuertu. Angua\u00f1o, incl\u00faise davezu coles comarques vecines del norte na comarca de los Cuatro Va\u1e37\u1e37es."}
{"id": "5331", "revid": "37624", "url": "https://ast.wikipedia.org/wiki?curid=5331", "title": "La Sobarriba", "text": "La Sobrarriba ye una comarca de Lle\u00f3n. La Sobarriba y el conceyu de Valdefresnu conf\u00fandense y\u00e1 qu'esti incl\u00fai tola comarca nel so interior; por los datos d'una y d'otru son prauticamente los mesmos. El nome d'esta comarca lleonesa provi\u00e9n del t\u00e9rminu llat\u00edn \"supra ripam\"; ye dicir, enriba'l r\u00edu y\u00e1 que s'atopa penriba del Tor\u00edu que la separta de la comarca de Alfoz de Lle\u00f3n.\nAnque tea averada a la ciud\u00e1 y a los principales conceyos de la rex\u00f3n, nun ta nin desendolcada nin comunicada como estos. Ye una de les comarques m\u00e1s debaladas de la rex\u00f3n.\nYe etnogr\u00e1fica y lling\u00fc\u00edsticamente una de las comarcas m\u00e1s peculiares de Lle\u00f3n y onde, ent\u00e1, cons\u00e9rvense tradiciones perdidas n'otros territorios.\nEconom\u00eda.\nSigue una tradici\u00f3n agr\u00edcola, asina ent\u00e1 distrib\u00fai los sos productos pelos mercaos de la capital; si bien emprincipia a tener un desendolcu de la construcci\u00f3n por mor de la so cercan\u00eda a la capital masque las p\u00e9simas comunicaciones seyan un frenu. Por embargo podr\u00eda dicise que ye esta comarca na que s'allugan toles marcas automotrices, deviniendo d'esti mou una verdadera ciud\u00e1 del motor pa Lle\u00f3n y esto ye'l principal motor econ\u00f3micu de la comarca."}
{"id": "5332", "revid": "43102", "url": "https://ast.wikipedia.org/wiki?curid=5332", "title": "La Valder\u00eda", "text": "La Valder\u00eda ye una comarca tradicional del suroeste de la provincia de Lle\u00f3n (Espa\u00f1a) y ta cruzada pol r\u00edu Eria que ye'l que-y da'l nome. Z\u00e1rrenla pel sur les sierres de Nogales que la separten de Zamora pero que la trespasa, perteneciendo'l conceyu zamoranu d'Alcubillas de Nogales a esta comarca.\nDestaca poles sos peculiaridaes hist\u00f3riques y etnogr\u00e1fiques, perviviendo ent\u00e1 fuertemente nes persones mayores la llingua llionesa y tradiciones como los paloteiros. Si la entid\u00e1 principal ye Castrocalb\u00f3n, bien cierto ye tami\u00e9n que la historia vien con San Esteban de Nogales; el so monesteriu foi \u00fan de los m\u00e1s importantes del Reinu de Lle\u00f3n y de tolos reinos hisp\u00e1nicos. Mesmo arruin\u00e1u, sobrecueyen les sos ruines abeyugaes ente'l r\u00edu Eria y la fermosa sierra que separta esta comarca del conceyu d'Alixa."}
{"id": "5334", "revid": "28171", "url": "https://ast.wikipedia.org/wiki?curid=5334", "title": "Alfoz de Lle\u00f3n", "text": "Alfoz de Lle\u00f3n ye la comarca m\u00e1s poblada de tou Lle\u00f3n y ta allugada alredor de la ciud\u00e1 de Lle\u00f3n. El so orixe ye bien antiguu y b\u00e1sase nes tierres que serv\u00eden como vega y g\u00fcertu de la capital del reinu. Tala ye la so continuid\u00e1 hist\u00f3rica que cola creaci\u00f3n del primer fueru hisp\u00e1nicu, el fueru de Lle\u00f3n por Alfonsu V, y\u00e1 estes tierres r\u00edxense pola mesma llegalid\u00e1 que la ciud\u00e1 capitalina.\nTien una poblaci\u00f3n averada a los 250.000 habitantes, a lo qu'habr\u00eda a\u00f1adise los m\u00e1s de 12.000 estudiantes de la Universid\u00e1 de Lle\u00f3n qu'estudien nel campus de Vegazana, y nun ye nam\u00e1i una comarca tradicional sin\u00f3n que ye m\u00e1s bien un \u00e1rea metropolitana y como un conxuntu \u00fanicu supraconceyal tr\u00e1talu delles lleis auton\u00f3mica y estatales."}
{"id": "5343", "revid": "735", "url": "https://ast.wikipedia.org/wiki?curid=5343", "title": "Xuan Bello", "text": "Xuan Bello Fern\u00e1ndez , m\u00e1s conoc\u00edu como Xuan Bello, ye \u00fan de los escritores m\u00e1s destacaos de la lliteratura contempor\u00e1nea en llingua asturiana.\nBiograf\u00eda.\nNaci\u00f3 en Paniceiros, Tin\u00e9u, en 1965, anque tresllad\u00f3se a vivir a Tudela Vegu\u00edn y , m\u00e1s tarde, a Uvi\u00e9u. Nesta ciud\u00e1, na Facult\u00e1 de Filolox\u00eda y na tertulia Oliver coincide con escritores como Ant\u00f3n Garc\u00eda, Jos\u00e9 Luis Garc\u00eda Mart\u00edn, V\u00edctor Botas, Berta Pi\u00f1\u00e1n, Fonsu Vel\u00e1zquez, Xuan Ignaciu Llope o Jos\u00e9 Luis Piquero. \nEn 1982, con malapenes 16 a\u00f1os espubliz\u00f3\u2019l primer llibru de poemes, escritu n'asturianu occidental \"Nel cuartu mariellu\". El so llabor po\u00e9ticu, aparte de los poemes y versiones espublizaes en revistes universitaries y en Lletres asturianes, sigui\u00f3 con \"El llibru de les cenices\" (1988), \"Los nomes de la tierra\" (1991) , \"El llibru vieyu\" , col qu'algam\u00f3\u2019l premiu Teodoro Cuesta de poes\u00eda en 1993 y \"Los Caminos Secretos\" (1996). En 1999 espublizose una antolox\u00eda billing\u00fce (asturianu-castell\u00e1n) de la so poes\u00eda, col t\u00edtulu de \"La Vida Perdida\".\nXuan Bello ye \u00fan de los principales animadores de la lliteratura asturiana, gracies a les sos traducciones, especialmente d'autores portugueses o a les collaboraciones en revistes como Clar\u00edn, Adr\u00e9i y Zimbru, siendo cofundador de les dos \u00faltimes con Berta Pi\u00f1\u00e1n y Esther Prieto respeutivamente. Tami\u00e9n tien publicao nos diarios La Nueva Espa\u00f1a y El Comercio y nel selmanariu Les Noticies, del que foi direutor ocho a\u00f1os. Angua\u00f1o enc\u00e1rgase de la estaya dixital del mediu. En 2005 foi responsable de la la organizaci\u00f3n de la Xunta d'Escritores Asturianos. \nS\u00edcas\u00ed, la fama lliteraria llego-y gracies a la traducci\u00f3n al castellanu de \"Hestoria Universal de Paniceiros\", que recibi\u00f3\u2019l premiu Ram\u00f3n G\u00f3mez de la Serna y convirti\u00f3se nun de los llibros m\u00e1s destacaos polos cr\u00edticos espa\u00f1oles en 2003. Otros llibros suyos, a caballu ente l'ensayu y el rellatu, son \"Pantasmes, mundos, laberintos\" (1996), \"La memoria del mundu\" (1998), \"Meditaciones nel desiertu\" (2003) y \"Los Cuarteles de la memoria\" (2003).\nEn 2009 recibi\u00f3'l Premiu de la Cr\u00edtica RPA de Lliteratura, pol llibru \"Ambos mundos: poes\u00eda 1988-2009\".\nNel a\u00f1u 2017, Xuan Bello alz\u00f3se col Premiu Nacional de Lliteratura Asturiana, na so primera edici\u00f3n, un premiu de car\u00e1cter tria\u00f1al qu'entama l'Academia de la Llingua Asturiana. El xur\u00e1u destac\u00f3 la \"estraordinaria calid\u00e1 y relevancia de la so trayeutoria lliteraria (qu'amiesta poes\u00eda y narrativa), que vien xugando un papel fundamental na dignificaci\u00f3n y visualizaci\u00f3n de la lliteratura asturiana y de la propia llingua, asina como pola mor de la proyeici\u00f3n estatal ya internacional qu'algama la so obra con numberoses traducciones a estremaes lling\u00fces\".. Tami\u00e9n nel a\u00f1u 2017 algam\u00f3'l Premiu Teodoro Cuesta de Poes\u00eda\nObra.\nPoes\u00eda\nEnsayu\nNarrativa\nInfantil\nTraducciones\nOtros"}
{"id": "5344", "revid": "37624", "url": "https://ast.wikipedia.org/wiki?curid=5344", "title": "La Valduerna", "text": "La Valduerna ye una comarca tradicional que s'alluga nel valle m\u00e1s al norte de los regaos pol r\u00edu Duerna y vec\u00edn de La Ba\u00f1eza. Munches veces inclu\u00edse esti valle na comarca m\u00e1s grande de Tierres de La Ba\u00f1eza.\nYe d'econom\u00eda agraria principalmente y am\u00e1s ye perrica en restos arqueol\u00f3xicos, destacando la presencia en Destriana del \u00fanicu restu d'arte astur prerrom\u00e1nicu de tola rex\u00f3n, arte que tuvo enforma espard\u00edu na actual provincia de Lle\u00f3n con ilesias en Lle\u00f3n puramente astures.\nTa formada polos conceyos de:"}
{"id": "5345", "revid": "43102", "url": "https://ast.wikipedia.org/wiki?curid=5345", "title": "Fe Bah\u00e1'i", "text": "La Fe Bah\u00e1'\u00ed , tami\u00e9n denominada como beha\u00edsmu o baha\u00edsmu, ye una relix\u00f3n monote\u00edsta na que los sos fieles siguen les ense\u00f1ances de Bah\u00e1'u'll\u00e1h, el so profeta y fundador. Bah\u00e1'u'll\u00e1h ense\u00f1\u00f3 qu'hai un \u00fanicu Dios que va revelando la so volunt\u00e1 a la humanid\u00e1 de manera progresiva. Seg\u00fan el puntu de vista bah\u00e1'\u00ed, ca\u00fana de les grandes relixones introduc\u00edes polos Mensaxeros de Dios \u2014como Mois\u00e9s, Krishna, Buda Gautama, Zoroastru, Xesucristu, Mahoma y El B\u00e1b\u2014 constit\u00fain etapes socesives nel desenvolvimientu espiritual de la civilizaci\u00f3n. Los bah\u00e1'\u00eds creen que Bah\u00e1'u'll\u00e1h foi'l m\u00e1s reci\u00e9n d'estos mensaxeros y que les sos ense\u00f1ances t\u00e1n empobinaes a los nuevos retos morales y espirituales de la nuesa d\u00f3mina. Como tal, la Fe Bah\u00e1'\u00ed incl\u00fayese ente les relixones abrah\u00e1miques.\nSeg\u00fan l'Anuariu de la Enciclopedia Brit\u00e1nica de 1992, la Fe Bah\u00e1'\u00ed ye la segunda relix\u00f3n m\u00e1s estendida nel mundu ente les relixones independientes, d'alcuerdu al n\u00famberu de pa\u00edses en que s'atopa representada: ta establecida en 247 pa\u00edses y territorios. Los bah\u00e1'\u00eds provienen d'ente m\u00e1s de 2.100 grupos \u00e9tnicos, raciales y tribales, y totalicen aproximao seis millones de fieles nel mundu. Los principales pasaxes de los testos sagraos bah\u00e1'\u00eds traduci\u00e9ronse a 802 idiomes. La idea central de la Fe Bah\u00e1'\u00ed xira en redol a la humanid\u00e1 como una \u00fanica raza y al d\u00eda de la so unificaci\u00f3n nuna socied\u00e1 mundial.\nHistoria.\nEl Bab.\nEn 1844 el profeta persa Siyyid `Al\u00ed-Muhammad, que tom\u00f3'l t\u00edtulu de \"El B\u00e1b\" (n'\u00e1rabe \u2018la puerta\u2019), instituy\u00f3 una nueva relix\u00f3n. \u00c9sta yera distinta del islam, anque surdi\u00f3 del so senu, d'igual manera que'l cristianismu surdi\u00f3 del senu del xuda\u00edsmu y el budismu del hinduismu. Los siguidores d'El B\u00e1b fueron conoc\u00edos como \"bab\u00edes\" y la so relix\u00f3n como Babismu; tuvo les sos propies escritures y ense\u00f1ances relixoses, anque sicas\u00ed foi bien ef\u00edmera. Seg\u00fan El B\u00e1b, la so misi\u00f3n principal yera preparar el cam\u00edn pa \"aquel al que Dios hai de manifestase\", el que foi promet\u00edu nes escritures sagraes de toles grandes relixones del mundu. \nEl creciente n\u00famberu de persones que se xuntaben a estes nueves ense\u00f1ances sollert\u00f3 a les autoridaes pol\u00edtiques y relixoses de Persia. El B\u00e1b y los sos siguidores fueron escorr\u00edos, siendo encarcel\u00e1u y finalmente fusil\u00e1u en Tabriz, Persia (actual Ir\u00e1n) el 9 de xunetu de 1850. La so misi\u00f3n dur\u00f3 seis a\u00f1os.\nBah\u00e1'u'll\u00e1h.\nM\u00edrz\u00e1 Husayn-`Al\u00ed, al quE'l B\u00e1b dio'l t\u00edtulu de Bah\u00e1'u'll\u00e1h (n'\u00e1rabe \u2018gloria de Dios\u2019), yera un noble y unu de los primeros siguidores importantes d'El B\u00e1b. Foi arrest\u00e1u y encarcel\u00e1u en 1852 mientres una gran persecuci\u00f3n contra los bab\u00edes. Nel so confinamientu nos cuartones del S\u00edyah-Ch\u00e1l en Te\u1e25r\u00e1n, crey\u00f3 recibir los primeros nicios de qu'\u00e9l mesmu yera'l que fuera profetiz\u00e1u por El B\u00e1b. Once a\u00f1os dempu\u00e9s, exil\u00e1u en Bagdag (ent\u00f3s parte del Imperiu otomanu), anunci\u00f3 de manera formal la so misi\u00f3n a la so familia y a un peque\u00f1u grupu de siguidores. \nLa maquinaci\u00f3n de les autoridaes perses y otomanes fueron emburriando a Bah\u00e1'u'll\u00e1h d'exiliu n'exiliu: de Bagdag a Istambul, depu\u00e9s a Edirne y finalmente a la colonia penal d'Acre (actual Israel) en 1868. Bah\u00e1'u'll\u00e1h permaneci\u00f3 n'Acre hasta'l so fallecimientu'l 29 de mayu de 1892, tres cuarenta a\u00f1os d'exiliu y confinamientu. La Fe Bah\u00e1'\u00ed considera'l so sepulcru nes afueres de la ciud\u00e1 como'l llugar m\u00e1s sagr\u00e1u del mundu. Los fieles realicen les sos plegaries cada d\u00eda empobinaos na direici\u00f3n d'esi llugar. \nL'otru llugar santu de la Fe Bah\u00e1'\u00ed n'Israel ye la tumba o Santuariu d'El B\u00e1b, na fastera del Monte Carmelo en Haifa. Los restos mortales d'El B\u00e1b fueron treslladaos dende Persia hasta Tierra Santa y soterraos nel santuariu construy\u00edu y dise\u00f1\u00e1u pa esi env\u00eds por Bah\u00e1'u'll\u00e1h. \nBah\u00e1'u'll\u00e1h escribi\u00f3 l'equivalente a m\u00e1s de cien vol\u00famenes de testos que los bah\u00e1'\u00eds consideren inspiraos por Dios, tanto n'\u00e1rabe como en persa. El principal repertoriu de les lleis de la revelaci\u00f3n de Bah\u00e1'u'll\u00e1h ye'l \"K\u00edtab-i-Aqdas\" (el llibru m\u00e1s sagr\u00e1u). El segundu n'importancia ye'l \"Kitab-i-Iqan\", compuestu en Baghdad y qu'axunta les traces elementales de la teolox\u00eda baha\u00ed.\n`Abdu'l-Bah\u00e1.\n`Abb\u00e1s Effendi yera'l f\u00edu mayor Bah\u00e1'u'll\u00e1h', conoc\u00edu pol t\u00edtulu de `Abdu'l-Bah\u00e1 (Siervu de Bah\u00e1). `Abdu'l-Bah\u00e1 \u00b4foi design\u00e1u como'l \u201cCentru de l'Alianza\u201d, \u201cCabeza de la Fe\u201d ya interprete \u00fanicu de los escritos de Bah\u00e1'u'll\u00e1h. \n`Abdu'l-Bah\u00e1 compartiera con so padre l'exiliu y la c\u00e1rcel. El so confinamientu dur\u00f3 hasta que foi escarcel\u00e1u por cuenta de la revoluci\u00f3n de los Mozos Turcos en 1908. Poco dempu\u00e9s de la so lliberaci\u00f3n, `Abdu'l-Bah\u00e1 viaxa a Europa y a los Estaos Xun\u00edos pa proclamar les ense\u00f1ances de so padre ya impulsar el desenvolvimientu de les incipientes comunidaes bah\u00e1'\u00eds que surdieren en dellos sitios d'Europa, Estaos Xun\u00edos y Canad\u00e1. Munches de les sos conferencies y charres fueron grabaes y public\u00e1ronse en llibros baxo los t\u00edtulos de \"La sabencia de `Abdu'l-Bah\u00e1\" y \"La promulgaci\u00f3n de la paz universal\". Otra de les obres d'`Abdu'l-Bah\u00e1, que sent\u00f3 les bases de la espansi\u00f3n y afitamientu de la comunid\u00e1 mundial bah\u00e1'\u00ed, ye una serie de documentos llamaos \"Tables del plan div\u00edn\". Tami\u00e9n caltuvo una bayurosa correspondencia con persones y comunidaes bah\u00e1'\u00eds a lo llargo de munchos a\u00f1os, y munches d'eses cartes o \"Tables\" traduci\u00e9ronse y public\u00e1ronse en delles lling\u00fces. \n`Abdu'l-Bah\u00e1 fin\u00f3 en Haifa el 28 de payares de 1921.\nL'Alianza de Bah\u00e1'u'll\u00e1h y la divisi\u00f3n.\nDende los sos anicios nel Babismu, la Fe Bah\u00e1'\u00ed nun tuvo exenta de disputes. Y\u00e1 baxo Bah\u00e1'u'll\u00e1h tuvo llugar una diverxencia (finalmente dixebra) ente \u00e9l y el so hermanascu menor, Subh-i-Azal, al quE'l B\u00e1b nomara vagamente como'l so socesor, suxetu al consentimientu de \"Aquel al que Dios ha de manifestase\" Bah\u00e1'u'll\u00e1h. Los siguidores de Subh-i-Azal entamaron a conocese como \"azal\u00edes\", ente que los siguidores de Baha'u'llah yeren conoc\u00edos como \"bah\u00e1'\u00eds\". Angua\u00f1o subsisten dellos millares de azal\u00edes, principalmente n'Ir\u00e1n. \nLa teolox\u00eda bah\u00e1'\u00ed afirma que nun son posibles los cismas permanentes dientro de la Fe Bah\u00e1'\u00ed, ent\u00e1 reconociendo intentos con esi env\u00eds, al igual que n'otres relixones anteriores. Dende l'aniciu de la Fe Bah\u00e1'\u00ed, y col fallecimientu de cada figura central d'autorid\u00e1, tuvieron llugar intentos de faese col control de la Fe Bah\u00e1'\u00ed o de disgregala. Los bah\u00e1'\u00eds pertenecientes al grupu mayoritariu lleal a la Casa Universal de Xusticia con sede en Haifa, Israel, creen que ca\u00fana d'estes tentatives en contra de los bah\u00e1'\u00eds acabaron esmoreci\u00e9ndose nes tiniebles gracies a la proteici\u00f3n del Alianza, que consiste b\u00e1sicamente nel testamentu y \u00faltima volunt\u00e1 escritos por ca\u00fanu de los \"centros del alianza\". Nestes voluntaes escrites incluyir instrucciones sobro c\u00f3mo los bah\u00e1'\u00eds tienen de resolver los conflictos d'opini\u00f3n, en casu de surdir. La viniente cita de 'Abdu'l-Bah\u00e1 refundia lluz sobro esto inequ\u00edvocamente:\nSicas\u00ed, otros testos, incluy\u00edos dalgunos de 'Abdu'l-Bah\u00e1, dexen claru qu'esistir\u00eden talos intentos: \nAquellos que nieguen y rem\u00f3ntense p\u00fablicamente contra la socesi\u00f3n establecida d'autorid\u00e1 col enfotu de faese col lideralgu suelen ser declaraos \"quebrantadores de l'Alianza\" y espulsaos de la comunid\u00e1 bah\u00e1'\u00ed. Seg\u00fan les ense\u00f1ances relixoses de la Fe Bah\u00e1'\u00ed, l'env\u00eds de l'Alianza ye salvaguardar la unid\u00e1 de la comunid\u00e1 baha\u00edes y protexela frente a posibles cismes. Dalgunos critiquen l'usu de l'amenaza de declaraci\u00f3n de quebrantador del conveniu por parte de les autoridaes relixoses bah\u00e1'\u00eds como mediu pa coartar la llibert\u00e1 d'espresi\u00f3n. \nLa tentativa cism\u00e1tica m\u00e1s reci\u00e9n rem\u00f3ntase a 1960, cuando Charles Mason Remey fixo un llamamientu por que la comunid\u00e1 bah\u00e1'\u00ed lu reconociera como \"cabeza de la fe\". Un peque\u00f1u grupu acept\u00f3 a Remey mientres la mayor\u00eda refug\u00e1balu y sigu\u00eda fiel a la Casa Universal de Xusticia de Haifa. El grupu de Remey biforc\u00f3se en delles facciones, la mayor de les cual f\u00edxose llamar bah\u00e1'\u00eds ortodoxos. Tres la muerte de Remey en 1974, el so grupu sufri\u00f3 m\u00e1s dixebres. Una hestoria d'estos conflictos seg\u00fan la perspeutiva de la Casa Universal de Xusticia esiste na web bah\u00e1'\u00ed\nCreyencias.\nDellos de los sous principios son:\nOrde alministrativu.\nEl Testamentu y \u00daltima Volunt\u00e1 de Abdu'l-Bah\u00e1 establez les instituciones ximielgues de la Guardian\u00eda y la Casa Universal de Xusticia. Coles mesmes designa al so nietu mayor, Shoghi Effendi, como Guardi\u00e1n de la Fe Bah\u00e1'\u00ed. Gracies a les precises instrucciones del Testamentu y \u00faltima volunt\u00e1, nun se cuestion\u00f3 la socesi\u00f3n del lideralgu.\nShoghi Effendi, estudiante en Oxford cuando fin\u00f3'l so g\u00fcelu, foi Guardi\u00e1n de la Fe Bah\u00e1'\u00ed hasta la so propia muerte en 1957. Mientres trenta y seis a\u00f1os foi preparando la comunid\u00e1 bah\u00e1'\u00ed y a la so estructura alministrativa de cara a la eleici\u00f3n de la primer Casa Universal de Xusticia. Una y bones la Fe Bah\u00e1'\u00ed cuntaba malapenes con una comunid\u00e1 peque\u00f1a y ne\u00f1ona cuando'l Guardi\u00e1n fixo cargu de liderar, munchos a\u00f1os fueron necesarios pa fortalecela y desenvolvela hasta que fuera capaz d'asumir la estructura alministrativa imaxinada por Abdu'l-Bah\u00e1, los papeles desempe\u00f1aos pola Guardian\u00eda y la Casa Universal de Xusticia complem\u00e9ntense: la Guardiania cumple llabores d'interpretaci\u00f3n ente que la Casa Universal de Xusticia ta empobinada escontra xeres llexislatives. Nenguna de los dos tien d'actuar nes competencies de la otra. Shoghi Effendi exerci\u00f3 en vida les funciones interpretatives de la so Guardian\u00eda. Traduci\u00f3 los testos sagraos del baha\u00edsmo, plani\u00f3 la espansi\u00f3n mundial de la comunid\u00e1 baha\u00ed, desenvolvi\u00f3'l Centru Mundial Bah\u00e1'\u00ed en Haifa, caltuvo una bayurosa correspondencia con comunidaes y particulares de tol mundu y entam\u00f3 la estructura alministrativa, preparando a la comunid\u00e1 pa la futura Casa Universal de Xusticia.\nEl testamentu y la volunt\u00e1 escrita d'Abdu'l-Bah\u00e1 prescribi\u00f3 qu'a cada Guardi\u00e1n asocedi\u00e9ralu el so primox\u00e9nitu y, en casu de qu'\u00e9sti nun heredara les aptit\u00faes espirituales del Guardi\u00e1n, ent\u00f3s ten\u00eda de nomar como tal a otru descendiente home de Bah\u00e1'u'll\u00e1h. Sicas\u00ed Shoghi Effendi nun tuvo descendencia y tolos miembros de la so familia hab\u00edense allori\u00e1u remontando contra l'autorid\u00e1 que se-y confiriera, colo cual yeren \"quebrantadores de l'Alianza\". Polo tanto nun-y foi posible designar al so socesor como Guardi\u00e1n. Tami\u00e9n taba establec\u00edu na volunt\u00e1 escrita d'Abdu'l-Bah\u00e1, y yera obviu que la socesi\u00f3n de Shoghi Effendi yera de la competencia d'esi \u00f3rganu. As\u00ed que Shoghi Effendi dex\u00f3 establec\u00edes les bases pa la eleici\u00f3n de la primer Casa Universal de Xusticia. Esti \u00f3rganu de nueve miembros que gobierna a la comunid\u00e1 baha\u00ed nel mundu foi escoy\u00edu per vegada primera en 1963. Esi mesmu a\u00f1u determin\u00f3 que nun hab\u00eda \"forma de nomar o llexislar pa la designaci\u00f3n d'un segundu guardi\u00e1n qu'asoceda a Shoghi Effendi\". Los baha\u00edes fieles a l'Alianza aceptaron esta decisi\u00f3n asumida polo qu'ellos consideren que ye una autorid\u00e1 central de la so Fe empuesta por Dios.\nNun esiste cleru en la Fe Bah\u00e1'\u00ed. A nivel de base, les comunidaes baha\u00edes gobi\u00e9rnense por conseyos de nueve miembros llibremente escoy\u00edos llamaos \"asamblees espirituales locales\". De la mesma, les asamblees espirituales nacionales\" dirixen y coordinen los asuntos de les comunidaes baha\u00edes nacionales. El procesu eleutoral baha\u00ed ye \u00fanicu. Nun esisten candidatures nin campa\u00f1es y l'env\u00eds ye escoyer a los miembros que tengan en mayor grau les aptit\u00faes espirituales que-yos dexen sirvir a la comunid\u00e1. Homes y muyeres de m\u00e1s de 21 a\u00f1os pueden ser eleutores y ser escoy\u00edos miembros de les asamblees locales y nacionales. Nam\u00e1i los homes pueden aportar a miembros de la Casa Universal de Xusticia.\nEnse\u00f1ances y lleis.\nLes ense\u00f1ances b\u00e1siques de Bah\u00e1'u'll\u00e1h son \u00e9stes:\nPrincipios sociales.\nLa siguiente ye una llista de los 12 principios de la Fe Bah\u00e1'\u00ed. Pres\u00e9ntase de cutiu como un resume curtiu de les ense\u00f1ances baha\u00edes. Provienen d'una varied\u00e1 de llistes asemeyaes estray\u00edes de les trescripciones de discursos emit\u00edos por `Abdu'l-Bah\u00e1 mientres el so viaxe per Europa y Norteam\u00e9rica en 1912. La llista nun ye oficial y circulen delles d'estes llistes.\nOtru principiu baha\u00ed ye la moderaci\u00f3n en tou (espec\u00edficamente nel celu llibertador, civilizatorio y relixosu y na interpretaci\u00f3n lliteral de les escritures).\nEl baha\u00edsmo afirma que, anque la nuesa d\u00f3mina ta a escures, el futuru de la humanid\u00e1 ye lluciu y la paz mundial ye inevitable; tami\u00e9n establ\u00e9z que Bah\u00e1'u'll\u00e1h ye la manifestaci\u00f3n de Dios pa la nuesa d\u00f3mina. Un baha\u00ed ded\u00edcase a siguir les sos ense\u00f1ances y reparar les sos lleis.\nRitos.\nNun esisten ritos o tradiciones en la Fe Bah\u00e1'\u00ed (la terrieza consid\u00e9rase una cualid\u00e1 a evitar). Sicas\u00ed, hai delles regles que'l Kit\u00e1b-i-Aqdas prescribe como obligatories:\nProh\u00edbese dafechamente la petici\u00f3n de fondos a particulares. Les instituciones baha\u00edes tienen prohib\u00edu aceptar contribuciones provenientes de persones que nun s\u00edan bah\u00e1'\u00eds rexistraos.\nCalendariu.\nEl calendariu bah\u00e1'\u00ed foi establec\u00edu pol Bab. L'a\u00f1u consta de 19 meses de 19 d\u00edes y 4 \u00f3 5 d\u00edes que s'entrepolen ente \u00e9stos pa completar un a\u00f1u solar. L'A\u00f1u Nuevu (llam\u00e1u Naw R\u00faz) tien llugar mientres l'equinocciu vernal, el 21 de marzu ,a la fin del mes del ayunu. Les comunidaes baha\u00edes ax\u00fantense al empecipiase cada mes nun alcuentru llam\u00e1u \"fiesta\" dedic\u00e1u a l'adoraci\u00f3n, discutiniu y socializaci\u00f3n. Anque'l nome puede suxurir una comida ellaborada, nun tien por qu\u00e9 ser asina. Dacuando t\u00f3mase un refrigerio abondosu pero otres vegaes puede ser nam\u00e1i pan y agua. La Fe Bah\u00e1'\u00ed contempla 11 d\u00edes sagraos al a\u00f1u, 9 de los cual riquen que nun se realice trabayu. Esos d\u00edes conmemoren aniversarios importantes de la hestoria de la Fe Bah\u00e1'\u00ed.\nMashriqu'l-Adhk\u00e1r.\nLa mayor\u00eda de xuntes bah\u00e1'\u00eds tienen llugar en cases particulares, centros bah\u00e1'\u00eds locales, o locales arrendaos. En tol mundu hai solo siete \"cases d'adoraci\u00f3n bah\u00e1'\u00eds\", con una octava y\u00e1 en construcci\u00f3n. El nome utiliz\u00e1u nos escritos bah\u00e1'\u00eds pa referise a una Casa d'Adoraci\u00f3n ye Ma shriqu'l-A dhk\u00e1r (llugar de t\u00f3malu de conciencia de l'Alcordanza de Dios). El Mashriqu'l-A dhk\u00e1r ye'l centru d'un complexu d'instituciones de la comunid\u00e1 bah\u00e1'\u00ed.\nParticipaci\u00f3n na socied\u00e1.\nLa Fe Bah\u00e1'\u00ed promueve de forma activa asuntos que tengan que ver cola xusticia social onde quiera que s'atopen. Acueyen el conceutu d'unid\u00e1 de la humanid\u00e1 como patr\u00f3n de los sos actos. La Fe Bah\u00e1'\u00ed participa cada vez m\u00e1s en proyeutos de desenvolvimientu econ\u00f3micu y social per tol mundu.\nBah\u00e1'u'll\u00e1h abog\u00f3 pola necesid\u00e1 d'un gobiernu mundial nesta d\u00f3mina de vida coleutiva de la humanid\u00e1. Por cuenta de esti \u00e9nfasis el baha\u00edsmo sofit\u00f3 a les Naciones Xun\u00edes dende'l so aniciu. La comunid\u00e1 bah\u00e1'\u00ed internacional tien estatus consultivu ante'l Conseyu Econ\u00f3micu y Social de la ONX y ante UNICEF. Desenvolvi\u00f3 programes conxuntos de desenvolvimientu con axencies de la ONX."}
{"id": "5346", "revid": "35", "url": "https://ast.wikipedia.org/wiki?curid=5346", "title": "B\u00e1b", "text": "Siyyid \u2018Ali-Muhammad , conoc\u00edu como B\u00e1b (\u00abLa Puerta\u00bb n'\u00e1rabe), foi un relixosu, profeta precursor de la fe Bah\u00e1'\u00ed.\nB\u00e1b foi un mercader persa que diose'l nomatu d'El Bab -La Puerta- y anunci\u00f3 que yera l'unvi\u00e1u de Dios, y que la so misi\u00f3n yera prevenir a la Humanid\u00e1 pa la llegada del Promet\u00edu -Mes\u00edas-. Baxu les presiones del cleru chi\u00ed foi execut\u00e1u en 1850. La so influencia foi tala que les sos idees tuvieron reflexu nel mundu occidental.\nEn 1863, Mirz\u00e1 Husayn \u2018Ali (1817-1892), conoc\u00edu como Bah\u00e1'u'll\u00e1h (\u00abLa Gloria de Dios\u00bb), unu de los m\u00e1s destacaos disc\u00edpulos de B\u00e1b, proclam\u00f3se \u00abAquel que Dios manifestar\u00e1\u00bb, el Promet\u00edu anunci\u00e1u por B\u00e1b."}
{"id": "5348", "revid": "116", "url": "https://ast.wikipedia.org/wiki?curid=5348", "title": "Vorbis", "text": "Vorbis ye un c\u00f3dec d'audio de prop\u00f3situ xeneral con compresi\u00f3n con perda. Polo xeneral usase xunto col contenedor Ogg recibieno'l nome d'Ogg Vorbis y tami\u00e9n, de forma incorreuta, simplemente \"Ogg\".\nYe abiertu, non-propietariu, llibre de patentes y de royalties, y ye perfeutu pa audiu de media a alta calid\u00e1 (8 kHz - 48.0 kHz 16+ bit, polif\u00f3nicu) a \"bitrates\" fixos y variables, de 16 a 128 kbps/canal.\nOfrez una calid\u00e1 abondo meyor a MP3, Windows Media Audio, RealAudio y VQF ocupando el mesmu tama\u00f1u.\nLa so calid\u00e1 ye tami\u00e9n superior a la de los c\u00f3decs comerciales d'\u00faltima xeneraci\u00f3n, como AAC y MP3Pro, seg\u00fan una preba d'audici\u00f3n a ciegues con m\u00e1s de 5.000 participantes, cola ventaxa a\u00f1adida de que Ogg Vorbis ye llibre.\nLa versi\u00f3n 1.0 foi anunciada en 2002, con una \u00abCarta d'anunciu d'Ogg-Vorbis 1.0\u00bb agradeciendo'l apoyu recibiu y explicando porqu\u00e9 ye necesariu el desarrollu de c\u00f3decs llibres.\nForma parte del Xiph.org."}
{"id": "5350", "revid": "28171", "url": "https://ast.wikipedia.org/wiki?curid=5350", "title": "Bah\u00e1'u'll\u00e1h", "text": "Bah\u00e1'u'll\u00e1h yera un mozu noble persa que, al igual que Buda decat\u00f3se bien ceo de les necesidaes de los m\u00e1s probes y marxinaos. Tal yera'l so esmolecimientu por \u00e9stos que recibi\u00f3 l'apell\u00edu de \"Pa de los Probes\". Foi persigu\u00edu poles autoridaes perses y dende 1852 foi socesivamente encarcel\u00e1u o exili\u00e1u hasta'l final de la so vida. \nEn 1863 declara ser el nuevu unvi\u00e1u de Dios con un mensaxe renovador y que la so misi\u00f3n cumpl\u00eda toles profec\u00edes y ditos de les Sagraes Escritures de toles relixones de la Humanid\u00e1. Calten\u00eda que tolos llibros y escritos sagraos yeren parte del Llibru de Dios.\nBiograf\u00eda.\nM\u00edrz\u00e1 Huss\u00e9in-'Al\u00ed naci\u00f3'l 12 de payares de 1817 en Te\u1e25r\u00e1n. Yera f\u00edu de Mirz\u00e1 Buzurg-i-N\u00far\u00ed, un fanegueru ministru del Gobiernu. L'orixe de los sos ancestros remont\u00e1base a una de les grandes families del pas\u00e1u imperial persa. Mientres la so moced\u00e1, el que m\u00e1s tarde ser\u00eda conoc\u00edu como \"Bah\u00e1'u'll\u00e1h\" esfrut\u00f3 d'una vida acomodada y d'una educaci\u00f3n centrada na equitaci\u00f3n, la esgrima, la caligraf\u00eda y la poes\u00eda cl\u00e1sica. \nN'ochobre de 1835, Bah\u00e1'u'll\u00e1h cas\u00f3se con \u00c1s\u00edyih Kh\u00e1num, f\u00eda d'otru noble col que tuvo tr\u00e9s f\u00edos: un home, 'Abdu'l-Bah\u00e1, nac\u00edu en 1844; una f\u00eda, Bah\u00edyyih, nacida en 1846; y otru home, Mihd\u00ed, nac\u00edu en 1848.\nBah\u00e1'u'll\u00e1h, en tornando la carrera ministerial que ten\u00eda ante s\u00ed, escoy\u00f3 consagrar toles sos fuercies a la beneficencia, lo que y\u00e1 a empiezos de la d\u00e9cada de 1840 vali\u00f3-y ser conoc\u00edu como \"Padre de los probes\". En 1844 esta esistencia privilexada camud\u00f3 de secute de signu: Bah\u00e1'u'll\u00e1h convirti\u00e9rase n\u00fan de los grandes defensores del babismo. Esti movimientu, precursor del baha\u00edsmo, barri\u00f3 Ir\u00e1n como un torbol\u00edn, atrayer sobro sigo la persecuci\u00f3n feroz del cleru. Tres la execuci\u00f3n del so fundador, el B\u00e1b, Bah\u00e1'u'll\u00e1h foi arrest\u00e1u pa ser conduc\u00edu, encaden\u00e1u y a cuerpu, hasta Tehran. Ell\u00ed dellos cortesanos y cl\u00e9rigos influyentes solicitaron la pena de muerte. Pero la vida de Bah\u00e1'u'll\u00e1h qued\u00f3 a abellugo gracies a la so reputaci\u00f3n personal, la posici\u00f3n social de la so familia y les protestes de delles embaxaes occidentales.\nPoro, foi refundi\u00e1u a un cuart\u00f3n llam\u00e1u \"Pozu Negru\" (Siyah-Chal, en persa). Les autoridaes confiaben en qu'esti castigu acabara cola so vida. Nun foi asina. Aquel cuart\u00f3n convirti\u00f3se nel trubiecu d'una nueva revelaci\u00f3n.\nBah\u00e1'u'll\u00e1h pas\u00f3 cuatro meses nel Pozu Negru. Foi ell\u00ed onde, seg\u00fan les sos propies pallabres, lleg\u00f3 a conocer l'algame de la so misi\u00f3n. \"\"Yo nun yera m\u00e1s qu'un home como los dem\u00e1s, recostado nel so llechu, cuando he aqu\u00ed que los airiquinos del Todoglorioso embargar ya instruy\u00e9ronme na conocencia de too cuantu foi\". \"Nun ye esto daqu\u00e9 que venga de mi, sin\u00f3n d'\u00c9l que ye'l Toupoderosu y l'Omnisciente. Y \u00c9l orden\u00f3me qu'alzara la voz ente'l cielu y la tierra\" (.. )\".\nBah\u00e1'u'll\u00e1h dex\u00f3'l cuart\u00f3n pa entamar un exiliu que lu llevar\u00eda fuera de la so tierra natal y qu'habr\u00eda de durar cuarenta a\u00f1os. El so primer dest\u00edn foi Bagdag. Al cabu d'un a\u00f1u Bah\u00e1'u'll\u00e1h entam\u00f3'l cam\u00edn escontra los afaraos montes del Curdist\u00e1n, onde vivi\u00f3 dos a\u00f1os de meditaci\u00f3n solitaria.\nEn 1856, a instancias de los exiliaos bab\u00edes, Bah\u00e1'u'll\u00e1h regresaba a Baghdad. Bajo su xefatura renovada, el prestigio de la comunidad bab\u00ed empez\u00f3 a crecer. La reputaci\u00f3n de Bah\u00e1'u'll\u00e1h como gu\u00eda espiritual se divulg\u00f3 por toda la ciudad. Por ello, y temiendo que su popularidad reenardeciese los \u00e1nimos de la comunidad bab\u00ed de Persia, el Gobierno del Xa logr\u00f3 que les autoridades otomanas dieran orden d'unvialo a tierras a\u00ednda m\u00e1s distantes.\nN'abril de 1863, enantes d'abandonar Bagdag, Bah\u00e1'u'll\u00e1h y los sos compa\u00f1eros acampaben nun xard\u00edn asiti\u00e1u a la vera del Tigris. Dende'l 21 d'aquel mes hasta'l 2 de mayu, Bah\u00e1'u'll\u00e1h anunci\u00f3 a los sos siguidores m\u00e1s cercanos qu'\u00e9l yera'l Promet\u00edu predichu pol B\u00e1b y, seg\u00fan les creencies baha\u00edes, tami\u00e9n polos testos sagraos d'otres relixones.\nLos baha\u00edes dan a esi xard\u00edn el nome de \"Ridv\u00e1n\", pallabra que n'\u00e1rabe significa \"para\u00edsu\". L'aniversariu de los dolce d\u00edes ell\u00ed trescurr\u00edos, conoc\u00edos como \"la Fiesta de Ridv\u00e1n\", constit\u00fai la celebraci\u00f3n m\u00e1s importante del calendariu baha\u00ed.\nEl 3 de mayu de 1863, arrodi\u00e1u de la so familia y dellos compa\u00f1eros escoy\u00edos, Bah\u00e1'u'll\u00e1h parti\u00f3 de Baghdad cam\u00edn d'Istambul, capital del Imperiu otomanu. Naquel momentu Bah\u00e1'u'll\u00e1h yera y\u00e1 una figura que gociaba d'enorme prest\u00edu y ci\u00f1u popular. \nEscontra setiembre de 1867 Bah\u00e1'u'll\u00e1h empez\u00f3 a escribir una serie de cartes dirix\u00edes a los dirixentes de la d\u00f3mina, ente ellos, l'emperador Napole\u00f3n III, la reina Victoria, el k\u00e1iser Guillermu I, el zar Alexandru II de Rusia, l'emperador Franciscu Xos\u00e9 I, el papa P\u00edu IX, el sult\u00e1n Abdul-Aziz y el sah Nasirid-Din de Persia.\nNelles, Bah\u00e1'u'll\u00e1h proclama abiertamente que ye'l mensaxeru profetiz\u00e1u pol B\u00e1b y fala del advenimiento d'una nueva era. Pero, primero de nada, alvierte que l'orde social del mundu diba sufrir trestornos catastr\u00f3ficos ensin comparanza. Con cuenta de desanicialos, encamentaba que los gobernantes del mundu actuaren acordies cola xusticia. Apel\u00f3 a estos grandes mandatarios por qu'amenorgaren los sos arsenales y establecieren cierta asociaci\u00f3n de naciones. P'algamar una paz duradera nam\u00e1i cab\u00eda un remediu: actuar conxuntamente escontra la guerra.\nAnte les instigaciones continues de la embaxada persa, el Gobiernu turcu decidi\u00f3 desfacer de Bah\u00e1'u'll\u00e1h unvi\u00e1ndolo a la fortaleza-prisi\u00f3n d'Akk\u00e1 (l'antigua San Xuan d'Acre, Palestina). Ent\u00f3s daquella Akk\u00e1 yera una remota llende al que sol\u00eden ser unviaos los asesinos, asaltantes de caminos y disidentes pol\u00edticos.\nBah\u00e1'u'll\u00e1h y la so familia llegaron a Akk\u00e1 el 31 d'agostu de 1868 no que ser\u00eda trechu final del so enllarg\u00e1u exiliu. Los 24 a\u00f1os subsiguientes habr\u00eden de trescurrir ente Acre y la so contorna. De primeres Bah\u00e1'u'll\u00e1h y los sos compa\u00f1eros tuvieron confinaos nel recintu de la prisi\u00f3n. M\u00e1s tarde dex\u00f3se-yos el tresll\u00e1u a una casa dientro de la ciud\u00e1 onde vivieron en condiciones d'hacinamiento. Dada la so fama d'herexes peligrosos, la so presencia yera oxetu de l'animosidad p\u00fablica. Inclusive los sos f\u00edos ten\u00eden de llanzase a la fuga pa evitar ser apedriaos.\nCol pasu del tiempu, l'esp\u00edritu de Bah\u00e1'u'll\u00e1h y les sos ense\u00f1ances llograron faer esmornia metanes tanta hostilid\u00e1, al puntu de que dalgunos de los gobernadores y cl\u00e9rigos de la ciud\u00e1 llegaron a convertise en devotos almiradores suyos. Al igual que socedi\u00f3 en Baghdad y Adrian\u00f3polis, la talla moral de Bah\u00e1'u'll\u00e1h foi faci\u00e9ndose acreedora del respetu, ci\u00f1u ya inclusive d'una posici\u00f3n de preeminencia social.\nAcre foi am\u00e1s el llugar onde Bah\u00e1'u'll\u00e1h compunxo la so obra capital, m\u00e1s conocida ente los baha\u00edes pola so denominaci\u00f3n persa, el \"Kit\u00e1b-i-Aqdas\" (El llibru m\u00e1s sagr\u00e1u). Nella descr\u00edbense de volao les lleis y principios esenciales qu'han de siguir los sos siguidores; coles mesmes na obra queden trazaes les llinies maestres de l'alministraci\u00f3n baha\u00ed.\nNos \u00faltimos a\u00f1os de la d\u00e9cada de 1870, Bah\u00e1'u'll\u00e1h qued\u00f3 en llibert\u00e1 de treslladase a vivir fuera de la cortil cercada, nun llugar onde los sos siguidores pod\u00eden visita-y con relativa paz y segurid\u00e1. Bah\u00e1'u'll\u00e1h afit\u00f3 la so residencia nuna casona abandonada, conocida como Bahj\u00ed, en que'l so retiru pudo dedicar los sos d\u00edes a la escritura.\nBah\u00e1'u'll\u00e1h fin\u00f3'l 29 de mayu de 1892. Los sos restos fueron soterraos nuna habitaci\u00f3n axardinada allegante a la casona. Pa los baha\u00edes \u00e9sti ye'l llugar m\u00e1s sagr\u00e1u de la tierra."}
{"id": "5351", "revid": "43102", "url": "https://ast.wikipedia.org/wiki?curid=5351", "title": "Siete maraviyes del mundu vieyu", "text": "Les Siete Maraviyes del Mundu Vieyu son les construcciones del Mar Mediterraneu que pola so espectacularid\u00e1 na execuci\u00f3n y como esponente cimeru del saber de la d\u00f3mina fueron representatives del \u00e9situ de la Conocencia Humana. Sicas\u00ed nun se conocen sin\u00f3n polos comentarios d'historiadores del momentu y\u00e1 que nenguna queda en pie, sacante les Pir\u00e1mides de Gizeh.\nLes Siete Maraviyes del Mundu Vieyu son:\nEl Templu d'Artemisa n'\u00c9fesu.\nMand\u00e1u construyir por Cresu, rei de Xonia (Lidia) nel sieglu VI e.C., que lu sufrag\u00f3 al travi\u00e9s del so inventu, les \"creseides\" o electrones, precursores de la moneda.\nDestacaba pola so grandiosid\u00e1 dada poles 127 columnes de 20 metros y les escultures d'Escopas.\nDestruy\u00f3lu nun incendiu'l pastor \"Er\u00f3stratu\", pol simple fechu de facese famosu, nuna nueche del a\u00f1u 356 e.C., la mesma nueche na que naci\u00f3 Alexandru'l Grande quien tres ocupar \u00c9fesu decidi\u00f3 reconstruyilu y decoralu con pintures d'Apeles.\nLos Xardinos Colgantes de Babilonia.\nFoi Nabucondonosor II quien, nel sieglu VI e.C., mand\u00f3los construyir pal prestu la so muyer, una princesa meda, qu'en\u00f1oraba les sos tierres. Edificaos sobre terraces escalonaes que colgaben sobre'l r\u00edu Eufrates, angua\u00f1o Iraq, foron destruy\u00e9ndose paulatinamente dende'l 539 e.C. cuando los perses conquisten Babilonia. Nun sobrevivieron m\u00e1s all\u00e1 de 126 e.C., cuando Babilonia foi afarada definitivamente polos partos.\nLes Pir\u00e1mides de Gizeh.\nAllugaes nel campu de Gizeh, n'Exiptu, el conxuntu ta \"protex\u00edu\" pola esfinxe, que nun se considera una de les siete maraviyes. Construy\u00edes al rodiu del a\u00f1u 2570 e.C., foron les construcciones humanes m\u00e1s altes hasta'l sieglu XX y son, quiciabes, los monumentos funerarios m\u00e1s espectaculares de la Humanid\u00e1. Arriendes de ser les \u00faniques de toles maraviyes qu'ent\u00e1 perviven. Construy\u00e9ronles los faraones Keops, Kefr\u00e9n y Mikerinos y son, per esti orde, nomaes pol tama\u00f1u dende la m\u00e1s grande hasta la m\u00e1s peque\u00f1a. Anque se diz que tienen un orixe escuru lo cierto ye que la construcci\u00f3n de toles pir\u00e1mides exipcies remanecen de los \"zigurats\" o pir\u00e1mides escalonaes que dende finales del Neol\u00edticu apaecen n'Oriente Mediu.\nLa Estatua de Zeus n'Olimpia.\nConstruyida por Fidias nel sieglu V e.C., y fecha cola t\u00e9unica crisoelefantina tard\u00f3 m\u00e1s d'un a\u00f1u en terminase, lo qu'amuesa les sos dimensiones espectaculares. Acompa\u00f1aba a la escultura un tronu pint\u00e1u que daba una realce grandiosu a la obra. Allugada nel interior del templu dedic\u00e1u al propiu Zeus n'Olimpia, (Grecia), desapaeci\u00f3 ente'l 393, a\u00f1u nel que l'emperador Teodosio'l Grande torg\u00f3'l cultu paganu, y 426, nel que Teodosio II orden\u00f3 la demolici\u00f3n de los monumentos d'Olimpia.\nEl Mausol\u00e9u d'Halicarnasu.\nFechu nesta ciud\u00e1 del Asia Menor, nel a\u00f1u 352 e.C., como pante\u00f3n del rei Mausolu. La so vilba mand\u00f3 facer esta obra p'abellugar los restos del so home a los arquiteutos \"S\u00e1tiru\" y \"Piteos\". Foi sobreviviendo a lo llargo los sieglos, pero una serie de terremotos fizo qu'hacia 1404 y\u00e1 quedare esbarrumb\u00e1u.\nPola importancia d'esta obra, el nome del soterramientu de Mausolu convirti\u00f3se en c\u00e1sique toles lling\u00fces, nun sin\u00f3nimu de Pante\u00f3n.\nEl Faru d'Alexandr\u00eda.\nConstruy\u00edu nel puertu de la c\u00e9lebre urbe exipcia, sirvi\u00f3 dende l'a\u00f1u 280 e.C. como gu\u00eda pa los barcos qu'entraben na gran ciud\u00e1 tolemaica. Con un altor de 120 metros, la so fama foi tala que'l nome de la islla onde s'allugaba \u2013\"Faros\"- pasara a nomar toles construcciones que cola mesma funci\u00f3n se fixeron dende ent\u00f3ncenes.\nEl Colosu de Rodes.\nTerminada nel 277 e.C. como alcordanza del trunfu de Rodes sobre Macedonia representaba al dios del Sol, Heliu, con una antorcha na mano y con un altor de 32 metros saludaba a los marinos que s'averaben a la islla. Los terremotos habituales nel Mar Ex\u00e9u afar\u00e1ronla en 223 e.C.. Esti colosu sirvi\u00f3 de modelu pa obres posteriores como la Estatua de la Llibert\u00e1 de Nueva York."}
{"id": "5353", "revid": "43102", "url": "https://ast.wikipedia.org/wiki?curid=5353", "title": "Transnistria", "text": "Transnistria (en rusu \u041f\u0440\u0438\u0434\u043d\u0435\u0441\u0442\u0440\u043e\u0432\u044c\u0435, \"Pridnestr\u00f3vie\"; en rumanu \"Transnistria\" o \"St\u00e2nga Nistrului\"), nomada oficialmente Rep\u00fablica Moldava de Transnistria (en rumanu escritu con car\u00e1cteres cir\u00edlicos \u0420\u0435\u043f\u0443\u0431\u043b\u0438\u043a\u0430 \u041c\u043e\u043b\u0434\u043e\u0432\u0435\u043d\u044f\u0441\u043a\u044d \u041d\u0438\u0441\u0442\u0440\u044f\u043d\u044d, \"Republica Moldoveneasc\u0103 Nistrean\u0103\" seg\u00fan la escritura llatina del rumanu, non oficial nel pa\u00eds; en rusu \u041f\u0440\u0438\u0434\u043d\u0435\u0441\u0442\u0440\u043e\u0432\u0441\u043a\u0430\u044f \u041c\u043e\u043b\u0434\u0430\u0432\u0441\u043a\u0430\u044f \u0420\u0435\u0441\u043f\u0443\u0431\u043b\u0438\u043a\u0430, \"Pridnestr\u00f3vskaia Mold\u00e0vskaia Resp\u00fablika\"; n'ucra\u00edn \u041f\u0440\u0438\u0434\u043d\u0456\u0441\u0442\u0440\u043e\u0432\u0441\u044c\u043a\u0430 \u041c\u043e\u043b\u0434\u0430\u0432\u0441\u044c\u043a\u0430 \u0420\u0435\u0441\u043f\u0443\u0431\u043b\u0456\u043a\u0430, \"Pridnistrovska Moldavska Resp\u00fablika\") ye un est\u00e1u autoproclam\u00e1u independente allug\u00e1u ente Moldavia y Ucra\u00edna. El nome provi\u00e9n de la situaci\u00f3n xeogr\u00e1fica del pa\u00eds, ye dicir, m\u00e1s all\u00f3 del r\u00edu Nistru. Faciendo referencia'l r\u00edu, en dellos medios recibiera tami\u00e9n el nome de Transdniester.\nSituaci\u00f3n pol\u00edtica.\nTransnistria ta considerada internacionalmente como parte de Moldavia, poro neng\u00fan est\u00e1u reconez-y la independencia. Transnistria formaba parte de la Rep\u00fablica Socialista Sovi\u00e9tica de Moldavia y yera la rex\u00f3n m\u00e1s industrializada. La capital ye Tiraspol.\nLes autoritadaes ruses contribuyeren militarmente y pol\u00edticamente a la creaci\u00f3n de la Rep\u00fablica Moldava de Transnistria (RMT). Dende de la so creaci\u00f3n, la RMT siempre tuviere protexida por Rusia.\nLes autoritadaes de Transnistria opon\u00edense dafechu a la educaci\u00f3n en rumanu impuesta pol gobiernu moldavu. Angua\u00f1o la educaci\u00f3n se fai mayoritariamente en rusu y en rumanu.\nPoblaci\u00f3n.\nNel caberu censu de 1989 la poblaci\u00f3n yera de 546.400 persones.\nA partir del 1990, Transnistria sufri\u00f3 un fuerte procesu migratoriu. Abonda poblaci\u00f3n moldavo o rumano colaren de l'autoproclamada rep\u00fablica."}
{"id": "5354", "revid": "488", "url": "https://ast.wikipedia.org/wiki?curid=5354", "title": "Ciud\u00e1 del Vaticanu", "text": "Ciud\u00e1 del Vaticanu ye un est\u00e1u independiente de 0.44 km\u00b2 allug\u00e1u en Roma. Cre\u00f3se'l 11 de febreru de 1929 per aciu de los Pautos del Laterano, robl\u00e1u ente'l Cardenal Gasparri y l'Est\u00e1u Italianu, represent\u00e1u por Mussolini. \nLa Ciud\u00e1 del Vaticanu abelluga l'ensame de les instituciones de la Ilesia Cat\u00f3lica Romana, que se conoz col nome de la Santa Sede.\nHistoria del Vaticanu.\n\u2022 756, entama la historia de los Estaos Pontificios. \n\u2022 1798, l'ex\u00e9rcitu franc\u00e9s toma prisioneru al Papa P\u00edu VI. \n\u2022 1860, l'ex\u00e9rcitu del rei d'Italia V\u00edctor Manuel II conquist\u00f3 los Estaos Pontificios, dexando la Santa Sede solamente en posesi\u00f3n de Roma y la so rex\u00f3n costera, nel pap\u00e1u de P\u00edu IX. \n\u2022 1870, V\u00edctor Manuel tom\u00f3 Roma en gran parte gracies a la Guerra franco-prusiana y proclam\u00f3la nueva capital del so reinu. \n\u2022 1917, Benitu XV prop\u00f3n un plan de paz pa la Primer Guerra Mundial que ye totalmente ignor\u00e1u pola comunid\u00e1 internacional. \n\u2022 1929, los Pautos del Laterano son firmaos por Pietro Gasparri, en representaci\u00f3n de la Santa Sede, y Benito Mussolini, primer ministru italianu, el 11 de febreru nel pontific\u00e1u de P\u00edu XI. Con esti trat\u00e1u diose por zarrada la llucha con Italia qu'esist\u00eda dende 1870. Col reconocimientu d'esti nanu territoriu ensin poder el concordatu garantiz\u00f3 la total independencia del papa. \n\u2022 1939, entam\u00f3 la Segunda Guerra Mundial; el Vaticanu decl\u00e1rase indecisu.\n\u2022 Seg\u00fan Werner Kaltefleiter y Hans Peter Oschwald, nel 1944, Hitler da la orde d'entrar nel Vaticanu y secuestrar al Papa P\u00edu XII, pero'l xeneral de les SS al mandu (Karl Wolff) nun fai casu de la orde amosando cuestiones \u00e9tiques y morales. Dempu\u00e9s foi relev\u00e1u del mandu. \n\u2022 1962, Xuan XXIII inaugura'l Conceyu Vaticanu II. \n\u2022 1965, Pablu VI zarra'l Conceyu Vaticanu II. \n\u2022 1981, Xuan Pablu II sufre un atent\u00e1u na Plaza de San Pedru del Vaticanu. \n\u2022 2001, Xuan Pablu II espubliza la Llei Fundamental del Est\u00e1u de la Ciud\u00e1 del Vaticanu, g\u00fcei ta funcionando (11 de febreru). \n\u2022 2005, muerre'l papa Xuan Pablu II y ye elix\u00edu Benitu XVI como Papa.\nXeograf\u00eda.\nLa Ciud\u00e1 del Vaticanu comp\u00f3nse propiamente de la ciud\u00e1 vaticana y de los terrenos de Castel Gandolfo, separaos per 34 km ente ellos. Castel Gandolfo ye'l llugar u tienen tradicionalmente la residencia de branu los papes. El territoriu vaticanu ta arrodi\u00e1u dafechu pola Rep\u00fablica d'Italia.\nCompromisu col mediu ambiente.\nEl Vaticanu convi\u00e9rtese na primera ciud\u00e1 que compensar\u00e1'l 100% de les sos emisiones de CO2. El plan b\u00e1sase na compensaci\u00f3n de les emisiones d'anh\u00eddridu carb\u00f3nicu (CO2) por entemedies de la plantaci\u00f3n d'una viesca (propuesta fecha pola empresa d'Estaos Xun\u00edos Planktos Inc. y la h\u00fangara Klimafa) y la instalaci\u00f3n de paneles solares que dean enerx\u00eda y calefacci\u00f3n.\nDeportes.\nEl Vaticanu cuenta cola Seleici\u00f3n de f\u00fatbol de la Ciud\u00e1 del Vaticanu, que nun ta asociada a la NF-Board nin a la FIFA. Dicha seleici\u00f3n enfrent\u00f3se escontra San Mar\u00edn y M\u00f3naco, quedando 0-0 escontra dambos equipos. L'equipu ta form\u00e1u por voluntarios de la Guardia Suiza, miembros del Conseyu Papal y por guardies de los museos.\nEn febreru de 2007 sacerdotes y seminaristes de la Ciud\u00e1 del Vaticanu y Roma disputaron la primera \u00abCopa Clerical\u00bb. Ye'l primer campeonatu d'equipos fechos por cl\u00e9rigos, una idea del Secretariu d'Est\u00e1u, el cardenal Tarcisio Bertone.\nCultura.\nLa cultura del Vaticanu ye correspondiente a la cultura de la Ilesia Cat\u00f3lica, anque s'abre tami\u00e9n al arte d'otres cultures, y el so mayor esponente yeren les obres d'arquiteutura, como la Bas\u00edlica de San Pedru, la Plaza San Pedru, la Capiella Sistina y los Museos Vaticanos.\nEnte los Museos Vaticanos at\u00f3pense: el Mus\u00e9u Gregorianu d'arte exipcianu y d'arte etruscu, el Mus\u00e9u P\u00edu Clement\u00edn, el mus\u00e9u Chiaramonti y la Pinacoteca Vaticana.\nMunchos artistes y arquiteutos famosos como Bramante, Michelangelo y Bernini trabayaron en perimportantes obres art\u00edstiques que g\u00fcei se puen almirar nos edificios vaticanos.\nDefensa.\nLa Guardia Suiza ye'l cuerpu militar encarg\u00e1u de la segurid\u00e1 de la Ciud\u00e1 del Vaticanu. Ta compuesta por unos cien soldaos: cuatro oficiales, 23 mandos intermedios, 70 alabarderos, 2 tamborileros y un capell\u00e1n. Entr\u00e9nense con procedimientos y manexu d'armes modernes (como'l fusil suizu Sig 550), magar que tami\u00e9n s'ense\u00f1a a manexar la espada y l'alabarda.\nLa Guardia Suiza tien el so cuartel frente al Palaciu Apost\u00f3licu Pontificiu.\nSeg\u00fan los Pautos del Laterano, estableci\u00f3se que la Polic\u00eda italiana custodie, xunto cola Guardia Suiza y los Servicios Vaticanos de Segurid\u00e1, la Plaza de San Pedru.\nLa defensa de la ciud\u00e1 del Vaticanu ye proporcionada por Italia.\nSigles automovil\u00edstiques.\nEl Vaticanu da a travi\u00e9s del \"rexistru de veh\u00edculos vaticanos\" una patente a los autom\u00f3viles de dicha Ciud\u00e1-Est\u00e1u. Los autom\u00f3viles que yeren del gobiernu lleven les sigles \"RVV\" y les que yeren de los ciudadanos \"SCV\"\nTresportes.\nLa ciud\u00e1 cuenta con una estaci\u00f3n de ferrocarril que percuerre'l trayeutu dende'l Vaticanu hasta Italia. Cuenta am\u00e1s con un helipuertu. Los servicios d'autob\u00fas dende la ciud\u00e1 de Roma son frecuentes.\nServiciu telef\u00f3nicu.\nL'Est\u00e1u Vaticanu cuenta con un serviciu de tel\u00e9fonos que disp\u00f3n de modernes instalaciones pa la comunicaci\u00f3n tanto interna como esterna de la ciud\u00e1 y personal altamente capacit\u00e1u. La \"ciud\u00e1-est\u00e1u\" consta d'una complicada infraestructura de redes pela que consta d'una completa autonom\u00eda.\nMedios de Comunicaci\u00f3n.\nLa Ciud\u00e1 del Vaticanu emite les sos propios sellos y monedes (n'euros), tien un peri\u00f3dicu (L'Osservatore Romano), una emisora (Radio Vaticanu) y una televisi\u00f3n (Centru Televisivu Vaticanu), am\u00e1s de distintes fundaciones, como \"Latinitas\", pal estudiu del llat\u00edn, academies y universidaes pontificies.\nMonedes.\nPor acuerdu con Italia, en representaci\u00f3n de la Xuni\u00f3n Europea, la moneda vaticana ye l'euru. La ciud\u00e1 tien euros con dise\u00f1u propiu, que tienen aceptaci\u00f3n n'Italia y nos otros pa\u00edses de la zona euru. El Vaticanu nun tien una casa d'emisi\u00f3n propia, polo que se punxo d'acuerdu con Italia pa la so acu\u00f1aci\u00f3n, que nun pue ser m\u00e1s d'un mill\u00f3n d'euros a\u00f1ales.\nEconom\u00eda.\nEl Vaticanu nun pue mantenese de l'activid\u00e1 productiva del so propiu territoriu, llimitada a la venta de recuerdos tur\u00edsticos, llibros, sellos y entraes a museos. Pero cuenta colos ingresos de la Ilesia Cat\u00f3lica en tol mundiu, provenientes de les aportaciones econ\u00f3miques de los Estaos au cuenta con acuerdos (nomaos Concordatos) de financiaci\u00f3n (pola so tradici\u00f3n cat\u00f3lica); les donaciones de los cat\u00f3licos (a nivel personal o empresarial); y los beneficios de les empreses propied\u00e1 de la Ilesia.\nLa econom\u00eda taba seriamente da\u00f1ada nel 1979, y tres a\u00f1os m\u00e1s dempu\u00e9s prod\u00faxose la quiebra d'unu de los bancos m\u00e1s ilustres d'Italia, el Bancu Ambrosianu, que llevaba les finances internacionales del Vaticanu, y l'asesinatu del so direutor Roberto Calvi: les investigaciones que vinieron darr\u00e9u amosar\u00eden que'l bancu se dedicaba al blanqu\u00e9u del dineru de la mafia. M\u00e1s tarde, el papa Xuan Pablu II tresllad\u00f3 la responsabilid\u00e1 de la econom\u00eda vaticana, que, a partir de 1984, s'encargar\u00eda de les finances. Cinco a\u00f1os dempu\u00e9s, el papa lleva a cabu una reestructuraci\u00f3n de la organizaci\u00f3n econ\u00f3mica y la direici\u00f3n econ\u00f3mica foi encargada a cinco financieros reconoc\u00edos internacionalmente (baxo la supervisi\u00f3n d'una comisi\u00f3n de cinco cardenales). La dependencia del Vaticanu encargada d'estos controles ye l'Alministraci\u00f3n del Patrimoniu de la Santa Sede."}
{"id": "5355", "revid": "43102", "url": "https://ast.wikipedia.org/wiki?curid=5355", "title": "Gallegoasturianu", "text": "El gallegoasturianu, eonaviegu, llingua eonaviega, gallegu d'Asturies, fala del occidente d'Asturies (o simplemente a fala pa los sos falantes) ye un conxuntu de fales, que desciende del llat\u00edn y del galaicoportugu\u00e9s y que tien el so dominiu lling\u00fc\u00edsticu, como'l so nome indica, na estaya asturiana asitiada ente los r\u00edos Navia y Eo, si bien la so \u00e1rea d'influyencia abarca tami\u00e9n zones m\u00e1s orientales que'l cit\u00e1u r\u00edu Navia.\nLes Tierres del Navia-Eo abarquen los conceyos asturianos de Bual, Castropol, Cua\u00f1a, Eilao, El Franco, Grandas de Salime, Ibias (sacante la parroquia d'A Estierna), Pez\u00f3s, Samart\u00edn d'Ozcos, Santalla d'Ozcos, San Tiso d'Abres, Tapia, Taramundi, A Veiga, Vilanova d'Ozcos, y partes de Navia, Villay\u00f3n, y Allande. Hist\u00f3ricamente esta zona tuviera enforma aisllada del restu d'Asturies, y por supuestu de Galicia, Lle\u00f3n y Castiella, por mor de les sos llendes naturales: el r\u00edu Eo, el cordal Cant\u00e1bricu, el r\u00edu Nal\u00f3n y el mar Cant\u00e1bricu. Tami\u00e9n ye cierto que ye una zona de paisaxes grebios, sacante la parte de la granda costera que ye m\u00e1s llaniza, polo que les comunicaciones interiores tampoco yeren f\u00e1ciles.\nFalantes.\nMagar que nun hai datos precisos del n\u00famberu de falantes (si bien la fastera tien unos 45.000 habitantes) seg\u00fan el II Estudiu Sociolling\u00fc\u00edsticu d'Asturies (2002), fechu pol equipu Euskobar\u00f3metro, siete de cada diez encuestaos (72%) dixeron ser falantes de gallegoasturianu, inda que nam\u00e1i \u00fan de cada cinco (24%) declar\u00f3 saber lleelu, y \u00fan de cada seis (16%) escribilu. Como datu esmolecedor tien que se destacar el retrocesu xeneracional de la fala, qu'anque siga siendo la mayoritaria como llingua materna, angua\u00f1o dos de cada tr\u00e9s persones (67%) va m\u00e1s d'una d\u00e9cada (na encuesta de 1990) yeren tr\u00e9s de cada cuatro (75%). El retrocesu ente xeneraciones ye nidio, y angua\u00f1o nam\u00e1i tr\u00e9s de cada diez encuestaos dixeron usar la llingua pa colos sos f\u00edos.\nNormes ortogr\u00e1fiques.\nNel a\u00f1u 2007, la Academia de la llingua asturiana espubliz\u00f3 les normes orthografiques que se fundam\u00e9nten na previa propuesta de 1993. Nella at\u00f3mense los mesmos criterios que s'apuntaren entoncias, y que recueye la tradici\u00f3n lliteraria del caberu del sieglu XX, en autores como Pedro Penzol, Alejandro Sela, Ram\u00f3n Garc\u00eda Gonz\u00e1lez, etc. que collaboren nel Diariu \"El Castropol\" y \"El Aldeano\", y de esa miente tami\u00e9n les apuntaes por Bernardo Acevedo Huelves y Marcelino Fern\u00e1ndez nel Vocabulario del Bable de Occidente, espubliz\u00e1u en 1932 pol \"Centro de Estudios Hist\u00f3ricos\" obra fundamental nel estudiu del gallegoasturianu.\nSobro la base d'estos antecedentes, pron\u00fanciase sobro la cuesti\u00f3n m\u00e1s controvertida cual ye l'emplegu de graf\u00edes pa representar los son\u00edos laterales l/ll, resolvi\u00e9ndose nun convencionalismo gr\u00e1ficu, pens\u00e1u nam\u00e1s pa la edici\u00f3n de les normes, dexando por de m\u00e1s llibert\u00e1 a los falantes pa escoyer la que-yos paeza meyor. Atoma tami\u00e9n vulgarismos arraigaos na fala, como ye la perda de los grupos oclusivos en participios -ao -aos o en determinaos cultismos 'carid\u00e1', 'libert\u00e1', etc. como tami\u00e9n calti\u00e9nse el gr\u00e1fema -y- griegu pa representar los son\u00edos palatales derivaos de los grupos llatinos li- y -ul. Les normes nun atomen nenguna distinci\u00f3n ente vocales abiertes y cerrades, escontra del criteriu adopt\u00e1u n'otros estudios sistem\u00e1ticos de la llingua, v\u00e9ase Garc\u00eda Garc\u00eda (El Habla de El Franco) y Fern\u00e1ndez Vior (El habla de Vegadeo).\nCarauter\u00edstiques lling\u00fcistiques.\n\u00a0Vocalismu\n\u00a0Diptongos:\n\u00a0Semiconsonantes\n\u00a0Nasales\n\u00a0Oclusives\n\u00a0Laterales y palatales:\n\u00a0Dentales:\n\u00a0Sufixos:\n\u00a0Morfolox\u00eda\n\u00a0Tiempos verbales\n\u00a0Art\u00edculos, pronomes, posesivos y demostrativos\n\u00a0Sintaxis\nIdentid\u00e1 de la llingua.\nEsiste un discutiniu pol\u00edtico-lling\u00fc\u00edsticu tocante a la identid\u00e1 de la llingua. De mano, alcu\u00e9ntrense aquellos que categoricen a la fala como una realid\u00e1 lling\u00fc\u00edstica independiente por tener la particularid\u00e1 de mecer trazos que seg\u00fan la prespeutiva que s'escueya puen ascribise dacuando al dominiu lling\u00fc\u00edsticu \u00e1stur, dacuando al gallegu.\nPor otra, t\u00e1n aquellos que ven nel eonaviegu una varied\u00e1 del gallegu, glamiando pa esta zona la reconocencia oficial del gallegu normativu, semeyante a la del gallegu en Castiella y Lle\u00f3n (fal\u00e1u nun lleruelu d'El Bierzu y dellos pueblos zamoranos de P\u00edas, Porto, Lubi\u00e1n, y Hermisende), reconoc\u00edu como tal pola Xunta de Castiella y Lle\u00f3n y, polo tanto, tutel\u00e1u dende la Oficina de Pol\u00edtica Lling\u00fc\u00edstica de la Xunta de Galicia.\nEnte los que primen la galleguid\u00e1 del eonaviegu (el cual ser\u00eda un dialeutu oriental del gallegu) alcu\u00e9ntrense l'ILG (Instituto da Lingua Galega) y la RAG (Real Academia Gallega), que estudiaron l'idioma fal\u00e1u nesta zona de magar la d\u00e9cada de 1980, la Promotora Espa\u00f1ola de Ling\u00fc\u00edstica (PROEL), qu'incl\u00fai al eonaviegu dientro'l bloque oriental del gallegu, col nome de galaico-asturianu, Ethnologue, qu'afirma que \"[L'asturianu f\u00e1lase nel] Princip\u00e1u d'Asturies, sacantes na parte m\u00e1s occidental, na que se falla gallegu\", asina como numberosos fil\u00f3logos (ver la bibliograf\u00eda), ente ellos l'escritor y fil\u00f3logu D\u00e1maso Alonso y el dialect\u00f3logu Jes\u00fas Neira.\nPer otru llau, l'Academia de la Llingua Asturiana, instituci\u00f3n encargada de la normalizaci\u00f3n, defensa y promoci\u00f3n del asturianu, en xeneral, nun aceuta que nesti territoriu s'empl\u00e9gue'l gallegu, cuntando con una Secretar\u00eda Lling\u00fc\u00edstica del Navia-Eo. La denomaci\u00f3n eonaviegu, o llingua eonaviega ye l'anteferida pola Academia (en vez de gallegoasturianu, la denomaci\u00f3n usada pola alministraci\u00f3n asturiana).\nD'otra miente, el 25 de febreru de 2005, el gobiernu asturianu aprob\u00f3'l Plan de Normalizaci\u00f3n Social del Asturianu 2005-2007, pa promocionar l'emplegu y presencia tanto de l'asturianu como del gallegoasturianu. Dambos son allugaos n'iguald\u00e1 de condiciones como lling\u00fces a abellugar y promocionar ya, impl\u00edcitamente, como lling\u00fces diferentes:\nNesti sen, dellos fil\u00f3logos defenden la consideranza del eonaviegu como una llingua independiente, tanto del gallegu como del asturianu.\nMentanto, y ensin que la llingua asturiana seya oficial, el Princip\u00e1u d'Asturies sigue calteniendo la potest\u00e1 en pol\u00edtica lling\u00fc\u00edstica nesta zona. Asociaciones como la Xunta Pola Defensa de la Llingua Asturiana y Xeira defenden, al empar de la oficialid\u00e1 del asturianu, la del eonaviegu nel so dominiu lling\u00fc\u00edsticu.\nPa los propios falantes, y seg\u00fan el II Estudiu sociolling\u00fc\u00edsticu d'Asturies (2002) fechu pol equipu Euskobar\u00f3metro, que dirixe el soci\u00f3logu Francisco Llera Ramo, pa dos de cada tr\u00e9s (66%) habitantes del Navia-Eo la fala de la rex\u00f3n ye un entemez de gallegu y asturianu, mientres que pal 16% ye una variante del asturianu y al 8%-y paez que ye una variante del gallegu.\nEn cuantes al nome que se prefier pa denomar a lo que se fala nel Navia-Eo, \u00fan de cada tr\u00e9s (33%) quier m\u00e1s llama-y \"a fala\" y \u00fan de cada cuatro (24%) escueye la denomaci\u00f3n de \"gallegoasturianu\". Cuasi los mesmos (22%) quieren m\u00e1s la denomaci\u00f3n de \"bable o asturianu\". Nam\u00e1i'l 2% de los encuestaos escoyeron el nome de \"gallegu\".\nNel Navia-Eo la demanda de cooficialid\u00e1 ye m\u00e1s peque\u00f1a que nel restu d'Asturies. Asina, los qu'enconten y los que refuguen la oficialid\u00e1 del gallegoasturianu t\u00e1n bramente repart\u00edos: un 30% ca\u00fan. Nel mediu, a \u00fan de cada tres nun-y da muncho m\u00e1s la cuesti\u00f3n. Un poco mayores son los porcentaxes d'encontu a la oficialid\u00e1 del asturianu (34%), pero ente los que la sofiten, seis de cada diez (62%) tami\u00e9n quieren que, con elli, l'eonaviegu seya oficial na zona.\nEl gallegoasturianu y el \"continuum\" lling\u00fcisticu del romance iberoccidental.\nTres que Men\u00e9ndez Pidal fixare nel so llibru \"El dialeuto leon\u00e9s\" la llende ente les fales gallegues y asturianes, l'ent\u00f3s presidente de l'ALLA, profesor Garc\u00eda Arias, espubliz\u00f3 en setiembre de 1997 l'art\u00edculu \u00abEl continuum lling\u00fc\u00edsticu ente'l gallegu y l'asturianu\u00bb, qu'escontra la teor\u00eda tradicional, amosaba los carauteres propios de la fala, que siendo unos propios del gallegu, otros de l'asturianu, afitaba-y al gallegoasturianu un calter de llingua de transici\u00f3n ente dambes. Al aviesu, otros lling\u00fcistes defend\u00eden el so afiyamientu dafechu a la familia galaicoportuguesa, allegando que la fala manten\u00eda dacuando meyor qu'otres lling\u00fces galaicoportugueses los trazos orixinales d'esi dominiu.\na) Argumentos internos\nb) Argumentos diacr\u00f3nicos\nDel desam\u00edn de les fales vecines pertenecientes al asturianu occidental pon de manifiestu el encalcamientu de les isogloses orixinaries nel occidente escontra'l esti y nun del rev\u00e9s. Asina atopamos la esistencia de los diptongos decrecientes ei, ou, oi (veiga, pousar, cobertoira), la anticipaci\u00f3n de la yod ep\u00e9ntica: cueiru/cueriu, ag\u00fceiru/agoriu, miradoiru/miradoriu frente al caltenimientu daquella, el result\u00e1u /n/ viniente de doble -nn- llatina (caba\u00f1a, esconsonar, cana) frente a la tendencia a palatalizar los son\u00edos nasales n'asturllion\u00e9s, el result\u00e1u -it- palos grupos llatinos -CT- y -ULT- (feita, muita), el result\u00e1u /t\u222b/ palos grupos llatinos PL, FL y KL- (chegar, chama, chave), la formaci\u00f3n de plurales anal\u00f3xica y non etimol\u00f3xica, la acentuaci\u00f3n esdr\u00faxula de les dos primeres persones del plural del presente de suxuntivu, el caltenimientu de F- llatina d'aniciu m\u00e1s propiu de les isogloses occidentales, el result\u00e1u -m- pal grupu secundariu -M'N- (huome, fame), el caltenimientu del grupu llat\u00edn -MB- (llombo, llamber), la falta del neutru de materia: \u201cl'augua fr\u00eda\u201d non \"l'agua fr\u00edo\", el caltenimientu de la diptongaci\u00f3n orixinal (ou, ei, au, oi): cousa, queisu, veiga, carpinteiru, cucineira, el caltenimientu de les dentales intervoc\u00e1liques cantada/cant\u00e1, el resultaos del grupo -ori, la falta de palatalizaci\u00f3n de les nasales iniciales, nieiru/\u00f1eru, niebla/\u00f1ebla, nabu/\u00f1abu, el caltenimientu de les vocales breves llatines pa pallabres como fonte, (fonte) ponte, (ponte), so\u00f1ar (sua\u00f1ar), forcia (fuercia), etc... magar que lo normal ye adautar diptongos de transici\u00f3n ente les fales gallegues y asturianes: puorta (puerta), suorte (suerte), guorta (g\u00fcerta), cuorda (cuerda), etc... Pel contrariu nun se conocen isogloses asturllioneses qu'arrabasen la llinia del Navia, pos como se\u00f1alara Fr\u00edas Conde, la palatalizaci\u00f3n de les consonantes llaterales o'l caltenimientu de los partitivos, que se suelen citar como amosa, son fen\u00f3menos conoc\u00edos de antiguu na llingua galaicoportuguesa que puen xustificase ensin necesid\u00e1 de trayer al casu la teor\u00eda del continuum galaico-asturiano. \nc) Argumentos hist\u00f3ricos.\nDe llargu el mayor argumentu que vien a caltener la tesis tradicional tenlu el desam\u00edn de los documentos antiguos del monesteriu de Vilanova d'Ozcos, conoc\u00edos como'l cartulariu de Vilanova d'Ozcos de cabero'l sieglu XIII fasta'l entamu del sieglu XVI.\nSustratu lling\u00fc\u00edsticu.\nAll\u00fagase'l gallegoasturianu ente les lling\u00fces romances que tienen so orixe nel llat\u00edn. N\u00e9l tienen llugar los mesmos rasgos conservadores propios de les lling\u00fces iberoccidentales del noroeste peninsular. Los rasgos conservadores xustif\u00edquense pol xeitu y l'orixe del procesu de romanizaci\u00f3n del noroeste peninsular, procedente ensin dubia del sur, y seguramente de la B\u00e9tica, (la rex\u00f3n que m\u00e1s foi romanizada de la llatinid\u00e1). Xustif\u00edcase asina, que nel gallegoasturianu al igual que nel restu de les lling\u00fces iberocidentales, castellanu, asturianu, portugu\u00e9s calti\u00e9nse pallabres consideraes inda como arcaismos nel llat\u00edn it\u00e1licu del sieglu I, asina el caltenimientu de \"fabulare\" frente a \"parlare\", (cast. hablar, port. falar., etc.), \"quaerere\" frente a \"volere\", \"percuntari\" frente a \"questionare\", campsare, etc. Como se\u00f1alara Griera en 1922, dende antiguu pusi\u00e9rase de manifiestu la teor\u00eda de los dos caminos na romanizaci\u00f3n de la pen\u00ednsula ib\u00e9rica, fechu que se confirma por la divisi\u00f3n peninsular en dos provincies (citerior y ulterior), representatives de los centros de poder del imperiu asitiaos na B\u00e9tica y la Tarraconense. De ciertu ye, que les zones d'influyencia nun respuenden colos grupos lling\u00fc\u00edsticos estudiaos. Sicas\u00ed, debe tenese presente que la incorporaci\u00f3n a la romanid\u00e1 de los territorios del noroeste ye postrera a dicha divisi\u00f3n. Pa Meyer L\u00fcbke estos dos centros de romanizaci\u00f3n, presienten grandes contrastes de tipu cultural, lling\u00fc\u00edsticu, etc. A la B\u00e9tica, cola so floreciente cultura ciudadana y la so activa vida cultural vien s'oponer el car\u00e1uter militar y vulgar de la Tarraconense. A esta diferenciaci\u00f3n cultural y social responder\u00eda seguramente el calter conservador del sur, qu'esplicara tami\u00e9n el car\u00e1uter conservador del asturianu y del portugu\u00e9s: caltenimientu de la -U final, caltenimientu de los grupos AI, AU, MB, de la distinci\u00f3n ente les vocales -o- y -e- zarraes y abiertes, pero tami\u00e9n el car\u00e1uter m\u00e1s abierto, p'asemeyar el sustratu lling\u00fcisticu del noroeste.\nAsina amu\u00e9sense los siguientes rasgos d'esti sustratu llat\u00edn:\na) Carauteres conservadores del gallegoasturianu:\nb) Carauteres derivaos del sustratu prerromanu.\nYe d'observar como a midida que s'adientra haza l'oeste parad\u00f3xicamiente estos rasgos conservadores son m\u00e1s acusaos. La raz\u00f3n d'esto, quiciabes se deba a la direici\u00f3n del procesu de romanizaci\u00f3n y del desendolcu de les guerres c\u00e1ntabres, nel que s'incorporaran grupos it\u00e1licos nel que la evoluci\u00f3n del llat\u00edn tuviera m\u00e1s avanzada o tuviera carauteres propios. Nel sen d'esti sustratu de la llingua falada nel Noroeste siguiendo a Baldinger atopamos los siguientes procesos fonol\u00f3xicos:\nc) Carauteres derivaos del procesu de romanizaci\u00f3n.\nReconocencia xur\u00eddica de la llingua gallegoasturiana.\nNel a\u00f1u 1993 \u00e9nte la importancia que taba tomando la cuesti\u00f3n del gallegoasturianu pres\u00e9ntase editada pol gobiernu del Princip\u00e1u, la \u201cpropuesta de normes ortogr\u00e1fiques y morf\u00f3loxiques del gallegoasturianu\u201d, que vien precedida d'una cr\u00edtica a la \"nefasta\" influencia que ven\u00eden exerciendo los circuitos nacionalistes gallegos na evoluci\u00f3n d'esta llingua. Lo cierto ye qu'esta nun ye sin\u00f3n una rempuesta tard\u00eda escontra les \"normes ortogr\u00e1fiques y morfol\u00f3giques del gallegu d'Asturies\" de 1990, que poca trascendencia tendr\u00e1 pa detr\u00e1s la \"Mesa para la defensa del Galego de Asturias\", MDGA, asociaci\u00f3n de car\u00e1uter galleguista qu'escacer\u00eda d'autorid\u00e1 pa imponer les sos conviciones dau'l espansionismu de la comunid\u00e1 vecina. Lo cierto ye qu'esta asociaci\u00f3n foi'l primer movimientu de concienciaci\u00f3n social del fechu diferencial gallegoasturianu y tien nel so haber la espublizaci\u00f3n dela revista Britonia, que sup\u00f3n el aporte cultural m\u00e1s importante d'esta comarca del oeste asturianu dende'l tiempu de don Marcelino Fern\u00e1ndez y don Bernardo Acevedo Huelves.\nNel a\u00f1u 1996, el Principau d'Asturies confier potest\u00e1 llegal asoluta pa la normalizaci\u00f3n y la ordenaci\u00f3n del gallegoasturianu a l'ALLA, ll\u00f3xica consecuencia del tratamientu del tema nel Estatu, nel que se toma esta llingua como una varied\u00e1 llocal del bable, fechu que nun dexa de ser ralo, atend\u00edu el conceutu que la propia ALLA tien del gallegoasturianu, si cabe como una llingua de transici\u00f3n contamin\u00e1 siquiera pola abegosa influencia del gallegu.\nNesti mesmu a\u00f1u de 1996, ye nel que \u00f1az la Secretaria lling\u00fc\u00edstica del Navia-Eo, que sup\u00f3n el primer pasu pa la reconocencia de fechu de la realid\u00e1 lling\u00fc\u00edstica del oeste d'Asturies. Tami\u00e9n ye nel branu d'esti a\u00f1u nel que se espubliza'l primer n\u00famberu de la revista d'Entrambasaguas.\nAbonda trascendencia tien ent\u00e1 el posicionamientu del presidente de l'ALLA, se\u00f1or Garc\u00eda Arias, por mor del pol\u00e9micu art\u00edculu \u00abEl continuum lling\u00fc\u00edsticu ente'l gallegu y l'asturianu\u00bb, espubliz\u00e1u en 1997 en Lletres Asturianes 62: 43-50. D'esta miente arrib\u00f3se una radicalizaci\u00f3n dende ent\u00f3s de les posiciones de l'ALLA, tarreciendo toa posible reconocencia de la llingua eonaviega y apuesta polos procesos de vulgarizaci\u00f3n que y\u00e1 afeutaben pola influencia del castellanu, (desapaici\u00f3n dela -d- intervocalica, caltenimientu de prestamos del castellanu y omisi\u00f3n de les tildes nes vocales abiertes).\nM\u00e1s tarde vien a promulgase la Llei 1/1998 de 23 de marzu d'uso y promoci\u00f3n del asturianu. Esta norma sup\u00f3n la primer reconocencia oficial d'esta modalid\u00e1 lling\u00fc\u00edstica, reconociendo nel art. 2 los mesmos derechos pal asturianu, si bien arrim\u00e1u a les comarques nes que tien calter de modalid\u00e1 lling\u00fc\u00edstica propia, lo que y\u00e1 de fechu un avance ye, escaez que dellos m\u00e1s de falantes t\u00e1n nes grandes urbes del centru d'Asturies como consecuencia de la migraci\u00f3n al mediu urbanu.\nN'agostu de 1998, promovida pola Secretaria lling\u00fc\u00edstica celebr\u00e9nse en Castropol les Actes de les Primeres Sesiones d'Estudiu del Occidente, que llueu tendr\u00eden continuaci\u00f3n na A Carid\u00e1, l'1 y 2 d'abril de 2005 nes \"Actes das Segundes Sesiones d'Estudiu del Occidente\", que supusieren un gran avance de la reconocencia del fechu social d'esta llingua. Tal reconocimientu adopta de firme pola ALLA a partir de 2006. El 20 de payares d'esi a\u00f1u pres\u00e9ntase pola presidenta de l'ALLA, Ana Mar\u00eda Cano Gonz\u00e1lez, y el secretariu de pol\u00edtica ll\u00edng\u00fc\u00edstica, Ant\u00f3n Gonz\u00e1lez Ria\u00f1o, \"Informe sobre a fala ou Gallego-Asturiano. \u00daa perspeutiva hist\u00f3rica, social y lling\u00fc\u00edstica\". El informe pretende espeyar les duldes respeuto a toos aquellos que ponen en tela de xuiciu l'asturianid\u00e1 del Navia-Eo. L'informe axunta, seg\u00fan Cano, el rigor cient\u00edficu con un prop\u00f3situ divulgativu. Tami\u00e9n conti\u00e9n encuestes sobro'l sentimientu positivu a la equiparaci\u00f3n de la fala del Navia-Eo col restu de llingues oficiales del Est\u00e1u. Magar l'avance qu'esti documentu sup\u00f3n, obs\u00e9rvase un tratu bien distintu ente l'asturianu y el gallegoasturianu pos si el primeru queda constre\u00f1\u00edu a la comarca eonaviega, (inda que la mayor\u00eda de los sos falantes viven nel centru de Asturies), promu\u00e9vese el car\u00e1uter oficial pel asturianu pa toa Asturies, esto ye tami\u00e9n pa la Navia-Eo, (cola obligaci\u00f3n que sup\u00f3n pa los vecinos de la comarca de conocimientu non nam\u00e1i del gallegoasturianu y el castellanu sin\u00f3n tami\u00e9n del asturianu).\nLa xesti\u00f3n de l'ALLA nestos a\u00f1os nun pudiere ser m\u00e1s abegosa. Inda que'l 72% de los encuestaos nel 2002 declara saber falar en gallegoasturianu, este dato positivu amestase si reparamos cual yera la llingua materna de los encuestaos. Nel a\u00f1u 1989 el gallegoasturianu yera la llingua na que se criare un 75%, magar que nel a\u00f1u 2002 nam\u00e1i yera la del 50% de la poblaci\u00f3n. Nel 1989 el castellanu yera la llingua materna pa un 22% de los encuestaos, mientres que nel 2002 foi la llingua na que se crio'l 49% (32% como \u00fanica llingua y 17% axuntada al gallegoasturianu).\nEl Comit\u00e9 de Ministros del Conseyu d'Europa fizo p\u00fablicu 11/12/2008 l'informe sobro'l siguimentu de la Carta Europea de les Lling\u00fces Rexonales Amenazaes, nes qu'incl\u00fai'l gallegoasturianu. L'informe analiza les lling\u00fces rexonales espa\u00f1oles dividi\u00e9ndoles ente les que gocen d'oficialid\u00e1 (el catal\u00e1n, l'euskera, nel Pa\u00eds Vasco y en Navarra, y el gallegu) y les que nun lleguen a tener esa reconocencia (asturianu y gallegoasturianu, aragon\u00e9s y catal\u00e1n n'Arag\u00f3n, y gallegu en Castiella y Lle\u00f3n. Nel gallegoasturianu, les conclusiones indiquen: \u201cpaez que s'atomaran mui rales mid\u00edes en beneficiu d'esta llingua dende'l postrer ciclu de supervisi\u00f3n\u201d, refierse a anteriores ediciones del informe onde pid\u00eden que se tomaren meyores mid\u00edes. Nel cuerpu del informe arremp\u00faxase de les autoridaes a \u201creconocer la naturaleza del gallegoasturianu a travi\u00e9s de la promoci\u00f3n de la llingua y la cultura qu'esti representa\u201d. Tampoco nun ven claro que les autoridaes tuvieren tomando mid\u00edes firmes na so defensa, especialmente nel campu del ense\u00f1u. El Comit\u00e9 arremete contra les autoridaes espa\u00f1oles de falta d'informaci\u00f3n pa los casos del asturianu y del gallegoasturianu, ya \u00ednsta-yos \u201ca tomar mid\u00edes firmes p'apoyar al gallegoasturianu ya informar nel pr\u00f3ximu informe peri\u00f3dicu sobro les midies adoptaes\u201d. Esta falta d'informaci\u00f3n choca cola abondanza d'ella nel casu del euskera, el gallegu o'l catal\u00e1n. El Comit\u00e9 vien a encalcar la necesid\u00e1 d'aumentar la presencia y visibilid\u00e1 na vida p\u00fablica del gallegoasturianu, como-y recomendara nel primeru de los sos informes, recomendaci\u00f3n sobro la que nun recibi\u00f3 tala comunicaci\u00f3n nel tiempu que pas\u00f3 dende aqu\u00e9lla.\nVariantes (encuesta Alpi) (1930).\nAx\u00fantase de sigu\u00edu los resultaos de la encuesta Alpi (Atlas Lling\u00fc\u00edsticu de la Pen\u00ednsula ib\u00e9rica) atomada na decada de los a\u00f1os trenta.\nL'atles lling\u00fc\u00edsticu ETLEN del gallegoasturianu.\nDe magar s'espubliz\u00f3 l'Atles Lling\u00fc\u00edsticu ETLEN del Eo-Navia (\"Estudiu de la transici\u00f3n lling\u00fc\u00edstica na zona Eo-Navia, Asturies\"), nel 2017, tiense una imaxe m\u00e1s completa de la xeograf\u00eda lling\u00fc\u00edstica del gallegoasturianu o eonaviegu.\nL'atles lling\u00fc\u00edsticu ETLEN ye frutu d'un proyeutu d'investigaci\u00f3n de campu qu'ellabor\u00f3, en delles fases ente l'a\u00f1u 2000 y 2014, un equipu de la Universid\u00e1 d'Uvi\u00e9u dirix\u00edu pol Dr. Ram\u00f3n d'Andr\u00e9s D\u00edaz. Esti proyeutu naci\u00f3 col oxetivu de llograr un avance curiosu na conocencia de la llende lling\u00fc\u00edstica ente'l gallegoportugu\u00e9s y l'asturlleon\u00e9s nesa zona d'Asturies.\nEncuest\u00e1ronse 40 llugares de la zona, y tami\u00e9n delles de la provincia de Lugo. Los llugares son los siguientes, col conceyu en par\u00e9ntesis: Armal (Bual), B\u00e1rzana (Navia), Berbegueira (Villay\u00f3n), Bu\u1e37\u1e37acente (Tin\u00e9u), Bustapena (Vilanova d'Ozcos), Castro (Grandas), O Chao (San Tiso d'Abres), Coronde\u00f1o (Allande), Fandovila (Ibias), A Garda (Taramundi), \u1e36\u1e37andelfornu (Villay\u00f3n), Labiar\u00f3u (Samart\u00edn d'Ozcos), M\u00e1ntaras (Tapia), Monesteriu (Cangas del Narcea), El Monte (Navia), Murias do Cam\u00edn (Navia de Suarna), Navedo (Eilao), Negueira (Negueira), Neip\u00edn (A Pontenova), Os Niseiros (Castropol), Oneta (Villay\u00f3n), O Pando (A Fonsagrada), El Pato (Eilao), Pez\u00f3s (Pez\u00f3s), Poxos (Villay\u00f3n), Prada (Allande), O Rato (Ribadeo), El Rebo\u1e37\u1e37al (Dega\u00f1a), El Rebollu (Allande), Riumayor (Vald\u00e9s), San Salvador (Allande), San Xuy\u00e1n (El Franco), Teixeira (Santalla d'Ozcos), Valdeferreiros (Ibias), El Val\u00edn (Castropol), El Vau (Ibias), Vilamayor (Ibias), A Vilapena (Trabada), Vivedro (Cua\u00f1a) y Zreixido (A Veiga).\nEl cuestionariu lling\u00fc\u00edsticu tevo form\u00e1u por 368 fen\u00f3menos diferenciales ente'l gallegoportugu\u00e9s y l'asturlleon\u00e9s, xebraos en 3 bloques: un bloque de 111 fen\u00f3menos fon\u00e9tico-fonol\u00f3xicos; 162 de fen\u00f3menos de morfosintaxis nominal; y 95 fen\u00f3menos de morfosintaxis verbal. Darr\u00e9u que cada fen\u00f3menu ta ilustr\u00e1u con dellos \u00edtems (exemplos, pallabres o espresiones concretes), pertuvi\u00e9ronse 531 respuestes lling\u00fc\u00edstiques.\nL'atles lling\u00fc\u00edsticu ETLEN axusta l'estudiu del gallegoasturianu a tr\u00e9s enfoques correspondientes a otres tantes seiciones: (1) \"Dialeutograf\u00eda\": mu\u00e9strense los datos lling\u00fc\u00edsticos nuna coleici\u00f3n de 531 mapes dialeutales, formando un atles lling\u00fc\u00edsticu de xeitu cl\u00e1sicu; (2) \"Horiometria\": apl\u00edcase una metodolox\u00eda estad\u00edstica iguada a costa fecha pa una zona de frontera lling\u00fc\u00edstica, mostrando la proporci\u00f3n de trazos \"occidentales\", \"orientales\", \"axales\" y \"comunes\" que tien la fala de cada llugar; (3) \"Dialeutometr\u00eda\": apl\u00edcase la metodolox\u00eda estad\u00edstica que mide matem\u00e1ticamente les asemeyances y diferencies lling\u00fc\u00edstiques ente los llugares del gallegoasturianu.\nMuestres de testos.\nEl Franco: : \"A f\u00f2rza del m\u00e8do\"\nCastropol: In Memoriam Victoriano Garc\u00eda Paredes\"\nBual: Sonetu en memoria de Xovellanos\nEl cartulariu de Vilanova d'Ozcos.\n\u00dan de los aspeutos m\u00e1s relevantes del eonaviegu ye l'estudiu filol\u00f3xicu de la evoluci\u00f3n d'esta llingua a travi\u00e9s del esame de los testos medievales documentaos nel Monesteriu de Santa Mar\u00eda de Villanueva de Ozcos. Sobro'l esame, \u00fafrenos datos mui relevantes pal conocimientu de la formaci\u00f3n de les primitives lling\u00fces romances n'Asturies. De la importancia que tien esti cartulariu pal conocimientu de la formaci\u00f3n de la llingua romance n'Asturies danos cuenta'l fechu que, dacuando, en 1865, Aurelianu Fern\u00e1ndez-Guerra amuesa nel discursu sobro'l Fueru de Avil\u00e9s les cincuenta primeres escritures en llingua romance documentaes n'Asturies veintiseyes de les mesmes pertenecen al Monesteriu de Ozcos y el restu a otros cartularios y fondos documentales asturianos.\nMagar la so importancia, fai falta ent\u00e1 un estudiu sistem\u00e1ticu d'esti cartulariu. El primer qu'espubliza dalgunos testos del cartulariu ye'l refer\u00edu Aurelianu Fern\u00e1ndez-Guerra nel cit\u00e1u \u00abDiscurso sobre el Fuero de Avil\u00e9s\u00bb mas ha d'esperase hasta que nel a\u00f1u 1954 se faiga la primer edici\u00f3n sistem\u00e1tica de los primeros testos del cartulariu, por mor de la publicaci\u00f3n del art\u00edculu nel RIDEA \u00abEl convento benedictino de Villanueva de Ozcos\u00bb BIDEA n\u00ba 22, 1954 por Marcos G. Mart\u00ednez, edic\u00ed\u00f3n bastante deficiente en tolos sent\u00edos, que ye meyorada pola realizada en 1981 por Pedro Floriano Llorente en RIDEA, (Vid. Floriano Llorente P. \u00abColeici\u00f3n dipolom\u00e1tica de Villanueva de Ozcos 1\u00aa, serie\u00bb, BIDEA 102, Uvieo 1981, p. 127-190). Esta edici\u00f3n ameyorada tanto pol procuru de la edici\u00f3n como poles referencies topon\u00edmiques y personales atropa hasta l'a\u00f1u 1200. En 1994 la revista Britonia, retoma l'inter\u00e9s pola cuesti\u00f3n y vien a editar la segunda serie de la coleici\u00f3n diplom\u00e1tica del cartulariu, realizada pol propiu Pedro Floriano Llorente, edici\u00f3n que sicas\u00ed nun respuende a les espectatives de los editores por llegar nam\u00e1i hasta l'a\u00f1u 1250 nun escaeciendo miga de testos en romance, polo qu'en 1998 vien a espublizase tami\u00e9n una segunda versi\u00f3n munchu m\u00e1s minoritaria y completa que llega hasta l'a\u00f1u 1300, y que s'espublizar\u00e1 tami\u00e9n por Britonia, (\u00abColeici\u00f3n Diplom\u00e1tica del Monasterio de Villanueva de Ozcos 2\u00aa serie\u00bb, Britonia 2 Ovieu 1998) d'abondo m\u00e1s inter\u00e9s pa la cuesti\u00f3n estudiada. Esta edici\u00f3n ye comienzu pa la publicaci\u00f3n d'otres setenta escritures por Alv\u00e1rez Castrill\u00f3n, na obra: \"Los Ozcos en los siglos X-XIII, un modelu de organizaci\u00f3n social del espacio en la Asturias medieval\", (Uvi\u00e9u 2001), resi\u00e9ntese esta edici\u00f3n nam\u00e1i del fechu que la so intenci\u00f3n nun ye tantu el estudiu filol\u00f3xicu de la llingua como'l de la organizaci\u00f3n social de la Asturies medieval, m\u00e1s reflexada como la llingua eonaviega calti\u00e9nse fiel a los sos or\u00edxenes y estra\u00f1a a la evoluci\u00f3n del restu de la diplom\u00e1tica asturiana (munchu m\u00e1s conservadora) fasta'l caberu del sieglu XVI. De ultimes, nel a\u00f1u 2011, Alv\u00e1rez Castrill\u00f3n tien espublizau en Ridea, la edici\u00f3n m\u00e1s completa del cartulariu hasta la fecha, \"Coleici\u00f3n Diplom\u00e1tica del Monasterio de Santa Mar\u00eda de Villanueva de Oscos (1139-1300)\", llibru de llargu esper\u00e1u, que vien a dar muncha lluz sobro l'orixe desta llingua.\nAl mirar pa los documentos antiguos del monesteriu de Vilanova d'Ozcos dende finales del sieglu XII fasta'l entamu del sieglu XIV, ponse de manifiestu una identid\u00e1 asoluta d'esta llingua col romance galaico-portugues daquel tiempu, fasta'l estremu que Fr\u00edas Conde renuncia al so estudiu por tener tal el paec\u00edu col restu del dominiu gallego-portugu\u00e9s que nun da p'acolumbrar los rasgos d'identid\u00e1 de la llingua gallegoasturiana. Nesta d\u00f3mina d'entamu \u00fanicamente se tien documentaos los trasllaos de copies d'escritures llatines antig\u00fces inintelixibles y\u00e1 pal pueblu llanu, v. AHN sec. cleru, carp. 1617, n\u00fam. 2, AHN Sec. cleru carp. 1621 n\u00ba 15, etc. y nun ser\u00e1 sin\u00f3n a mediaos del sieglu XIII cuando s'asoleyen los primeros documentos orixinales escritos en llingua romance fechos na llingua galaico-portuguesa.\nEl cartulariu d'Ozcos ye un monumentu hist\u00f3rico esencial pal entendimientu de la evoluci\u00f3n de la llingua romance medieval, m\u00e1s tal aportaci\u00f3n z\u00e1rrase cola llegada de la Congregaci\u00f3n de Castiella en 1.511 al monesteriu que fina una etapa y entama otra de gran crecimientu econ\u00f3micu y social del monesteriu al rod\u00edu de la industria del fierro, pero qu'amatagar\u00e1'l cam\u00edn documental d'esta llingua fasta'l so resurdir al finar el sieglu XIX-.-\nLliteratura en gallegoasturianu.\nEl primer autor conoc\u00edu en gallegoasturianu quiciabes seya Fernan Soares de Qui\u00f1ones o Quinh\u00f5es de los cancioneiros, trovador del postrer terciu del sieglu XIII, autor de cuatro cantigues de escarniu y una s\u00e1tira moral. Nuna de les cantigues cuenta en tr\u00e9s estrofes na llingua gallego-portugu\u00e9sa del Eo-Navia les \u201ccostumes\u201d y \u201cfeituras\u201d del \u201ccaval\u00f3n\u201d, nel que cuenten les andancies d'\u00fan que moraba en Sevilla, y que viniera d'Os Ozcos nes Esturas na llinde con Galicia. Estes estrofes incluinse nuna c\u00e1ntiga que s'alcuentra dientro de la tem\u00e1tica de escarniu y maldecir magar cola suplantaci\u00f3n de personalid\u00e1 propia de les cantigues d'amigu. Seya como fuere, paez que la referencia al caballeru d'Os Ozcos presenta clares referencies aleg\u00f3riques respetu la procedencia del personaxe que bien pudiera tar reforzada pol tipu de fala emplegada na cantiga. La llingua escrita, que nesti tiempu nun puede distinguise del conxuntu Gallego-portugu\u00e9s, calti\u00e9nse bien firme nel occidente asturianu hasta la llegada de la Congregaci\u00f3n de Castiella al Monesteriu d'Ozcos en 1.511, ciarr\u00e1ndo'l ciclu documental d'esta llingua, fasta'l so rexurdimientu no postrero del sieglu XIX.\nDaquella dase una identificaci\u00f3n del eonaviegu col gallego acad\u00e9mico, como s'albidra n'autores como Cotarelo Valledor y Antol\u00edn Santos Ferrar\u00eda que se desenvuelven por enteru en gallegu. Bernardu Acevedo y Huelves y Marcelinu Fern\u00e1ndez Fern\u00e1ndez son los primeros autores que garren conciencia de les peculiaridaes d'esta llingua, al primeru de los cuales atrib\u00edse'l primer sonetu nesta llingua, \u201cvust\u00e9 era un gran se\u00f1or, Eu era un gran probe\u201d. Daquel tiempu ye Ram\u00f3n Garc\u00eda Gonz\u00e1lez, (1870-1938) quien amuesa la influencia del esp\u00edritu modernista imperante a principios del sieglu XX. La so obra m\u00e1s conoc\u00eda ye un llargu poema que lleva por t\u00edtulu \u201cEl xard\u00edn\u201d. Otru poeta reconoc\u00edu d'esti tiempu ye Conrado Villar Loza, (Taramundi 1873-Tapia 1962), conozse pola so tem\u00e1tica en tornu a la emigraci\u00f3n, tema mui recurrente na lliteratura costumista del momentu.\nLa llegada de la Rep\u00fablica trai l'enfotu de popularizar la cultura. Mui importantes son les actividaes de la Biblioteca Popular Circulante, ente les qu'hai que encalcar el \"Teatro Aldeano\" que representaba obres en gallegoasturianu, munches\nbasaes na tradici\u00f3n popular asturiana. Nesti tiempu hai que conse\u00f1ar tami\u00e9n les collaboraciones period\u00edstiques d'un grupu de persones, que collaboren asiduramente cola revista l'Aldeanu: Alejandro Sela (1911-1982) baxo l'alcu\u00f1u \u00abEl t\u00edo Pepe\u00bb, Pedro Penzol.\nTres la Guerra Civil Espa\u00f1ola, dec\u00e1i la producci\u00f3n lliteraria en llingua gallegoasturiana, escaeciendo la naturaleza qu'entamaba a apuntase. Alcu\u00e9ntrase una lliteratura costumista na que s'amiesta'l gallegoasturianu col castellanu, que cai nes veces m\u00e1s na anecd\u00f3ta que no lliterario. Na d\u00e9cada de los a\u00f1os setenta, gracies al trabayu d'autores como D\u00e1maso Alonso, los autores del occidente asturianu entamen a encalcar la identid\u00e1 d'esta llingua. D'estos autores cabe encalcar a Manuel Garc\u00eda S\u00e1nchez, Manolo Galano, autor preocup\u00e1u pola cultura popular de la comarca, quien espubliza en 1.994 con Xacinto D\u00edaz L\u00f3pez el \u00abVocabulario d'a Roda\u00bb, y quien diez a\u00f1os antias qu'espublizara'l llibru \u00abCuentos Parzamiques\u00bb. Abonda asiduamente na revista Entrambasauguas, publicando nel a\u00f1u 2005 un revueltu de 20 collaboraciones escrites pa dicha revista nel llibru \u00abVento d'outono\u00bb.\nDe recien cabe citar a Xos\u00e9 Miguel Su\u00e1rez Fern\u00e1ndez, (M\u00e1ntaras, Tapia, 1965) y Xavier Fr\u00edas Conde quienes inicien les sos respeutives carreres lliteraries, dende'l estudiu filol\u00f3xicu de la llingua, (si bien dende perspeutives bien estremaes). Lo m\u00e1s rese\u00f1able de toa esta lliteratura ye la so proyeici\u00f3n a travi\u00e9s de diverses revistes de la comarca, per aciu de la dificult\u00e1 que sup\u00f3n la edici\u00f3n de llibros pa un p\u00fablicu tan reduc\u00edu. La revista de m\u00e1s antig\u00fced\u00e1 ye \u00abA Freita\u00bb, de la que apaecieron once n\u00famberos, tr\u00e1tase d'una revista de calter xeneral que s'entama espublizar en 1.992 dando cabida a art\u00edculos de toles clases. Ente los sos collaboradores c\u00edtese a Benigno Fern\u00e1ndez Bra\u00f1a, Xan Casta\u00f1eira, Xos\u00e9 M\u00e1ximo Fern\u00e1ndez, Susa Argul Muniz, Xos\u00e9 Antonio Ron Tejedo, Adela Conde Valledor, etc. En 1995 adxuntase un suplementu lliterariu, cola volunt\u00e1 de dar difusi\u00f3n a los autores eonaviegos al travi\u00e9s d'una edici\u00f3n menos formal qu'un llibru. Frenti a esta revista de tendencia galleg\u00f3fila, dende 1996 espubl\u00edzase pola Secretaria Lling\u00fc\u00edstica del Navia-Eo, adscrita al ALLA, la revista Entrambasauguas. Dente estos fautores qu'ayuden nestes revistes t\u00e1n Crisanto Veiguela, (Vegadeo 1959), Alejandro Ant\u00fanez Blanco, (Navia 1933), Teresa L\u00f3pez, (B\u00faal 1950), Xose Carlos Alv\u00e1rez Blanco, Xavier Vilareyo (Mieres 1967), Fredo de Carbexe, (El Franco [[1967]), etc.. Nel x\u00e9neru dram\u00e1ticu, como ta indic\u00e1u atopemos cierta tradici\u00f3n ente quienes abondan na lliteratura costumista, casu de [[Villar Loza]] y [[Manuel Galano]]. De reci\u00e9n, viense recuperando obres representaes otrera: \u201cCondo el cari\u00f1o \u00e9 de verd\u00e1\u201d comedia estrenada en Bual en [[1936]] pola Agrupaci\u00f3n art\u00edstica d'Armal y \"El tratu\" de F.F. Arias estrenada en [[As Figueiras (Castropol)|Figueras]] en [[1926]].\nSon escasos los autores en narrativa. Aparte de los art\u00edculos costumistes citaos cabe conse\u00f1ar la escritora de [[San Tiso d'Abres]], [[Aurora Garc\u00eda Rivas]] (San Tiso 1948), qu'entama tami\u00e9n nel x\u00e9neru ll\u00edrico la so carrera, asina \"os poemarios\" o \"o viaxeiro da noite\" (2004) y \"Trinquilintainas\" ([[2007]]), que compaxina cola publicaci\u00f3n de cuentinos pa los ne\u00f1os, \"Contos, ducia e media d'eles\" ([[2007]]) y los llibros infantiles \"Cinco contos pra xogar coa m\u00fasica\" (2007) y \"Rebeli\u00f3n na caixa m\u00e1xica (2009). De reci\u00e9n tiense espubliz\u00e1u \"As razois d'Anx\u00e9lica\" ([[2010]]), novela que vien teniendo perbona acoyida na cr\u00edtica.\nEnllaces esternos.\n[[Categor\u00eda:Dominiu lling\u00fc\u00edsticu astur]]\n[[Categor\u00eda:fales de tr\u00e1nsitu]]\n[[Categor\u00eda:Gallegoasturianu]]"}
{"id": "5361", "revid": "35", "url": "https://ast.wikipedia.org/wiki?curid=5361", "title": "Franz Kafka", "text": "Franz Kafka foi un escritor checu en llingua alemana. Destaca pol so minuciosu realismu de les descripciones y pol orixinal y sorprendente puntu de partida nes sos noveles. El simbolismu y el refugamientu de lo estra\u00f1o faen lluendio la so llectura.\nLes sos obres m\u00e1s importantes son:"}
{"id": "5362", "revid": "28171", "url": "https://ast.wikipedia.org/wiki?curid=5362", "title": "Albert Camus", "text": "Albert Camus foi un ensayista, narrador y autor de teatru franc\u00e9s. Algam\u00f3u'l Premiu Nobel de Lliteratura en 1957."}
{"id": "5364", "revid": "37624", "url": "https://ast.wikipedia.org/wiki?curid=5364", "title": "Serbia y Montenegru", "text": "Serbia y Montenegru foi un est\u00e1u federal allug\u00e1u nos Balcanes, socesor direutu de Yugoslavia y form\u00e1u poles rep\u00fabliques aut\u00f3nomes de Serbia y Montenegru. Llendaba al norte con Hungr\u00eda, al este con Ruman\u00eda y Bulgaria, al sur con Macedonia y Albania y al oeste col Mar Adri\u00e1ticu y con Bosnia y Herzegovina. La so capital federal yera Belgr\u00e1u.\nDende'l referendu d'autodeterm\u00edn de Montenegru, el 21 de mayu de 2006, entam\u00f3se'l procesu de dixebra de la federaci\u00f3n.\nXeograf\u00eda.\nDivisi\u00f3n pol\u00edtica:\nKosovu ye un proteutor\u00e1u de la ONX instaur\u00e1u tres d'una guerra, entend\u00edo como illegal por munchos xuristes de drechu internacional. Anque protexida pola ONX, dende estremaos seutores ac\u00fasase qu'esta rex\u00f3n ta ocupada por fuercies militares compuestes por albano-kosovares.\nDemograf\u00eda.\nGrupos \u00e9tnicos principales\nDatos xenerales\nPoblaci\u00f3n (2005): 10.600.000 (Serbia: 9.981.929, Montenegru: 620.000) \nEstructura d'ed\u00e1 (2005):\nMedra de poblaci\u00f3n (2000): -0,739% (Serbia), -12,22% (Montenegru)\nMortalid\u00e1 infantil: 20,13 (Serbia), 10,97 (Montenegru) por 1000 nacencies\nEsperanza de vida: 72,39 (Serbia), 75,46 (Montenegru) a\u00f1os"}
{"id": "5371", "revid": "43102", "url": "https://ast.wikipedia.org/wiki?curid=5371", "title": "Yen", "text": "El ye la unid\u00e1 monetaria utilizada en Xap\u00f3n y la tercer moneda m\u00e1s valorada nel merc\u00e1u de divises dempu\u00e9s del d\u00f3lar d'Estaos Xun\u00edos y l'euru. Tami\u00e9n ye usada como moneda de reserva xunto al d\u00f3lar, l'euru y la llibra esterlina. Como ye com\u00fan na numberaci\u00f3n xaponesa, les cantidaes grandes del yen cuntar en m\u00faltiplos de 10\u00a0000 (\"man\", \u4e07).\nPronunciaci\u00f3n y etimolox\u00eda.\nLa pallabra \u201cyen\u201d pronunciar en\u201d en xapon\u00e9s. La pallabra (shinjitai: \u5186, chinu tradicional/Ky\u016bjitai: \u5713) significa lliteralmente \u201coxetu redondu\u201d en xapon\u00e9s, de la mesma forma que \"yuan\" en chinu o won en coreanu. Orixinalmente, los chinos hab\u00eden comerciado con plata en grandes cantidaes, y cuando les monedes espa\u00f1oles d'oru y plata llegaron, llamar \u9280\u5713 (c\u00edrculu de plata) pola so forma. Les monedes y el nome tami\u00e9n llegaron a Xap\u00f3n. M\u00e1s tarde, los chinos reemplazaron el calter \u5713 por \u5143 que tien la mesma pronunciaci\u00f3n en mandar\u00edn (pero non en xapon\u00e9s). Los xaponeses prefirieron la graf\u00eda \u5713 (reemplazada pol calter simplific\u00e1u \u5186 dempu\u00e9s de la Segunda Guerra Mundial).\nLa graf\u00eda y pronunciaci\u00f3n \u201cyen\u201d provi\u00e9n de los ingleses que visitaron Xap\u00f3n a finales del periodu Edo y principios de la d\u00f3mina Meiji, cuando les pallabres pronunciar de felicid\u00e1 forma. Nel sieglu XVI, los calteres /y/(\u3048) y /we/(\u3091) pronunci\u00e1bense y los misioneros portugu\u00e9s pronunciar \u201cye\u201d. Poco dempu\u00e9s, a mediaos del sieglu XVIII /y/ y /we/ pronunci\u00e1bense como angua\u00f1o, anque en delles rexones sigui\u00f3 calteni\u00e9ndose la pronunciaci\u00f3n . El misioneru Walter Henry Medhurst, que pa escribir les sos obres nun foi a Xap\u00f3n y fal\u00f3 con xaponeses en Xakarta los cualos pronunciaben \u201cy\u201d como \u201cye\u201d, representar asina nel so \"An English and Japanese, and Japanese and English Vocabulary\" (1830). M\u00e1s tarde, la romanizaci\u00f3n Hepburn tami\u00e9n reproduc\u00eda \u201cy\u201d como \u201cye\u201d na so conocida obra \"A Japanese and English Dictionary\" (primer edici\u00f3n, 1867), de referencia n'Occidente, polo que los estranxeros caltuvieron la graf\u00eda \u201cyen\u201d. Na tercer edici\u00f3n del diccionariu, de 1886, Hepburn tresform\u00f3 les \u201cye\u201d en \u201cy\u201d pa reflexar la pronunciaci\u00f3n moderna salvu en \u201cyen\u201d, y ye por ello que dicha graf\u00eda ye la que se calti\u00e9n.\nHistoria.\nIntroducci\u00f3n del yen.\nNel sieglu XIX, les monedes de d\u00f3lar espa\u00f1ol de plata circulaben a esgaya pol sureste asi\u00e1ticu, la mari\u00f1a china y Xap\u00f3n. Estes monedes fueren introduc\u00edes dende Manila mientres un periodu de m\u00e1s de 250 a\u00f1os, y ven\u00eden en barcos dende Acapulco. Estos barcos yeren conoc\u00edos como los galeones de Manila. Hasta'l sieglu XIX estes monedes yeren simples d\u00f3lares espa\u00f1oles acu\u00f1aos nel nuevu mundu, principalmente en Ciud\u00e1 de M\u00e9xicu, anque a partir de la d\u00e9cada de 1840 empezaron a ser r\u00e1pido sustituy\u00edos por monedes de plata de les nueves rep\u00fabliques llatinoamericanes, y\u00e1 s\u00edan en denominaci\u00f3n d'ocho reales o d'un pesu. Na segunda met\u00e1 del sieglu XIX realizaron monedes neses zones a semeyanza de los pesos mexicanos; la primera d'elles foi'l d\u00f3lar de Hong Kong, acu\u00f1\u00e1u en \u1e24ong Kong ente 1866 y 1868. Estes monedes nun fueron bien recib\u00edes pola poblaci\u00f3n china, que prefiri\u00f3 los ocho reales mexicanos de siempre, y por ello'l gobiernu de Hong Kong dex\u00f3 d'acu\u00f1ar moneda y vendi\u00f3 la maquinaria a Xap\u00f3n.\nLos xaponeses decidieron ent\u00f3s adoptar un sistema d'acu\u00f1amientu de monedes de d\u00f3lar de plata col nome de \"yen\", que significaba \"oxetu redondu\". El yen foi adopt\u00e1u oficialmente pol gobiernu Meiji nuna llei roblada'l 10 de mayu de 1871. La nueva moneda foi introducida de forma gradual dende xunetu d'esi a\u00f1u. El yen yera, asina, una simple unid\u00e1 similar al d\u00f3lar que, como tolos d\u00f3lares, baxaba de les pieces d'a ocho espa\u00f1oles. Asina, hasta 1873, tolos d\u00f3lares val\u00eden m\u00e1s o menos lo mesmo nel merc\u00e1u de valores. El yen reemplaz\u00f3'l sistema monetariu de la yera Tokugawa, un complexu sistema bas\u00e1u nel mon, una moneda base de cobre. La \"Llei de la Nueva Moneda\" de 1871 axustaba l'adopci\u00f3n d'un sistema decimal de c\u00e1lculu nel qu'un yen (\u5713) estremar en 100 sen (\u92ad) y 1 000 rin (\u5398), con monedes redondes como n'Occidente. Marc\u00f3se'l valor del yen como de 0.78 tomes troy (24.26 gramos) d'oru puro, o 1.5 gramos d'oru puro seg\u00fan el Congresu Europ\u00e9u d'Economistes de Par\u00eds de 1867; la moneda de cinco yenes declar\u00f3se igual a la de 5 pesos fuertes d'Arxentina), introduciendo la moneda nel llam\u00e1u \"est\u00e1ndar bimet\u00e1lico\". \nA partir de la devaluaci\u00f3n de la plata de 1873, el yen devalu\u00f3se ante'l d\u00f3lar d'Estaos Xun\u00edos y el d\u00f3lar canadiense y\u00e1 que se xuntaron al est\u00e1ndar monetariu del oru, y nel a\u00f1u 1897 el yen solo val\u00eda 50 centavos estauxunidenses. Esi a\u00f1u, Xap\u00f3n adopt\u00f3 l'est\u00e1ndar monetariu del oru y de ende'l valor del yen pas\u00f3 a ser de dicha cantid\u00e1.\nEl sen y el rin fueron esaniciaos en 1953.\nValor fitu al del d\u00f3lar d'Estaos Xun\u00edos.\nEl yen perdi\u00f3 la mayor parte del so valor na Segunda Guerra Mundial. Dempu\u00e9s d'un periodu d'inestabilid\u00e1 en 1949, el valor del yen foi afit\u00e1u a 360 yenes por d\u00f3lar seg\u00fan un plan estauxunidense, parte del sistema Bretton Woods, pa estabilizar los precios de la econom\u00eda xaponesa. Esa tasa de camb\u00e9u caltener hasta 1971, cuando estaos Xun\u00edos abandon\u00f3 l'est\u00e1ndar de camb\u00e9u del oru, parte clave del sistema de Bretton Woods, ya impunxo un impuestu a les importaciones d'un 10 per cientu, provocando que surdieren les tases de camb\u00e9u flotantes en 1973.\nYen infravalorado.\nEn 1971, el yen taba infravalorado. Les esportaciones xaponeses costaben bien pocu nos mercaos internacionales, y les importaciones estranxeres costaben enforma a los xaponeses. Esta infravaloraci\u00f3n viose reflexada na balanza de pagos, que pasara d'un d\u00e9ficit comercial a principios de los a\u00f1os sesenta a un super\u00e1vit de 5\u00a0800 millones de d\u00f3lares en 1971. La creencia de que'l yen y otres divises taben infravaloradas motiv\u00f3 les aiciones llevaes a cabu per Estaos Xun\u00edos en 1971.\nCamb\u00e9u flotante.\nA partir de la devaluaci\u00f3n del d\u00f3lar en 1971, el gobiernu xapon\u00e9s acept\u00f3 una nueva tasa de camb\u00e9u fixu colos Alcuerdos del Smithsonian, roblaos a finales d'a\u00f1u, dexando la tasa de camb\u00e9u en 308 yenes por d\u00f3lar. Sicas\u00ed, ello influy\u00f3 en forma negativa no referente a la ufierta y demanda, anul\u00e1ndose estes tases en 1973 y pasando a ser les divises de camb\u00e9u flotante.\nIntervenci\u00f3n del gobiernu xapon\u00e9s nel merc\u00e1u de divises.\nNos a\u00f1os 70, el gobiernu xapon\u00e9s y los homes de negocios taben concenciaos de qu'una xubida del valor del yen estropiar\u00eda la crecedera de les esportaciones, y\u00e1 que fadr\u00eda los productos xaponeses menos competitivos y ello estropiar\u00eda la industria. Poro, el gobiernu sigui\u00f3 interviniendo nel merc\u00e1u de divises (mercando o vendiendo d\u00f3lares), inclusive dempu\u00e9s de la decisi\u00f3n de pasar la moneda a un merc\u00e1u de divises flotantes en 1973.\nA pesar de la intervenci\u00f3n, les presiones de merc\u00e1u causaron que'l yen siguiera xubiendo, llegando a algamar la tasa de 271 yenes por d\u00f3lar en 1973, primero que se notara l'impautu econ\u00f3micu de la crisis del petroleu de 1973. L'altu preciu del yen provoc\u00f3 que'l yen se depreciase nun intervalu de 290 a 300 yenes ente 1974 y 1976. El remanecimientu d'un super\u00e1vit comercial fizo que'l yen volviera valir 211 yenes por d\u00f3lar en 1978, anque por cuenta de la crisis del petroleu de 1979 fizo que'l yen baxara de nuevu a 227 yenes por d\u00f3lar en 1980.\nEl yen a principios de la d\u00e9cada de los 1980.\nNa primer met\u00e1 de los a\u00f1os 1980, el yen bax\u00f3 enforma de valor, inclusive a pesar de la esistencia d'un super\u00e1vit comercial. Asina, el d\u00f3lar pas\u00f3 de valir 221 yenes de media en 1981 a 239 en 1985. L'aumentu del super\u00e1vit de cuenta corriente fizo que la demanda de yenes aumentara nos mercaos estranxeros, pero esta demanda foi movida por otros factores. Una gran diferencia nos tipos d'inter\u00e9s, colos mesmos m\u00e1s altos n'EE.XX. qu'en Xap\u00f3n, y la continua desregulaci\u00f3n del capital, fixeron que surdiera una gran salida de capital brutu de Xap\u00f3n. Tou esto provoc\u00f3 qu'aumentara la demanda de yenes xaponeses, una y bones el inversores nipones camudaron los yenes por otres divises a la d'invertir nel estranxeru. Tou ello provoc\u00f3 que'l yen debilit\u00e1rase frente al d\u00f3lar y caus\u00f3 l'apaici\u00f3n d'un gran super\u00e1vit comercial nos a\u00f1os 80.\nEfeutos del Alcuerdu de Plaza.\nEn 1985 empez\u00f3 un gran camb\u00e9u, una y bones les principales potencies econ\u00f3miques roblaron l'Alcuerdu de Plaza, nel que s'afirmaba que'l d\u00f3lar taba sobrovalor\u00e1u (y, poro, el yen infravalorado). Esti alcuerdu, y dellos cambeos na ufierta y demanda y presiones de los mercaos, fixeron qu'hubiera una xubida s\u00fabita del valor del yen. D'ende que se pasara d'un valor mediu de 239 yenes por d\u00f3lar en 1985 a un valor pico de 128 yenes en 1988, doblando'l so valor relativu al del d\u00f3lar. Tres unos tornes en 1989 y 1990, lleg\u00f3 a un nuevu r\u00e9cor de 123 yenes por d\u00f3lar en 1992. N'abril de 1995, el yen lleg\u00f3 a un valor de 80 yenes por d\u00f3lar, faciendo temporalmente la econom\u00eda xaponesa del mesmu tama\u00f1u aproximao que l'americana.\nA\u00f1os post-burbuya.\nEl yen entr\u00f3 en cayente mientres la burbuya financiera ya inmobiliaria de Xap\u00f3n y sigui\u00f3 nel mesmu encl\u00edn, llegando a un tope de 134 yenes por d\u00f3lar en 2002. La pol\u00edtica del Bancu de Xap\u00f3n de caltener l'inter\u00e9s cero evit\u00f3 la inversi\u00f3n en yenes, causando un carry trade d'inversores que camudaron les inversiones en yenes por otres n'otres monedes fuertes. Ello caus\u00f3 unes perdes d'aproximao un bill\u00f3n de d\u00f3lares. En febreru de 2007, \"The Economist\" envalor\u00f3 que \u00abel yen taba devalu\u00e1u nun 15 per cientu frente al d\u00f3lar y nun 40 per cientu frente al euru\u00bb.\nTres el terremotu de Tohoku de 2011 el yen xubi\u00f3 vertiginosamente, hasta llegar a un r\u00e9cor de 76 yenes por d\u00f3lar, non bat\u00edu dende la II Guerra Mundial.\nMonedes.\nLes monedes fueron introduc\u00edes en 1870. Hab\u00eda monedes de plata de 5, 10, 20 y 50 sen y de 1 yen, y monedes d'oru de 2, 5, 10 y 20 yenes. Les monedes d'oru de 1 yen fueron introduc\u00edes en 1871, sigu\u00edes poles monedes de 1 rin, \u00bd, 1 y 2 sen de cobre en 1873.\nLes monedes de 5 sen de cupron\u00edquel fueron introduc\u00edes en 1889. En 1897 la moneda de 1 yen de plata dex\u00f3 d'esistir y el tama\u00f1u de les monedes d'oru amenorgar nun 50%, cola emisi\u00f3n de monedes de 5, 10 y 20 yenes. En 1920, introduci\u00e9ronse monedes de 10 sen de cupron\u00edquel.\nLes monedes de plata dexaron d'acu\u00f1ase en 1938, y emplegar otros metales p'acu\u00f1ar les monedes de 1, 5 y 10 sen mientres la Segunda Guerra Mundial. Fix\u00e9ronse monedes de 5 y 10 yenes de cer\u00e1mica en 1945 por cuenta de la escasez de metales, pero nunca llegaron a circular.\nDempu\u00e9s de la guerra, introduci\u00e9ronse monedes de lat\u00f3n de 50 sen, 1 y 5 yenes ente 1946 y 1948. En 1949, introduci\u00f3se l'actual moneda de 5 yenes, siguida pola de 10 yenes de bronce en 1951.\nLes monedes de menos de 1 yen declar\u00e1ronse inv\u00e1lides el 31 d'avientu de 1953, dempu\u00e9s de la entrada a valir de la .\nEn 1955, foi introducida la moneda d'aluminiu de 1 yen, xunto a la moneda de 50 yenes de n\u00edquel ensin furacu. En 1957, introduci\u00e9ronse monedes de 100 yenes de plata, que fueron sustituy\u00edes en 1967 pola de cupron\u00edquel, xunto cola de 50 yenes con un furacu. En 1982, introduci\u00e9ronse les primeres monedes de 500 yenes.\nLa fecha, espresada col a\u00f1u de rein\u00e1u del emperador nel momentu del acu\u00f1amientu de la moneda, atopar nel aviesu de toles monedes, y, na mayor\u00eda de los casos nel anverso, el nome del pa\u00eds (hasta 1945, \u5927\u65e5\u672c o \"Dai Nippon\", \"Gran Imperiu Xapon\u00e9s\"; dende 1945, \u65e5\u672c\u56fd, \"Nihon koku\", \"Xap\u00f3n\") y el valor en kanji, salvu na moneda de 5 yenes onde'l nome del pa\u00eds ta na cruz. La moneda de 1 yen tien una composici\u00f3n de 100 % aluminiu.\nA fecha d'abril de 2011, les monedes de 500 yenes yeren les monedes circulantes de mayor valor del mundu con un valor de 5.50 d\u00f3lares, 3.90 \u20ac, 3.80 llibres y 5.80 francos suizos. La moneda d'un d\u00f3lar americanu val\u00eda al camb\u00e9u 92 yenes; la de 2 euros, 255; la de 2 llibres esterlines, 260; y la de 5 francos suizos, 430. Por cuenta de el so altu valor facial, foi oxetu de los falsificadores, hasta qu'en 2000 acu\u00f1\u00f3se una nueva serie de monedes con m\u00e1s mid\u00edes de segurid\u00e1.\nEn delles ocasiones, ac\u00fa\u00f1ense monedes conmemorativas d'oru y plata con un valor facial m\u00e1ximu d'hasta 100\u00a0000 yenes. Les primeres fueron les monedes de plata de 100 y 1000 yenes acu\u00f1aes en conmemoraci\u00f3n de los Xuegos Ol\u00edmpicos de Tokiu 1964. El valor m\u00e1s com\u00fan nes monedes conmemorativas ye'l de 500 yenes, acu\u00f1\u00e1u en conmemoraci\u00f3n de los Xuegos ol\u00edmpicos d'iviernu de Nagano 1998 y la Expo 2005 de Aichi. Les monedes conmemorativas de 500 y 1000 yenes empezaron a emitise n'avientu de 2009, con 47 dise\u00f1os, unu pa cada unu de los bancos de les prefeutures de Xap\u00f3n; 100\u00a0000 de ca\u00fana fueron acu\u00f1aes y siguieron tando, a fecha d'ochobre de 2010, disponibles nos bancos a valor facial. Un coleicionista que quixera mercar toles monedes tendr\u00eda de pagar 70\u00a0500 yenes, polo que foi una gran fonte d'ingresos pal Gobiernu xapon\u00e9s. Inclusive a pesar de que pueden ser usaes como monedes normales, son rares de ver.\nEn cuenta de amosar la fecha na Era com\u00fan como'l restu de naciones, les monedes xaponeses amuesen l'a\u00f1u de rein\u00e1u del emperador. Por casu, una moneda acu\u00f1ada en 2009 llevar\u00eda la fecha Heisei 21 (l'a\u00f1u 21 de rein\u00e1u del emperador Akihito).\nPor cuenta de les diferencies de cantu, pesu, relieve y dise\u00f1u, ye bien f\u00e1cil pa les persones con defectos visuales estremar unes monedes d'otres.\nBilletes.\nLa serie vixente de billetes (serie y) foi llanzada en payares de 2004 por cuenta de la gran falsificaci\u00f3n de la serie anterior (serie D, de 1984). Estes son les efixes que representen cada unu de los billetes:\nEsisti\u00f3 una serie de billetes emitida en 1984 (serie D), con efixes distintes, pero foi retirada de circulaci\u00f3n pola so facilid\u00e1 de falsificaci\u00f3n. Tolos billetes actuales tienen unes mid\u00edes de segurid\u00e1 bien dif\u00edciles de copiar, tales como imaxe latente, tinta con estractu de n\u00e1care, microimpresi\u00f3n, marca d'agua de gran detalle y tinta con relieve (intaglio).\nMonedes xaponeses anteriores a la restauraci\u00f3n Meiji.\nLa equivalencia oficial ente les monedes base, establecida pol shogunato Tokugawa, yera 1 ry\u014d d'oru = 60 monme de plata = 4\u00a0000 mon de cobre. Sicas\u00ed, les tases de camb\u00e9u variaben enforma col tiempu, y nun sigu\u00eden tanto les equivalencies oficiales como'l valor nel merc\u00e1u. Utiliz\u00e1bense coles mesmes otres unidaes como'l koku, equivalente a 180 llitros, que ye la cantid\u00e1 d'arroz necesaria p'alimentar a un home mientres un a\u00f1u.\nComo mientres siglo Xap\u00f3n tuvo aisll\u00e1u del restu del mundu, la rellaci\u00f3n ente'l valor del oru y de la plata vari\u00f3 de forma bien distinta a como lo fa\u00eda n'otros llugares, particularmente n'Occidente. En 1858 Xap\u00f3n robl\u00f3 un alcuerdu comercial colos Estaos Xun\u00edos nel que s'afitaba la tasa de camb\u00e9u inicial de 0.75 ry\u014d por d\u00f3lar. Por cuenta de la fuerte proliferaci\u00f3n de moneda local empecipi\u00e1u en 1661, hasta 244 dominios ten\u00eden moneda propia a principios de la d\u00f3mina Meiji (1868-1912). En 1871 introduci\u00f3se'l yen col valor de 1 ry\u014d. Pal a\u00f1u 1879 y\u00e1 se completara la sustituci\u00f3n de monedes antig\u00fces por yenes.\nEnte les monedes anteriores a la restauraci\u00f3n Meiji at\u00f3pense les siguientes:\nOru (bankin, kin)\nPlata (gin)\nCobre (zeni)\nTasa de camb\u00e9u.\nEl yen afitar al d\u00f3lar d'Estaos Xun\u00edos con una tasa de camb\u00e9u de 362 yenes por d\u00f3lar dende'l 25 d'abril de 1949 hasta 1971. \nTases de camb\u00e9u hist\u00f3riques.\nLa tabla amuesa'l n\u00famberu de yen por d\u00f3lar d'Estaos Xun\u00edos (permediu mensual)."}
{"id": "5374", "revid": "35", "url": "https://ast.wikipedia.org/wiki?curid=5374", "title": "Bable", "text": ""}
{"id": "5381", "revid": "28171", "url": "https://ast.wikipedia.org/wiki?curid=5381", "title": "Xainismu", "text": "El xainismu ye una relix\u00f3n circunscrita a la India y pr\u00e1uticamente desconocida n'Occidente. Fundada por Mahavira, contemporaneu de Buda y Zoroastru, consid\u00e9rase la primera dixebra del budismu, y\u00e1 que pas\u00f3 nel sieglu VI e.C. y al igual qu'otres relixones naci\u00f3 como un movimientu de reforma.\nLos xainistes son ateos y nam\u00e1i aceuten una mena de seres sobrenaturales, los tir-thankaras o persones de tala xustician qu'algamaron la perfeici\u00f3n. Al igual que'l zoroastrismu, son dualistes y consideren que l'Universu ta dixebr\u00e1u en dos categor\u00edes: los \"jiva\" o seres vivos y los \"ajiva\" o seres inanimaos. Poro, pa ellos l'\u00e1nima y la materia son dos principios iguales y indestruyibles.\nLos xainistes tienen como fin definitivu l'est\u00e1u de non composici\u00f3n onde'l karma nun tien validez; pa esto faen cinco votos:\nDelles ocasiones ye tala la fe de los sos creyentes que tapecen les sos boques y caminen preced\u00edos por una escoba pa nun acabar involuntariamente cola vida de dalg\u00fan inseutu. Nun son proselitistes y dientro la so relix\u00f3n hai delles seutes."}
{"id": "5382", "revid": "116", "url": "https://ast.wikipedia.org/wiki?curid=5382", "title": "Oscar Wilde", "text": "Oscar Fingal O'Flahertie Wills Wilde , conoc\u00edu como Oscar Wilde, yera un escritor irland\u00e9s del sieglu XIX.\nYe un de los escritores m\u00e1s famosos de finales del sieglu XIX. La so condici\u00f3n d'homosexual escandaliz\u00f3 a la puritana socied\u00e1 vitoriana d'aquella."}
{"id": "5386", "revid": "37624", "url": "https://ast.wikipedia.org/wiki?curid=5386", "title": "Karma", "text": "El karma (del s\u00e1nscritu 'aici\u00f3n') ye una creyencia central del budismu, l'hinduismu y el xainismu. Malque esisten diferencias entre estas fedes alrodiu del karma podr\u00edase dicire de forma xeneral que ye una llei c\u00f3smica de retribuci\u00f3n, ou lo que ye lo mesmo, que rixe la rellaci\u00f3n causa-efeutu."}
{"id": "5389", "revid": "35", "url": "https://ast.wikipedia.org/wiki?curid=5389", "title": "Idioma island\u00e9s", "text": "L'island\u00e9s ye una llingua xerm\u00e1nica del tueru n\u00f3rdicu occidental falada n'Islandia. Emplega l'alfabetu llat\u00edn y l'alfabetu island\u00e9s.\nHistoria.\nLa llingua islandesa (\u00edslenska) ye la llingua escandinava occidental que se fala n'Islandia desque llegaron a la islla xente noruego por vuelta l'a\u00f1u 1000 d.C.\nEl nome de la llingua daquella ye actualmente escandinavu antiguu o noruegu antiguu. Ye d'ente les lling\u00fces n\u00f3rdiques la que meyor calti\u00e9n l'estructura inicial de l'antiguu escandinavu. Pue dicise que ye un casu \u00fanicu de continuid\u00e1 lling\u00fc\u00edstica: nin el pallabreru nin la gram\u00e1tica s'estremen grandemente de la llingua antigua de les sagues, d'esta que los escolinos islandeses son a lleer les sagues y les eddes.\nEl m\u00e9todu de creaci\u00f3n de pallabres ye aut\u00f3nomu, prefiri\u00e9ndose tirar de pallabres de raiga\u00f1u escandinavu pa nomar invenciones modernes: \"s\u00edmi\" (tel\u00e9fonu, d'una pallabra pa \"filu\"), \"\u00fatvarp\" (radio, de \"ut\", \"p'ambora\", y \"varp\", \"tiru\"). \nEl desendolcu d'una pronunciaci\u00f3n estremada de la llingua antigua permite establecer dos etapes hist\u00f3riques:\n-Island\u00e9s antiguu, hasta 1500.\n-Island\u00e9s modernu, de 1500 p'alantre."}
{"id": "5390", "revid": "43102", "url": "https://ast.wikipedia.org/wiki?curid=5390", "title": "Idioma suecu", "text": "El suecu (en suecu: \u00a0\"svenska\") ye una llingua xerm\u00e1nica del norte d'Europa, falada por ente 9 y 14 millones de persones. La mayor\u00eda d'ellos son de Suecia, Finlandia y nes Islles \u00c5land (aut\u00f3nomes), onde ye l'idioma oficial. El suecu ye una de les lling\u00fces n\u00f3rdiques, xunto col dan\u00e9s, el noruegu, l'island\u00e9s y el fero\u00e9s. Les lling\u00fces n\u00f3rdiques son un subgrupu de les lling\u00fces xerm\u00e1niques, que formen parte de la familia lling\u00fc\u00edstica conocida como lling\u00fces indoeuropees. El suecu, al igual que'l restu de lling\u00fces n\u00f3rdiques, ye un descendiente del n\u00f3rdicu antiguu, fal\u00e1u n'Escandinavia mientres la d\u00f3mina viquinga. El suecu ye en gran parte comprensible col noruegu y el dan\u00e9s.\nDescripci\u00f3n lling\u00fc\u00edstica.\nFonolox\u00eda.\nUnu de los principales problemes qu'atopen los estudiantes de suecu ye la so aparente falta d'una pronunciaci\u00f3n est\u00e1ndar. Les vocales y dellos son\u00edos conson\u00e1nticos, especialmente los sibilantes, real\u00edcense de formes bien distintes en diverses variantes llargamente aceptaes. Am\u00e1s, l'acentu mel\u00f3dicu del centru de Suecia ye sosprendentemente distintu al del sur y norte, que, de la mesma, difier del de Dalecarlia y Gotland. El suecu finland\u00e9s y el suecu de delles \u00e1rees del norte de Suecia nun utilicen l'acentu mel\u00f3dicu n'absolutu, llugares nos que'l fin\u00e9s apodera dende hai menos d'un sieglu.\nUna traza bultable del suecu ye que desenvolvi\u00f3 pares m\u00ednimos que la so diferencia b\u00e1sase nel tonu, eso convierte al suecu nuna de les poques lling\u00fces indoeuropees tonales (el punyab\u00ed y otres lling\u00fces indoaries tami\u00e9n desenvolvieron tonu sobre una base independiente).\nEscritura.\nL'alfabetu suecu cuenta con 29 lletres: l'alfabetu llat\u00edn, y tr\u00e9s lletres m\u00e1s \"\u00c5-\u00e5\", \"\u00c4-\u00e4\" y \u00d6-\u00f6. Estes lletres col\u00f3quense\u00a0con esti orde a la fin del alfabetu tres la lletra \"Z\", siendo la primer lletra del alfabetu l'A y la postrera la \u00d6. Delles pallabres arcaiques y estranxerismos utilicen la lletra \"W\", considerada como una variante de la V. Puede atopase tami\u00e9n l'acentu agudu en dellos nomes (ex. Lind\u00e9n). Hai de mentar tami\u00e9n que la lletra \"Y\" cuenta como vocal.\nL'alfabetu r\u00fanicu yera utiliz\u00e1u nel n\u00f3rdicu antiguu y suecu antiguu primero qu'adoptara l'alfabetu llat\u00edn, que reemplaz\u00f3 al antiguu sistema d'escritura mientres la Ed\u00e1 Media.\nGram\u00e1tica.\nVerbos.\nLos verbos conx\u00faguense seg\u00fan tiempu (presente, pret\u00e9ritu), mou (indicativu, suxuntivu ya imperativu) y di\u00e1tesis (activa, pasiva).\nLes formes finites del suecu son el presente d'indicativu, de suxuntivu, pret\u00e9ritu d'indicativu, de suxuntivu ya imperativu. Les formes infinites son les de infinitivu, supinu, participiu de presente y participiu de perfectu.\nAcordies col so raiga\u00f1u los verbos tienen cuatro conxugaciones. Los de la primera, segunda y tercera conxugaci\u00f3n son verbos regulares:\nEl cuartu grupu incl\u00fai los verbos irregulares con raiga\u00f1os que tienen alternancia voc\u00e1lica"}
{"id": "5394", "revid": "116", "url": "https://ast.wikipedia.org/wiki?curid=5394", "title": "Fueru Xulgu", "text": "El Fueru Xulgu ye la traducci\u00f3n romance del \"Liber Iudiciorum\" o \"Lex gothica\", c\u00f3digu llegal visigodu promulg\u00e1u primero por Recesvintu nel a\u00f1u 654 y dempu\u00e9s, nuna versi\u00f3n completada, por Ervixu (681). Foi la base del sistema llegal del reinu asturllion\u00e9s y versi\u00f3n m\u00e1s antigua conocida tar\u00eda escrita n'asturianu, ya que l'exemplar del sieglu XIII conserv\u00e1u na biblioteca de Baviera paez ser una copia del sieglu XI."}
{"id": "5400", "revid": "735", "url": "https://ast.wikipedia.org/wiki?curid=5400", "title": "Jimmy Wales", "text": "Jimmy Donal \u00abJimbo\u00bb Wales (Huntsville, Alabama; 8 d'agostu de 1966 ye un empresariu d'Internet d'Estaos Xun\u00edos, cofundador y promotor de Wikipedia. Foi fundador, am\u00e1s de Nupedia, antecesora de Wikipedia y, xunto con Tim Shell, de la empresa Bomis. Foi tami\u00e9n cofundador de la empresa comercial Wikia, xunto con Angela Beesley. Gradu\u00f3se nes universidaes d'Auburn y Alabama. Xunto con Larry Sanger, Wales fund\u00f3 Wikipedia, una enciclopedia basada nel conceptu wiki y nel modelu de software llibre.\nWales ye presid\u00e9nte em\u00e9ritu de la Fundaci\u00f3n Wikimedia, una ONG ensin \u00e1nimu de llucru allugada en San Francisco, (California). Tien declarao que, na so moced\u00e1, influyeron-y los llibros d'Ayn Rand y la ideolox\u00eda californiana. Demientres estudiaba na universid\u00e1, foi'l due\u00f1u y moderador d'una llista de corr\u00e9u llamada \"Alderique moder\u00e1u sobro filosof\u00eda oxetivista\".\nBiograf\u00eda.\nJimmy Wales naci\u00f3 n'Huntsville, Estaos Xun\u00edos. El so padre, Jimmy, trabay\u00f3 como alministrador d'una tienda de comestibles, mentanto que la madre, Doris, y la g\u00fcela, Emma, dirixeron una escuela privada agrupada, onde Wales realiz\u00f3 los primeros estudios. El so cursu form\u00e1benlu \u00e9l y otros cuatro ne\u00f1os, de mou que na so aula recib\u00eden clas tolos alumnos de primeru a cuartu cursu y de quintu a octavu. Cuando termin\u00f3 octavu, Wales asisti\u00f3 a la escuela Randolph School, una secundaria en Huntsville. Wales tien dicho que la escuela yera costosa pa la so familia, pero considera esa educaci\u00f3n importante: \u00abLa educaci\u00f3n foi siempre una pasi\u00f3n nel mio llar... y\u00e1 sabes, el tan tradicional averamientu a la conocencia ya'l deprendimientu, y a establecer eso como una base pa una bona vida\u00bb.\nRecibi\u00f3'l t\u00edtulu de Llicenci\u00e1u en Finances de la Universid\u00e1 d'Auburn y entr\u00f3 nel programa de financiaci\u00f3n del Doctor\u00e1u en Finances de la Universid\u00e1 d'Alabama antes de dexala col t\u00edtulu de master. Sigui\u00f3 los estudios gracies a un empr\u00e9stamu pa sacar el t\u00edtulu de Doctor en Finances de la Universid\u00e1 d'Indiana. Ense\u00f1\u00f3 en dambes universidaes demientres los estudios de postgrau, pero nun escribi\u00f3 la tesis pa finar el doctor\u00e1u, una cosa qu'\u00e9l mesmu atribuye al aburrimientu.\nEl trabayu de Wales en Wikipedia, la enciclopedia m\u00e1s grande del mundu, foi'l motivu pa que la revista \"Time\" lu incluyera en 2006 na so llista de les \"100 persones m\u00e1s influyentes del mundu\", na categor\u00eda de \"Cient\u00edficos y Pensadores\"."}
{"id": "5401", "revid": "35", "url": "https://ast.wikipedia.org/wiki?curid=5401", "title": "Jimbo Wales", "text": ""}
{"id": "5403", "revid": "488", "url": "https://ast.wikipedia.org/wiki?curid=5403", "title": "Kosovu", "text": "Kosovu; en serbiu \u041a\u043e\u0441\u043e\u0432\u043e \u0438 \u041c\u0435\u0442\u043e\u0445\u0438\u0458\u0430, n'albanu Kosov\u00eb o Kosova) ye una rex\u00f3n asitiada nos Balcanes. La rep\u00fablica de Kosovu declar\u00f3se independiente en 1990, pero l'\u00fanicu pa\u00eds del mundu que la reconoci\u00f3 foi Albania. Angua\u00f1o ye oficialmente una provincia aut\u00f3noma de Serbia, anque ta alministrada poles Naciones Xun\u00edes dende la Guerra de Kosovu.\nTien una superficie d'alredor de 10.000 km\u00b2 y unos 2 millones d'habitantes. La poblaci\u00f3n comp\u00f3nse mayoritariamente d'albanos (88%) y serbios (7%). Otres minor\u00edes son los musulmanes eslavos, arrumanos y turcos, que representen ca\u00fana alredor del 1% de la poblaci\u00f3n total.\nAnque son angua\u00f1o minoritarios en Kosovu, esta rex\u00f3n tien una importancia simb\u00f3lica especial pa bona parte de los serbios, que la consideren el berciu del so pueblu. En 1389 foi l'escenariu de la batalla del campu los nerbatos (\"Kosovo poli\u00e9\"), na que los serbios, aliaos a otros pueblos balc\u00e1nicos, llucharon escontra l'imperiu otomanu. Tres l'agresi\u00f3n internacional empobinada polos Estaos Xun\u00edos en 1999 millares de serbios foron obligaos a dexar Kosovu.\nKosovu ye una rex\u00f3n serbia alministrada pola ONX dende 1999. El 17 de febreru de 2008 declar\u00f3 la so independencia de forma unillateral, siendo reconocida por Estaos Xun\u00edos y la Xuni\u00f3n Europea menos Xipre, Eslovaquia, Ruman\u00eda y Espa\u00f1a que se sumaron asina a Serbia y Rusia."}
{"id": "5410", "revid": "43102", "url": "https://ast.wikipedia.org/wiki?curid=5410", "title": "Salamanca", "text": "La ciud\u00e1 de Salamanca ye la capital de la provincia de Salamanca. Tien una poblaci\u00f3n de censaos y al rodiu de 25.000 estudiantes non recoy\u00edos nel censu.\nA los habitantes de la ciud\u00e1 conozse-yos como \"salamanquinos\" n'asturianu o \"salmantinos\" o \"charros\" en castellanu.\nXeograf\u00eda.\nTa asitiada a la vera del r\u00edu Tormes, a 802 metros d'altit\u00fa, nuna superficie de 29,8 quil\u00f3metros cuadraos. Alcu\u00e9ntrase a unos 212 km de Madrid.\nHistoria.\n\u00c9l m\u00e1s grande fechu na historia de la ciud\u00e1 ye la fundaci\u00f3n de la so universid\u00e1 pol rei lleon\u00e9s Alfonsu IX en 1218. Foi la primera universid\u00e1 en suelu lleon\u00e9s, creada col env\u00eds de que los lleoneses nun salieren a estudiar a Castiella.\nNa fala lleonesa del sieglu XVII cons\u00e9\u00f1ase Sallamanca.\nPrehistoria.\nEnsin dulda l'home prehist\u00f3ricu habit\u00f3 les fasteres salamanquines. Cuarcites tallaes a xeitu d'ayalgues, at\u00f3pense nes m\u00e1rxenes del Huebra-Yeltes con una antig\u00fced\u00e1 superior a 100.000 a\u00f1os. Xacimientos del Achelense Antiguu en Castraz de Yeltes: \u201cMesa Grande\u201d, \u201cEl Lombo\u201d. Hai tami\u00e9n restos del Paleol\u00edticu na vega del r\u00edu \u00c1gueda.\nDel Neol\u00edticu ya primera Ed\u00e1 de los Metales hai dellos afayamientos: machaos de piedra apolazada ya varied\u00e1 d'oxetos en cobre o bronce (pex. Xacimientu de \u201cCabeza Gejo\u201d en Barruecupardu). Ye valoratible tami\u00e9n la esistencia de d\u00f3lmenes (Mata de Ledesma, Piedras Hitas, Torreciellas..) ya mesmamente menhires como'l de \u201cLos Regalados\u201d en Fuenteguinaldo; o t\u00famulos megal\u00edticos como'l de \u201cEl Turri\u00f3n\u201d (Navamorales).\nNa Ed\u00e1 del Fierro esistieron fortificaciones tipu castros, siendo un d'estos lo que g\u00fcei d\u00eda ye la propia Ciud\u00e1 de Salamanca. Otros castros hebo en Bermellar, Barruecupardu, Ecla, Las Uces, etc.\nLa cuasi entera provincia salamanquina tuvo dientro de les fasteres dominaes polos vetones (\u201ccultura de los verracos\u201d), pueblu prerromanu d'orixe non nidiu, pue que celta, anque otros historiadores opinen que taben nesti territoriu enantes qu'allegaren los propios celtes. Ciudaes vetones foron Salm\u00e1ntica (Helm\u00e1ntica), Mir\u00f3briga (Ciudad Rodrigo), Bletissa (Ledesma), Oronia (nel t\u00e9minu de Fuenteguinaldo).\nLes guerres ente vetones (d'econom\u00eda ganadera) ya los sos vecinos los vaceos (d'econom\u00eda agr\u00edcola-cerealista) arrequex\u00f3 a los primeros a les fasteres del sur.\nHistoria antigua.\nNel a\u00f1u 218 aporten a Salamanca les tropes d'Hanibal Barca, que conquistaren estes tierres ensin malpenes llucha.\nVenc\u00edos los cartaxineses por Roma na figura d'Emilio Escipi\u00f3n, la pen\u00ednsula ib\u00e9rica (Hispania) pasu ente pasu foi conquistada polos romanos. Estos xuni\u00e9ronse pac\u00edficamente na ed\u00e1 del fierru (-180 a \u2013121) los distintos pueblos y tribus, sacante Salamanca dientro de la provincia romana de Lusitania con capital n'Em\u00e9rita Augusta (M\u00e9rida). Munches pontes, fontes ya calzaes foron axeitaes n'aquella d\u00f3mina. La v\u00eda equinea o calzada de la Plata ya la ponte romana de la ciud\u00e1 de Salamanca son exemplos nidios.\nNel sieglu V v\u00e1ndalos, alanos ya suevos pasaron a Hispania calteni\u00e9ndose los suevos nel nordeste de la pen\u00ednsula inclu\u00edda la cuasi totalid\u00e1 de la provincia salamanquina. M\u00e1s avante'l Reinu Visigodu venci\u00f3 al Suevu nel 585, tomando Toledo les riendes de la so historia.\nNel a\u00f1u 711 el rei godu Rodrigu perdi\u00f3 escontra los sarracenos nes batalles de Guadalete ya Segoyuela (na Sierra de Francia de Salamanca) entamando dempu\u00e9s la Hispania musulmana.\nEd\u00e1 Media.\nNa Alta Ed\u00e1 Media, Salamanca foi \u201ctierra de naide\u201d o \u201cfaxa fronteriza\u201d amplia fastera despoblada en gran midida. Nel a\u00f1u 763 Alfonsu \u201cel Cat\u00f3licu\u201d (739-747) reconquistara'l norte salamanqu\u00edn (Letesma y Salamantica) mas esta nun fora mui duradera. Dizse que dalgunes antig\u00fces ciudaes vetones continuaron poblaes nesos sieglos escuros.\nNel 863 Ordo\u00f1u I (850-866) d'Asturies reconquista Salamanca, anque pocu dempu\u00e9s tien d'a\u00f1oxala.\nAlfonsu III (866-910) pon la capital del Reinu en Lle\u00f3n emprincipiando'l Reinu de Lle\u00f3n dafechu. La raya-frontera ser\u00e1 dempu\u00e9s el r\u00edu Dueru. A lo llargo del so rein\u00e1u tuvo Salamanca dientro les llendes lleoneses.\nNel 929 independ\u00edzase Castiella, dixebr\u00e1ndose del reinu de Lle\u00f3n. \nEl Reinu Lleon\u00e9s na domina de Ramiru II (931-950) reconquista tol norte de la provincia salamanquina (939) y da-y nome a un pueblu del Abadengu llam\u00e1u Guadramiru. D'otra miente repuebla Ledesma, Vitigudino, Guadramiru, Dallamanca ya Pe\u00f1aranda de Bracamonte. Consid\u00e9rase Ramiru II como \u00fan de los meyores reis del Regnum Legionense.\nDempu\u00e9s de d\u00e9cades de se\u00f1ard\u00e1, de traiciones de condes gallegos, ya castellanos en connivencia munches vegaes col enemigu sarracenu --Abu\u2019Amir-Al Mansur ,\u201cel victoriosu\u201d (940-1002)-- que fraya enforma Zamora, Astorga, Coimbra, Lle\u00f3n, ya l'est\u00e1u de guerra civil que cuasi son a destruyir el reinu lleon\u00e9s. \nColes pol\u00edtiques d'intervenci\u00f3n de Sanchu III el Mayor de Navarra muerre'l rei de Lle\u00f3n de la dinast\u00eda Asturiana Bermudu III na batalla de Tamar\u00f3n (1028-1037). El so cu\u00f1\u00e1u Fernandu I rei de Castiella foi tami\u00e9n rei consorte de Lle\u00f3n. En morriendo Fernandu ye Alfonsu VI (1065-1109) rei de Lle\u00f3n. Ye dempu\u00e9s cuando la independencia del Reinu Lleon\u00e9s ta amenazada pola campa\u00f1a militar de Sanchu de Castiella que muerre nel asediu de Zamora (1072) gracies al h\u00e9roe lleon\u00e9s Vellido Dolfos.\nYe Alfonsu VI \u00fan de los reis m\u00e1s importantes pa Salamanca y\u00e1 que fai repoblaci\u00f3n de la provincia. Encamienta repoblar Salamanca a D. Fruela de Le\u00f3n ya D. Raimundu de Borgo\u00f1a, y al Conde Rodr\u00edguez Gir\u00f3n fai lo mesmu respeutu Ciudad Rodrigo. Alfonsu VI da-y Fueros a Salamanca, Ledesma, Ciudad Rodrigo, ya nes fasteres d'angua\u00f1o, Portugal a Castelo Rodrigo, Moreira, Trancoso, Guarda, Valhelhas y Tauro. Son los nomaos Fueros Lleoneses.\nNos tiempos d'Alfonsu VII \u201cimperator\u201d entama la construcci\u00f3n de la Catedral Vieya de Salamanca, reconqu\u00edstase Alba de Tormes, B\u00e9jar ya Candelario. A semeyanza d'otros llugares de la Extrema-Durii da-y a Alba de Tormes un Fueru lleon\u00e9s. Nesti tiempu va independ\u00edzase Portugal.\nFernandu II de Lle\u00f3n ( 1157-1188), fiyu del \u00abimperator\u00bb, repuebla de nuevu Ciudad Rodrigo ya Ledesma, ampliando los Fueros. Tami\u00e9n foi esti rei quien nomara Ciudad Rodrigo como sede obispal ya dio-y el t\u00edtulu de \u201ccivitas\u201d. Pue que fuere'l rei m\u00e1s importante pa esta ciud\u00e1 del sureste de Salamanca. nel so rein\u00e1u Salamanca foi tomada moment\u00e1neamente pol rei de Portugal.\nAlfonsu IX de Lle\u00f3n (1188-1230) foi, quiciabes, el rei m\u00e1s importante pa la provincia de Salamanca ya pa la propia capital. Nun ye bilordiar l'aporfiar que Salamanca ye lo que ye angua\u00f1o gracies a la so pol\u00edtica porque alrodiu de 1218 fund\u00f3 l'Estudiu Xeneral de la Universid\u00e1 que dio-y tanta fama universal. Al entamu les \u201cc\u00e1tedres\u201d tuvieron asitiaes na Ilesia Catedral de Sta. Mar\u00eda. Tami\u00e9n hebo de repoblar una vegada m\u00e1s Alba de Tormes. Ye perfamosu Alfonsu IX por convocar nel primer a\u00f1u del so rein\u00e1u (1188) les primeres Cortes \u201cdemocr\u00e1tiques\u201d d'Europa na que participaren representantes del tercer est\u00e1u: los representantes de les ciudaes, y la burgues\u00eda -Salamanca ente elles-.\nFernandu III, fiyu d'Alfonsu IX, va nomase Rei de Lle\u00f3n, de Castilla y de Toledo. Confirmara la Universid\u00e1 de Salamanca. De Salamanca allue\u00f1ase la fontera col islam ya enxam\u00e1s tornar\u00eda a manes sarracenes.\nLos Fueros Lleoneses foron vixentes fasta'l rein\u00e1u d'Alfonsu X (1252-1284), mas les Cortes Lleoneses u taba incluyida Salamanca, tar\u00eden dixebraes de les de Castiella abondo tiempu. \nAlfonsu XI (1312-1349) ye l'\u00fanicu rei que \u00f1aciera en Salamanca, llam\u00e1u \u201cel Xusticieru\u201d foi'l segundu de los historiadores, el m\u00e1s en\u00e9rxicu ya grande de tolos Alfonsos, anque, de xuru, nun fadr\u00eda solombra a Alfonsu IX.\nLa vida salamanquina sigui\u00f3 dientro del Reinu de Lle\u00f3n estableciendo rellaciones fondes con Asturies ya Estremadura per aciu del cam\u00edn moz\u00e1rabe a Santiagu Compostela, la Ruta la Plata ya les ca\u00f1aes ganaderes orientaes norte-sur; exes perimportantes estos de la comunid\u00e1 de cultura, vezos y folclor de les rexones que pertenecieron a la corona Lleonesa.\nEd\u00e1 Moderna. L'antiguu r\u00e9xime.\nNos sieglos XVI, XVII ya XVIII, Salamanca alcu\u00e9ntrase dientro del llam\u00e1u Reinu de Lle\u00f3n, Primeru \u201clos Austries\u201d hasta Carlos II ya dempu\u00e9s \u201clos Borbones\u201d nun van privilexar a Salamanca de mou especial. La vida de Salamanca medra alrodiu de la so Universid\u00e1 que xurdieron tantos frutos en toles estayes del saber, ya tantos sabios conoci\u00f3.\nEd\u00e1 Contempor\u00e1nea.\nEl sieglu XIX principia n'Espa\u00f1a cola collaboraci\u00f3n con Francia que darr\u00e9u torn\u00f3se na invasi\u00f3n francesa ya nuna guerra d'independencia onde va sufrir muncho menoscabu la provincia y Salamanca capital qu'alcontr\u00f3 gran destrucci\u00f3n en vides ya monumentos (yera llamada ent\u00f3s \u201cRoma la chica\u201d). Tami\u00e9n Ciudad Rodrigo caltuvo la guerra. Destac\u00e1ronse guerrilleros comu Juli\u00e1n S\u00e1nchez \u201cel charru\u201d ya los sos llanceros. La batalla de los Arapiles a curtia distancia de la capital va ser crucial pa la derrota de los franceses.\nNel 1833, a\u00f1u nel que muerre Fernandu VII cola divisi\u00f3n de los reinos d'Espa\u00f1a f\u00f3rmase la provincia de Salamanca d'angua\u00f1o que xunto con Zamora y Lle\u00f3n formen les tierres del Reinu de Lle\u00f3n. El decretu del ministru Javier de Burgos allugase na rexencia de Mar\u00eda Cristina, ma de Sabela II que cuntaba con tr\u00e9s a\u00f1os d'ed\u00e1.\nSalamanca seg\u00fan esti decretu de 1833, inda vixente, pertenez al Reinu de Lle\u00f3n, anque la cadarma auton\u00f3mica amest\u00f3lu, escontra la lletra la Constituci\u00f3n, esti territoriu hist\u00f3ricu a provincies de Castiella la Vieya (sacadas Santander y Logro\u00f1o) nel a\u00f1u 1983 (Gobiernu de Leopoldo Calvo Sotelo) magar les denuncies de part\u00edos pol\u00edticos, persones particulares ya asociaciones rexonalistes.\nEl sieglu XXI.\nNo que cinca al momentu actual, Salamanca, con plasmu retrocede poblacional ya econ\u00f3micamente; frayense puestos de trabayu ya amenorgase'l pesu espec\u00edficu na so Universid\u00e1; torgandose, sicas\u00ed nuna d\u00f3mina afayadiza, xida perfeuta, pal progresu xeneral deles provincies dientro de les Autonom\u00edes d'Espa\u00f1a.\nLa poblaci\u00f3n salamantina en 2006 amenorg\u00f3se en m\u00e1s de 11.000 presonas respeutu al a\u00f1o 1994 . Ye significativu comprobar que Salamanca calti\u00e9n un alto \u00edndiz de poblaci\u00f3n avieyada respeutu a los datos nacionales.\nMonumentos ya llugares d'inter\u00e9s.\nLa ciud\u00e1 vieya de Salamanca foi declar\u00e1 Patrimoniu de la Humanid\u00e1 pola UNESCO nel a\u00f1u 1985. Los monumentos m\u00e1s representativos de la ciud\u00e1 son los que siguin:\n "}
{"id": "5413", "revid": "37624", "url": "https://ast.wikipedia.org/wiki?curid=5413", "title": "Idioma bret\u00f3n", "text": "El bret\u00f3n () ye una llingua celta falada na met\u00e1 occidental de Breta\u00f1a (Baxa Breta\u00f1a), en Francia. Tien delles influencies de la llingua francesa pero nam\u00e1s nel vocabulariu."}
{"id": "5416", "revid": "87531", "url": "https://ast.wikipedia.org/wiki?curid=5416", "title": "Lli\u00f3n", "text": "Lli\u00f3n o Lle\u00f3n ([\u028ei\u02c8o\u014b], [\u028ee\u02c8o\u014b]; en castellanu y oficialmente: \"Le\u00f3n\" [le\u02c8on]) ye un conceyu y ciud\u00e1 espa\u00f1ola allugada nel noroeste de la pen\u00ednsula ib\u00e9rica, capital de la rex\u00f3n y la provincia hom\u00f3nima, na comunid\u00e1 aut\u00f3noma de Lli\u00f3n. Lli\u00f3n cuntaba en xineru de 2013 con 130.601 habitantes repart\u00edos nuna superficie de 39,03 km\u00b2, y un \u00e1rea metropolitana de 208.899 habitantes seg\u00fan el mapa d'arees funcionales de la Xunta de Castiella y Lle\u00f3n (otros proyeutos dan cifres diferentes), distribuy\u00edos en quince conceyos, siendo asina la segunda m\u00e1s poblada de la comunid\u00e1.\nNacida como campamentu militar romanu de la \"Legio VI Victrix\" hacia 29\u00a0e.\u00a0C., el so calter de ciud\u00e1 campamental afit\u00f3se col asentamientu definitivu de la \"Legio VII Gemina\" a partir de 74. Tres la so despoblaci\u00f3n parcial con motivu de la conquista musulmana de la pen\u00ednsula, Lli\u00f3n recibi\u00f3 un nuevu impulsu como parte del Reinu d'Asturies. En 910 escomenz\u00f3 una de les sos etapes hist\u00f3riques m\u00e1s destacaes al convertise en capital del Reinu de Lli\u00f3n, participando activamente na llucha contra los musulmanes. La ciud\u00e1 acoy\u00f3 les primeres Cortes de la historia d'Europa en 1188, baxo'l rein\u00e1u d'Alfonsu IX, gracies a ello, en 2010, foi proclamada pol profesor John Keane, el rei d'Espa\u00f1a y la Xunta de Lli\u00f3n como Cuna del Parllamentarismu. Dende la Baxa Ed\u00e1 Media la ciud\u00e1 dex\u00f3 de tener la importancia d'anta\u00f1o, en parte deb\u00edo a la perda de la so independencia tres la uni\u00f3n del reinu llion\u00e9s -ente otros- a la Corona castellana, definitiva dende 1301.\nSumida nun periodu d'estancamientu pela Ed\u00e1 Moderna, na Invasi\u00f3n Napole\u00f3nica foi una de les primeres ciudaes espa\u00f1oles en llevantase, y a\u00f1os dempu\u00e9s del final de la guerra, en 1833, adquirir\u00eda'l so rangu de capital provincial. L'arribada del sieglu XX truxo consigo'l Plan d'Ensanche, que fizo esporpollar la espansi\u00f3n urban\u00edstica que ven\u00eda esperimentando dende finales del sieglu XIX, cuando la ciud\u00e1 se convirti\u00f3 nun importante nuedu de comunicaciones del noroeste con motivu del auxe de la miner\u00eda del carb\u00f3n y de la llegada del ferrocarril.\nEl so patrimoniu hist\u00f3ricu y monumental, asina como estremaes celebraciones que tienen llugar a lo llargo del a\u00f1u, ente les que destaca la Selmana Santa, y la so situaci\u00f3n como pasu oblig\u00e1u del Cam\u00edn de Santiago, consider\u00e1u Patrimoniu de la Humanid\u00e1 pola UNESCO, convi\u00e9rtenla nuna ciud\u00e1 receptora de turismu nacional y internacional. Ente los sos monumentos m\u00e1s representativos alcu\u00e9ntrense la Catedral, el meyor exemplu del g\u00f3ticu cl\u00e1sicu de estilu franc\u00e9s n'Espa\u00f1a, la Bas\u00edlica de San Isidoru, una de les ilesies rom\u00e1niques m\u00e1s importantes d'Espa\u00f1a, tumba de los reis de Lli\u00f3n medievales y considerada como \"La Capiella Sistina del Arte Rom\u00e1nicu\", el Monesteriu de San Marcos, primer exemplu de l'arquiteutura plateresca y renacentista espa\u00f1ola, el palaciu de Los Guzmanes, el palaciu de los Condes de \u1e36\u1e37una, la ilesia del Merc\u00e1u o del Cam\u00edn l'Antigua, la ilesia de Palat del Rey, la Casa de les Carnicer\u00edes y la Casa Botines, d'estilu modernista y realizada pol arquiteutu catal\u00e1n Antoni Gaud\u00ed; toos ellos declaraos Bien d'Inter\u00e9s Cultural. Exemplu destac\u00e1u d'arquiteutura moderna, y \u00fan de los museos de la ciud\u00e1, ye'l MUSAC, de \"Mansilla + Tu\u00f1\u00f3n Arquiteutos\".\nLle\u00f3n disp\u00f3n d'una rede desenrollada de carreteres y ferrocarril, am\u00e1s de cuntar con un aeropuertu con vuelos nacionales y internacionales (de momentu nam\u00e1s a Par\u00eds) que tres les obres d'ampliaci\u00f3n, inauguraes n'ochobre de 2010, cuenta con una nueva terminal y ye capaz d'atender al triple de pasaxeros qu'hasta ent\u00f3s.\nEn 2013 t\u00e1n llev\u00e1ndose a cabu distintos proyeutos na ciud\u00e1 talos como la llinia d'alta velocid\u00e1 AVE, la reconversi\u00f3n del Feve en tranv\u00eda y el palaciu de congresos, ente otros. El proyeutu del tranv\u00eda provoc\u00f3 delles cr\u00edtiques per parte del Part\u00edu Popular, ent\u00f3ncenes na oposici\u00f3n municipal, qu'alegaba que'l so desendolcu nuna ciud\u00e1 como Lli\u00f3n yera un proyeutu fara\u00f3nicu y de vidabilid\u00e1 duldosa y anunciaron que baxo'l so gobiernu nun desenrollar\u00eden tal proyeutu.\nLa Universid\u00e1 de Lli\u00f3n, fundada en 1979 como escisi\u00f3n de la Universid\u00e1 d'Uvi\u00e9u, cuntaba nel cursu 2006-07 con 13.217 alumnos; tien la so sede na ciud\u00e1 y ta catalogada, a partir de criterios como la demanda universitaria, los recursos humanos o los planes d'estudiu, como la 2\u00aa universid\u00e1 de Castiella y Lli\u00f3n, tres la Universid\u00e1 de Salamanca, y la 30\u00aa d'Espa\u00f1a. Dende'l 4 de mayu de 2010, la ciud\u00e1 acueye la segunda sede de la Universid\u00e1 de Washington n'Europa, tres la so sede de Roma, con capacid\u00e1 pa 500 alumnos interesaos nel aprendizaxe del castellanu. La ciud\u00e1 cuenta tami\u00e9n con una sede del Institutu Confucio dende 2011.\nToponimia.\nL'orixe del nome de la ciud\u00e1 remanez de la pallabra llatina \"legio\", que fai referencia a la llex\u00f3n que fund\u00f3 la ciud\u00e1 nel so allugamient actual. Esta tesis, com\u00fanmente aceptada, refu\u00e9rzase col -tov\u00eda v\u00e1lidu- xentiliciu \"leguionense\" pa referise a los habitantes de la ciud\u00e1. La evoluci\u00f3n de \"Legio\" a \"Lli\u00f3n\" espl\u00edcaca f\u00e1cilmente, pos en llat\u00edn cl\u00e1sico, la \"gi\" pron\u00fanciase como si fora una \"gui\", polo que la pronunciaci\u00f3n de \"Legio\" ser\u00eda \"Leguio\", dalgo qu'acab\u00f3 derivando nel \"Leio\" o \"Leionem\", qu'al tiempu acabaron nel nombre actual de Lli\u00f3n.\nS\u00edmbolos.\nL'escudu de Lli\u00f3n ta compuestu por un campu de plata nel que figura un Lli\u00f3n rampante de p\u00farpura, llingu\u00e1u, u\u00f1\u00e1u, arm\u00e1u de gules y coron\u00e1u d'oru. Apaez timbr\u00e1u con una corona abierta d'oru (la forma de la vieya corona real, usada hasta'l sieglu XVI). Nel escudu de la ciud\u00e1 de Lli\u00f3n apaez representada una corona marquesal en cuenta de l'antigua real y elLli\u00f3n nun figura coron\u00e1u.\nAl producise la uni\u00f3n nel a\u00f1u 1230 de les Corones de Lli\u00f3n y Castiella con Fernandu III el Santu disp\u00fanxose que nel escudu del rei los elementos her\u00e1ldicos castellanos (un castiellu almen\u00e1u d'oru sobre un campu de gules) y llioneses formaren un escudu cuarte\u00e1u. Ye de destacar que nos cuartelaos nun hab\u00eda sitiu pa dos lleones, hasta aquel moment pasantes, polo que se los asiti\u00f3 como rampantes pa ocupar dafechu los cuarteles que-yos correspond\u00eden. Esta ye la disposici\u00f3n que llegare a l'actualid\u00e1. L'usu de la corona sobre la cabeza delLli\u00f3n nun apaeci\u00f3 document\u00e1u hasta'l rein\u00e1u de Sanchu IV de Castiella y Lli\u00f3n (1284-1295).\nAngua\u00f1o l'escudu de Lli\u00f3n ye'l s\u00edmbolu de la provincia y, acompa\u00f1\u00e1u por adornos esteriores, de la ciud\u00e1 de Lli\u00f3n.\nHistoria.\nNacida como campamentu militar romanu de la Legio VI Victrix haza 29 e.C., el so calter de ciud\u00e1 campamental consolid\u00f3se col asentamientu definitivu de la Legio VII Gemina a partir de 74. Tres la so despoblaci\u00f3n parcial por mor de la conquista musulmana de la pen\u00ednsula, Lli\u00f3n recibi\u00f3 un nuevu impulsu como parte del Reinu d'Asturies. En 910 empez\u00f3 una de les sos etapes hist\u00f3riques m\u00e1s destacaes al convertise en cabeza del Reinu de Lli\u00f3n, participando viviegamente na Reconquista escontra los musulmanes, aportando a unu de los reinos fundamentales na configuraci\u00f3n d'Espa\u00f1a.\nLa ciud\u00e1 allug\u00f3 les primeres Cortes de la historia d'Europa en 1188, sol rein\u00e1u d'Alfonsu IX, gracies a lo cual en 2010 foi proclamada pol profesor John Keane, el rei d'Espa\u00f1a y la Xunta de Castiella y Lle\u00f3n como Trubiecu del Parllamentarismu. \nDende la Baxa Ed\u00e1 Media la ciud\u00e1 dex\u00f3 de tener la importancia d'anta\u00f1o, en parte por cuenta de la perda de la so independencia tres la uni\u00f3n del reinu lleon\u00e9s a la Corona castellana, definitiva dende 1301.\nSumida nun periodu d'estancamientu mientres la Ed\u00e1 Moderna, na Guerra de la Independencia foi una de les primeres ciudaes en sublevase de toa Espa\u00f1a, y a\u00f1os dempu\u00e9s del fin de la mesma, en 1833, adquirir\u00eda'l so rangu de capital provincial. La llegada del sieglu XX traxo consigo'l Plan d'Enanche, qu'amont\u00f3 la espansi\u00f3n urban\u00edstica que ven\u00eda esperimentando dende finales del sieglu XIX, cuando la ciud\u00e1 convi\u00e9rtese nun importante nuedu de comunicaciones del noroeste con motivu de la puxanza de la miner\u00eda del carb\u00f3n y de la llegada del ferrocarril.\nArte.\nEl monumentu m\u00e1s famosu de Lli\u00f3n ye la so Catedral g\u00f3tica, anque tami\u00e9n tien otros edificios de gran valor como la Colexata Real de San Isidoro o la Casa de Botines, que dise\u00f1\u00f3 Antoni Gaud\u00ed.\nPol\u00edtica.\nEstos son les resultancies de les elecciones:Elecciones municipales en Lli\u00f3n"}
{"id": "5418", "revid": "37624", "url": "https://ast.wikipedia.org/wiki?curid=5418", "title": "Zamora", "text": "Zamora ye la capital de la provincia de Zamora (Castiella y Lle\u00f3n, Espa\u00f1a). All\u00fagase al noroeste de la pen\u00ednsula Ib\u00e9rica, cerca de la llende con Portugal. Percu\u00e9rrela'l r\u00edu Dueru.\nYe conocida pol arte rom\u00e1nicu, estilu del que tien munches ilesies dientro'l so centru urbanu, y pola celebraci\u00f3n de la Selmana Santa, fiesta llocal d'inter\u00e9s tur\u00edsticu.\nHistoria de Zamora.\nCuasi tola provincia de Zamora tuvo dientro de les fasteres nes qu'aniaben los astures, pueblu prerromanu. Tami\u00e9n los vaceos que quiciabes pudieron fundar la ciud\u00e1, anque tami\u00e9n pudieron ser los romanos quienes fundaren la villa poni\u00e9ndo-y el nome llat\u00edn \"Occelum Durii\" (g\u00fcey\u00edn del r\u00edu Dueru), na \u00e9poca de les griesques de Viriatu escontra la invasi\u00f3n de Roma.\nNos tiempos de dominaci\u00f3n xermana, los visigodos conocen la ciud\u00e1 col nome de \"Semure\", talmente como apaez en dos monedes de Sisebutu. Los nomes \u00e1rabes de la ciud\u00e1 foron \"Azemur\" (acebache) y \"Semurah\" (ciud\u00e1 de les turqueses). El nome d'angua\u00f1o, seique, remanez de la d\u00f3mina xermana o de la musulmana, y ye conse\u00f1\u00e1u como tal nel Salmanticense como \"una de les places recuperaes por Alfonsu I a los moros\".\nHistoria antigua.\nVenc\u00edos los cartaxineses por Roma na figura d'Emiliu Escipi\u00f3n, la pen\u00ednsula ib\u00e9rica (Hispania), pasu ente pasu foi conquistada polos romanos. Estos amestaron de miente pac\u00edfica o violenta (-180 a \u2013121) los estremaos pueblos y tribus, quedando Zamora dientro de la provincia romana de Gallaecia con capital n'Asturica Augusta (l'actual Estorga). Munches pontes, fontes ya calzaes foron aniciadas naquella d\u00f3mina.\nNel sieglu V v\u00e1ndalos, alanos ya suevos pasaron a Hispania quedando los suevos nel noroeste de la pen\u00ednsula incluyida cuasi tola la provincia zamorana. M\u00e1s alantre'l reinu visigodu venci\u00f3 al suevu nel 585, tomando Toledo y aportando a alministrar la ciud\u00e1 y la so contorna.\nNel a\u00f1u 711 el rei godu Rodrigu perdi\u00f3 escontra los sarracenos nes batalles de Guadalete y Segoyuela (na Sierra de Francia de Salamanca) entamando ent\u00f3s la hispania musulmana.\nZamora ye prindada ya estrozada polos musulmanes al mandu del Emir Mohamed. Poco depu\u00e9s foi reconquistada polos cristianos nel rein\u00e1u del rei Alfonsu II d'Asturies, el Castu, siendo de nuevu fortificada.\nEl rei Alfonsu III (866-910) tresllada la capital del reinu a Lle\u00f3n entamando'l el Reinu de Lle\u00f3n. La llinde ser\u00e1 ent\u00f3s el r\u00edu Dueru. El rei Alfonsu III repuebla Zamora con moz\u00e1rabes toledanos nel 893, arrodi\u00e1ndola de muries ya aport\u00e1ndo-y palacios y ba\u00f1os, torn\u00e1ndose, pola so situaci\u00f3n xeogr\u00e1fica y carauter\u00edstiques, na ciud\u00e1 fortaleza m\u00e1s importante de los reinos cristianos. Zamora ye descrita polos cronistes \u00e1rabes, como \u201cla capital del reinu Galicia, arrodiada de siete recintos amurallaos y grandes fosos\u201d. A mayores entama ent\u00f3s la d\u00f3mina de mayor rellume pol\u00edticu, econ\u00f3micu y arquiteut\u00f3nicu. Siguiron los asedios \u00e1rabes ensin llograr arrebatar la ciud\u00e1 a los cristianos (salvo'l desaniciu que provoc\u00f3 Abu'Amir-Al Mansur \"el victoriosu\" en 981) hasta los caberos a\u00f1os del sieglu XI.\n\"Zamora la bien allendada\" llam\u00f3la Fernandu I de Castiella y rei consorte de Lle\u00f3n, que foi quien la reconstruy\u00f3. Repobl\u00f3la con monta\u00f1eses y amurall\u00f3la de nuevu. En morriendo Fernandu, ye Alfonsu VI (1065-1109) quien se convierte en rei de Lle\u00f3n. Ye ent\u00f3s que la independencia del reinu lleon\u00e9s ye amenazada pola campa\u00f1a militar de Sanchu de Castiella.\nZamora a la muerte de Fern\u00e1ndu I pasar\u00e1 como herencia a so f\u00eda Do\u00f1a Urraca. Tando Sanchu II nuno de los cercos a la ciud\u00e1 (perconocida faza\u00f1a \u00e9pica pa\u00f1ada nel romanceru espa\u00f1ol) esti muerre cuando intentaba tomar la ciud\u00e1 gobernada pola so hermana Do\u00f1a Urraca (seique ante los g\u00fceyos d'El Cid). La bravura de la cuid\u00e1 durante l'asediu del ex\u00e9rcitu de Sanchu ficiera afam\u00e1u el dichu: Nun se gan\u00f3 Zamora nuna hora.\nOtru fechu importante de la ciud\u00e1 foi la conferencia de paz ente'l rei Alfonsu VII de Lle\u00f3n \u201cimperator\u201d y el so hermanu Alfonsu Herriques de Portugal. Como result\u00e1u el 5 d'ochobre de 1143 foi reconocida la independencia del nuevu reinu que qued\u00f3 conse\u00f1ada nel Trat\u00e1u de Zamora y que marca de miente oficial la nacencia de Portugal. Alfonsu Henriques, tres algamar Lisboa col gabitu de los cruzaos, foi reconoc\u00edu rei pol papa Alexandru III (1179).\nDepu\u00e9s del so puxu nel sieglu XII y a midida que se desplazaba hacia'l sur la llinde de la conquista de la pen\u00ednsula polos reis cristianos, Zamora foi perdiendo importancia estrat\u00e9xica y econ\u00f3mica.\nFernandu II y Alfonsu IX, reis exclusivos del Reinu de Lle\u00f3n, averaron la llinde colos musulmanes hasta'l Guadiana (M\u00e9rida-Badayoz).\nYe perafam\u00e1u Alfonsu IX (zamoranu de nacencia) por aconceyar nel primer a\u00f1u del so rein\u00e1u (1188) les primeres Cortes \u201cdemocr\u00e1tiques\u201d d'Europa nes que participaron representantes del tercer estamentu: los representantes de les ciudades, o burgues\u00eda -Zamora ente ellas-. La vida zamorana sigui\u00f3 dientro del Reinu de Lle\u00f3n afitando rellaciones fondes con Asturies y Estremadura per aciu del cam\u00edn moz\u00e1rabe a Santiagu de Compostela, la Ruta la Plata y les ca\u00f1aes ganaderes d'orientaci\u00f3n norte-sur; exes perimportantes estos de la cultura, vezos y folklor de les rexones que pertenecieron a la corona lleonesa.\nLa ed\u00e1 moderna. L'antiguu r\u00e9xime.\nDempu\u00e9s del descubrimientu d'Am\u00e9rica, munchos zamoranos vi\u00e9ronse obligaos pola probeza econ\u00f3mica a emigrar al continente, n'especial hacia Am\u00e9rica del Sur onde fundaron delles ciudaes col so mesmu nome.\nNos sieglos XVI, XVII y XVIII, Zamora alcu\u00e9ntrase dientru del llam\u00e1u Reinu de Lle\u00f3n, primero los Austries hasta Carlos II ya dempu\u00e9s los Borbones nun van a privlilexar a Zamora de mou especial.\nLa ed\u00e1 contempor\u00e1nea.\nEl sieglu XIX principia n'Espa\u00f1a cola collaboraci\u00f3n con Francia que darr\u00e9u torg\u00f3se na invasi\u00f3n francesa ya nuna guerra d'independencia onde va sufrir muncho despreciu la provincia y Zamora. \nNel 1833, a\u00f1u nel que muerre Fernandu VII, cola divisi\u00f3n de los reinos d'Espa\u00f1a se forma la actual provincia de Zamora que, xunto a Salamanca y Lle\u00f3n, constituy\u00eden les tierres del Reinu de Lle\u00f3n. El decretu del ministru Javier de Burgos tien llugar na rexencia de Mar\u00eda Cristina , ma de Sabela II que cuntaba tres a\u00f1os d'ed\u00e1.\nZamora seg\u00fan esti decretu de 1833, , pertenez al Reinu de Lle\u00f3n. Cola llegada de la democracia, la provincia foi amestada a la comunid\u00e1 aut\u00f3noma de Castiella y Lle\u00f3n en 1983, sol gobiernu de Calvo Sotelo, pese les denuncies de part\u00edos pol\u00edticos, intelectuales, persones particulares y asociaciones rexonalistes.\nYa nel sieglu XX l'emigraci\u00f3n canaliz\u00f3se hacia otres provincies y rexones m\u00e1s pr\u00f3speres como'l Pa\u00eds Vascu, Catalu\u00f1a, Madrid o Valladolid principalmente.\nEl sieglu XXI.\nNo que cinca al momentu sieglu XXI, Zamora, como tami\u00e9n tol noroeste peninsular, retrocede r\u00e1pidamente tanto poblacional como econ\u00f3micamente.\nEscudu de Zamora.\nNel escudu de la ciud\u00e1 t\u00e1n representaos el brazu Viriatu cola se\u00f1a bermeya; ya la puente de la ciud\u00e1 de M\u00e9rida (Estremadura), la cuala foi reconquistada pol rei Alfonsu IX, onde se destacaron les tropes del conceyu de Zamora.\nDe siempres perteneci\u00f3 Zamora ciud\u00e1, ya la provincia de la cuala ye capital, al Reinu de Lle\u00f3n o Rex\u00f3n Lleonesa. Como toles provincies d'Espa\u00f1a naci\u00f3 cola divisi\u00f3n pol decretu nel 1833 del Ministru Javier de Burgos."}
{"id": "5421", "revid": "28171", "url": "https://ast.wikipedia.org/wiki?curid=5421", "title": "Picuote", "text": "Picu\u00f4te ye una parroquia de la Tierra de Miranda, nes arribes del Dueru y nel Parque Natural del Duero Internacional. \nForma parte del conceyu de Miranda de l Douro, distritu de Bregan\u00e7a (Portugal), y ta compuesta por dos aldees, Picuote i Barruocal.\nNos sos 19,95 km\u00b2 d'\u00e1rea viven 368 habitantes (2001)."}
{"id": "5422", "revid": "508", "url": "https://ast.wikipedia.org/wiki?curid=5422", "title": "Ti\u00earra de Miranda", "text": ""}
{"id": "5423", "revid": "116", "url": "https://ast.wikipedia.org/wiki?curid=5423", "title": "Tundra", "text": "La tundra ye un terrenu abiertu y llanu, de clima subglacial y subsuelu xel\u00e1u, ensin vexetaci\u00f3n arb\u00f3rea; suelu cubiertu de mufu y lique, y pantanosu en munchos sitios. Exti\u00e9ndese por Siberia, Alaska y el sur de Chile. \nHai tres tipos de tundra: \u00e1rtica, ant\u00e1rtica y alpina. "}
{"id": "5427", "revid": "37624", "url": "https://ast.wikipedia.org/wiki?curid=5427", "title": "Gaita cabreiresa", "text": "La gaita cabreiresa angua\u00f1o tami\u00e9n nomada \"llionesa\"/\"lhionesa\" ye una gaita tocada na comarca de La Cabreira (Provincia de Lle\u00f3n). Lleg\u00f3 a desapaecer anque los esfuercios del gaiteru Moises Liebana y la etn\u00f3grafa Concha Casado llograron recuperar l'instrumentu nos a\u00f1os 1990."}
{"id": "5428", "revid": "43102", "url": "https://ast.wikipedia.org/wiki?curid=5428", "title": "Taiga", "text": "La taiga ye una formaci\u00f3n boscosa de clima fr\u00edu, propia del norte de Rusia y Siberia y la rex\u00f3n del Mar de Hudson, al norte del Canad\u00e1. Tien como llendes al sur la estepa y al norte la tundra.\nEl subsuelu de la taiga ta xel\u00e1u (permafrost), con una temperatura media de 19\u00a0\u00b0C en branu, y -30\u00a0\u00b0C n'iviernu. El permediu a\u00f1al de precipitaciones algama los 450 mm. \nVexetaci\u00f3n y fauna.\nLa taiga ta compuesta na mayor parte d'\u00e1rboles como abetos, pinos, alerces, y abedurios. Ente la fauna, destaquen animales como los alces, bisontes, llobos, osos, martalenes, llinces, esguiles, marmotes, castores, lemmings y venaos. Toos son resistentes al fr\u00edu, y munchos d'ellos hibernen."}
{"id": "5429", "revid": "28171", "url": "https://ast.wikipedia.org/wiki?curid=5429", "title": "Eurasia", "text": "Eurasia ye'l nome del continente xeogr\u00e1ficu form\u00e1u po les rexones hist\u00f3riques d'Europa y Asia. La frontera natural ente estes dos son los Montes Urales.\nTam\u00eden ye una de les nacionalidaes antagonistes nes continues guerres de la novela \"1984\" de George Orwell."}
{"id": "5430", "revid": "43102", "url": "https://ast.wikipedia.org/wiki?curid=5430", "title": "Castru", "text": "Un castru ye un pobl\u00e1u fortific\u00e1u de la Ed\u00e1 del Fierro. El poblamientu de castros ye t\u00edpicu de los habitantes d'etnia celta de la Pen\u00ednsula Ib\u00e9rica, allugaos nel noroeste d'Espa\u00f1a y nel norte de Portugal.\nL'asitiamientu del castru ta condicion\u00e1u pola defensa de los sos habitantes. Poro, hailos preferentemente en sitios d'accesu abegosu, en cuetos o montes aisllaos con bona vista de la so redolada o, n'Asturies, na costa.\nAm\u00e1s, presenten polo xeneral muries de mamposter\u00eda nes paredes esteriores, y \u00fasense piedres afitaes en suelu pa evitar l'avance de la caballer\u00eda enemiga. \nNos habit\u00e1culos que se descubrieron nos castros qu'inda se caltienen n'Espa\u00f1a hai una llosa de pizarra nel centru u se fac\u00eda la vida en com\u00fan. La bas de los habit\u00e1culos yera de llamuerga y piedra, siendo la cubierta vexetal.\nHailos tami\u00e9n n'otres partes d'Europa de tradici\u00f3n celta."}
{"id": "5431", "revid": "37624", "url": "https://ast.wikipedia.org/wiki?curid=5431", "title": "Monte", "text": "Un monte (del llat\u00edn \"mons\", \"montis\") ye una elevaci\u00f3n natural y accidentada del terrenu.\nClima y vegetaci\u00f3n.\nEl clima de monte ye m\u00e1s fr\u00edo y h\u00famedo que'l del llanu, ya que la temperatura baxa a un ritmo aproximado de 5\u00ba cada 1000 metros d'altit\u00fa y les lluvies van aumentado cola altura.\nLa vexetaci\u00f3n en monte alcu\u00e9ntrase en pisos. Nos pisos inferiores topamos vegetaci\u00f3n asemeyada a la del llanu circundante pero a midida que subimos van apareciendo especies m\u00e1s resistentes al fr\u00edu; tres les \u00faltimas especies d'\u00e1rboles apaez la pradera alpina sigu\u00eda de les roques e incluso la nieve perpetua. Les especies presentes en cada un d'estos pisos y l'altit\u00fa a la que podemos topales var\u00eden seg\u00fan los continentes y tami\u00e9n cola llatit\u00fa, pues nun ye lo mesmo una zona de monte en zones subpolares qu'en zones tropicales.\nMontes m\u00e1s altos.\nPor continentes:"}
{"id": "5432", "revid": "29", "url": "https://ast.wikipedia.org/wiki?curid=5432", "title": "Bosque", "text": ""}
{"id": "5435", "revid": "17762", "url": "https://ast.wikipedia.org/wiki?curid=5435", "title": "Estau franc\u00e9s", "text": ""}
{"id": "5436", "revid": "28171", "url": "https://ast.wikipedia.org/wiki?curid=5436", "title": "Fern\u00e1n Coronas", "text": "Fern\u00e1n Coronas ye l'alcu\u00f1u col que se conoz al relixosu y poeta asturianu Galo Antonio Fern\u00e1ndez (1884-1939). La so poes\u00eda y el so trabayu de dignificaci\u00f3n de la llingua exercieron una influencia importante nos autores de la primer xeneraci\u00f3n del Surdimientu.\nElementos biogr\u00e1ficos.\nGalo Antonio Fern\u00e1ndez y Fern\u00e1ndez Cantera naci\u00f3'l 7 d'agostu de 1884 en Cadav\u00e9u (Vald\u00e9s). Foi'l tercer f\u00edu d'un carabineru y d'una campesina.\nSiendo tov\u00eda ne\u00f1u, en 1897, entr\u00f3 nel Conventu-Novici\u00e1u de la Congregaci\u00f3n d'Oblatos d'Urnieta (Guip\u00fazcoa). La so carrera eclesi\u00e1stica ll\u00e9volu a viaxar pelos diferentes conventos de la orde n'Europa: Pa\u00edses Baxos, B\u00e9lxica, Francia ya Italia. Foi precisamente na ciud\u00e1 francesa d'Aix-en-Provence onde s'orden\u00f3 sacerdote y dixo la primer misa en 1909.\nA partir de 1915, alterna la residencia ente Urnieta y Madrid, pero viaxa con frecuencia a Asturies. Nos \u00faltimos a\u00f1os de la so vida, los problemes de sal\u00fa llev\u00e1ronlu a volver al so conceyu natal. Ell\u00ed exerci\u00f3 de p\u00e1rrocu nes parroquies de Cadav\u00e9u y Trev\u00edas y foi'l promotor del recobramientu de la fiesta de l'antigua patrona de Cadav\u00e9u, la Virxe de la Ri\u00e9gala o Regalina, que se volvi\u00f3 a celebrar a partir de 1931. El 28 de xineru de 1939 morri\u00f3 nel hospital-asilu de Vi\u1e37\u1e37ar (\u1e36\u1e37uarca).\nObra.\nEn castellanu.\nLos poemes m\u00e1s antiguos del padre Galo remonten a los primeros a\u00f1os del sieglu XX y t\u00e1n escritos en castellanu. Bona parte d'ellos espubliz\u00e1ronse en Madrid col t\u00edtulu de \"Cantares floridos\" en 1915. \nHacia 1918 entam\u00f3 a redactar el so \"Poema a Covadonga\", del qu'hubo varies versiones. La cabera, de 1925 presenta un poema organiz\u00e1u en siete llibros, de dos partes ca\u00fan, que correspuenden a los siete sieglos de la Reconquista. Seg\u00fan dalg\u00fan testimoniu recoy\u00edu por Ant\u00f3n Garc\u00eda, el padre Galo ten\u00eda la intenci\u00f3n d'escribir una versi\u00f3n d'esti poema n'asturianu. D'esti posible proyeutu solo se conocen tres poemes: \u201cEl monxu ferreiru\u201d, \u201cLus escudus van vel\u00e1us\u201d y \u201cLas siete doncellas encoronadas\u201d.\nEn 1924 public\u00f3 en Madrid otru llibru en castellanu, nesti casu en prosa. Lleva por t\u00edtulu \"Un lirio del valle\", y narra la vida d'una relixosa, Mar\u00eda Teresa Eguilegor, muerta a los 19 a\u00f1os.\nN'asturianu.\nLes primeres composiciones del padre Galo n'asturianu daten de los a\u00f1os 1909-1910 y t\u00e1n motivaes en dellos casos pola se\u00f1ald\u00e1 que siente llo\u00f1e del so Cadav\u00e9u (\u201cSe\u00f1ald\u00e1\u201d, \u201cCarta\u201d).\nNos a\u00f1os venti, la mayor parte de la so obra y\u00e1 se fai n'asturianu y vese m\u00e1s patente la so volunt\u00e1 de revitalizar la llingua pel aciu del cultivu lliterariu y de los estudios filol\u00f3xicos. \nBien d'estos poemes tienen una tem\u00e1tica relixosa, especialmente los incluy\u00edos nel \u201cViacrucis Valdesanu\u201d o los dedicaos a la virxe de la Regalina (\u201cA la nuesa virxinina\u201d, \u201cA la Regalina\u201d, V\u00edrxene de mayu\u201d ...). \nN'otros poemes, apaez la tem\u00e1tica patri\u00f3tica, cola revendicaci\u00f3n identitaria d'una Asturies adormecida qu'ha de despertar del so sua\u00f1u y da-y la dignid\u00e1 que merez a la so llingua. La obra del padre Galo enmarcase asina nel fen\u00f3menu de les renacencies culturales d'otres lling\u00fces, como la occitana, la catalana, la vasca o la gallega. Son abondo significativos nesti sen poemes como \u201cQueix\u00famene del Esba\u201d, \u201cLas duas falas astures\u201d, \u201cLa fala astur\u201d, \u201cA la spada xaciente de don Playu\u201d, \u201cBandeirina, bandeirina\u201d.\nEl fondu lirismu que rescampla en munchos de los sos versos (\u201cIncla interior\u201d, \u201cCuando pasey la ponte de santa Catalina\u201d, \u201cNa vera'l mar\u201d) fai que Fern\u00e1n Coronas tea consider\u00e1u por munchos como'l primer verdaderu poeta en llingua asturiana, y que fora \u00fan de los pocos autores asturianos revendicaos polos autores del Surdimientu.\nLa esmolici\u00f3n del padre Galo por recobrar la llingua, ll\u00e9volu a reflexonar sobre la ortograf\u00eda del asturianu, proponiendo soluciones orixinales como les graf\u00edes \"lh\" , \"ge\", \"gi\" , \"qe\", \"qi\" , en cuenta de \"ll\", \"gue\", \"gui\",\"que\", \"qui\". Tami\u00e9n redact\u00f3 una gram\u00e1tica angua\u00f1o perdida, anque paez ser que tuvo a puntu d'imprentase. Nos \u00faltimos a\u00f1os de la so vida trabay\u00f3 nun diccionariu, pal que lleg\u00f3 a recoyer hacia 14.000 t\u00e9rminos.\nOtra de les grandes aportaciones d'esti poeta pa col asturianu y pa col llion\u00e9s ye que concibi\u00f3 a les fales d'Asturies y de Lle\u00f3n nun enxeme d'iguald\u00e1 y, siempres sofit\u00f3 la postura d'atopar una soluci\u00f3n que fuera v\u00e1lida pa les modalidaes d'un llau y d'otru del Cordal.\nN'otres lling\u00fces y traducciones.\nPola mor de los viaxes y de la so formaci\u00f3n eclesi\u00e1stica, el padre Galo conoc\u00eda bien abondes lling\u00fces, ente elles toles que les de la pen\u00ednsula ib\u00e9rica, el franc\u00e9s, l'occitanu, l'italianu, l'hebr\u00e9u, el llat\u00edn, el griegu, l'alem\u00e1n y l'ingl\u00e9s. Esta conocencia vali\u00f3-y pa escribir poemes en varies de les lling\u00fces mencionaes (llat\u00edn, italianu, franc\u00e9s, gallegu y occitanu). Tami\u00e9n tien traduc\u00edo al castellanu o al asturianu poemes, ente otros de Goethe, Novalis y Heine o d'autores xaponeses, anque nesti \u00faltimu casu pudo basase en versiones franceses.\nAntolox\u00eda.\nLA FALA ASTUR\n\"Las du\u00e1s falan bien altu en fala dellas,\"\n\"Recia Vasconia, recia Catalu\u00f1a,\"\n\"Ya mientres clamian el viv\u00edu antanu\"\n\"Cul vivu g\u00fcey axuntan.\"\n\"Galicia malenc\u00f3lica suspira,\"\n\"Ya la sua gaita se\u00f1aldosa escuita:\"\n\"Ya cul falaxe de lus sieglus vieyus\"\n\"Todu lu amargu end\u00facia\".\n\"Asturias ta n\u2019ay\u00e9n ya tatexandu\"\n\"Diz cumu ayenas las palabras suas:\"\n\"Nun quier nada de so reciu nin sele\"\n\"La pigarzosa Asturias.\"\n\"CASINA D\u2019ESTILU NUESU\"\n\"Y\u00e1 una casina asturianina\"\n\"Cul bon portal bellugadoiru,\"\n\"Sul so alare, la vi\u00f1are\"\n\"Fai sulombrante colgadoiru.\"\n\"Yeu, que asusiegu poucu chegu,\"\n\"Cuidu qu'aqu\u00ed teu afayalu,\"\n\"Ya nel abrigu deste nigu\"\n\"Asprar qu'abonce\u2019l tiempu malu.\"\n\"Dieus en ti apare ya te esclare\"\n\"Casina sele, pergraciosa!,\"\n\"Sin fin beneyas ya inda seyas\"\n\"Mais atraitiva, mais dechosa.\"\n\"FALANDU NA FALIELLA\"\n\"Quieru you decir decires,\"\n\"Nel idioma mas harmosu de la c\u00e1ntabra ribera;\"\n\"Ya escribir lus mious sentires\"\n\"Cun vocables ya espresiones de la fala mas melguera.\"\n\"Quieru you cantar cantares,\"\n\"Nel idioma mas harmosu desta costa d'esmeralda:\"\n\"Ya escribir lus mious pensares\"\n\"Cun vocables ya espresiones de la vieya fala xalda.\"\n\"LA INCLA INTERIOR\"\n\"Escur\u00e9zseme outra tarde\"\n\"Desta mi vidina breve:\"\n\"Tou sol\u00edn na mi solana\"\n\"Cula lluz del sol que muere,\"\n\"Ascuitandu que aqu\u00ed en dientru,\"\n\"Nu mieu peitu, sonan guelpes:\"\n\"Diz que son las martelladas\"\n\"D\u2019un martiellu persistente\"\n\"Que martiella ya esmartiella,\"\n\"Ya de d\u00eda, ya de nueite.\"\n\"Sin parar ta clabu\u00f1andu\"\n\"La gada\u00f1a de la muerte.\"\nDE MIRANDA A LHUBARCA\n\"De Miranda a Lhubarca\"\n\"de riu Nabia a riu Nal\u00f3n,\"\n\"Viva la fala gloriosa,\"\n\"del gran Reinu de Lhiy\u00f3n.\"\n\"Soutru d\u00eda en lhion\u00e9s,\"\n\"dixiste cousas de preciu,\"\n\"muitu bien emprencipiaras\"\n\"a usare\u00b4l falax de nuesu.\"\n\"Mas agora tas arrepent\u00edu\"\n\"de falare asina en branheiru;\"\n\"\u00a1A min qe me puxa la groria,\"\n\"an sere vaqeir\u00edn d\u00b4afeitu! \""}
{"id": "5437", "revid": "28171", "url": "https://ast.wikipedia.org/wiki?curid=5437", "title": "Auguste Comte", "text": "Auguste Comte , de nome completu Isidore Marie Auguste Fran\u00e7ois Xavier Comte, foi un fil\u00f3sofu franc\u00e9s positivista, precursor de la Sociolox\u00eda."}
{"id": "5438", "revid": "116", "url": "https://ast.wikipedia.org/wiki?curid=5438", "title": "Edgar Allan Poe", "text": "Edgar Allan Poe foi un escritor d'Estaos Xun\u00edos del sieglu XIX, autor de poemes, noveles y rellatos. Ta consider\u00e1u como \u00fan de los precursores de la lliteratura fant\u00e1stica, policiaca y de la ciencia-ficci\u00f3n moderna. Foi renovador de la novela g\u00f3tica, record\u00e1u especialmente polos sos cuentos de terror. Consider\u00e1u l'inventor del rellatu detectivescu, contribuy\u00f3 asinamesmo con varies obres al x\u00e9neru emerxente de la ciencia-ficci\u00f3n.\nFoi bautiz\u00e1u como Edgar Poe en Boston, Massachusetts, y so padre y so madre morrieron cuando yera ne\u00f1u. Foi recoy\u00edu por un matrimoniu adiner\u00e1u de Richmond, Virxinia, Frances y John Allan, aunque nunca foi adopt\u00e1u oficialmente. Pas\u00f3 un cursu acad\u00e9mico na Universid\u00e1 de Virxinia y posteriormente enrol\u00f3se, tami\u00e9n por pocu tiempu, nel ex\u00e9rcitu. Les sos rellaciones colos Allan francer\u00edense nesa d\u00f3mina, deb\u00edo a les continues desavenencies col so padrastru, que ven\u00eda desoyendo les sos peticiones d'ayuda y acab\u00f3 deshered\u00e1ndolu. La so carrera lliteraria entam\u00f3 con un llibru de poemes, \"Tamerlane and Other Poems\" (1827)."}
{"id": "5445", "revid": "28171", "url": "https://ast.wikipedia.org/wiki?curid=5445", "title": "Joachim du Bellay", "text": "Joachim du Bellay foi un poeta renacentista franc\u00e9s, fundador con Ronsard del grupu de poetes de la Pl\u00e9iade."}
{"id": "5446", "revid": "37624", "url": "https://ast.wikipedia.org/wiki?curid=5446", "title": "Per\u00fa", "text": "La Rep\u00fablica de Per\u00fa ye un pa\u00eds allug\u00e1u na parte occidental d'Am\u00e9rica del Sur. Llenda'l norte con Ecuador y Colombia, al este con Brasil y Bolivia, al sur con Bolivia y Chile y al oeste col Oc\u00e9anu Pac\u00edficu.\nYe un pa\u00eds de gran riqueza cultural y antropol\u00f3xica, conoc\u00edu sobremanera por ser el berciu del imperiu inca.\nDivisiones alministratives.\nDende 2002, Per\u00fa ta divid\u00edu en 25 rexones, a les qu'hai qu'amestar la Provincia de Lima, que tien un r\u00e9xime especial.\nXeograf\u00eda.\nPer\u00fa ocupa una superficie de 1.285.220 km\u00b2, y tien 2.414 km de costa. El pa\u00eds ta allug\u00e1u n'Am\u00e9rica del Sur, ente la llinia del Ecuador y el Tr\u00f3picu de Capricorniu. Sicas\u00ed la so climatolox\u00eda nun tien en tolos territorios les carauter\u00edstiques de los tr\u00f3picos lluviosos, al intervenir dos factores perturbadores, la corriente oce\u00e1nica d'Humboldt y la Cordillera de los Andes.\nLos Andes fraccionen el territoriu peruanu en tres macrorexones naturales, ca\u00fana cola so personalid\u00e1 clim\u00e1tica, morfol\u00f3xica y cultural: la costa, la sierra y la selva.\nUn de los cuatro r\u00edos m\u00e1s grandes del mundu, l'Amazones, naz en Per\u00fa, onde s'axunten el Mara\u00f1\u00f3n y l'Ucayali.\nOtros r\u00edos importantes son el Tambopata y l'Urubamba. Per\u00fa comparte con Bolivia'l llagu Titicaca, allug\u00e1u nos Andes a 3.815 m d'altura d'una superficie de 8.300 km\u00b2. \nEnte los recursos naturales, alcontramos el cobre, la plata, l'oru, el petroleu, el fierro, el carb\u00f3n y los fosfatos. La pesca ye tami\u00e9n un recursu natural importante.\nAparte de les inundaciones y los argayos provocaos pol fen\u00f3menu d'El Ni\u00f1o y\u00e1 ment\u00e1u, el pa\u00eds ye propiciu a sufrir terremotos. En cambiu l'activid\u00e1 volc\u00e1nica ye pocu importante.\nHistoria.\nEl territoriu del actual Per\u00fa foi l'escenariu onde se desenvolvieron varies cultures pre-incaiques, como la Chav\u00edn, la Mochica, la Nasca la Chachapoyas, la Huari y la Tiahuanuco. Estes civilizaciones tuvieron gran influencia nos inques, que crearon l'imperiu m\u00e1s importante d'Am\u00e9rica del Sur, con capital en Cusco.\nLa llegada en 1532 de Francisco Pizarro punxo fin al imperiu inca en malapenes tres a\u00f1os, cola batalla de Cajamarca y posterior asesinatu del emperador Atahualpa. \nEl sieglu XVII marca l'apox\u00e9u de Per\u00fa colonial, cola creaci\u00f3n del Virreinatu de Per\u00fa, que comprend\u00eda, am\u00e1s de les audiencies de Lima, Santa Fe de Bogot\u00e1, Quito, Panam\u00e1, Chile, Buenos Aires y Charcas. Lima foi nesta d\u00f3mina un de los centros de la cultura americana cola creaci\u00f3n de la so universid\u00e1 y de tres colexos reales. \nMines como la de Potos\u00ed convirtieron al virreinatu na mayor fonte d'oru y plata del imperiu espa\u00f1ol y arriquecieron a la corte colonial. \nNel sieglu XVIII entam\u00f3 la escayencia de Per\u00fa, col restablecimientu del virreinatu de Nueva Granada (1739) y la creaci\u00f3n del de R\u00edo de la Plata (1776), que -y menguaron la importancia de Lima como capital. El fen\u00f3menu viose agrav\u00e1u poles estroces provocaes por terremotos como'l de 1746. Nesti mesmu sieglu tienen llugar les revueltes indies de Juan Santos Atahualpa (1742-1756) y T\u00fapac Amaru (1780)\nPer\u00fa declarose independiente d'Espa\u00f1a el 28 de xunetu de 1821, gracies a una alianza ente los ex\u00e9rcitos de Jos\u00e9 de San Mart\u00edn y de Sim\u00f3n Bol\u00edvar.\nEnte 1836 y 1839 Per\u00fa y Bolivia axunt\u00e1ronse nuna confederaci\u00f3n que se disolvi\u00f3 tres d'un conflictu arm\u00e1u con Chile y Arxentina.\nA finales del sieglu XIX, pola mor del Trat\u00e1u de defensa mutua robl\u00e1u con Bolivia en 1873, Per\u00fa viose involucr\u00e1u na guerra del Pac\u00edficu ente Bolivia y Chile. Tres d'esta guerra, entam\u00f3 una \u00e9poca de reconstrucci\u00f3n nacional y de calma relativa.\nNel sieglu XX, el pa\u00eds conoci\u00f3 golpes d'est\u00e1u y una gran inestabilid\u00e1 econ\u00f3mica y social. \nNa d\u00e9cada de 1980, tres doce a\u00f1os de r\u00e9xime militar, Per\u00fa volvi\u00f3 a la democracia. Pero estos a\u00f1os tuvieron marcaos pola agravaci\u00f3n de la econom\u00eda y les aiciones guerrilleres de Sendero Luminoso y del movimientu revolucionariu Tupac Amaru. \nEn 1990 la pol\u00edtica d'austerid\u00e1 Alberto Fujimori, elix\u00edu presidente col 62.5 % de los votos frente a Mario Vargas Llosa, permiti\u00f3'l crecimientu econ\u00f3micu del pa\u00eds. La so popularid\u00e1 medr\u00f3 sobremanera tres de l'arrestu d'Abimael Gum\u00e1n Reynoso, cabezaleru de Sendero Luminoso. Pero la corrupci\u00f3n del so gobiernu y l'autoritarismu llev\u00e1ronlu a perder el poder en 2000. Sustituy\u00f3lu l'economista Alejandro Toledo Manrique en 2001, Alan Garc\u00eda P\u00e9rez en 2006, Ollanta Humala en 2011, l'economista Pedro Pablo Kuczynski en 201 y l'inxenieru Mart\u00edn Vizcarra en 2019. \nEn 2004 Per\u00fa foi l'anfitri\u00f3n de la nacencia de la Comunid\u00e1 Suramericana de Naciones.\nPol\u00edtica y gobiernu.\nLa Rep\u00fablica de Per\u00fa tien una sistema de gobiernu presidencialista, unitariu y descentraliz\u00e1u. La so Constituci\u00f3n democr\u00e1tica de 1979 foi suspendida de magar, el 5 d'abril de 1992, el presidente Alberto Fujimori, col sofitu de les fuercies armaes, pesll\u00f3 el Congresu bicameral, destituy\u00f3 a los miembros del poder xudicial y a los de los organismos aut\u00f3nomos de control del est\u00e1u, y asumi\u00f3 tolos poderes como cabezaleru d'un gobiernu que denom\u00f3 de Emerxencia y Reconstrucci\u00f3n nacional. El 22 de payares de 1992 escoyose'l denom\u00e1u Congresu Constituyente Democr\u00e1ticu, que desempe\u00f1\u00f3 les sos funciones hasta xunetu de 1995, fecha na qu'acababa tami\u00e9n el mandatu llegal de Fujimori, elix\u00edu el 10 de xunu de 1990, como presidente.\nEl 31 d'ochobre de 1993, col 52,9% de los votos a favor y el 47,1% en contra, aprobose en referendu una nueva Constituci\u00f3n, que calti\u00e9n el 65% de los art\u00edculos de l'anterior y presenta, como principales novedaes, la introducci\u00f3n de la pena de muerte pa los delitos de terrorismu, la posibilid\u00e1 de reelecci\u00f3n presidencial una \u00fanica vegada y la conformaci\u00f3n d'un congresu unicameral con 120 parllamentarios. Entr\u00f3 en vigor el 1 de xineru de 1994.\nEsta Constituci\u00f3n foi reformada dempu\u00e9s en 2000, 2004 y 2005. Nuna de les reformes incl\u00faise la imposibilid\u00e1 de la reelecci\u00f3n presidencial inmediata.\nEl gobiernu del Est\u00e1u div\u00eddese en tres poderes:\nEl presidente de la Rep\u00fablica ye, dende'l 28 de xunetu de 2019, Mart\u00edn Vizcarra. El presidente del congresu ye Manuel Merino de Lama y el del conseyu de ministros Walter Martos Ruiz. Formen parte d'elli los siguientes ministerios y persones:\nLos principales part\u00edos pol\u00edticos peruanos son :\nDemograf\u00eda.\nLa poblaci\u00f3n del pa\u00eds ye, seg\u00fan la estimaci\u00f3n pal 2011 del \"Instituto Nacional de Estad\u00edstica e Inform\u00e1tica\", de 29.797.694 habitantes. Seg\u00fan esi organismu, la distribuci\u00f3n de la poblaci\u00f3n por grupos \u00e9tnicos nel 2007 yera la que vien darr\u00e9u: mestizos, 57,6%; quechuas, 22,5%; blancos, 4,8%; aymar\u00e1s, 2,7%; ind\u00edxenes de l'Amazonia, 1,7%; negros y mulatos, 1,5%; y xente d'otros grupos \u00e9tnicos, 9,1%.\nLes mayores ciudaes del pa\u00eds son les que vienen darr\u00e9u. Toles cifres correspuenden a la poblaci\u00f3n del 2007, y la poblaci\u00f3n recoyida embaxu l'ep\u00edgrafe Lima compriende la poblaci\u00f3n de la provincia de Lima y la Provincia Constitucional del Callao:\nCultura.\nLa cultura popular peruana ye'l result\u00e1u de l'amestadura de diferentes cultures, principalmente la incaica y la hisp\u00e1nica. Pero esta cultura tami\u00e9n arriqueci\u00f3 coles aportaciones d'otros pueblos asentaos nel pa\u00eds a lo llargo de la historia: africanos, asi\u00e1ticos y otros pa\u00edses europeos.\nExemplos d'esta riqueza son la gastronom\u00eda, la m\u00fasica y la danza.\nGastronom\u00eda.\nPer\u00fa cuenta con una de les gastronom\u00edes m\u00e1s variaes del mundu. Por exemplu, na costa peruana hai m\u00e1s de 2.000 recetes diferentes de sopes, y en tol pa\u00eds con\u00f3cense alredor de 250 postres tradicionales. Les causes d'esta gran varied\u00e1 son la diversid\u00e1 xeogr\u00e1fica de Per\u00fa, le mezcla de races y cultures y la adautaci\u00f3n la cocina moderna.\nEnte les materies primeres usaes nesta cocina destaquen les que vienen darr\u00e9u:\nEnte los platos m\u00e1s conoc\u00edos de la gastronom\u00eda peruana destaquen la pachamanca na fastera andina y el ceviche na costa.\nLes beb\u00edes t\u00edpiques son el pisco, y la chicha. La principal zona productora de vinu ye la Rex\u00f3n d'Ica .\nM\u00fasica y dances.\nLa riqueza cultural de per\u00fa vese tami\u00e9n nes dances y na m\u00fasica. En delles rexones, como Cusco, la varied\u00e1 ye tala, que cada pueblu tien el so baille t\u00edpicu, na mayor\u00eda de los casos d'orixe precolomb\u00edn.\nLa marinera, coles variantes de Lima y de Trujillo, ta considerada la danza nacional de Per\u00fa.\nEl huayno (o huay\u00f1u) ye la danza m\u00e1s conocida de los Andes .\nLling\u00fces de Per\u00fa.\nPer\u00fa ye un pa\u00eds multilling\u00fce. La Constituci\u00f3n reconoz como oficiales l'espa\u00f1ol, el quechua, l'aymara y les dem\u00e1s lling\u00fces aut\u00f3ctones nes fasteres onde son mayoritaries. Convien amestar a estes lling\u00fces les d'otres comunidaes d'emigrantes extranxeros asentaos nel pa\u00eds.\nLliteratura.\nLa primera muestra de la lliteraria peruana ye la obra dram\u00e1tica \"Ollant\u00e1y\", escrita en quechua y d'autor desconoc\u00edu. \nNel sieglu XVII, los \"Comentarios reales de los incas\" de Garcilaso de la Vega l'inca (1539-1616) son una prueba de la mestura entre la tradici\u00f3n aut\u00f3ctona y la cultura espa\u00f1ola. Nesti mesmu sieglu, en 1583 ta fech\u00e1u'l primer llibru impresu en Per\u00fa.\nNel sieglu XVIII, Pedro de Peralta Barnuevo (1663 - 1743) escribi\u00f3 la epopeya \"Lima fundada o Conquista de Per\u00fa\" (1711) y delles obres de teatru inspiraes de Corneille, Moli\u00e8re y Calder\u00f3n.\nNa \u00e9poca republicana alcontramos dellos narradores d'ideolox\u00eda conservadora, como Felipe Pardo y Jos\u00e9 Antonio de Lavalle qu'evoquen el Per\u00fa colonial con una cierta se\u00f1ald\u00e1. El tratamientu d'esta mesma \u00e9poca tien un calter m\u00e1s ir\u00f3nicu en \"Tradiciones peruanas\" de Ricardo Palma (1835-1919) .\nNel sieglu XX destaquen la figura del poeta C\u00e9sar Vallejo (1892-1938) y les de los autores indianistes Ciro Alegr\u00eda (1909 - 1967) y Jos\u00e9 Mar\u00eda Arguedas (1911 - 1969).\nEnte los narradores contempor\u00e1neos, los principales son Julio Ram\u00f3n Ribeyro (1929 - 1994), Alfredo Bryce Echenique y Mario Vargas Llosa.\nEconom\u00eda.\nPer\u00fa cuenta con importantes recursos naturales. La so econom\u00eda ta basada na esplotaci\u00f3n de minerales como la plata (tercer productor mundial), el cinc (cuartu pustu), l'esta\u00f1u (quintu) y el cobre (octavu).\nEn 1983 descubri\u00f3se en Camisea (rex\u00f3n de Cusco) un importante xacimientu de gas natural. Esti gas espl\u00f3tase principalmente pa consumu internu, anque hai un proyeutu de construcci\u00f3n d'un gasoductu ente Pisco y Chile, que permitir\u00eda la esportaci\u00f3n a otros pa\u00edses d'Am\u00e9rica.\nLa agricultura ta concentrada mayormente en delles zones f\u00e9rtiles de la costa. Los principales cultivos son la ca\u00f1a d'azucre y l'algod\u00f3n. Na sierra destaca la producci\u00f3n de ma\u00edz, cereales , pataques y, en dellos valles, cac\u00e1u, t\u00e9, y caf\u00e9. La esplotaci\u00f3n de la madera y del cauchu na selva vese dificultada pola falta d'accesos. \nNa costa destaca tami\u00e9n l'activid\u00e1 pesquera, na que Per\u00fa ocupa \u00fan de los primeros puestos a nivel mundial.\nL'activid\u00e1 industrial ta concentrada nos alredores de Lima. Los sectores m\u00e1s importantes son el testil, la alimentaci\u00f3n, los astilleros, los neum\u00e1ticos el cementu y los productos farmac\u00e9uticos.\nLos principales pa\u00edses destinatarios de les esportaciones peruanes son Estaos Xun\u00edos (25 % en 1997), China (8 %) y Xap\u00f3n (7 %).\nNa d\u00e9cada de 1990, Per\u00fa lliberaliz\u00f3 la so econom\u00eda y privatiz\u00f3 les empreses mineres, ll\u00e9triques y de telecomunicaciones. Nos caberos a\u00f1os d'esta d\u00e9cada, el pa\u00eds sufri\u00f3 les repercusiones de la crisis asi\u00e1tica y del impautu del Ni\u00f1o na agricultura.\nNos \u00faltimos a\u00f1os, la econom\u00eda peruana evolucion\u00f3 favorablemente cola disminuci\u00f3n de la inflaici\u00f3n y del d\u00e9ficit presupuestariu, l'aumentu de les esportaciones y l'alza del cursu mundial del oru y del cobre. Sicas\u00ed, el crecimientu de la econom\u00eda cre\u00f3 pocos emplegos y la probit\u00fa sigue afectando a bona parte de la poblaci\u00f3n: \nseg\u00fan les cifres de 2001, el 54 % de los peruanos viven pembaxo del nivel de probit\u00fa y el 24 % na estrema probit\u00fa."}
{"id": "5450", "revid": "37624", "url": "https://ast.wikipedia.org/wiki?curid=5450", "title": "Johann Wolfgang von Goethe", "text": "Johann Wolfgang von Goethe yera un escritor y poeta alem\u00e1n (am\u00e1s de cient\u00edficu, te\u00f3ricu del arte y pol\u00edticu). Ye'l representante m\u00e1s conoc\u00edu del periodu cl\u00e1sicu alem\u00e1n (\"Weimarer Klassik\") y seg\u00fan la cr\u00edtica \u00fan de los meyores escritores en llingua alemana.\nCas\u00f3se con Chistiane Vulpius, cola tuvo un f\u00edu. Les sos caberes pallabres enantes de morrer foren \"Mehr Licht!\" (m\u00e1s lluz!).\nEnte les sos obres m\u00e1s lle\u00edes tan:"}
{"id": "5451", "revid": "116", "url": "https://ast.wikipedia.org/wiki?curid=5451", "title": "Immanuel Kant", "text": "Immanuel Kant ye un de los fil\u00f3sofos m\u00e1s importantes na historia de la humanid\u00e1.\nMedr\u00f3 nuna familia relixosa ya estudi\u00f3 teolox\u00eda na universid\u00e1 de la so ciud\u00e1. Y\u00e1 d'aquella va empobin\u00e1ndose ca vegada m\u00e1s pal estudiu de la filosof\u00eda y de la \u00e9tica, disciplines sobre las que veren la mayor parte de los sos trabayos, ente los que destaquen:"}
{"id": "5452", "revid": "116", "url": "https://ast.wikipedia.org/wiki?curid=5452", "title": "Mart\u00edn Lutero", "text": "Mart\u00edn Lutero o Martin Luther ye'l pai la reforma protestante alemana. Magar que'l so nome de nacencia yera \"Martin Luder\", camud\u00f3lu por \"Martin Luther\" (del griegu \"\u03b5\u03bb\u03b5\u03c5\u03b8\u03b5\u03c1\u03bf\u03c2\", \"eleutheros\": \"lliberador\") tres refugar les idees del catolicismu romanu y entamar la Reforma.\nComo flaire augustinu, trabay\u00f3 ense\u00f1ando teolox\u00eda na universid\u00e1 de Wittemberg y pens\u00f3 nun primer momentu algamar les reformes eclesi\u00e1stiques dende dientro de la Ilesia Cat\u00f3lica. Poro, depu\u00e9s de picar les famoses 95 tesis escontra les buldes cat\u00f3liques en portal mayor de la ilesia de Wittemberg, nun vi\u00f3 m\u00e1s remediu de frayar la xunid\u00e1 del catolicismu.\nAm\u00e1s de la so activid\u00e1 teol\u00f3xica torn\u00f3 la Biblia al alem\u00e1n del so tiempu. Esta torna ye inda g\u00fcei la base de les versiones protestantes de la Biblia."}
{"id": "5454", "revid": "37624", "url": "https://ast.wikipedia.org/wiki?curid=5454", "title": "Albert Einstein", "text": "Albert Einstein yera un f\u00edsicu alem\u00e1n nacionaliz\u00e1u d'Estaos Xun\u00edos. Ta consider\u00e1u como un de los cient\u00edficos m\u00e1s conoc\u00edos y trescendentes del sieglu XX.\nEn 1905, mientres trabayaba na oficina de patentes de Berna (Suiza) public\u00f3 un trabayu fundamental na f\u00edsica moderna, la Teor\u00eda de la Relativid\u00e1 especial. D'esta teor\u00eda deduzse una de les f\u00f3rmules m\u00e1s conoc\u00edes de la f\u00edsica, la ecuaci\u00f3n d'equivalencia masa - enerx\u00eda, \"E=mc\u00b2\". Esi mesmu a\u00f1u public\u00f3 otros trabayos qu'afitar\u00eden les bases de la f\u00edsica estad\u00edstica y la mec\u00e1nica cu\u00e1ntica.\nEn 1916 present\u00f3 la Teor\u00eda de la Relativid\u00e1 xeneral, na que reformul\u00f3 por completu el conceptu de graved\u00e1. \nDi\u00e9ron-y el Premiu Nobel de F\u00edsica en 1921 pola explicaci\u00f3n que fizo del efeutu fotoel\u00e9ctricu y dem\u00e1s contribuciones a la f\u00edsica te\u00f3rica."}
{"id": "5468", "revid": "48309", "url": "https://ast.wikipedia.org/wiki?curid=5468", "title": "Extensible Messaging and Presence Protocol", "text": "Extensible Messaging and Presence Protocol (XMPP) (anteriormente denom\u00e1u Jabber) ye un protocolu llibre bas\u00e1u nel est\u00e1ndar XML pa mensaxer\u00eda instant\u00e1nea. El protocolu ta xestion\u00e1u pola XMPP Standards Foundation (anteriormente denom\u00e1u Jabber Software Foundation). \nLa rede de XMPP ta formada por miles de grandes y peque\u00f1os servidores en tol mundu. \u00dasenla normalmente alredor d'un mill\u00f3n de persones.\nYe'l proyeutu m\u00e1s acept\u00e1u comu l'alternativa llibre al popular sistema MSN Messenger de Microsoft. Sicas\u00ed ye tov\u00eda un protocolu bastante minoritariu."}
{"id": "5475", "revid": "28171", "url": "https://ast.wikipedia.org/wiki?curid=5475", "title": "James Watt", "text": "James Watt foi un matem\u00e1ticu y inxenieru escoc\u00e9s. \nNaci\u00f3 en Greenock, Escocia, y vivi\u00f3 y trabay\u00f3 en Birmingham, Inglaterra. Foi un miembru clave de la Socied\u00e1 Llunar (\"Lunar Society\"). Munchos de los sos escritos cons\u00e9rvense na biblioteca \"Birmingham Central\".\nWatt invent\u00f3'l movimientu paralelu pa convertir el movimientu circular a un movimientu cuasi rectilliniu, del que taba bien argullosu, y el mididor de presi\u00f3n pa determinar la presi\u00f3n del vapor nel cilindru a lo llargo de tol ciclu de trabayu de la m\u00e1quina, mostrando asina la so eficiencia y ayud\u00e1ndolu a perfeccionala.\nLes meyores qu'aport\u00f3 a la m\u00e1quina de vapor de Thomas Newcomen en 1763 representaron un pasu fundamental pa la revoluci\u00f3n industrial. Watt descubri\u00f3 que la m\u00e1quina de Newcomen taba gastando cuasi tres cuartos de la enerx\u00eda del vapor en calecer el pist\u00f3n y el cilindru. Watt desarroll\u00f3 una c\u00e1mara de condensaci\u00f3n dixebrada que fizo medrar significativamente la eficiencia. \nWatt op\u00fasose al usu de vapor a alta presi\u00f3n, y hai quien lu acusa de ralentizar el desarrollu de la m\u00e1quina de vapor por otros inxenieros, hasta que les sos patentes espiraron nel a\u00f1u1800. Xunto al so sociu Matthew Boulton lluch\u00f3 contra inxenieros rivales como Jonathan Hornblower qu'intent\u00f3 desarrollar m\u00e1quines que nun cayeran dientro del \u00e1mbitu, estremadamente xeneralistas, de les patentes de Watt.\nLa unid\u00e1 internacional de potencia, el vatiu (o \"watt\") lleva'l so nome."}
{"id": "5504", "revid": "116", "url": "https://ast.wikipedia.org/wiki?curid=5504", "title": "Muhammad Ali", "text": "Muhammad Ali , nac\u00edu col nome de Cassius Marcellus Clay Jr. foi un boxeador d'Estaos Xun\u00edos d'Am\u00e9rica, conoc\u00edu como \"El M\u00e1s Grande\" y consider\u00e1u por munchos como'l meyor de tolos tiempos na categor\u00eda de los pesos pesaos. Tami\u00e9n destac\u00f3 pol so activismu pol\u00edticu y la llucha polos derechos civiles. En 1999, foi nom\u00e1u \"Deportista del Sieglu\" pola revista Sports Illustrated.\nEntamos.\nCuando ten\u00eda 12 a\u00f1os, rob\u00e1ron-y la so bicicleta, fechu que denunci\u00f3 a un polic\u00eda llam\u00e1u Joe Elsby Martin (que yera l'entrenador del programa de box\u00e9u de Louisville). Foi Martin el qu'aconsey\u00f3 a Cassius qu'entamara a pelear. Al otru siguiente, Clay apaeci\u00f3 nel Louisville's Columbia Gym y entam\u00f3 lleiciones de box\u00e9u con Martin. Baxo la so tutela Clay medr\u00f3 bien ceo nes categor\u00edes inferiores del box\u00e9u.\nClay gan\u00f3 6 veces los \"guantes doraos de Kentucky\", y gradu\u00f3se a pesar de les sos baxes notes. Previendo'l futuru, el direutor anunci\u00f3 nuna ocasi\u00f3n al restu de los profesores de la escuela que Clay dalg\u00fan d\u00eda fadr\u00eda famosa a la instituci\u00f3n. Tiempu depu\u00e9s, el boxeador fadr\u00eda chancia sobre'l so probe historial acad\u00e9micu al afirmar: \"Dixi que yera'l m\u00e1s grande, non el m\u00e1s intelixente\".\nEl profesionalismu.\nNos Xuegos Ol\u00edmpicos de Roma 1960, obtuvo la medaya d'oru na categor\u00eda de pesos llixeros. Darr\u00e9u, pas\u00f3 al profesionalismu baxo la tutela d'otra llienda del box\u00e9u: Angelo Dundee. Clay algam\u00f3 bien ceo sonad\u00eda pol so estilu pocu ortodoxu pa un pesu pes\u00e1u, los sos resultaos espectaculares y la so constante autopromoci\u00f3n. Munches veces recitaba poemes compuestos por \u00e9l mesmu nos que mencionaba en qu\u00e9 round noquear\u00eda al so oponente. Per otru llau, yeren reconoc\u00edes les sos allabancies a s\u00ed mesmu, con frases como \"soi'l m\u00e1s grande\" o \"soi mozu, guapu, r\u00e1pidu y naide me pue vencer\".\nEl 29 d'ochobre de 1960, en Louisville, obtuvo la so primera victoria como profesional. Foi por puntos, nuna pelea a 6 \"rounds\" enfrent\u00e1ndose a Tunney Hunsaker, que yera'l xefe de polic\u00eda de Fayetteville (Virxinia Occidental). Ente 1960 y 1963, un Clay mozu algam\u00f3 un r\u00e9cor de 19-0, incluyendo 15 \"knockouts\". Derrot\u00f3 a boxeadores del altor de Tony Esperti, Jim Robinson, Donnie Fleeman, Duke Sabedong, Alonzo Johnson, George Logan, Willi Besmanoff y Lamar Clark (que ganara les sos 40 pelees anteriores por \"knockout\").\nEnte les victories m\u00e1s notories de Clay nesta d\u00f3mina, deben resaltase les disputaes con Sonny Banks que consigui\u00f3 tirar a la lona a Cassius na pelea, Alejandro Lavorante, y Archie Moore (una lleenda del box\u00e9u que ten\u00eda nel so haber 200 victories). Estra\u00f1amente, mesmo Banks que Lavorante morrieron nel ring en combates posteriores. Cassius tresform\u00f3se nel contendiente n\u00famberu uno pol t\u00edtulu que nesi tiempu ostentaba Sonny Liston. Liston yera tem\u00edu y respet\u00e1u, y pr\u00e1uticamente naide daba al xoven boxeador oportunidaes de derrotar al campe\u00f3n. Liston non s\u00f3lo consiguiera la corona al noquear nel primer asaltu a Floyd Patterson, sin\u00f3n que tami\u00e9n lu fray\u00f3 na revancha. Igualmente despach\u00f3 pela v\u00eda r\u00e1pida a Cleveland Williams, Nino Vald\u00e9s y Zora Folley. Sin embargo Cassius venci\u00f3lu en gran forma.\nAli retir\u00f3se dafechu en 1981, con una carrera r\u00e9cor de 56 victories (37 por KO) y 5 derrotes.\nMuerte.\nEl 3 de xunu de 2016 morri\u00f3 por problemes respiratorios a la ed\u00e1 de 74 a\u00f1os nun hospital en Phoenix."}
{"id": "5505", "revid": "35", "url": "https://ast.wikipedia.org/wiki?curid=5505", "title": "Cassius Clay", "text": ""}
{"id": "5506", "revid": "35", "url": "https://ast.wikipedia.org/wiki?curid=5506", "title": "Adolf Hitler", "text": "Adolf Hitler , foi dende 1921 cabezaleru o \"F\u00fchrer\" del Part\u00edu Nacionalsocialista Alem\u00e1n de los Trabayadores (NSDAP) y algam\u00f3 la canciller\u00eda del \"Reich\" alem\u00e1n en 1933. Dende 1934 hasta l'a\u00f1u 1945 foi'l xefe del Est\u00e1u alem\u00e1n.\nEntam\u00f3 ent\u00f3s a desaniciar toles llibertaes y derechos democr\u00e1ticos, creando'l Tercer Reich (\"Drittes Reich\"). Cola so pol\u00edtica racista, imperialista y militarista que desendolc\u00f3 nos a\u00f1os siguientes foi'l responsable de qu'espa\u00f1are la Segunda Guerra Mundial y de la muerte en campos de concentraci\u00f3n de seis millones de xud\u00edos y de centenes de millares d'otres minor\u00edes \u00e9tniques (fechu que se conoz col nome d'Holocaustu).\nPa esplicar les sos idees, escribi\u00f3'l llibru \"Mein Kampf\" (\"La mio llucha\")."}
{"id": "5507", "revid": "43102", "url": "https://ast.wikipedia.org/wiki?curid=5507", "title": "Gerhard Schr\u00f6der", "text": "Gerhard Fritz Kurt Schr\u00f6der ye un pol\u00edticu alem\u00e1n del part\u00edu socialdem\u00f3crata (SPD).\nEn 1963 ingres\u00f3 nel SPD y declar\u00e1base marxista. Na d\u00e9cada del 70, Schroeder almiraba a Willy Brandt, xefe del gobiernu, que cola so \"Ostpolitik\" (\u00abpol\u00edtica haza l'este\u00bb) busc\u00f3 la meyora de les rellaciones d'Alema\u00f1a cola Europa comunista y la ent\u00f3s Xuni\u00f3n Sovi\u00e9tica (URSS). Foi presidente de les mocedaes social-dem\u00f3crates.\nFoi d'Alema\u00f1a del a\u00f1u 1998 al 2005, liderando un gobiernu nom\u00e1u davezu \"roxu y verde\", por mor de que n\u00e9l andecharon el SPD y Die Gr\u00fcne (Part\u00edu Ecoloxista). Les sos importantes reformes sociales, col oxetivu de que Alema\u00f1a colara del foyu econ\u00f3micu na que ta angua\u00f1o, nun tuvieron el sofitu del pueblu nin de dellos grupos nel so propiu part\u00edu. \nTres abondes derrotes nes eleiciones rexonales, Schr\u00f6der convoc\u00f3, nel branu de 2005, eleiciones xenerales alantaes (setiembre). Magar que la candidata de la CDU, Angela Merkel, algamara nelles la canciller\u00eda, los caberos esfuercios de Schr\u00f6der y el mi\u00e9u popular a les reformes econ\u00f3miques conservadores - penriba tou no que cinca al programa del cabezaleru de la CSU, Edmund Stoiber, presidente del \"Land\" de Baviera y esbill\u00e1u nun entamu pa ser ministru d'Econom\u00eda nel gobiernu de Merkel (a la postre determin\u00f3se por quedar nel gobiernu rexonal) - dio-y al SPD un altu porcentax de diputaos, colos que foi a entrar nel nuevu gobiernu en collaboraci\u00f3n. Anque Schr\u00f6der nun recebi\u00f3 cargu, el SPD punxo ministros na met\u00e1 les carteres (ocho: Desenrollu, Sanid\u00e1, Xusticia, Asuntos Estranxeros, Trabayu y Socied\u00e1, Finances, Ecolox\u00eda y Obres p\u00fabliques) y nel cargu de Vicecanciller (Franz M\u00fcntefering, que ten\u00eda s\u00edo ministru con Schr\u00f6der, secretariu xeneral y presidente del SPD, y que nel gobiernu de Merkel tami\u00e9n foi nom\u00e1u responsable de Trabayu y Socied\u00e1)."}
{"id": "5509", "revid": "37624", "url": "https://ast.wikipedia.org/wiki?curid=5509", "title": "D\u00eda del Arguyu Gai", "text": ""}
{"id": "5510", "revid": "37624", "url": "https://ast.wikipedia.org/wiki?curid=5510", "title": "Krzysztof Kie\u015blowski", "text": " , foi un direutor de cine polacu. Naci\u00f3 en Varsovia y estudi\u00f3 na Escuela de Cine y Teatru de \u0141\u00f3d\u017a, Polonia. \nVida y obra.\nNaci\u00f3 en Varsovia y pela so infancia vivi\u00f3 en delles ciudaes polaques. A los 16 a\u00f1os apunt\u00f3se a un cursu de bomberos, pero dex\u00f3lu a los tres meses. Foi ent\u00f3s cuando ingres\u00f3 nel colexu pa t\u00e9unicos de teatru en Varsovia, que taba dirix\u00edu por un collaciu suyu. Decidi\u00f3 facese direutor de teatru.\nNesi periodu nun trata na so obra sobre la ficci\u00f3n, que-y paez daqu\u00e9 burgu\u00e9s; polo contrariu trabaya principalmente'l documental, na forma del curtiumetraxe, mediumetraxe y incluso con documentales de televisi\u00f3n.\nBien integr\u00e1u na socied\u00e1 polaca, emplega el so llabor n'amosar les incongruencies internes del sistema: el protagonista, baxo la forma l'individuu, poderosu na so determinaci\u00f3n, y la burocracia inoperante como frenu a la fuercia el protagonista.\nSon les diez pel\u00edcules del \"Dec\u00e1logu\" les que-y apurren celebrid\u00e1 mundial en 1988 y faen que dende Europa occidental s'abran les puertes pal direutor.\nDarr\u00e9u Kieslowski realiza la so obra m\u00e1s famosa, la trilox\u00eda \"Azul\", \"Blanco\" y \"Rojo\", n'honor a la bandera francesa.\nDe sal\u00fa fr\u00e1xil, muerre prematuramente el 13 de marzu de 1996, a la ed\u00e1 de 55 a\u00f1os en Varsovia, dexando ensin concluir una nueva trilox\u00eda: \"Heaven\"."}
{"id": "5515", "revid": "43102", "url": "https://ast.wikipedia.org/wiki?curid=5515", "title": "Idioma quechua", "text": "El quechua ( en quechua \"runasimi\", de \"runa\" \"home\" y \"simi\" \"llingua\" ) ye una llingua falada na zona occidental-andina d'Am\u00e9rica del Sur, dende'l sur de Colombia hasta'l norte d'Arxentina. Tien l'estatutu de llingua cooficial en Per\u00fa y Bolivia, col espa\u00f1ol y l'aymara. Foi la llingua vehicular del imperiu inca y tien una tradici\u00f3n escrita que remonta a la d\u00f3mina colonial.\nEl quechua cuenta con alredor de 13 millones de falantes, principalmente en Per\u00fa (4 millones y mediu), Ecuador (dos millones) y Bolivia (mill\u00f3n y mediu)\nDelles pallabres del quechua, llegaron al asturianu a travi\u00e9s del castellanu: c\u00f3ndor, \"guanu\", \"llama\", \"puma\", \"quinina\", \"vicu\u00f1a\"."}
{"id": "5516", "revid": "37624", "url": "https://ast.wikipedia.org/wiki?curid=5516", "title": "Idioma aymara", "text": "L' aymara (n'aymara \"aymar aru\") ye una llingua de la familia aru falada por alredor de 2 millones de persones en Bolivia, Per\u00fa y Chile. Nos dos primeros pa\u00edses tien l'estatutu de llingua cooficial, col espa\u00f1ol y el quechua.\nNa llingua aymara puen distinguise dos dialeutos:"}
{"id": "5517", "revid": "470", "url": "https://ast.wikipedia.org/wiki?curid=5517", "title": "Llinia del Ecuador", "text": ""}
{"id": "5518", "revid": "43102", "url": "https://ast.wikipedia.org/wiki?curid=5518", "title": "Giordano Bruno", "text": "Giordano Bruno \nYe, ensin dulda, la figura m\u00e1s representativa de la llucha de la raz\u00f3n sobre la fe o de la filosof\u00eda sobre la teolox\u00eda, qu'apaez nel escomienzu del Humanismu y na d\u00f3mina de les Guerres de Relix\u00f3n qu'asolaron Europa na Ed\u00e1 Moderna. A la moza ed\u00e1 de 17 a\u00f1os toma los h\u00e1bitos dominicos nel monesteriu de Santo Domenico Maggiore y dende esa ed\u00e1 emprincipien a columbrase les sos ideees cimeres que lu llevar\u00e1n nuna fuxida contina de la Inquisici\u00f3n per tola Europa Reformista, Suiza, Francia, Inglaterra y la Rep\u00fablica Checa.\nNestos pa\u00edses enfr\u00e9ntase tanto a cat\u00f3licos romanos como a protestantes espardiendo les idees helioc\u00e9ntriques copernicanes del Universu frente a les d'Arist\u00f3teles o santu Tom\u00e1s d'Aquinu, que yeren la base del sistema de creyencies cient\u00edfiques de la d\u00f3mina.\nEnga\u00f1\u00e1u, asilose en Venecia de la que esperaba -y defendiera del Vaticanu cosa que nun fixo y en 1593 la rep\u00fablica adri\u00e1tica entr\u00e9galu al Santu Oficiu quien lu torturar\u00e1, xulgar\u00e1 y condergar\u00e1 por her\u00e9ticu. Sentenci\u00e1u a morrer na foguera, Giordano ser\u00e1 amordaz\u00e1u enantes d'executalu pa que nun pueda esplayase nes sos ideees racionales. Enantes d'esto pronunci\u00f3 una de les frases m\u00e1s c\u00e9lebres de la Historia, dirix\u00e9ndose a los que-y xulgaben dixo, \"quiciabes ten\u00e9is m\u00e1s llercia vos quien xurd\u00eds esta sentencia que yo que la recibo\".\nLa gran figura sirvi\u00f3 como exemplu para Galileo Galilei quien vi\u00e9ndose xulg\u00e1u y a puntu de ser conderg\u00e1u a una pena asemeyada decidi\u00f3 nun siguir los pasos de Bruno y retr\u00e1ctase ante'l Santu Oficiu. Y son estos dos personaxes italianos xunto a Cop\u00e9rnicu los que cimenten las bases de la Ciencia Actual.\nPensamientu.\nSon munches las aportaciones que Giordano Bruno fai a la ciencia y a la filosof\u00eda modernes, pero d'ente toaes destaquen:\nObres.\nPrincipales"}
{"id": "5519", "revid": "43102", "url": "https://ast.wikipedia.org/wiki?curid=5519", "title": "Gu\u00e9rnesei", "text": "Gu\u00e9rnesei ye una islla na Canal de la Mancha, parte del archipi\u00e9lagu de les islles de la Canal. Ye una posesi\u00f3n de la corona del Reinu Xun\u00edu. Tien una poblaci\u00f3n de 58.870 persones y la capital ye Puertu San Pedru (Saint-Pierre-Port) (en franc\u00e9s \"Saint-Peter-Port\"). Nel a\u00f1u 933, la islla foi tomada pol Duc\u00e1u de Normand\u00eda. Cuando en 1066 los normandos invadieron Inglaterra, Normand\u00eda ya Inglaterra foron xun\u00edes baxo una monarqu\u00eda. \nAm\u00e1s de la islla de Guernsey, el \"Bailiwick de Guernsey\" ta form\u00e1u tami\u00e9n poles islles vecines d'Alderney (poblaci\u00f3n 2.400) y de Sark (poblaci\u00f3n 610), y dalgunes otres islles m\u00e1s peque\u00f1es. La llexislatura elixida del territoriu ll\u00e1mase \"Los Estaos de Deliberaci\u00f3n\". El xefe de gobiernu ye un alministrador elix\u00edu, al que llamen \"Bailiff\", y el xefe d'est\u00e1u ye'l \"Teniente Gobernador\", que ye design\u00e1u pola reina.\nLa econom\u00eda de Guernsey b\u00e1sase nos servicios financieros como para\u00edsu fiscal, el turismu y l'agricultura. Un serviciu de ferry coneuta les islles con Gran Breta\u00f1a y Francia."}
{"id": "5520", "revid": "5110", "url": "https://ast.wikipedia.org/wiki?curid=5520", "title": "Nuevo sol", "text": ""}
{"id": "5521", "revid": "37624", "url": "https://ast.wikipedia.org/wiki?curid=5521", "title": "ISO 4217", "text": "L' ISO 4217 ye un est\u00e1ndar internacional establec\u00edu pola ISO col env\u00eds de definir c\u00f3digos de lletres pa nomar toles monedes del mundu. \nLa nomenclatura del ISO 4217 val pa desaniciar les confusiones provocaes por nomes de delles divises, como d\u00f3lar, francu, llibra o pesu emplegaes en varios pa\u00edses y con tipos de cambiu bien diferentes.\nCada moneda tien asign\u00e1u un c\u00f3digu de tres lletres. Les dos primeres lletres coinciden coles del nome del pa\u00eds seg\u00fan la norma ISO 3166-1 . La tercera suel ser la inicial de la divisa. Asina por exemplu, el pesu colombianu conozse como COP y el dominicanu como DOP.\nLes monedes supranacionales, como'l d\u00f3lar del caribe oriental, el francu CFP o'l francu CFA tienen asignaos c\u00f3digos qu'entamen por X : XCD, XPF y XAF respeutivamente. Otru casu especial ye'l del euru, que se representa coles lletres EUR, anque EU nun seya un c\u00f3digu nacional ISO 3166-1.\nLa norma ISO 4217 tami\u00e9n s'usa pa definir les rellaciones ente la unid\u00e1 monetaria principal y les sos subdivisiones."}
{"id": "5522", "revid": "37624", "url": "https://ast.wikipedia.org/wiki?curid=5522", "title": "Sol (moneda)", "text": "El sol, abreviao en S/ o PEN seg\u00fan la norma ISO 4217, ye la moneda de cursu llegal en Per\u00fa dende 1991. Sustituy\u00f3 al inti, que sufr\u00eda nesta d\u00f3mina una fuerte devaluaci\u00f3n. Nel momentu del camb\u00e9u, un nuevu sol equival\u00eda a un mill\u00f3n d'intis.\nLa parid\u00e1 col d\u00f3lar d'Estaos Xun\u00edos ta fixada diariamente pol Banco Central de Reserva de Per\u00fa, una entid\u00e1 estatal independiente del executivu.\nEn xunu de 2005 la parid\u00e1 yera de 0.25 euros y 0.30 d\u00f3lar d\u00f3lares d'Estaos Xun\u00edos por un nuevu sol.\nEl nuevu sol ta divid\u00edu en 100 c\u00e9ntimos, y angua\u00f1o circulen monedes de 1, 5, 10, 20, 50 c\u00e9ntimos, asina como de 1, 2 y 5 nuevos soles. Hai billetes de 10, 20, 50, 100 y 200 nuevos soles."}
{"id": "5544", "revid": "35", "url": "https://ast.wikipedia.org/wiki?curid=5544", "title": "Idioma serbiu", "text": "El serbiu ye un idioma fal\u00e1u na antigua Serbia por estremaos pueblos eslavos.\nEl terminu lling\u00fc\u00edsticu xeneral ye serbiu. En Serbia, Montenegru y na Rep\u00fablica Serbia ll\u00e1mase oficialmente serbiu. \nF\u00e1lenlu serbios (8,4 millones), montenegrinos (600.000).\nAm\u00e1s ye us\u00e1u poles minor\u00edes serbies y nos siguientes pa\u00edses: Hungr\u00eda, Ruman\u00eda, nos EE.XX., Canad\u00e1, Australia, Suecia y Alema\u00f1a. "}
{"id": "5546", "revid": "43102", "url": "https://ast.wikipedia.org/wiki?curid=5546", "title": "Lling\u00fces eslaves", "text": "L'eslavu ye \u00fan de los tueros con m\u00e1s falantes dientro del indoeurop\u00e9u, y, no que cinca a Europa, el que m\u00e1s falantes maternos tien.\nDialeutos o lling\u00fces eslaves.\nLes lling\u00fces eslaves tan dixebraes en tr\u00e9s grupos:\nEslavu meridional:\nEslavu occidental:"}
{"id": "5547", "revid": "35", "url": "https://ast.wikipedia.org/wiki?curid=5547", "title": "Idioma croata", "text": "El croata () ye un idioma fal\u00e1u en Croacia. Am\u00e1s ye us\u00e1u por minor\u00edes n'Australia, Hungr\u00eda, Ruman\u00eda y los EE. XX.\nC\u00f3digu ISO 191 / HRV / HR"}
{"id": "5548", "revid": "43102", "url": "https://ast.wikipedia.org/wiki?curid=5548", "title": "Idioma serbocroata", "text": "El serbocrata ye un idioma fal\u00e1u na antigua Yugoslavia por diferentes pueblos eslavos.\nF\u00e1lanlu los serbios (8, 5 mill.), los montenegrinos (600.000), los croates (6,5 millones) y los musulmanes bosnios (2,1 mill.). Am\u00e1s ye us\u00e1u tolos d\u00edes poles minor\u00edes serbias y croates nos siguientes pa\u00edses: Austria, Hungr\u00eda, Ruman\u00eda, na provincia italiana de Molise (italocroata), nos EEXX, Canad\u00e1, Australia, Suecia y Alema\u00f1a.\nEl termu lling\u00fc\u00edsticu y xeneral ye serbo-croata. en Serbia y na Rep\u00fablica Serbia ll\u00e1mase oficialmente. \nEsta llingua tien cuatro nomes, \u00fan hist\u00f3ricu y lling\u00fc\u00edsticamente motiv\u00e1u (serbocroata) y otres tres pol\u00edticamente motivaos n\u00fan sent\u00edu relixosu (\u00e9tnicamente los tres pueblos -serbios, croates y bosnios musulmanes- son de la mesma etnia: eslavos meridionales occidentales):\nDialeutos.\nHai tres dialeutos principales (que nun se cuerresponden coles denominaciones pol\u00edtica-relixoses \"serbiu\"/\"croata\"/\"bosniu\"):\nDientru del \u0161tokavianu hai otra diferenciaci\u00f3n dialeutal:\nDiferencies l\u00e9siques\nLos meses"}
{"id": "5549", "revid": "28171", "url": "https://ast.wikipedia.org/wiki?curid=5549", "title": "Oll\u00e1ntay", "text": "Oll\u00e1ntay (o tami\u00e9n Ollantay) ye'l t\u00edtulu d'un poema en llingua quechua d'atribuci\u00f3n incierta. Dalgunos consideren que ye obra d'un poeta quechua del tiempu de la colonia espa\u00f1ola, mientres qu'otros lu fechen na d\u00f3mina precolombina.\nEsti poema dram\u00e1ticu cuenta l'amor sacr\u00edlegu qu'Ollanta, capit\u00e1n favoritu del inca Pachac\u00fatec siente pola f\u00eda d'\u00e9sti, la princesa Kusi Q\u00f3yllur (\"estrella gayolera\"). \nPa llibrala de l'autorid\u00e1 de so p\u00e1, Ollanta reb\u00e9lase contra l'inca y atrinch\u00e9rase nuna fortaleza que m\u00e1s tarde se conoci\u00f3 como Ollantaytambo, nel valle del Urubamba.\nOllanta acab\u00f3 derrot\u00e1u pol ex\u00e9rcitu de T\u00fapac Yupanqui, socesor de Pacac\u00fatec, pero a la fin l'inca perdona a los dos amantes y autoriza la so uni\u00f3n.\nL'escritor arxent\u00edn Ricardo Rojas (1882 - 1957), pa escribir el drama \"Oll\u00e1ntay, tragedia en los Andes\", espubliz\u00e1u en Buenos Aires en 1939."}
{"id": "5550", "revid": "37624", "url": "https://ast.wikipedia.org/wiki?curid=5550", "title": "Llinguaxe de programaci\u00f3n C", "text": "C ye un llinguax de programaci\u00f3n cre\u00e1u nos 1970 por Ken Thompson y Dennis Ritchie pal desendolcu del sistema operativu UNIX nos llaboratorios AT&amp;T nos Estaos Xun\u00edos d'Am\u00e9rica.\nYe \u00fan de los llinguaxes m\u00e1s emplegaos nel mundu de la inform\u00e1tica, y\u00e1 que tien versiones en too tipu de m\u00e1quines. C ye per reconoc\u00edu pal dise\u00f1u de sistemes de baxu nivel, ainda ye empleg\u00e1u pa facer programes d'aplicaci\u00f3n.\nExemplu de c\u00f3digu C.\nEqu\u00ed ta'l cl\u00e1sicu exemplu \"\u00a1Hola Mundu!\" en C:\nint main(void)\n puts(\"\u00a1Hola, Mundu!\");\n return 0;"}
{"id": "5553", "revid": "35", "url": "https://ast.wikipedia.org/wiki?curid=5553", "title": "Monta\u00f1a", "text": ""}
{"id": "5555", "revid": "379", "url": "https://ast.wikipedia.org/wiki?curid=5555", "title": "Viesca", "text": "La viesca ye una superficie con gran densid\u00e1 d'\u00e1rboles. Cuando la estensi\u00f3n de la viesca ye peque\u00f1a suelen emplegase t\u00e9rminos como \"viescu\", \"mata\" o \"monte\".\nLes viesques t\u00f3pense en toles rexones nes que ye posible'l so crecimientu, hasta l'altit\u00fa llamada \"la llinia de los \u00e1rboles\" (llinia tope imaxinaria seg\u00fan la que nun se da'l crecimientu, pola mor del fr\u00edu o de la escasez d'ox\u00edxenu) y esceptu en zones de baxa pluviosid\u00e1 o riesgu frecuente d'incendios naturales. \nYe corriente estremar les viesques naturales ( o primaries ) y les artificiales, creaes pola intervenci\u00f3n del home. En realid\u00e1, na mayor\u00eda de los casos esti desamecimientu nun tien munchu sent\u00edu, ya que na pr\u00e1utica c\u00f3rtase madera en cuasi toles viesques. S\u00f3lo delles viesques tropicales o boreales siguen siendo naturales.\nEn xeneral, les viesques tienen un gran n\u00famberu d'\u00e1rboles de diferentes especies y altures combinaos con capes de vexetaci\u00f3n baxa, lo que fai una bona distribuci\u00f3n de la lluz del sol.\nUna viesca, na so forma natural, ye l'h\u00e1bitat de munches especies animales y vexetales, y el pesu de la so biomasa nun quil\u00f3metru cuadr\u00e1u ye mui altu compar\u00e1u con otros ecosistemes.\nLa viesca cubre'l 30 % de la superficie non inundada de la tierra.\nLa ciencia que estudia les viesques como esplotaci\u00f3n comercial ll\u00e1mase silvicultura."}
{"id": "5557", "revid": "43102", "url": "https://ast.wikipedia.org/wiki?curid=5557", "title": "Idioma dan\u00e9s", "text": "El dan\u00e9s (en dan\u00e9s \"dansk, dansk sprog\") pertenez al grupu de lling\u00fces xerm\u00e1niques\u00a0y ente elles al de les lling\u00fces escandinaves. Foma parte de la rama del escandinavu oriental xunto col suecu.\nEl dan\u00e9s ye la \u00fanica llingua territorial de Dinamarca y ta estandariz\u00e1u como Dan\u00e9s del reinu\u00a0(\"rigsdansk\").\u00a0El so\u00a0\"Language Code\" ye\u00a0\"da\"\u00a0y\u00a0\"dan\" (nach ISO 639).\nEstensi\u00f3n.\nYe la llingua materna de cinco millones de persones en Dinamarca, y tami\u00e9n los hai en Groenlandia y Feroes (dambos territorios dependientes de Dinamarca), en Schleswig del sur, Islandia, Noruega, Suecia, Arxentina, Canad\u00e1\u00a0y los EXA, por exemplu en Solvang\u00a0(California).\nNes colonies recientes de Dinamarca nel oeste y este de la India y na Costa d'Oru el dan\u00e9s nam\u00e1s tuvo un estatus marxinal, anque se caltienen hasta g\u00fcei nomes de llugares y fortaleces en dan\u00e9s.\nEstatus.\nEl dan\u00e9s ye de facto\u00a0la llingua oficial\u00a0de Dinamarca, pese a nun tar especificao nenyure. Ye la segunda llengua oficial de Groenlandia (xunto col groenland\u00e9s) y nes Feroes\u00a0(xunto col fero\u00e9s). N'Islandia ens\u00e9\u00f1ase como asignatura obligatoria, anque a partir de 1990 perdi\u00f3 l'estatus de primera llingua estranxera en favor del ingl\u00e9s. En Schleswig del sur tien estatus de llingua rexonal y minoritaria.\nDende 1973, cuando Dinamarca entr\u00f3 na Xuni\u00f3n Europea, ye una llingua oficial de la XE.\nNel norte d'Alema\u00f1a ta Schleswig del Sur llendando con Dinamarca, que domin\u00f3 esti territoriu hasta l'a\u00f1u 1864. En Schleswig del sur ye fal\u00e1u por 50.000 persones pertenecientes a la minor\u00eda danesa 8.000\u201310.000 ciudadanos alemanes nel so d\u00eda a d\u00eda\u00a0 y 20.000 que lu tienen como llingua materna\u00a0en varios dialeutos como'l dan\u00e9s est\u00e1ndar \"puru\", Sydslesvigdansk y S\u00f8nderjysk. De los 250.000 habitantes de Schleswig del Norte, aproximao 15.000 pertenecen a la minor\u00eda alemana aut\u00f3ctona.\nEl dan\u00e9s ta especialmente protex\u00edu en Schleswig-Holstein\u00a0gracies a la so constituci\u00f3n federal (Landesverfassung), hai clases de dan\u00e9s tanto'n colexos daneses como alemanes, sobremanera nel Landesteil d'Schleswig. Dende 2008 hai tami\u00e9n carteler\u00eda biling\u00fce en Flensburg/Flensborg.\nAnque no tocante al vocabulariu ta bien influy\u00edu pol baxo-alem\u00e1n, la so frontera lling\u00fc\u00edstica colos dialeutos alemanes nun ye fluida dende un puntu de vista lling\u00fc\u00edsticu, sin\u00f3n que ta bien definida. Percorr\u00eda hist\u00f3ricamente la llinia Eider-Treene-Eckernf\u00f6rde. Dende la ed\u00e1 media (aprox. ente 1050 y 1250) l'alem\u00e1n vien avanzando con fuercia al norte de Eider. Angua\u00f1o la frontera ente Dinamarca y Alema\u00f1a fai de frontera lling\u00fc\u00edstica al mesmu tiempu.\nLa comunid\u00e1 lling\u00fc\u00edstica escandinava.\nEn parte les lling\u00fces escrites escandinaves t\u00e1n m\u00e1s averales les unes a les otres que los dialeutos correspondientes de cada pa\u00eds, pero tami\u00e9n esisten carauter\u00edstiques espec\u00edfiques daneses, sueques y noruegues. Les fronteres dialeutales ente les lling\u00fces presenten fales de transici\u00f3n y por ello f\u00e1lase d'un continuum dialeutal\u00a0dan\u00e9s-noruegu-suecu.\nSicas\u00ed, por mor de la tradici\u00f3n pol\u00edtica y cultural afit\u00e1ronse tres lling\u00fces independientes. Pa ello foi decisivo que Dinamarca y Suecia desendolcasen les sos lling\u00fces escrites pal sieglu XVI. En Noruega esto pas\u00f3 a partir de la independencia nel sieglu XIX, que llev\u00f3 a la creaci\u00f3n de dos lling\u00fces escrites, y\u00e1 que'l dan\u00e9s permaneci\u00f3 como llingua normativa.\nDan\u00e9s, noruegu y suecu.\nLa variante bokm\u00e5l\u00a0del noruegu ta vista dende un puntu de vista lling\u00fc\u00edsticu como una variante de dan\u00e9s con influyencies del noruegu. Sin embargu, hist\u00f3rica y culturalmente ta vista como una de les dos versiones oficiales de la llingua escrita noruega y sentida polos sos falantes como noruegu. Los partidarios del nynorsk, bas\u00e1u nos dialeutos noruegos, vienen polemizando contra la mentada llingua \"danesa\", m\u00e1s propia de la poblaci\u00f3n de les ciudaes y les capes altes.\nLa cita de Max Weinreich\u00a0\"Una llingua ye un dialeutu con un ex\u00e9rcitu y una marina\" puede aplicase a Escandinavia y el dan\u00e9s, el suecu y el noruegu podr\u00eden vese como dialeutos d'una mesma, y\u00e1 que son mutuamente intelixibles. Sin embargu nun hai nenguna Dachsprache, sin\u00f3n que pa comunicaci\u00f3n entre escandinavios util\u00edzase una de les tres lling\u00fces propies, por dicilo d'alg\u00fan xeitu, ca\u00fan fala \"escandinavo\" a la so manera.\nEl dan\u00e9s, suecu y noruegu formen el grupu de les lling\u00fces escandinaves continetales. El noruegu ye una llingua n\u00f3rdica occidental, mientres que'l dan\u00e9s y el suecu son orientales. Toes desdendolc\u00e1ronse dende una llingua com\u00fan proton\u00f3rdica y los pa\u00edses escandinavos tuvieron per sieglos fuertemente venceyaos en sent\u00edu pol\u00edticu, cultural y econ\u00f3micu y sol\u00eden garrar toos barbarismos del baxo-alem\u00e1n y depu\u00e9s del alto-alem\u00e1n. Poro, foi surdiendo l'escandinavu \"conteintal\" en contraposici\u00f3n al escandinavu insular de les Islles Feroe ya Islandia que calti\u00e9n un car\u00e1cter m\u00e1s conservador.\nLes coincidencies l\u00e9xiques ente'l dan\u00e9s y el noruegu (bokm\u00e5l) t\u00e1n al rod\u00edu del 95% y ente'l dan\u00e9s y el suecu 85-90%. Xunto a esto, la intercomunicaci\u00f3n de les lling\u00fces falaes depende de la costume. Angua\u00f1o ocurre tami\u00e9n que los escandinavos falen n'ingl\u00e9s. Nel planu escritu hai m\u00e1s intelixibilid\u00e1, tanto que xente non escandinavo con conocimientos de dan\u00e9s pueden entender testus en noruegu y suecu y vice versa.\nD'escandinavu oriental a escandinavu del sur.\nL'escandinavu oriental o rama dano-sueca estr\u00e9mase del occidental por mor de la \"Monoftongaci\u00f3n escandinava oriental\u00a0\"(a partir del a\u00f1u 800):\nAl rod\u00edu del 1200 el dan\u00e9s allonx\u00f3se tanto del escandinavu oriental como del escandinavu occidental cuando les oclusives /p, t, k/ pasaron depu\u00e9s de vocal a /b, d, g/ (la llamada \"lenici\u00f3n) y cuando les vocales \u00e1tones /a, i, o~u/ debilit\u00e1ronse nel son\u00edu /\u01dd\". La partici\u00f3n n'escandinavu oriental y occidental dio llugar a una nueva agrupaci\u00f3n norte-sur. La comparaci\u00f3n de suecu y dan\u00e9s amuesa esta partici\u00f3n hasta g\u00fcei:\nDialeutos, sociolectos y lling\u00fces mixtes.\nDialeutos.\nEl dan\u00e9s x\u00e9brase en tres dialeutos principales:\nLos dialeutos de la islla oriental de Bornholm y de Xutlandia nam\u00e1s son dif\u00edciles d'entender pa los falantes non maternos.\u00a0L'escaniu ta consider\u00e1u en Dinamarca como dan\u00e9s oriental,\u00a0mientres qu'en Suecia como un dialeutu suecu meridional.\nEl dan\u00e9s d'Schleswig del Sur ye una variante del dan\u00e9s est\u00e1ndar fuertemente influyida pol baxo-alem\u00e1n cuya filiaci\u00f3n como varied\u00e1 o llingua de contautu nun ta tov\u00eda decidida.\nSociolectos.\nLos dialeutos tradicionales t\u00e1n siendo influy\u00edos nes \u00faltimes d\u00e9cades pol dan\u00e9s estandar. Nes ciudaes m\u00e1s grandes surdieron nuevos sociolectos (por exemplu el \"copenagu\u00e9s vulgar\")\u00a0que van espardi\u00e9ndose peles zones rurales. La diferenciaci\u00f3n social del dan\u00e9s tien llugar especialmente a partir de la segunda met\u00e1 del sieglu XX. Les diferentes pronunciaciones de les capes sociales y xeneraciones son m\u00e1s abultables en dan\u00e9s que n'otres lling\u00fces xerm\u00e1niques, nam\u00e1s l'ingl\u00e9s ye comparable.\u00a0\nLling\u00fces mixtes.\nEl Petuh\u00a0de la ciud\u00e1 de Flensburg/Flensborg ta emparent\u00e1u col dan\u00e9s, siendo esta una varied\u00e1 lling\u00fc\u00edstica en parte con gram\u00e1tica danesa (la sintaxis) y danismos a esgaya pero con vocabulariu m\u00e1s aver\u00e1u al alto- y baxo-alem\u00e1n, conoc\u00edu n'alem\u00e1n como \"Petuh-Tanten-Deutsch\". Surdi\u00f3 nel sieglu XIX y pue entendese como un intentu de daneses de falar alem\u00e1n. el dialeutu Schleswigsch d'Anglia, qu'influ\u00ed al dan\u00e9s d'Anglia, ta tami\u00e9n enllenu danismos y estr\u00e9mase de los dialeutos baxo-alemanes con que llenda pel sur; los intercambios lling\u00fc\u00edsticos empezaron nel sieglu XIX.\nAm\u00e1s, hasta'l sieglu XX fal\u00f3se un criollu dan\u00e9s na India occidental danesa y que y\u00e1 nun fala naide nin lleg\u00f3 de forma escrita a n\u00f3s.\nLlingua escrita.\nLa ortograf\u00eda\u00a0danesa ta basada nel dialeutu medieval de Seeland, que daquella yera'l dialeutu central de Dinamarca, y\u00e1 qu'Escania tami\u00e9n formaba parte del reinu. La pronunciaci\u00f3n de les capes sociales superiores de Copenague ye la qu'empobina g\u00fcei. La escritura danesa ye relativamente conservadora, esto ye, munchos son\u00edos que a lo llargo de la historia de la llingua cayeron siguen escribi\u00e9ndose como antes, o mesmo escr\u00edbense all\u00e1 onde nun tienen xustificaci\u00f3n. Dalgunos exemplos:\nTami\u00e9n hai carauter\u00edstiques del vocalismu que nun coinciden na escritura y pronunciaci\u00f3n:\nInfluyencies d'otres lling\u00fces nel dan\u00e9s.\nYe especialmente abultable la influyencia del alem\u00e1n, sobremanera el baxo-alem\u00e1n. D'esti xeitu, una bona parte del vocabulariu dan\u00e9s (25%) ta compuestu de barbarismos y calcos del baxo-alem\u00e1n.\nNel dan\u00e9s d'angua\u00f1o hai anglicismos a esgaya.\nL'alfabetu dan\u00e9s.\nL'alfabetu dan\u00e9s incl\u00fai ente otres les 26 lletres est\u00e1ndar del alfabetu llat\u00edn. Les lletres C, Q, W, X y Z apaecen nam\u00e1s n'estranxerismos, anque dellos se sustituyeron.\nAm\u00e1s hai qu'amestar tres caracteres especiales:\nEstes lletres queden al final del alfabetu, poro: A, B, C, [\u2026] X, Y, Z, \u00c6, \u00d8, \u00c5 (Aa).\nFonolox\u00eda.\nVocales.\nEl dan\u00e9s tien 15 monoftongos cortos y 12 llargos.\nCorrespondencia lletra - son\u00edu:\nEl dan\u00e9s tien 25 diptongos:\nConsonantes.\nEl dan\u00e9s tien 17 consonantes\nFuente:\nHans Basb\u00f8ll, \"The phonology of Danish\", Oxford 2005.\nPronunciaci\u00f3n.\nL'St\u00f8d.\nL'st\u00f8d ['sd\u0325\u00f8\u00f0]\u00a0ye una laringalizaci\u00f3n qu'acompa\u00f1a vocales llargues y consonates. Nun hai angua\u00f1o regles fixes pa saber onde va l'st\u00f8d, orixinalmente nun yera m\u00e1s que una carauter\u00edstica de la oraci\u00f3n en pallabres monos\u00edlabes t\u00f3niques con vocal llarga o con consonantes sordes en posici\u00f3n final absoluta. Nun ye cuesti\u00f3n nam\u00e1s del dialeutu, sin\u00f3n tami\u00e9n del sociolectu, les clases altes utilicen l'st\u00f8d m\u00e1s davezu y na zona sur ta totalmente desanici\u00e1u. Hai casos nos que pallabres que s'escriben igual estr\u00e9mense col st\u00f8d, p.e.\u00a0['\u00e6n\u0259n] \"otru\" ~ ['\u00e6n\u02c0\u0259n]\u00a0\"el cor\u00edu\", ['\u00e5n\u0259n] \"la respiraci\u00f3n\" ~ ['\u00e5n\u02c0\u0259n] \"l'espiritu\", ['h\u03b5n\u0250] \"ocurre\" ~ ['h\u025bn\u02c0\u0250] \"manes\".\nL'st\u00f8d dan\u00e9s tien la so correspondencia nes otres lling\u00fces escandinaves, concretamente en suecu y noruegu correspu\u00e9ndese col acentu musical 1 qu'orixinalmente ten\u00eda presencia nam\u00e1s en pallabres monos\u00edlabes.\nConsonantes sordes.\nCuando se xulga que'l dan\u00e9s nun ye una llingua que se pronuncia acordies cola so escritura, refierse normalmente a la \"D suave\"\u00a0(pronunciada como la D asturiana na pallabra \"poder\"\u00a0y que ye fricativa, non oclusiva), pero tami\u00e9n fai referencia a consonantes hist\u00f3riques que fueron volvi\u00e9ndose sordes o que nun se pronuncien pese a tar presentes na escritura.\nLos m\u00e1s de los casos son consonantes en posici\u00f3n final absoluta, /d/, /g/ y /t/ dientro la pallabra y otres. Por exemplu \"det \"(eso)\"\u00a0\"nun se pronuncia [det] sin\u00f3n [de], los pronomes \"mig \"y \"dig \"(mi y te) pron\u00fanciense [mai] y [dai]. Non toles consonantes sordes t\u00e1n eh\u00ed por motivos etimol\u00f3xicos, por exemplu ta xustificada la D de \"finde \"(atopar), que s\u00ed foi pronunciada nel pas\u00e1u, pero non la de \"mand\"\u00a0(home) que ta puesta por analox\u00eda, v\u00e9ase ingl\u00e9s \"man\" y alem\u00e1n \"Mann\".\nGram\u00e1tica est\u00e1ndar moderna.\nEl sustantivu.\nX\u00e9neros gramaticales.\nLa llingua est\u00e1ndar danesa tien dos x\u00e9neros gramaticales, el neutrum y el utrum. Nel utrum at\u00f3pense los x\u00e9neros orixinales indoeuropeos mascul\u00edn y femen\u00edn.\nFlexi\u00f3n.\nEl dan\u00e9s, a esceici\u00f3n del xentivu, nun tien una flexi\u00f3n casual del sustantivu. El xenitivu constr\u00faise amest\u00e1ndo-y una -s al final de la pallabra, como en\u00a0K\u00f8benhavns Lufthavn (\"Aeropuertu de Copenague\")\nDeterminaci\u00f3n.\nEl dan\u00e9s tien dos art\u00edculos indeterminaos:\nPa la determinaci\u00f3n am\u00e9stense art\u00edculos sufixales, que ye com\u00fan a otres lling\u00fces escandinaves:\nSi hai un axetivu los art\u00edculos p\u00f3nense delantre:\nComparaci\u00f3n.\nEl comparativu f\u00e1ise amestando\u00a0-ere, el superlativu con\u00a0-est:\nny (\"nuevu\") \u2192 nyere (\"m\u00e1s nuevu\"), nyest (\"el m\u00e1s nuevu\")\nDellos tienen Umlaut m\u00e1s\u00a0-re:\nOtros tienen un camb\u00e9u de ra\u00edz:\nPa barbarismos o la mayor\u00eda d'axetivos con tr\u00e9s s\u00edlabes o m\u00e1s tami\u00e9n pue facese amestando delantre\u00a0mere y mest: intelligent \u2192 mere intelligent, mest intelligent\nPronomes.\nPronomes personales.\nCasi tolos pronomes tienen una forma oxetu:\nPronomes posesivos.\nLos pronomes posesivos tienen una peque\u00f1a flexi\u00f3n por x\u00e9neru y n\u00fameru:\nEl verbu.\nInfinitivu.\nL'infinitivu acaba normalmente en -e, escepto cuando la ra\u00edz de la pallabra acaba n'otra vocal. \"komme\"\u00a0(venir) pero \"tro \"(creer).\nPersona.\nNun hai flexi\u00f3n personal, am\u00e9stase nam\u00e1s -er (o -r) a la ra\u00edz y pal pas\u00e1u am\u00e9stase -ede o -te nos verbos suaves o nada nos fuertes (que suelen camudar la ra\u00edz).\nVoz pasiva.\nLa voz pasiva f\u00f3rmase o bien amest\u00e1ndo-y un sufixu -s o col verbu auxiliar \"blive\"\u00a0m\u00e1s el participiu de perfectu.\nLa voz pasiva con -s util\u00edzase enforma pa construcciones impersonales:\nTami\u00e9n val pa formes rec\u00edproques de los verbos:"}
{"id": "5558", "revid": "5179", "url": "https://ast.wikipedia.org/wiki?curid=5558", "title": "D\u00eda del Orgullu Gay", "text": ""}
{"id": "5560", "revid": "43102", "url": "https://ast.wikipedia.org/wiki?curid=5560", "title": "Cerveza", "text": "La cerveza ye una b\u00e9bora alcoh\u00f3lico, non destilado, de tastu amargosu que se fabrica con granos de cebada o otros cereales nel que'l so aprestu, una vuelta reman\u00e1u, ye formentao n'agua y normalmente arum\u00e1u con ll\u00fapulu. D'ello con\u00f3cense m\u00faltiples variantes con una estensa esbilla de matices deb\u00edos a los diversos mous d'ellaboraci\u00f3n y a los ingredientes emplegaos. Xeneralmente presenta una color \u00e1mbare con tonos que van del mariellu oru al negru pasando pelos marrones bermeyos. Consid\u00e9raselo \"gaseoso\" (calti\u00e9n CO2 esll\u00edo en saturaci\u00f3n que se manifiesta en burbuyes a la presi\u00f3n ambiente) y suel tar colmao d'un esplume m\u00e1s o menos persistente. El so fustaxe pue ser cristal\u00edn o turbiu. La so graduaci\u00f3n alcoh\u00f3lica pue algamar los 30% vol., anque principalmente s'alcuentra ente los 3% vol. y 9% vol.\nEsisten otres b\u00e9bores alcoh\u00f3liques con carauter\u00edstiques o apariencia diferentes pero fabricaes tami\u00e9n a bas d'aprestu formentao que, cuando nun poseyen un nome espec\u00edficu (como'l saque o'l pulque), son asimilaes a cerveces. Nesti \u00faltimu casu a\u00f1\u00e1dese un complementu al nome de \"cerveza\" al env\u00eds d'evitar malentend\u00edos (por exemplu, cerveza de banana). La cerveza ensin alcohol ye un casu especial al cuntar con conten\u00edu alcoh\u00f3licu despreciable o ausente, anque comparte les mesmes carauter\u00edstiques de base que'l restu de les cerveces.\nA diferencia de les b\u00e9bores obten\u00edes a partir de zusmios de frutes formentaos (como los vinos o la sidra), na cerveza, el cereal nun conti\u00e9n nin agua nin azucre, pecu\u00f1arizando dambes circunstancies el procesu d'ellaboraci\u00f3n. P'algamar azucre a partir del aprestu, ye preciso modificalo per aciu'l malti\u00e1u y somorguialo n'agua a la temperatura afayadiza a fin de completar la conversi\u00f3n. El ll\u00edquidu resultante, compuestu d'azucres, prote\u00ednes y residuos procedentes del cereal, c\u00e1ltriase, fi\u00e9rvese vigorosamente y se-y amiesta'l ll\u00fapulu. Llueu s'enfr\u00eda hasta una temperatura que permita'l desenrollu del lleldu, a\u00f1\u00e1dense estes y s'anicia'l formientu que producir\u00e1 l'alcohol y el CO2.\nEtimolox\u00eda.\nEsisten delles versiones:\nN'otros idiomes europeos empl\u00e9guense derivaos del xerm\u00e1nicu \"bier\" (cerveza) como ye'l casu del ingl\u00e9s \"beer\". N'Espa\u00f1a (y en dalgunos pa\u00edses americanos hispanofalantes) empl\u00e9gase, de xeitu coloquial, la pallabra italiana \"birra\", proveniente al empar de la romanizaci\u00f3n de l'avandicha pallabra xerm\u00e1nica \"bier\". \nPer \u00faltimo, hai que destacar que se podr\u00eda clasificar el \"saque\" como cerveza d'arroz (si bien hai delles diferencies), pero en Xap\u00f3n la cerveza, tal y como se conoz n'occidente, foi un productu import\u00e1u. Angua\u00f1o esisten f\u00e1briques de cerveza xaponeses y pa denomar dicha b\u00e9bora adopt\u00f3se tami\u00e9n la llocuci\u00f3n \"bier\", pero cola intenci\u00f3n d'adaptala a la escritura xaponesa dicha llocuci\u00f3n torn\u00f3 en \"biiru\".\nHistoria.\nHist\u00f3ricamente foi desenrollao polos antiguos pueblos elamites, exipcios y sumerios. Los nicios m\u00e1s antiguos de la producci\u00f3n de cerveza daten d'al rodiu de 3500 e.C., dellos all\u00faguenlo conxuntamente cola apaici\u00f3n del pan ente 10.000 e.C. y 6.000 e.C. ya que constituy\u00eda la mesma preparaci\u00f3n a\u00f1adiendo m\u00e1s o menos agua. Paez ser que les cerveces primitives yeren m\u00e1s trupes que les actuales. Seg\u00fan la receta m\u00e1s antigua conocida, el Papiru de Z\u00f3simo de Pan\u00f3polis (sieglu III), los exipcios ellaboraben la cerveza a partir de panes d'orgu poco coc\u00edos que dexaben formentar n'agua. Antiguamente n'Oriente us\u00e1base arroz y tami\u00e9n bamb\u00fa.\nLos restos arqueol\u00f3xicos m\u00e1s antiguos de producci\u00f3n de cerveza n'Europa descubri\u00e9ronse nel xacimientu del valle d'Ambrona, dientro del conceyu castellanu de Mi\u00f1o de Medinaceli, (Soria, y daten d'al rodiu de 2400 e. C., seg\u00fan el trabayu arqueol\u00f3xicu del equipu dirix\u00edu pol profesor Manuel \u00c1ngel Rojo Guerra, del Departamentu de Prehistoria de la Facult\u00e1 de Filosof\u00eda y Lletres de la Universid\u00e1 de Valladolid. Tami\u00e9n alcontr\u00e1rense nicios arqueol\u00f3xicos d'ellaboraci\u00f3n de cerveza nel xacimientu de Gen\u00f3, n'Aitona (Lleida, Catalu\u00f1a), tres los trabayos de investigaci\u00f3n arqueol\u00f3xica, dirix\u00edos pol profesor Jos\u00e9 Luis Maya Gonz\u00e1lez, qu'establecieren qu'estos restos arqueol\u00f3xicos databen del 1100 e. C.\nLos celtes conoc\u00eden la ellaboraci\u00f3n de la cerveza y llevaron consigo esta conocencia cuando espardieron pela pen\u00ednsula Ib\u00e9rica, onde'l so usu y su ellaboraci\u00f3n desenroll\u00f3se mui ceo.\nCol pasu de los sieglos, sobremanera dende la romanizaci\u00f3n, la mediterr\u00e1nea consolid\u00f3 como una zona b\u00e1sicamente vin\u00edcola mentes que la cerveza se produc\u00eda nel norte y centru d'Europa y adquir\u00eda la forma de lo que g\u00fcei atalantamos por cerveza. D'esta miente, esti\u00e9ndese l'usu de la malta como ingrediente principal y tami\u00e9n s'empieza a introducir l'emplegu del ll\u00fapulu pa dar arume al productu. Esta planta cannabacea confier a la cerveza'l so tastu amargosu carauter\u00edsticu, al empar que favorez la so conservaci\u00f3n.\nNel a\u00f1u 1516, el duque Guillermu IV de Baviera redaut\u00f3 la primer llei que fixaba qu\u00e9 s'atalantaba por cerveza. Esta llei de pureza (\"Reinheitsgebot\") afitaba que nam\u00e1s se pod\u00eda emplegar agua, malta de cebada y ll\u00fapulu pa ellaborar la cerveza.\nLa cerveza entam\u00f3 a alitar la so presencia social na Pen\u00ednsula Ib\u00e9rica dende'l rein\u00e1u del emperador Carlos I, que truxo consigo mayestros cerveceros d'Alema\u00f1a. Pero daquella, la cerveza yera ent\u00e1 un productu de temporada y asina queda pela primer vegada rexistrao ente les pertenencies del emperador a la muerte d'\u00e9sti en Yuste pol so Secretariu Mart\u00edn de Gaztelu. Nun se sab\u00eda caltener y cola calor perd\u00eda tola so fuercia. Hebo esperar hasta la Revoluci\u00f3n Industrial, nel sieglu XIX, \u00e9poca na que se descubri\u00f3'l fr\u00edu como t\u00e9unica de conservaci\u00f3n, pa poder esfrutar de la cerveza a lo llargo de tol a\u00f1u. Ello ye que nun se pueda falar d'una verdadera industria cervecera hasta'l sieglu XIX, cuando entamen a surdir peque\u00f1es f\u00e1briques artesanales.\nIngredientes.\nLa ellaboraci\u00f3n de la cerveza pue llevase a cabu con cualesquier cereal. \u00c9sti ha ser acaldiao pa que los sos azucres seyan formentables. En dellos casos una simple coci\u00f3n ye abondo (como nel casu del ma\u00edz) y n'otros casos ye preciso \u00abmaltiar\u00bb el cereal. Na ellaboraci\u00f3n de la cerveza empl\u00e9guense numberosos cereales nel so est\u00e1u crudo o malti\u00e1u, siendo la cebada l'\u00fanicu que s'ha maltiar necesariamente y el m\u00e1s empleg\u00e1u na cervecer\u00eda occidental.\nLa malta.\nLos azucres que calti\u00e9n el granu de cebada nun son inmediatamente accesibles y, nuna fase previa, ye preciso activar unes enzimes presentes nel propiu granu que reducir\u00e1n les llargues cadenes d'aprestu pa lliberar azucres. Esta operaci\u00f3n consiste simplemente en facer gua\u00f1ar los granos. Cuando se cuida que l'activaci\u00f3n enzim\u00e1tica de la xerminaci\u00f3n d'alcuentra nel so puntu \u00f3ptimu, ap\u00e1rase'l procesu reduciendo la humed\u00e1 de la grana hasta'l so m\u00ednimu. Esti productu recibe'l nome de \"malta verde\". Dempu\u00e9s hai qu'enfornalu. A baxes temperatures, el tost\u00e1u ye m\u00ednimo y f\u00e1lase de \"maltes clares\" (llamaes tami\u00e9n \"maltes Lager\" o \"Pale\" seg\u00fan el pa\u00eds nel que se producen). Contra m\u00e1s aumenta la temperatura del fornu, la malta resultante ye cada vuelta m\u00e1s escuro. Pue llegar al puntu de rustilo, produciendo \"malta negro\". El grau de tost\u00e1u de la malta determina la color de la cerveza. Los dem\u00e1s cereales puen emplegase malti\u00e1ndolos previamente, magar que nam\u00e1s ye indispensable facelo nel casu de la cebada. Colos dem\u00e1s cereales, el malti\u00e1u sirve p'algamar arumes estremaos o efeutos t\u00e9unicos concretos.\nMeza.\nMeza refierse a la masa de granu que s'utilizar\u00e1 pa ellaborar el mostiu. Pue ser d'un \u00fanicu tipu de malta o'l result\u00e1u d'una mestura de maltes, o de maltas y grana crudo. Les proporciones y los componentes d'esta meza son b\u00e1sicos pa determinar el tipu o estilu de cerveza que se quier producir.\nTipu de granu.\nLos distintos cereales que s'empleguen pa la cervecer\u00eda presenten variedaes bot\u00e1niques que multipliquen les posibilidaes d'escoyeta del ellaborador. G\u00fcei puen alcontrarse nel merc\u00e1u hasta 60 tipos diferentes, cifra qu'aumenta considerablemente si tenemos en cuenta'l malt\u00e9u caseru. B\u00e1sicamente los cereales estremen en cuatro categor\u00edes:\nLa calid\u00e1 de los cereales, les sos variedaes, y la calid\u00e1 del procesu de malt\u00e9u infl\u00fain en gran midida na calid\u00e1 de la cerveza. Les b\u00e9bores alcoh\u00f3liques feches del formientu d'azucres obten\u00edos d'otres fontes xeneralmente nun sao ll\u00e1mase sidra, el zume formentao de la pera ll\u00e1mase perada, y el zume d'uva formentao ll\u00e1mase vinu.\nEllaboraci\u00f3n.\nQuiciabes por nun ser una b\u00e9bora con tanta sonad\u00eda y distribuci\u00f3n nel noroeste peninsular como puedan tener otres como la sidra, l'asturianu nun poseye un falaxe especializ\u00e1u d'ellaboraci\u00f3n. Ello ye qu'en delles ocasiones, pondr\u00e1se ente par\u00e9ntesis la espresi\u00f3n alemana o inglesa pa dalg\u00fan procesu o etapa.\nClasificaci\u00f3n.\nEsisten estremaos criterios de clasificaci\u00f3n de les cerveces. Les diverses asociaciones y los espertos pun atroxaron nos a\u00f1os 1970 pa ellaborar una clasificaci\u00f3n de les cerveces cincada nestos criterios y nos encartiches de los propios ellaboradores.\nEconom\u00eda.\nLa cerveza nun tuvo una producci\u00f3n en masa hasta finales del sieglu XVIII, nun adquiriendo una relativa importancia hasta metanos del XIX. Fasta 1914 los primeros productores foron Alema\u00f1a y Gran Breta\u00f1a, de magar ent\u00f3s el primer productor foi Estaos Xun\u00edos. Nel periodu d'ente guerres la producci\u00f3n mundial algam\u00f3 los 250 millones d'hectollitros, siendo la XRSS \u00fan de los principales productores.\nTipos.\nLos principales estilos de cerveza son:\nFormientu altu\nFormientu baxu\nFormientu bogayu\nCerveza ensin gluten\nLos sos ingredientes son: Agua, trigu sarraceno, sirope de ma\u00edz, flor de ll\u00fapulu, estrautu de ll\u00fapulu.\nEl gluten ye una prote\u00edna que s'alcuentra nos granos de trigu, cebada, cent\u00e9n y posiblemente n'avena. Ciertes persones son al\u00e9rxiques al gluten y nun pueden consumir cerveza normal. Ver tami\u00e9n: Celiaqu\u00eda, art\u00edculu sobro la enfermed\u00e1.\nHai una cerveza especial del fabricante Bi-Aglut de tastu sele y mui prestosu que nun conti\u00e9n gluten."}
{"id": "5561", "revid": "28171", "url": "https://ast.wikipedia.org/wiki?curid=5561", "title": "Electr\u00f3n (moneda)", "text": "L'electr\u00f3n ye la primer moneda que se conoz, y davezo ye considerada l'orixe del sistema monetariu. Apaez nel sieglu VI e.C. na Lidia, na actual costa oriental de Turqu\u00eda. Mand\u00f3ula acu\u00f1are Cresu, rei del pa\u00eds, a partir de la mesta ente la plata y l'ouru -d'eh\u00ed'l so nome- que s'atopaban nas playas del so reinu. Dist\u00ednguense por ser un \u00f3valu con estr\u00edas y una cabeza de lle\u00f3n."}
{"id": "5562", "revid": "44", "url": "https://ast.wikipedia.org/wiki?curid=5562", "title": "Asia Menor", "text": ""}
{"id": "5563", "revid": "116", "url": "https://ast.wikipedia.org/wiki?curid=5563", "title": "Apeles", "text": "Apeles (Colof\u00f3n - islla de Cos, Grecia 352 e.C. - 308 e.C.), pintor de l'antigua Grecia.\nDel m\u00e1s afam\u00e1u pintor de l'Antig\u00fced\u00e1 nun nos llegaron obres, si qu'asina se conoz tola so producci\u00f3n, estilu y t\u00e9unica poles referencies lliteraries que sirvieron como inspiraci\u00f3n a los artistes de la Renacencia.\nQuiciabes la m\u00e1s conocida de les reproducciones de les obres d'Apeles seya \"La Calumnia d'Apeles\" pintada en 1495 por Botticelli, el xeniu italianu f\u00edxola bas\u00e1ndose nos comentarios lliterarios de les obres del hel\u00e9nicu.\nLa so tem\u00e1tica foi estremada sindo'l pintor familiar de Filipu II de Macedonia y del so f\u00edu Alexandru Magnu, asina como de los sos xenerales. Foron recurrentes los temes mitol\u00f3xicos y les alegor\u00edes sobre las virt\u00faes y los vicios. Dalgunes de les sos t\u00e9uniques sirvieron en sieglos posteriores, asina Rafael empleg\u00f3 l'atramentun qu'usara Apeles nos sos cuadros, y que consist\u00eda na aplicaci\u00f3n d'una capa de barniz prieto qu'espard\u00eda sobre ellos."}
{"id": "5564", "revid": "43102", "url": "https://ast.wikipedia.org/wiki?curid=5564", "title": "Reinu de Macedonia", "text": "Macedonia () ye una rex\u00f3n hist\u00f3rica allugada nos Balcanes y que se formaba dende antiguu pola xuni\u00f3n de las actuales \u00c9piru, Tesalia y Tracia colo que g\u00fcei conocemos como la Macedonia hist\u00f3rica, esto ye: la Macedonia griega -con capital en Tesal\u00f3nica-, la provincia b\u00falgara de Blagoevgrad (Pirin-Macedonia), l'est\u00e1u de Macedonia del Norte y delles comarques d'Albania oriental.\nCultura.\nLa filiaci\u00f3n cultural de los macedonios nun paez tar clara, por embargu s\u00ed paez claro que la so llingua yera indoeuropea pero abondo estremada de la griega quienes nun consideraban a Macedonia parte del so enxame cultura como lo amuesen los comentarios d'historiadores como Tuc\u00eddides o'l nome de b\u00e1rbaros -estranxeros- que los griegos de la d\u00f3mina daben a los macedonios; y, si qu'asina, la historia del antiguu reinu de Macedonia ta enllazada cola de Grecia y Anatolia. Seg\u00fan estudios arqueol\u00f3xicos en 700 e.C. un pueblu nom\u00e1u \"mcedoniu\" emigr\u00f3 pal este dende la so tierra natal a la vera del r\u00edu Aliacm\u00f3n, espardi\u00e9ndose hasta la pen\u00ednsula Calc\u00eddica.\nL'imperiu de Grecu Macedonia.\nMacedonia algam\u00f3 una posici\u00f3n hexem\u00f3nica dientro Grecia pente'l rein\u00e1u de Filipu II (359-336 e.C.). Alexandru Magnu, f\u00edu de Filipu ya escol\u00edn del fil\u00f3sofu Arist\u00f3teles, llev\u00f3 los ex\u00e9rcitos macedonios hasta'l norte d'\u00c1frica, Arabia, Mesopotamia y la India. Abri\u00e9ndose con ellos la d\u00f3mina conocida como helenismu.\nLlevant\u00e1u nun curtiu periodu de 11 a\u00f1os, l'imperiu macedoniu heleniz\u00f3 l'Oriente. Alexandru Magnu fund\u00f3 una gran cantid\u00e1 de ciudaes nes tierres conquistaes, ente elles Alexandr\u00eda, n'Exiptu."}
{"id": "5569", "revid": "37624", "url": "https://ast.wikipedia.org/wiki?curid=5569", "title": "Crisoelefantina", "text": "Crisoelefantina ye un t\u00e9rminu que deriva del griegu \"chryselephantinos\", que significa fechu d'oru (chrysos) y m\u00e1rmole (elephas). Xeneralmente ta rellacionada cola escultura por que ye nesta arte onde ye emplegada.\nUs\u00f3se davezu na Grecia antigua, y consist\u00eda en tapecer con una lliviana capa de m\u00e1rmol una estructura de madera que, asina, quedaba invisible. Empleg\u00e1base m\u00e1rmol pa la cara, brazos y piernas d'una estatua mientres que los vest\u00edos y las guedeyes fac\u00edanse d'oru.\nL'escultor m\u00e1s famosu pola creaci\u00f3n d'estatues con esta t\u00e9unica foi l'hel\u00e9nicu Fidias, quien fixo las perd\u00edes estatues de Zeus n'Olimpia y la d'Atenea nel Parten\u00f3n."}
{"id": "5573", "revid": "28171", "url": "https://ast.wikipedia.org/wiki?curid=5573", "title": "Dinast\u00eda Ptolemaica", "text": "La dinast\u00eda Ptolemaica -tami\u00e9n nomada L\u00e1xida- ye la que fund\u00f3 Ptolom\u00e9u I S\u00f3ter, xeneral d'Alexandru Magnu y \u00fan de los sos di\u00e1docos, a la muerte d'\u00e9sti. \nL'imperiu construy\u00edu pol macedoniu foi divid\u00edu ente Ant\u00edgonu, Sel\u00e9ucu y Ptolom\u00e9u S\u00f3ter; nesta xebra al postreru correspu\u00e9nde-y Exiptu, rixendo los Ptolemaicos el pa\u00eds hasta l'a\u00f1u 30 e.C. que ye cuando'l pr\u00edncipe Augustu lu conquista y lu convierte en provincia de Roma.\nPtolomeu I entama la capital del so reinu n'Alexandr\u00eda, la ciud\u00e1 fundada por Alexandru Magnu, y desendolca nella l'activid\u00e1 comercial y intelectual m\u00e1s importante de l'antig\u00fced\u00e1.\nDende l'entamu la dinast\u00eda acueye de bon grau las tradiciones y cultura exipciana, amestando lo griego, lo macedonio y lo exipciano nuna nueva cultura que dar\u00e1 al pensamientu humanu una bayura de fil\u00f3sofos, pensadores y matem\u00e1ticos.\nOtra de les sos constantes foi l'enfrentamientu colos sel\u00e9ucides colos que compart\u00eda orixe y tami\u00e9n final, y\u00e1 que dambos estaos foron conquistaos pol Imperiu Romanu. \nQuiciabes, el gobernante m\u00e1s conoc\u00edu d'esta dinast\u00eda, foi la so postrera representante Cleopatra Selene, que tuvo un f\u00edu, Cesari\u00f3n, col xeneral C\u00e9sar como definitiva midida pa salvar el so est\u00e1u, pero esti foi asesin\u00e1u por orde d'Augustu."}
{"id": "5577", "revid": "37624", "url": "https://ast.wikipedia.org/wiki?curid=5577", "title": "Frankfurt del Main", "text": "Frankfurt del Main () ye una ciud\u00e1 asitiada nel est\u00e1u feder\u00e1u de Hessen (Alema\u00f1a).\nTien y ye la tiesta visible d'una de las rexones m\u00e1s din\u00e1miques d'Europa, Rin-Main (Rhein-Main), con una poblaci\u00f3n na qu'hai abondos foriatos y gran varied\u00e1 cultural.\nAm\u00e1s, ye'l centru financieru del pa\u00eds: nel centru la ciud\u00e1 all\u00fagase la Bolsa d'Alema\u00f1a, el Bancu Federal (Bundesbank), asina comu otros 370 grandes bancos. Xunta a ellos ta'l Bancu Central Europ\u00e9u.\nEl so aeropuertu ye'l segundu m\u00e1s importante d'Europa tres el de Londres."}
{"id": "5988", "revid": "116", "url": "https://ast.wikipedia.org/wiki?curid=5988", "title": "Jim Morrison", "text": "James Douglas Morrison , conoc\u00edu como Jim Morrison, foi un m\u00fasicu d'Estaos Xun\u00edos]. Ye conoc\u00edu por ser el vocalista del grupu The Doors. \nXunto con Ray Manzarek nos teclaos, Robbie Krieger na guitarra y John Densmore na bater\u00eda, form\u00f3'l grupu californianu The Doors. En 1967 sacaron el primer \u00e1lbum. El \"single\" \u00abLight My Fire\u00bb calt\u00favose munchu tiempu nos primeros puestos de la revista Billboard.\nEn 1971 Jim Morrison foi alcontr\u00e1u muertu na ba\u00f1era la so casa nel barriu de Marais en Par\u00eds.\nTa enterr\u00e1u nel Cementeriu P\u00e8re-Lachaise, y la so tumba ye la cuarta atraici\u00f3n tur\u00edstica m\u00e1s visitada de Par\u00eds. El so epitafiu ta escritu en griegu y quier dicir: \"fiel al so espiritu\",\" d'acuerdu col so demoniu\". Seg\u00fan dellos especialistes de la m\u00fasica, yera bon compositor, pero algamaba de ser abondo mediocre nel escenariu a causa de les drogues. "}
{"id": "5989", "revid": "37624", "url": "https://ast.wikipedia.org/wiki?curid=5989", "title": "Di\u00e1docos", "text": "Di\u00e1docos yera'l nome dau a los socesores d'Alexandru Magnu, que yeren los sos xenerales y que, a la muerte d'\u00e9sti, reparti\u00e9ronse l'Imperiu separt\u00e1ndolu en cinco grandes zones. La so rivalid\u00e1 fizo que l'imperiu alexandr\u00edn viviera m\u00e1s de venti a\u00f1os de guerres y de lluches pol poder. Esti nomatu vien del griegu y significa socesores o heriedos.\nLa divisi\u00f3n tres la muerte d'Alexandre foi la viniente:\nA estos descendientes direutos d'Alexandru sustituy\u00e9ron-yos los sos f\u00edos conoc\u00edos como ep\u00edgonos - o f\u00edos en griegu () - qu'en munchos casos continuaron coles lluches de poder nos restos del antiguu imperiu alexandr\u00edn."}
{"id": "5990", "revid": "43102", "url": "https://ast.wikipedia.org/wiki?curid=5990", "title": "Dinast\u00eda Ant\u00edgona", "text": "La Dinast\u00eda Ant\u00edogona foi naugurada tres la muerte d'Alexandru Magnu f\u00edxose col poder en Macedonia y Grecia. Nun llegar\u00eda al sieglu, pues nel 168 e.C. sol rein\u00e1u de Pers\u00e9u, Roma vence a los ex\u00e9rcitos macedonios y conquista pr\u00e1uticamente tola Pen\u00edsula Hel\u00e9nica.\nYe, de toles dinasties di\u00e1doques, la m\u00e1s occidental en tanto que sigue les tradiciones hest\u00f3riques europees siendo xefe del ex\u00e9rcitu'l rei y nun permitiendo la divinizaci\u00f3n de la figura real como si ocurri\u00f3 coles Dinast\u00edes Tolem\u00e1iques o la Dinast\u00eda Sel\u00e9ucida, dambes dos exemplos de sincretismu y d'orientalizaci\u00f3n relixosa.\nEsta dinast\u00eda padeci\u00f3 tami\u00e9n les lluches de poder escontra los otros di\u00e1docos quienes influyeren nos estaos hel\u00e9nicos pa que s'alzaren escontra Macedonia, como asina lo fixeren Tebas o Esparta. Tres la vitoria romana, Macedonia ye xabazmente tratada, sux\u00e9tasela a tributu, sep\u00e1rtase en cuatro rexones, cauna taba incomunicada coles otres. Y hasta que nun pasa a ser provincia nun se desendolquen nella v\u00edes de comunicaci\u00f3n que permitieren un mayor control sobro Macedonia."}
{"id": "5991", "revid": "43102", "url": "https://ast.wikipedia.org/wiki?curid=5991", "title": "Mar Mediterraneu", "text": "El mar Mediterraneu ye un mar del Atl\u00e1nticu oriental, asiti\u00e1u ente Europa meridional, Asia occidental y \u00c1frica del Norte. Tien aproximadamente 2,5 millones de km\u00b2 y 3.860 km de lonxit\u00fa ya ye'l mar interior m\u00e1s grande del mundu. Les sos ag\u00fces, que ba\u00f1en les tres pen\u00ednsules del sur d'Europa, (Ib\u00e9rica, It\u00e1lica y Balc\u00e1nica) y una d'Asia, Anatolia, comuniquen col oc\u00e9anu Atl\u00e1nticu al trav\u00e9s del estrechu de Xibraltar), col mar Negru (polos estrechos del B\u00f3sforu y de los Dardanelos), y col mar Roxu (pela canal de Suez). Form\u00f3se hai 6,5 millones d'a\u00f1os deb\u00edo al agua que lo inund\u00f3 pol estrechu de Xibraltar. \nOrixe del nome.\nEl nome d'esti mar vien del llat\u00edn \"mar medi terraneum\", que quier decir \"mar en mediu de les tierres\". Los romanos llam\u00e1benlo \"Mare Nostrum\" porque toles orielles yeren d'ellos.\nLlendes.\nEl Mediterraneu tien como llendes les costes d'\u00c1frica, Asia y Europa comprend\u00edes ente'l estrechu de Xibraltar al oeste y la entrada a los Dardanelos y la canal de Suez al este. Sodiv\u00eddese en dos grandes cuenques: \nLlenden col Mediterraneu los siguientes estaos:\nSobdivisi\u00f3n.\nEsti mar sodiv\u00eddese, seg\u00fan la Organizaci\u00f3n Hidrogr\u00e1fica Internacional, n'otros m\u00e1s peque\u00f1os. Seg\u00fan la enumeraci\u00f3n de la tercer edici\u00f3n de \"Limits of Oceans and Seas\" (1953) estos son:\nHai otru nome tradicional, el de mar de Libia, pa referise a la fastera mediterr\u00e1nea asitiada ente esti pa\u00eds y los mares X\u00f3nicu Ex\u00e9u; sicas\u00ed, la OHI nun lu recueye na obra de referencia internacional pa considerar les llendes de los mares y oc\u00e9anos.\nHai otros mares que, magar que t\u00e1n incluy\u00edos na cuenca mediterr\u00e1nea, son consideraos pola OHI como mares independientes y ayenos a elli:"}
