{"id": "2270", "revid": "69718", "url": "https://an.wikipedia.org/wiki?curid=2270", "title": "Estaus Unius", "text": "Os Estaus Unius d'America (en angl\u00e9s: \"United States of America\", abreviato \"USA\") ye un pa\u00eds formato por una federaci\u00f3n de 50 estaus situatos en a parte norte d'America, independient dende o 4 de chulio de 1776 en a Guerra d'a Independencia d'os Estaus Unius contra o Reino Uniu, cuan as primitivas 13 colonias d'a costa este facioron a suya declaraci\u00f3n d'independencia.\nA suya capital ye a ciudat de Washington, DC, establida en a honor de George Washington entre os estaus de Maryland y Virchinia, en un districto federal dito Districto de Columbia. A suya forma de gubierno ye a Republica federal, en un sistema de democracia representativa de tipo presidencialista, estando l'actual president Joe Biden. A Constituci\u00f3n d'os Estaus Unius fue adoptada o 17 de setiembre de 1787, estando ratificada en 1788, fendo asinas d'as premitivas 13 colonias un unico pa\u00eds independient.\nA suya poblaci\u00f3n ye de 317.238.626 habitants (2013) en una superficie de 9.826.675 km\u00b2, con una densidat de poblaci\u00f3n de 33 hab/km\u00b2. Estaus Unius ye asinas o tercer pa\u00eds d'o mundo por a suya superficie y tami\u00e9n por a suya poblaci\u00f3n.\nEstaus Unius muga a lo norte con Canad\u00e1, a lo sud con Mexico, a l'este con l'Oceano Atlantico y a l'ueste con l'Oceano Pacifico, encara que o estato d'Alaska ye a o norte de Canad\u00e1, o estato de Hawaii ye en l'Oceano Pacifico y os Estaus Unius son titulars de bellatros territorios en a mar Caribe u l'Oceano Pacifico. O estato d'Alaska muga a lo sud con Canad\u00e1 y a l'ueste, en trescruzando l'estreito de Bering, ye Rusia. Asinas, nom\u00e1s 49 d'os 50 estaus se troban en America, fendo parte o estato de Hawaii d'Ocean\u00eda.\nA econom\u00eda d'Estaus Unius ye actualment a primera econom\u00eda mundial, con un Producto Interior Bruto de mas de 13 billons de d\u00f3lars estausunidenses, ye decir, alto u baixo lo 19% d'a producci\u00f3n mundial.\nEstaus Unius ye miembro fundador d'a Organizaci\u00f3n d'as Nacions Unidas, organizaci\u00f3n que tien una d'as suyas seus en a ciudat estausunidense de Nueva York, y o pa\u00eds ye miembro permanent d'o Consello de Seguridat d'as Nacions Unidas. O pa\u00eds tami\u00e9n ye miembro de cuantas atras organizacions internacionals, como a OTAN, a OEA, l'APEC, a OCDE u a OSCE.\nEncara que a luenga mas charrada d'o pa\u00eds ye a luenga anglesa en as suyas variants conoixidas como \"American English\", no tien garra luenga oficial, a tamas de que l'angl\u00e9s ye a luenga oficial \"de facto\". Sindembargo, se i charran encara cuantas luengas d'os indios americanos, y a mayor parte d'os inmigrants charran a suya luenga orichinaria, destacando l'italiano, l'alem\u00e1n u o chin\u00e9s, encara que se i charran cuasi todas as luengas. Antiparte, o castellano ye a luenga charrada d'antis de dentrar en os Estaus Unius de parte d'os estaus d'o sudueste d'o pa\u00eds, am\u00e1s d'estar a luenga d'un numero muit important d'inmigrants en o sieglo XX. Ista inmigraci\u00f3n, muit variada en os suyos orichens, fa que os Estaus Unius sigan uno d'o pa\u00edses con mayor diversidat etnica d'o mundo.\nEtimoloch\u00eda.\nEn 1507, o cartografo alem\u00e1n Martin Waldseem\u00fcller faci\u00f3 un mapa d'o mundo a on que nombraba as tierras d'o hemisferio occidental como America, en honor a l'explorador y cartografo italiano Amerigo Vespucci. As antigas colonias britanicas emplegoron por primera vegada o nombre moderno dimpu\u00e9s d'a declaraci\u00f3n d'independencia, \"a declaraci\u00f3n unanime d'independencia d'os Estaus Unius d'America\" (a parola \"Unius\" apareixeba en minusclas en a declaraci\u00f3n) o 4 de chulio de 1776. L'actual nombre se faci\u00f3 oficial o 15 de noviembre de 1777, cuan o Segundo Congreso Continental adopt\u00f3 los Articlos d'a Confederaci\u00f3n, que deciban, \"O nombre d'ista Confederaci\u00f3n ser\u00e1 'Os Estaus Unius d'America'\". O nombre curto \"Estaus Unius\" ye tami\u00e9n st\u00e1ndard. Atras formas comuns son en angl\u00e9s U.S. y USA y en aragon\u00e9s EUA u EEUU. Coloquialment en angl\u00e9s tami\u00e9n gosa decir-se \"the U.S. of A.\" u \"the States\" (en aragon\u00e9s \"os Estaus\"). \"Columbia\", que gos\u00f3 estar un nombre popular ta os Estaus Unius, se deriva de Cristofo Colombo. Tami\u00e9n apareixe en o nombre d'o Districto de Columbia.\nUna forma st\u00e1ndard ta referir-se a los ciudadans d'os Estaus Unius ye \"americano\", \"nortamericano\" u tami\u00e9n \"estausunidense\". En angl\u00e9s nom\u00e1s se fa servir a primera d'istas formas, y por ixo no ye guaire com\u00fan emplegar l'adchetivo \"americano\" ta referir-se a personas que no tiengan a nacionalidat d'Estaus Unius.\nCheograf\u00eda fisica.\nOs Estaus Unius son situatos cuasi en a suya totalidat en o hemisferio occidental: os cuaranta y ueito estaus continentals u contiguos se troban en o centro d'o subcontinent nordamericano y s'estendillan dende l'Oceano Atlantico dica l'Oceano Pacifico. Mugan a lo norte con Canad\u00e1, y a lo sud con Mexico y con o Golfo de Mexico. Alaska, o estato mas gran en superficie y deseparato d'a resta d'os estaus continentals por Canad\u00e1, muga con l'Oceano Pacifico a lo sud y con l'Oceano Arctico a lo norte. Hawaii ye un archipielago d'o Pacifico central a l'ueste d'America d'o Norte. Estaus Unius ye o tercer u cuatreno pa\u00eds mas gran d'o mundo, pendendo de como se consideren as disputas territorials entre China y a India. Os Estaus Unius tami\u00e9n administran diversos territorios insulars d'a mar Caribe y de l'Oceano Pacifico.\nA plana costera de l'Atlantico da lugar a selvas caducifolias y a la sierra de Piemont. A cadena montanyosa d'os Apalaches desepara o litoral d'os Grans Lacos y as tascas d'o Meyo Ueste. O sistema fluvial d'o Mississip\u00ed-Missouri, o cuatreno r\u00edo mas gran d'o mundo en amplaria, fluye de norte enta sud d'o centro d'o pa\u00eds. As planas f\u00e9rtils, conoixidas como as Grans Planas s'estendillan dica l'ueste. As Montanyas Rocosas s'estendillan de norte ta sud a l'ueste d'as Grans Planas, deseparando o centro d'o pa\u00eds de l'Oceano Pacifico. L'aria que se troba a l'ueste d'ista cadena montanyosa ye desertica (se bi troban o Disierto de Mojave y a Gran Cuenca). A Sierra Nevada s'estendilla de manera paralela a las Rocosas, am\u00e1n d'a costa d'o Pacifico. Con os suyos 6.194 metros d'altaria, o Monte McKinley ye o pico mas alto d'o pa\u00eds. Bi ha vulcans activos en l'archipielago Alexander y as islas Aleutianas; tot o estato de Hawaii se troba sobre islas vulcanicas tropicals.\nBelunas d'as prencipals tucas d'Estaus Unius son: \nClima.\nOs Estaus Unius, debito a la suya grandaria y variedat cheografica, incluyen cuasi toz os tipos de climas. Dende l'este enta o meridiano 100, o clima ye dende continental humedo en o norte dica subtropical humedo en o sud. A parte sud d'a peninsula de Florida, asinas como l'archipielago de Hawaii tienen un clima tropical. As Grans Planas a l'ueste d'o meridiano 100 son semi-aridas. Muitas d'as montanyas occidentals tienen un clima alp\u00edn. En a Gran Cuenca o clima ye arido, desertico en o sudueste, mediterranio en a costa de California, y oceanico en as costas d'Oreg\u00f3n, Washington y sud d'Alaska. A mayor\u00eda d'Alaska tien un clima subarctico u polar. As condicions climaticas extremas no son guaire raras en os estaus que se troban chunto a lo Golfo de Mexico, a on que gosa haber tormentas tropicals. A mayor parte d'os tornados en o mundo ocurren en iste pa\u00eds, prencipalment en l'aria conoixida como \"Tornado Alley\".\nMedio ambient.\nOs Estaus Unius estan consideratos como un pa\u00eds de megadiversidat ecolochica: arredol de 17.000 especies de plantas vasculars se pueden trobar en os estaus continentals y Alaska, y mas de 1.800 especies de flors se troban en Hawaii, estando bien poquetas d'istas las que se troban am\u00e1s en o continent. Bi ha en os Estaus Unius mas de 400 especies de mamifers, 750 d'aus, y 500 de reptils y anfibios. Bellas 91.000 especies d'insectos han estato rechistratas. O \"Endangered Species Act\" de 1973 ye una lei que proteche as especies menazadas u en periglo d'extinci\u00f3n y os suyos habitats, que estan cusiratos por o Servicio de Pescata y Vida Salvache. Bi ha cincuanta y ueito parques nacionals y cientos d'atros parques administratos federalment, selvas y arias naturals. En conchunto lo gubierno poseye un 28,8% d'a superficie d'o pa\u00eds. A mayor\u00eda d'istas arias baixo control d'o Gubierno federal son logadas a interpresas que expleitan os recursos de gas natural u petrolio, a mener\u00eda, a industria fustera u a ganader\u00eda. Un 2,4% s'emplega ta usos militars.\nHistoria.\nEncara que os Estaus Unius naixioron como un pa\u00eds independient con a Guerra d'Independencia contra o Reino Uniu dende 1773, a Historia d'Estaus Unius no prencipia con ista guerra, sino que ye muit anterior, remontando-se dica os primers pobladors d'o continent.\nO continent americano recibi\u00f3 os suyos primers pobladors arredol d'o 40.000 aC, encara que nom\u00e1s bi ha restas arqueolochicas comprevadas dende o sieglo XXI aC en Alaska, provenients de Siberia a travi\u00e9s d'o estreito de Bering que desepara Alaska d'Asia, encara que seguntes bella teor\u00eda o continent recibi\u00f3 tami\u00e9n poblaci\u00f3n dende Ocean\u00eda a travi\u00e9s de l'Oceano Pacifico en a rechi\u00f3n de Sudamerica.\nColonos d'orichen europeu s'establioron en a costa occidental estausunidense, a lo canto de l'Oceano Atlantico, dende o sieglo XVI: espanyols en Florida y a costas d'o golfo de Mexico, angleses, escoceses, neerlandeses, daneses y suecos, am\u00e1s de franceses en as costas de l'Oceano Atlantico, encara que os espanyols forachitoron muitas vegadas istos primers colonizadors foranos. Sindembargo, dende o sieglo XVI os angleses heban consolidato as suyas posicions en a costa atlantica, establindo asinas un territorio colonial, as ditas \"Trece colonias\", que proclamoron a suya independencia en 1776, prencipiando asinas a Guerra d'Independencia d'os Estaus Unidos, con l'aduya militar, financiera y politica franco-espanyola dica rematar con o reconoiximiento d'a suya independencia efectiva por l'antiga metropoli.\nO nuevo pa\u00eds, luego d'a suya independencia, prencipi\u00f3 una expansi\u00f3n enta l'ueste, enta o dito \"Far West\", anexionando muitos territorios, incluyindo-ie antigas colonias espanyolas en guerras con o suyo vec\u00edn Mexico, como Texas, Nuevo Mexico, Arizona, Nevada u California, am\u00e1s de Florida, creyando una gran potencia economica, que recibirba una important inmigraci\u00f3n europea. A Guerra Civil Estausunidense, a meyatos d'o sieglo XIX, remat\u00f3 lo rechimen esclavista, proclamando a emancipaci\u00f3n d'os esclavos de raza negra, ubrindo am\u00e1s as puertas a la introducci\u00f3n en o pa\u00eds d'a Revoluci\u00f3n industrial. Antiparte, mientres a suya expansi\u00f3n enta l'ueste, os estausunidenses luitoron contra os pueblos amerindios en as ditas Guerras Indias, ta fer-los reblar y albandonar os suyos territorios.\nEn 1914, en prencipiar a Primera Guerra Mundial, Estaus Unius yera una d'as prencipals potencias economicas d'o mundo, y a suya dentrada en a guerra con os Aliatos, en 1917, esti\u00f3 decisiva ta rematar ixe conflicto en prechudicio d'as Potencias Centrals. Manimenos, o pa\u00eds se repleg\u00f3 en o suyo interior, sin participar en os intentos de paz dimpu\u00e9s d'o Tractau de Versailles, dica la suya intervenci\u00f3n en a Segunda Guerra Mundial dende 1941 tami\u00e9n con os Aliatos, cuan o pa\u00eds preni\u00f3 consciencia d'estar una gran potencia no nom\u00e1s economica sino tami\u00e9n politica y militar. Asinas o suyo papel esti\u00f3 fundamental en a construcci\u00f3n d'as Nacions Unidas, como base d'o sistema politico internacional d'a post-guerra, y en o establimiento d'a OTAN como palanca militar ta la Guerra Frida contra la Uni\u00f3n Sovietica en os anyos 1960-1990, que ramat\u00f3 con a disoluci\u00f3n d'a Uni\u00f3n Sovietica en 1991 y con a presencia d'Estaus Unius como a gran potencia militar de prencipios d'o sieglo XXI.\nPrimers pobladors.\nActualment, seguntes as hipotesis d'os historiadors, se creye que os primers habitants d'o continent americano bi plegoron dende Asia, a travi\u00e9s d'o estreito de Bering, trescruzando asinas o punto a on que se comunican l'Oceano Glacial Arctico con l'Oceano Pacifico, en epocas de glaciacions, cuan o nivel d'a mar yera mas baixo y, antiparte, bi heba un puent de chelo entre os dos continents, dende Siberia enta Alaska. Pareixe que ista dentrada de pobladors esti\u00f3 feita en diversas calendatas, entre o 40.000 aC y o 10.000 aC, estando toz os pueblos amerindios descendients d'ixos grupos d'inmigrants d'orichen asiatico. Asinas, ye atestiguada la presencia humana en Alaska arredol d'o sieglo XXI aC u en a costa atlantica arredol d'o sieglo XVII aC, seguntes as troballas arqueolochicas, encara que as hipotesis dicen que a presencia humana esti\u00f3 anterior.\nIstos pobladors establioron cualques culturas d'a Prehistoria en l'actual territorio estausunidense, u mesmo nuclios de poblaci\u00f3n importants en os territorios d'o sud, a man de l'actual muga con Mexico, con millors condicions climatolochicas ta l'agricultura que premiteba o desembolique d'a civilizaci\u00f3n. Asinas, a Cultura humana mas antiga conoixida en o territorio estausunidense ye a clamada \"Cultura Clovis\", d'arredol d'o sieglo XIV aC, situada en o territorio de l'actual estato de Nuevo Mexico. Dimpu\u00e9s d'a \"Cultura Clovis\" se succedioron en a cuenca d'o r\u00edo Misisipi os anasacis, os \"Mound Builders\" u constructors de tumulos, y a dita Civilizaci\u00f3n d'o Misisipi. Sindembargo, istas civilizacions y mesmo a suya remeranza desapareixioron antis d'a plegada a America d'os europeus, que nom\u00e1s troboron en l'actual territorio estausunidense que grupos sin una cultura abanzada a o ran europeu, en comparanza con as civilizacions sudamericanas.\nEn o sieglo XV, cuan Cristofo Colombo pleg\u00f3 a America (1492) en o territorio estausunidense nom\u00e1s i viviba bella tribus de cazataires-recolectors, que no heba establiu denguna civilizaci\u00f3n abanzada ni deng\u00fan nuclio habitato permanent, y que practicaba a sob\u00e9n o nomadismo como medio de vida, sin conoixer l'agricultura u fendo d'ixa tecnica de cultivo de vechetals una ferramienta marguinal reservada a las mullers d'a tribu debant d'o papel d'o var\u00f3n como cazataire.\nColonizaci\u00f3n europea.\nYe f\u00e1cil que os primers europeus en plegar a America esen os vikingos provenients d'Escandinavia (prencipalment de Noruega) a travi\u00e9s d'Islandia y de Gronlandia, y se diz que Leif Ericson i pleg\u00f3 a finals d'o sieglo X u primer\u00edas d'o sieglo XI, en establindo-ie una colonia que clam\u00f3 \"Vinland\" u \"tierra d'as vinyas\", por motivos de propaganda, mesmo como s'heba clamato a Gronlandia \"tierra verde\". Sindembargo, ye un tema controvertiu ta os historiadors, en no tener denguna confirmaci\u00f3n arqueolochica platera u mesmo documental sobre ixos feitos.\nAntiparte, se diz que pescataires d'orichen basco u bret\u00f3n bi podioron plegar en o sieglo XV dezaga d'a pesca d'as ballenas u de l'abadeixo, por as pesquer\u00edas de Terranova, encara que no bi ha tampoco pruebas documentals d'ixe feito. Mesmo, seguntes bellas teor\u00edas, ye iste feito o que bi ha dezaga d'o primer viache de Cristofo Colombo, que teneba conoiximiento d'a presencia de tierra en a redolada por os relatos d'os pescataires bascos y bretons.\nS\u00ed ye documentato que Cristofo Colombo esti\u00f3 lo \"descubridor oficial\" d'America o 12 d'octubre de 1492, en plegar a la rechi\u00f3n d'o Caribe, encara que en realidat pensaba que heba plegato a China u Chap\u00f3n. Os espanyols colonizoron os territorios de Cuba y Puerto Rico en as Antillas y dentroron en Mexico y Panam\u00e1, encara que tami\u00e9n establioron bella colonia en l'actual estato de Florida, forachitando a os franceses de relichi\u00f3n protestant que se i heban instalato en os anyos 1580 mientres as Guerras de Relichi\u00f3n de Francia. \nAntiparte, colonos tami\u00e9n de relichi\u00f3n protestant, a sob\u00e9n angleses, encara que tami\u00e9n d'os Pa\u00edses Baixos, escoceses, suecos u daneses s'establioron en a costa atlantica estausunidense dende a segunda metat d'o sieglo XVI, y franceses y angleses ocuporon as costas de Canad\u00e1 y d'o r\u00edo Sant Lorient, dentrando dica os Grans Lacos d'America d'o Norte. Istos colonos plegoron a la rechi\u00f3n en relaci\u00f3n con as exploracions d'os pa\u00edses europeus que quereban trobar un paso por o norte dende l'Oceano Atlantico enta l'Oceano Pacifico, ta poder acceder a lo comercio con China, India y Chap\u00f3n evitando lo control d'as atras v\u00edas maritimas por Espanya (Cabo de Hornos en America d'o Sud), Portugal (rota d'a India por o cabo de Buena Esperanza) u l'Imperio Otom\u00e1n (mar Roya). Ye decir, yeran viaches ta buscar o dito \"paso d'o norueste\".\nOs mas antigos lugars habitatos por europeus en l'actual territorio d'os Estaus Unius son: Saint Agustine en Florida (1565 por os espanyols), Jamestown en Virchinia (1607 por os angleses) y Plymouth en Massachusetts, establida en 1620 por os \"pais pelegrins\" (\"Pilgrim Fathers\") puritans fuyius d'a intolerancia relichiosa en Anglaterra.\nEncara que en os anyos 1540 y 1550 bi habi\u00f3 exploracions espanyolas en a parte sud d'o territorio estatounitene, encara que en no trobar-ie oro os espanyols albandonoron a conquiesta d'os territorios a lo norte, y estioron asinas os angleses qui rematoron por unificar toz istos territorios d'a costa atlantica baixo lo suyo control, en establindo-ie un sistema de \"colonias\" administrativament independients dica creyar as clamadas \"Trece colonias\". Os espanyols dentroron sindembargo en l'actual territorio estausunidense dende o sud, a partir d'as suyas conquiestas en Mexico, y tami\u00e9n en puyando enta o norte por a costa de l'Oceano Pacifico con ciudaz como San Francisco, y mesmo os rusos facioron a suya aparici\u00f3n dende Siberia, trescruzando o estreito de Bering dica Alaska u mesmo dica Oreg\u00f3n u a parte norte de California. Antiparte, os colonos franceses, dende as suyas bases en Nueva Orleans, en o golfo de Mexico, puyoron por a val d'o r\u00edo Mississippi, establindo-ie a Loisiana en a suya desembocadura.\nMientres o sieglo XVII Anglaterra establi\u00f3 as suyas primeras colonias importants en territorio estausunidense, a sob\u00e9n por iniciativa privada y vinclada a problemas de tipo relichioso en a metropoli, estando am\u00e1s conoixida a que faci\u00f3 plegar a 1.000 colonos, alto u baixo, en 1630 a l'actual Massachusetts, que yeran de confesi\u00f3n puritana y que establioron bella ciudat en a comarca, como Boston en a costa, encara que dentroron ta establir chicotas localidaz dica 30-40 km en l'interior d'o territorio.\nEn o sieglo XVIII, os angleses prencipiaron una muit ampla expansi\u00f3n d'os suyos territorios, doblando a superficie de territorio colonizato y multiplicando por 8 a suya poblaci\u00f3n, con un augmento d'a poblaci\u00f3n muito mes gran que a meya europea d'ixas envueltas. En primer lugar, dende as planas costeras enta l'ueste d'o continent, en luitas contra as tribus d'os amerindios que i viviban. En segundo lugar, contra as colonias francesas de Loisiana, que yeran un competidor comercial respective d'o lucrativo comercio de pellizos d'animals salvaches ta pelleter\u00eda. Y en tercero, contra os espanyols que teneban as suyas posicions en Florida. Am\u00e1s, tami\u00e9n prencipioron una explotaci\u00f3n extensiva de l'agricultura en as colonias d'o sud, primero con mano d'obra d'orichen blanco en rechimen de semi-esclavitut (a sob\u00e9n, colonos d'orichen irland\u00e9s u escoc\u00e9s), y luego con una masiva importaci\u00f3n d'esclavos negros, cuan l'agricultura esdeveni\u00f3 en bel lugar un lucrativo negocio, como con o cot\u00f3n u o tabaco. A poblaci\u00f3n que i pleg\u00f3 en o sieglo XVIII ya no yera nom\u00e1s d'orichen angl\u00e9s u escoc\u00e9s y de relichi\u00f3n protestant, porque en os suyos territorios d'orichen prencipi\u00f3 a estendillar-se a teor\u00eda de que a poblaci\u00f3n d'un territorio yera una d'as suyas fuents de riqueza, que no se podeba ninviar a fuera d'o territorio, y s'aprob\u00f3 bella mesura ta dificultar a emigraci\u00f3n d'angleses enta America. Plegoron asinas irlandeses catolicos, encara que tami\u00e9n os hugonoz franceses fuyius de Francia cuan Lo\u00eds XIV derog\u00f3 l'Edicto de Nantes, u chents que plegaban dende Alemanya y dende os cantons de Suiza de luenga alemana, fuyindo d'as guerras de relichi\u00f3n en Europa (istos alemans s'establioron a sob\u00e9n en Pennsilvania, a on encara hue se charra l'alem\u00e1n de Pennsilvania); tami\u00e9n bi plegoron os escoceses de l'Ulster que albandonaban a suya tierra por as malas condicions economicas, y que yeran presbiterians. Sindembargo, ista nueva poblaci\u00f3n no se mezcl\u00f3 con as anteriors poblacions u entre s\u00ed, sino que en ista primera etapa formaba chicoz nuclios etnicos, como en un mosaico.\nOs colonos europeus que bi plegoron no plegoron sindembargo como poblaci\u00f3n libre, porque plegoron con contratos de semi-esclavitut, ta pagar o suyo viache u en plegar-ie como parte d'una condena chudicial, encara que ista servitut teneba una durada limitada en o tiempo. Sindembargo, tami\u00e9n plegaba a poblaci\u00f3n esclava \"stricto sensu\", que yera d'orichen africano y que a sob\u00e9n plegaban a las colonias d'o sud, ta treballar en as grans plantacions. En 1670 nom\u00e1s yeran 2.000 personas en Virchinia, pero o suyo numero contin\u00f3 o suyo crecimiento, y s'aprob\u00f3 bella norma que feba que a suya situaci\u00f3n d'esclavitut fuese ta cutio, como en Virchinia u Maryland, transmitindo ixa situaci\u00f3n a los suyos fillos. O 80% d'os esclavos africanos (arredol de 350.000 personas en 1763) viviban en os estaus d'o sud; en 1756 en Virchinia os africanos yeran mas d'o 40% d'a poblaci\u00f3n, y en 1751 en Carolina d'o Sud mas d'o 60%.\nIsta situaci\u00f3n premiti\u00f3 una important millora d'as infraestructuras en o territorio d'as Trece colonias, que en 1775 teneban una poblaci\u00f3n de mas de 2 milions d'habitants. En ixas envueltas, a Cultura d'os Estaus Unius teneba muita relaci\u00f3n con a Cultura d'Europa, en estar as unicas radices culturals d'os colonos o continent europeu.\nGuerra d'Independencia.\nEn os anyos 1760-1770, a situaci\u00f3n politica d'as Trece colonias evolucion\u00f3. En primer lugar, a poblaci\u00f3n d'orichen europeu heba desarrollato en ixos territorios una sociedat culturalment a lo mesmo nivel que a suya metropoli, con v\u00edas de comunicaci\u00f3n internas parellanas a las anglesas, pero teneba bloqueyato o suyo abance por a presencia politica d'Anglaterra. Asinas, uno d'os obchectivos d'as colonias yera la suya expansi\u00f3n enta l'ueste, dezaga d'os monts Apalaches, enta os territorios que nominalment feban parte dica ixe inte d'o dominio colonial franc\u00e9s y que os angleses heban conquiesto mientres a Guerra d'os Siet Anyos, encara que o Gubierno britanico lis negaba ixa posibilidat, temendo lo fortaleiximiento d'a posici\u00f3n d'as colonias debant d'a metropoli cuan o Reino Uniu teneba que absorber a 80.000 colonos d'orichen franc\u00e9s que yeran en Canad\u00e1, am\u00e1s d'organizar as nuevas colonias conquiestas. D'atra man, as guerras con Francia y con Espanya facioron que o Parlamento britanico, instigato por o primer ministro George Grenville, puyase os impuestos a toz os suyos territorios ta recullir diners (a deuda publica anglesa s'heba duplicato mientres a guerra), incluyindo-ie as colonias americanas, sin parar cuenta en as protestas d'os colonos que deciban que ixos impuestos s'heban creyato sin o suyo consentimiento, en no estar representatos en o Parlamento britanico, a on que nom\u00e1s teneban representaci\u00f3n os territorios metropolitans. \nA tensi\u00f3n puy\u00f3 de ran en 1765, cuan o Parlamento britanico apreb\u00f3 un nuevo impuesto en a dita \"Lei d'o Timbre\". Ista lei se referiba a toz os territorios colonials angleses en America, y asinas por tot o territorio apareixioron organizacions politicas secretas, ditas \"Fillos d'a Libertat\", ta luitar contra l'impuesto y lograr-ne a suya supresi\u00f3n; en octubre de 1765 se reunioron en a ciudat de Nueva York representants de 9 d'as 13 colonias en un Congreso sobre a \"Lei d'o Timbre\", esdevenindo asinas a primera reuni\u00f3n de representants politicos intercolonial, y se i faci\u00f3 un Memorial de Dreitos. Prencipi\u00f3 un boicot a os produtos d'orichen britanico y en 1766 se derog\u00f3 a \"Lei d'o Timbre\", que esdeveni\u00f3 asinas a primera victoria politica conchunta d'os colonos. Sindembargo, en a derogaci\u00f3n d'a lei se deciba que o Parlamento britanico teneba plena autoridat ta fer leis \"que obligasen a las colonias y a o pueblo americano\".\nEn 1767, como continaban os problemas fiscals en o Reino Uniu, o ministro britanico Charles Townshend establi\u00f3 un impuesto sobre as exportacions d'as Colonias en cuantos articlos, am\u00e1s d'establir una Chunta con seu en Boston ta o suyo control. Tami\u00e9n desichiba que as Colonias fesen que os ciudadans recibiesen en a suya vivienda a las tropas de l'Exercito britanico ta vivir-ie, como gosaba ser normal en ixas envueltas a on os cuartels no existiban, y Nueva York se neg\u00f3.\nEn augmentar a tensi\u00f3n en o territorio, o Gubierno britanico ninvi\u00f3 tropas regulars de l'Exercito britanico, lo que encara faci\u00f3 augmentar mas o clima prerrevolucionario en as colonias, especialment en Nueva Anglaterra, Philadelphia y Virchinia. O 5 de marzo 1770, tropas britanicas disparoron contra os manifestants en Boston (Massachusetts), en a dita \"mortalera de Boston\", con 5 victimas.\nEn 1773 s'apreb\u00f3 una mesura en o Reino Uniu ta permetir a la \"Company\u00eda Britanica d'as Indias Orientals\" vender o suyo t\u00e9 dreitament en as colonias britanicas, y ixo amenazaba a los comerciants d'o territorio estausunidense y tami\u00e9n a os contrabandistas que introduciban ixe producto ilegalment. Asinas, o 16 d'aviento de 1773 os colonos destruyoron en Boston un cargamento de t\u00e9 en protesta por os impuestos que pagaban sobre iste producto, en a dita \"Boston Tea Party\", fendo asinas imposible cualsiquier intento conciliatorio, esclatando a Guerra d'Independencia d'os Estaus Unidos en 1775.\nOs sublevatos ninvioron representants esleitos a un dito \"Congreso continental\" reuniu en Philadelphia dende o 5 de setiembre de 1774 a petici\u00f3n de Virchinia, y un \"Segundo Congreso continental\" reuniu tami\u00e9n en Philadelphia dende o 10 de mayo de 1775, a on s'apreb\u00f3 a declaraci\u00f3n d'independencia d'os Estaus Unius, o 4 de chulio de 1776, seguntes un borrador preparato por Thomas Jefferson, a on que se proclamaban os prencipios de libertat, igualdat y o dreito a la propia felicidat. A guerra contra o Reino Uniu esti\u00f3 am\u00e1s una autentica guerra civil, en estar en contra d'a independencia muitos \"loyalist\" u leyalistas, que en rematar a guerra albandonoron os Estaus Unius ta vivir en o territorio vec\u00edn de Canad\u00e1, que yera una colonia britanica y que no particip\u00f3 en a sublevaci\u00f3n. En una luega campanya militar, en a cual os colonos americanos recibioron l'aduya de l'Exercito espanyol y de l'Exercito franc\u00e9s, o nuevo exercito regular establiu por George Washington, l'Exercito estausunidense, redot\u00f3 a l'Exercito britanico en batallas como a batalla de Saratoga (17 d'octubre de 1777) u a batalla de Yorktown (1781), ubrindo asinas cam\u00edn a lo Tractau de Par\u00eds d'o 3 de setiembre de 1783 por o cual o Reino Uniu acceptaba y reconoixeba la independencia d'os Estaus Unius.\nAntiparte, o \"Segundo Congreso continental\", que heba ratificato os Articlos d'a Confederaci\u00f3n en 1781, tami\u00e9n redact\u00f3 a Constituci\u00f3n d'os Estaus Unius ta la Convenci\u00f3n de Philadelphia de 1787. Iste texto, a lo cual se i adhibioron 10 enmiendas (\"Declaraci\u00f3n de Dreitos\") en 1791, ye lo fundamento d'o sistema de democracia en os Estaus Unius. Ta rematar o proceso de consolidaci\u00f3n institucional d'o nuevo pa\u00eds, George Washington fue esleito en 1789 o primer President d'os Estaus Unius, y en 1800 a seu d'as institucions gubernamentals s'establi\u00f3 en a nueva ciudat de Washington, DC, que esdeveni\u00f3 asinas a capital d'o pa\u00eds y centro d'un districto federal (o districto de Columbia), ta marcar a suya no dependencia de deng\u00fan d'os estaus. Ta dignificar o cargo, Washington preb\u00f3 d'imitar a dignitat d'as monarqu\u00edas europeas, plegando a viachar en una carroza con o suyo escudo d'armas. Sindembargo, o Congres\u00f3 d'os Estaus Unius limit\u00f3 ixo, y atorg\u00f3 a lo cargo o nombre sencillo de \"President d'os Estaus Unius\".\nEsti\u00f3 o primer president, George Washington, qui establi\u00f3 en linias chenerals la base de l'actual sistema de gubierno estausunidense, creyando os cargos de Secretario d'Estato, Secretario d'Hicienda u Secretario de Guerra, am\u00e1s d'o Fiscal Cheneral y o Director Cheneral de Correus: Alexander Hamilton esdeveni\u00f3 Secretario de Hicienda y Thomas Jefferson Secretario d'Estato.\nExpansi\u00f3n continental en o sieglo XIX.\nEn rematar a suya Guerra d'independencia, os Estaus Unius facioron frent a lo primero d'os suyos deseyos: a expansi\u00f3n enta l'ueste u \"Far West\", en a clamada Conquiesta de l'Ueste, travesando los monts Apalaches mirando d'establir como muga occidental d'o pa\u00eds o r\u00edo Mississippi, que deseparaba os dominios colonials angleses y franceses en America d'o Norte. Asinas, encara que a poblaci\u00f3n d'a rechi\u00f3n de dezaga d'os Apalaches yera cuasi nula en 1775, en 1790 ixe territorio ya teneba una poblaci\u00f3n de 120.000 personas. Ista expansi\u00f3n se faxi\u00f3 con a oposici\u00f3n d'o Reino Uniu y d'Espanya, estando iste zaguer pa\u00eds o propietario nominal d'a parte sud d'o territorio ocupato por os colonos, y tami\u00e9n con a oposici\u00f3n d'os amerindios que i viviban.\nO territorio estausunidense s'enampl\u00f3, en aplicando a nueva \"Doctrina d'o dest\u00edn manifiesto\" (\"Manifest Destiny\" en angl\u00e9s), a doctrina politica d'o Partiu Republicano-Democrata d'os Estaus Unius, dominant en o primer cuatreno d'o sieglo XIX, seguntes a cual a naci\u00f3n estausunidense (\"americana\", deciban, identificando o suyo pa\u00eds con tot o continent) teneba la misi\u00f3n divina de portiar a civilizaci\u00f3n y a democracia enta l'ueste. Ista doctrina se completaba con o \"Mito d'a muga\", cuan se clamaba \"muga\" a lo punto limite d'implantaci\u00f3n d'as poblacions d'orichen racial blanco dimpu\u00e9s d'expulsar u estricallar a la poblaci\u00f3n amerindia, con mortaleras continas dica rematar en am\u00e1s conoixita, a mortalera de Wounded Knee en 1890.\nEncara que ista expansi\u00f3n enta l'ueste se faci\u00f3 a vegadas por medio de compras (asinas, a compra de Loisiana o 30 d'abril de 1803 a la Francia de Napole\u00f3n Bonaparte por 15 milions de d\u00f3lars estausunidenses u a compra d'Alaska en 1867 a l'Imperio Ruso), a mayor parte d'a expansi\u00f3n estausunidense se faci\u00f3 con guerras y mortaleras d'as poblacions nativas. Asinas, as Guerras Indias contra la poblaci\u00f3n nativa amerindia que bi heban en os territorios conquiestos, que permeti\u00f3 a expoliaci\u00f3n d'as suyas tierras; a Guerra Mexicano-Estausunidense de 1846-1848 y o Tractau de Guadalupe Hidalgo premitioron a ocupaci\u00f3n de Texas y California, am\u00e1s d'os actuals Utah, Nevada, Nuevo Mexico y Arizona. Antiparte, o Tractau d'Oreg\u00f3n de 1846 traz\u00f3 a muga definitiva entre os Estaus Unius y Canad\u00e1 a l'ueste d'as montanyas Rocosas.\nIsta afluencia de colonos enta l'ueste augment\u00f3 espectacularment cuan se trob\u00f3 oro en ixos territorios, prencipiando a clamada \"fiebre de l'oro\" en California, favoreixida am\u00e1s por a construcci\u00f3n d'o dito Primer ferrocarril transcontinental que feba posible a millora d'as comunicacions y a integraci\u00f3n d'os territorios occidentals en a resta d'o pa\u00eds.\nO proceso d'a \"Conquiesta de l'Ueste\" teni\u00f3 a suya enamplada enta l'Oceano Pacifico a finals d'o sieglo XIX u mesmo a prencipios d'o sieglo XX (Alaska a lo norte y Hawaii a l'ueste, am\u00e1s d'a Guerra Hispano-estausunidense que permiti\u00f3 anexionar Filipinas y bella isla en o Pacifico), y se puet considerar que no remat\u00f3 dica 1912, cuan Arizona esdeveni\u00f3 un estato d'os Estaus Unius de pleno dreito, u mesmo dica 1959, cuan o faci\u00f3 l'estato d'Alaska.\nGuerra Civil Estausunidense.\nO segundo gran problema d'os Estaus Unius mientres o sieglo XIX esti\u00f3 o problema d'a esclavitut. A nivel federal, a tracta d'esclavos fue prohibida en 1808, y en os estaus d'o norte d'o pa\u00eds a esclavitut fue declarada ilegal entre 1777 (en Vermont) y 1808, encara que os plantadors de cot\u00f3n d'os estaus d'o sud d'o pa\u00eds emplegaban muita mano d'obra esclaba ta las suyas plantacions y feban una activa propaganda politica en os estaus sudenyos. Ixa fratura entre o norte y o sud faci\u00f3 esclatar a tensi\u00f3n politica, rematando en 1860 cuan fue esleito President d'os Estaus Unius l'advocato Abraham Lincoln, un candidato antiesclavista que gan\u00f3 as eleccions con un programa t'abolir a esclavitut en tot o pa\u00eds. Siet estaus esclavistas d'o sud facioron publico o suyo albandono d'os Estaus Unius, anunciando a creyaci\u00f3n d'un nuevo pa\u00eds, os Estaus Confederatos d'America. Dimpu\u00e9s d'un tenso comp\u00e1s d'espera, a batalla de Fort Sumter, d'abril de 1861, esti\u00f3 lo prencipio d'a Guerra Civil Estausunidense.\nLuego de cuatre largas anyadas, a guerra remat\u00f3 con a victoria d'o Norte, encara que en a guerra morioron bellas 970.000 personas (o 3% d'a poblaci\u00f3n estausunidense en ixas envueltas), d'os cuals 620.000 yeran soldatos d'uniforme. En rematar a guerra, s'aprob\u00f3 bella enmienda a la Constituci\u00f3n d'os Estaus Unius t'abolir a esclavitut, liberar a los cuatre millons d'esclavos que viviban en o sud y dar-lis os dreitos de ciudadan\u00eda como a cualsiquier atro ciudad\u00e1n estausunidense. Sindembargo, as clamadas leis Jim Crown facioron legal en os estaus d'o sud a segregaci\u00f3n racial, una situaci\u00f3n que no remat\u00f3 dica os anyos 1950-1960 luego d'una intensa luita social y politica. Antiparte, a victoria federal en a Guerra Civil comport\u00f3 lo reforzamiento d'o estato central en o pa\u00eds.\nA industrializaci\u00f3n y a inmigraci\u00f3n a lo pa\u00eds.\nO proceso d'industrializaci\u00f3n d'os Estaus Unius, parte d'a clamada Revoluci\u00f3n Industrial, prencipi\u00f3 en os anyos 1850 en o norte d'o pa\u00eds, y a suya consecuencia esti\u00f3 una serie de cambios de muita importancia, a nivel demografico, economico y social. Apareixioron muitas ciudaz nuevas en tot o pa\u00eds, y antiparte, as ciudaz que ya existiban se consolidoron y creixioron. Istos procesos se complementoron con l'augmento d'a immigraci\u00f3n a lo pa\u00eds, que premiti\u00f3 l'aparici\u00f3n d'un proletariato y o desembolique d'o capitalismo, vinclato a lo sector de l'Industria. Dende finals d'o sieglo XIX y primer\u00edas d'o sieglo XX faci\u00f3 aparici\u00f3n a sociedat de consumo, estando uno d'os suyos factors l'automobil. En as ciudaz de Nueva York y Chicago se debantoron os primers gratacielos.\nA industrializaci\u00f3n foment\u00f3 un imperialismo parell\u00e1n a lo imperialismo que por ixas envueltas se puet trobar en os prencipals pa\u00edses d'Europa, desembolicando y fendo l'adaptaci\u00f3n d'a clamada \"Doctrina Monroe\", seguntes a cual \"America habr\u00eda d'estar ta os americanos\". Istas teor\u00edas son la base d'a creixent importancia en ixe periodo d'os Estaus Unius en a escena politica internacional, con as suyas primeras guerras contra potencias europeas, como a Guerra Hispano-Estausunidense en 1898, que premiti\u00f3 anexionar Filipinas y encorporar a la esfera d'influencias estausunidenses as antigas colonias d'Espanya de Cuba y Puerto Rico (ista zaguera contina hue fendo parte d'o territorio estausunidense con a categor\u00eda d\"'Estato Libre Asociato\").\nA Primera Guerra Mundial.\nEncara que os Estaus Unius ya heban compareixiu en a escena politica internacional, o suyo gran momento esti\u00f3 a Primera Guerra Mundial, que precipi\u00f3 en Europa en 1914 entre as Potencias Centrals y os Aliatos. En prencipiar a guerra, Estaus Unius se declar\u00f3 neutral, y no esti\u00f3 dica o 2 d'abril de 1917 que dentr\u00f3 en a guerra en aduya d'os Aliatos, mientres o mandato d'o president Woodrow Wilson. Manimenos, en os Estaus Unius teneban muita fuerza as ideyas aislacionistas, que consideraban que os asuntos d'Europa yeran muit luent d'o suyo pa\u00eds y que teneban que desligar-se-ne d'o imperialismo europeu y d'as suyas luitas de poder.\nAsinas, en rematar a guerra, o Senau d'os Estaus Unius refus\u00f3 ratificar o Tractau de Versailles que heba rematato a guerra, y tami\u00e9n refus\u00f3 de dentrar en a Sociedat de Nacions, encara que a ideya d'ista asociacion yera d'o mesmo president estausunidense, Woodrow Wilson. Prencipi\u00f3 asinas un periodo d'aislacionismo en o cual o pa\u00eds se repleg\u00f3 sobre si mesmo en o periodo d'entreguerras, fendo en un primer momento creixer a prosperidat economica, politica y social en o pa\u00eds: dreito de voto primero ta las mullers, y luego ta os amerindios, etc. Esti\u00f3 tami\u00e9n un periodo de convulsions por a \"lei seca\", que ubri\u00f3 a puerta a la expansi\u00f3n d'o gangsterismo en o pa\u00eds y esti\u00f3 l'orichen d'a posterior influencia d'a \"Mafia\" en a sociedat estausunidense.\nSindembargo, en 1929 o dito \"crack de 1929\" prevoc\u00f3 una situaci\u00f3n de crisi economica, a clamada \"Gran Depresi\u00f3n\", que faci\u00f3 augmentar a tasa de paro en o pa\u00eds dica nivels no conoixius dica allora. Antiparte, en os anyos 1930 tami\u00e9n habi\u00f3 lo \"Dust Bowl\", unas tormentas de polvo en tot o centro agricola d'o pais que levoron a la ruina a muitos agricultors. En 1932 fue esleito president d'os Estaus Unius Franklin Delano Roosevelt (d'o Partiu Democrata), que faci\u00f3 a propuesta d'o \"New Deal\" ta combatir a crisi, metendo asinas os alacez d'o Estato d'o bienestar, que premiti\u00f3 a recuperaci\u00f3n d'a situaci\u00f3n economica d'o pa\u00eds.\nA Segunda Guerra Mundial.\nCuan prencipi\u00f3 a Segunda Guerra Mundial en setiembre de 1939 con l'ataque d'o Tercer Reich contra Polonia, os Estaus Unius, como en 1914, mantenioron a suya neutralidat, encara que a lo president Franklin Delano Roosevelt li cuacaba la politica d'os Aliatos. Asinas, os Estaus Unius, encara que neutrals, favoreixeban de feito a luita d'o Reino Uniu contra l'Alemanya nazi y os suyos aliatos d'o Pacto de l'Eixe, con mesuras como a Lei d'Ampre y Arriendo, que meteba biens a disposici\u00f3n d'o esfuerzo belico britanico (y luego tami\u00e9n d'a Uni\u00f3n Sovietica y d'a resta d'os Aliatos) sin necesidat d'o suyo pago anticipato. A producci\u00f3n d'a industria belica estausunidense, entre atras mesuras, favoreci\u00f3 a desaparici\u00f3n u reducci\u00f3n d'a tasa de paro, antis mesmo de dentrar en a guerra.\nO 7 d'aviento de 1941, o Chap\u00f3n atac\u00f3 por sospresa la base naval estausunidense de Pearl Harbor, en Hawaii (ataque a Pearl Harbor), fendo asinas que os Estaus Unius dentrasen en guerra con Chap\u00f3n, y dimpu\u00e9s o Tercer Reich li declar\u00f3 a guerra. Estaus Unius prencipi\u00f3 un intensivo programa de producci\u00f3n industrial ta fabricar armas y equipamiento ta la guerra, am\u00e1s d'enamplar as suyas Fuerzas Armatas, participando decisivament en a guerra en o Frent Occidental y o Frent d'a Mediterrania y o norte d'Africa contra os alemans, y en o Teatro d'operacions d'o Pacifico contra os chaponeses. En rematar a guerra con a victoria d'os Aliatos en 1945, Estaus Unius yera la prencipal potencia economica d'o mundo, y tami\u00e9n a prencipal potencia militar, en tener am\u00e1s a bomba atomica, estando por decisi\u00f3n d'o president Harry Truman o primer pa\u00eds en fer un uso militar d'ixa nueva arma en agosto de 1945 contra as ciudaz chaponesas de Hiroshima y Nagasaki en os bombardeyos atomicos sobre Hiroshima y Nagasaki.\nA Guerra Frida.\nEn rematar a guerra, ta evitar a repetici\u00f3n de l'aislacionismo dimpu\u00e9s d'a Primera Guerra Mundial, Estaus Unius preni\u00f3 un papel decisivo tami\u00e9n a livel d'a diplomacia, estando uno d'os impulsors d'a Carta d'as Nacions Unidas que esti\u00f3 lo chermen d'a Organizaci\u00f3n d'as Nacions Unidas, establida o 24 d'octubre de 1945 en a ciudat de San Francisco, en California. Una d'as seu d'a organizaci\u00f3n se troba situada en a ciudat de Nueva York, y os Estaus Unius son uno d'os miembros permanents d'o Consello de Seguridat d'as Nacions Unidas.\nSindembargo, a victoria en a guerra dix\u00f3 a los Estaus Unius debant de l'atra potencia militar emerchent d'a guerra, l'Uni\u00f3n Sovietica, prencipiando una luita politica entre as dos nacions y los auyos aliaus, respectivament a OTAN y o Pacto de Varsovia. Ista guerra no esti\u00f3 una guerra dreita entre as dos superpotencias, sino que esti\u00f3 una luita indreita, dita \"Guerra Frida\", con episodios como a Guerra de Corea u a Guerra de Vietnam, a on s'enfrontinaban os suyos aliatos con aduya d'as respectivas superpotencias. A Guerra de Corea, con muita implicaci\u00f3n estausunidense, remat\u00f3 en empate, fendo asinas que hue en Corea bi haiga dos pa\u00edses: Corea d'o Norte y Corea d'o Sud. En Vietnam, sindembargo, encara que os Estaus Unius estioron o prencipal combatient, fuoron redotatos, y Vietnam d'o Norte s'anexion\u00f3 a Vietnam d'o Sud, l'aliato estausunidense.\nA posguerra fr\u00eda.\nEn rematar a Guerra Frida en 1991 con a disoluci\u00f3n d'a Uni\u00f3n Sovietica, Estaus Unius esdeveni\u00f3 a prencipal potencia militar d'o mundo y contin\u00f3 luitas contra Iraq y Afganist\u00e1n, am\u00e1s d'estar obchectivo d'atentatos terroristas, como os atentatos de l'11 de setiembre de 2001, esdevenindo a preocupaci\u00f3n por o terrorismo a prencipal preocupaci\u00f3n d'os estausunidenses en as zaguras anyadas d'a controvertida presidencia de George Walker Bush, que en 2009 fue substituyiu por Barack Obama.\nO 6 de noviembre de 2012 Barack Obama redot\u00f3 en as eleccions presidencials a o canditato d'o Partiu Republicano Mitt Romney, estando asinas esle\u00edto ta un nuevo periodo presidencial de cuatre anyadas a contar dende chinero de 2013.\nPolitica y gubierno.\nOs Estaus Unius son actualment a federaci\u00f3n mas antiga que existe. Ye una republica constitucional y una democracia representativa. O gubierno ye regulato por un sistema de deseparaci\u00f3n de poders definiu en a Constituci\u00f3n, que ye o documento legal supremo d'o pa\u00eds. En o sistema federal americano, os ciudadans son subchectos a sob\u00e9n a tres rans de gubierno: federal, estatal y local; as tasas locals gosan dividir-se entre os gubiernos d'o condau y o municipio. En a mayor\u00eda d'os casos, os liders executivos y lechislativos son esleitos a travi\u00e9s d'escrutinio uninominal mayoritario por os ciudadans d'un districto. No bi ha escrutinio proporcional plurinominal a ran federal, y ye prou raro a rans inferiors.\nO gubierno federal se divide en tres brancas:\nA Cambra de Representants tien 435 miembros, cadag\u00fan representando a un districto d'o congreso mientres un periodo de dos anyos. Os escanyos se dividen cada diez anyos por estaus seguntes a suya poblaci\u00f3n. Seguntes o censo estausunidense de l'anyo 2000, siet estaus tienen o minimo de un representant, mientres que California, o estato con mayor poblaci\u00f3n, tien cincuanta y tres. O Senau tien 100 miembros, tenendo cada estato dos senadors, que s'eslichen cada seis anyos seguntes un sistema que fa que a lo menos cada dos anyos se renoven un tercio d'os senadors. O president sirve mientres un periodo de cuatre anyos y nom\u00e1s puet estar re-esleito una vegata. O president no ye esleito a travi\u00e9s d'o voto dreito, sino a travi\u00e9s d'un sistema indreito de colechios electorals en que cada estato tien un numero de votos proporcional a la suya poblaci\u00f3n. A Cort Suprema, liderada por o Chuez President d'os Estaus Unius, tien nueu miembros. A estructura d'os gubiernos estatals ye prou pareixida a la federal; nom\u00e1s Nebraska tien un poder lechislativo unicameral. O gubernador (chefe executivo) de cada estato ye esleito dreitament. Cualques chueces estatals y miembros d'os gabinez son esleitos por o gubernador, mientres que d'atros son esleitos por votaci\u00f3n popular.\nTotas as leis y procedimientos gubernamentals son subchectos a una revisi\u00f3n chudicial, y no se premite denguna lei que sia inconstitucional. O texto orichinal d'a Constitucion establixe a estructura y responsabilidaz d'o gubierno federal y as suyas relacions con os estaus. L'\"Articlo Un\" proteche o dreito a l'Habeas corpus y l'\"Articlo Tres\" guarancia o dreito a un chuicio cualsiquiera que s\u00eda o delito comeso. Ta fer cambios en a Constituci\u00f3n ye menester tener o refirme de tres cuatrenos d'os estaus, en total a Constituci\u00f3n s'ha cambiato vintidos vegadas dica hue.\nEstructura politica.\nEn a mayor parti d'a historia d'os Estaus Unius ha existido lo bipartidismo. Dende as eleccions presidenxials de 1856, os partius politicos mas importants han estato lo Partiu Democrata, establiu en 1824 y o Partiu Republicano, establiu en 1912. Dende a Guerra Civil, nom\u00e1s un candidato presidencial d'un tercer partiu, o president Theodore Roosevelt por o Partiu Progresista, consigui\u00f3 un 20% d'o voto popular, en as eleccions de 1912.\nEn a cultura politica americana, o Partiu Republicano ye considerato de centro-dreita u \"conservador\" y o Partiu Democrata ye considerato de centro-ezquierda u \"liberal\".\nOs estaus d'o nord-este y d'a costa ueste y belluns d'a zona d'os Grans Lagos, son ditos os estaus azuls, y son relativament liberals. D'atra man os estaus royos son tradicionalment os d'o sud, as Grans Planas y as Montanyas Rocosas, y son relativament conservadors.\nO ganador d'as eleccions presidencials de 2008, Barack Obama ye o 44eno president, estando lo primer president afroamericano, ya que toz os anteriors estioron d'orichen europeu. En 2010, o Senau se compone de 58 senadors democratas, dos independients y 40 republicans y a Cambra de Representants ye formada por 258 democratas y 177 republicans. Respective a los gubernadors estatals, en 2010 bi'n ha 28 democratas y 22 republicans.\nPolitica exterior y esfensa.\nOs Estaus Unius exercen una influencia economica, politica y militar en tot o mundo. O pa\u00eds ye miembro permanent d'o Consello de Seguridat d'as Nacions Unidas y am\u00e1s a seu d'as Nacions Unidas se troba en a ciudat de Nueva York. Cuasi toz os pa\u00edses tienen embaixadas en Washington D.C., y muitos tienen consulatos por tot o pa\u00eds. D'a mesma traza cuasi toz os pa\u00edses tienen misions diplomaticas d'os Estaus Unius. Manimenos Cuba, Ir\u00e1n, Corea d'o Norte, But\u00e1n, Sud\u00e1n y a Republica de China no tienen garra relaci\u00f3n diplomatica con Estaus Unius.\nOs Estaus Unius tienen muit buenas relacions con o Reino Uniu, Canad\u00e1, Australia, Nueva Zelanda, Chap\u00f3n, Corea d'o Sud, Israel, y os estaus miembros d'a OTAN. Tami\u00e9n treballa a ixena con os suyos vecins miembros d'a Organizaci\u00f3n d'os Estaus Americanos y tien alcuerdos de libre comercio con Canad\u00e1 y Mexico, seguntes o Tratato de Libre Comercio d'America d'o Norte. En 2008, os Estaus Unius gastoron 25.400 millons de d\u00f3lars netos en aduya oficial a lo desembolique arredol d'o mundo. Manimenos si parlamos de porcentaches respectives a la suya renda nacional bruta, os Estaus Unius con un 0,18% estioron o zaguer d'os ventidos estaus donants. D'atra man, as aduyas privadas estausunidenses con o estranchero son relativament chenerosas.\nO president tien o t\u00edtol de comandant en cabo d'as fuerzas armadas nacionals y puet esleyir os suyos liders, o secretario d'Esfensa y a Chunta de Chefes d'Estato Mayor. O Departamento d'Esfensa d'os Estaus Unius administra las fuerzas armatas, incluyindo-ie l'Exercito, l'Armata, o Cuerpo de Marines y a Fuerza Aeria. A Guardia Costera ye responsabilidat d'o Departamento de Seguridat Nacional en tiempos de paz y d'o Departamento de l'Armata en tiempos de guerra. En l'anyo 2008, as fuerzas armadas teneban un personal en activo d'1,4 millons. As reservas y Guardia Nacional fan que o numero total de tropas s\u00eda de 2,3 millons. Am\u00e1s o Departamento d'Esfensa tien bels 700.000 treballadors civils O servicio militar ye voluntario, encara que en tiempos de guerra se puet reclutar ciudadans a travi\u00e9s d'o \"Selective Service System\". As fuerzas armadas estausunidenses pueden esplegar-se a escape debiu a la gran flota d'avions de transporte que poseyen, os once portaavions activos que tien l'Armada y as flotas y unidaz que poseyen en os oceanos Atlantico y Pacifico. Difuera d'os Estaus Unius son 865 as bases y instalacions militars que poseye l'exercito. con personal esplegato en mas de 150 pa\u00edses. A presencia global de l'Exercito d'os Estaus Unius ha levato a bel estudioso a definir-lo como lo mantenimiento d'os \"alacez de l'imperio\".\nO gasto total d'os Estaus Unius en esfensa en 2008 esti\u00f3 de mas de 600.000 millons de d\u00f3lars, lo que ye mas d'un 41% d'o gasto militar mundial y mas que os catorce mayors gastos militars chuntos. A renda per capita emplegada esti\u00f3 de 1.967$, alto u baixo nueu vegadas a meya mundial; con una tasa d'un 4% d'o PIB esti\u00f3 a segunda mayor entre os quince mayors gastos militars, dimpu\u00e9s d'Arabia Saudita. A propuesta de presupuesto d'o Departamento d'Esfensa ta l'anyo 2010 ye de 533.800 millons de d\u00f3lars, un 4% mayor que en 2009 y un 80% mayor que en 2001; am\u00e1s bi ha una propuesta de 130.000 millons de d\u00f3lars mas ta las campanyas en Iraq y Afganist\u00e1n. En setiembre de 2009 bi heba alto u baixo 130.000 soldatos esplegatos en Iraq y bels 62.000 en Afganist\u00e1n. Dica o 9 d'octubre de 2009 l'exercito d'Estaus Unius ha teniu 4.349 baixas militars en a Guerra d'Iraq, y 869 en a Guerra d'Afganist\u00e1n\nDivisions administrativas.\nEstaus.\nEstaus Unius ye actualment formato por 50 estaus y un districto federal, encorporatos dende 1776 a los 13 estaus inicials. Antiparte, Puerto Rico tien dende a Guerra Hispano-Estausunidense un status especial como Estato Libre Asociato. Cada estato se divide en condaus (encara que en o estato de Loisiana se claman \"parroquias\", por tener herencio d'o sistema administrativo franc\u00e9s anterior a la Revoluci\u00f3n francesa).\nEstatos que forman os Estaus Unius d'America:\nArias insulars.\nAm\u00e1s important ye o estato libre asociato de Puerto Rico, situato en a mar Caribe.\nAs siguients islas tami\u00e9n son administradas por os Estaus Unius: Samoa Americana, Isla Baker, Guam, Islas Howland, Isla Jarvis, Atol Johnston, Arrecife Kingman, Atol Midway, Isla Navassa, Islas Marianas d'o Norte, Atol Palmyra, Islas Virchens Americanas y as Islas Wake. Se troban todas en l'Oceano Pacifico.\nEconom\u00eda.\nOs Estaus Unius tienen una econom\u00eda mixta capitalista, alimentada por l'abundancia d'os suyos recursos naturals, unas infraestructuras prou bien desembolicadas y una alta productividat. D'alcuerdo con o Fundo Monetario Internacional, o PIB d'os Estaus Unius ye de 14.400 billons de d\u00f3lars, lo que fa un 23% d'o total mundial a tasas de cambio de mercato y cuasi un 21% d'o producto bruto mundial respective a la paridat de poder adquisitivo (PPP). Ye o PIB mas gran d'o mundo, estando alto u baixo un 5% menos que o conchunto d'o PIB d'os pa\u00edses d'a Uni\u00f3n Europea en termins de PPP en l'anyo 2008. O pa\u00eds se sit\u00faa en o puesto diecisieteno mundial por PIB nominal per capita y seiseno por PIB (PPA) per c\u00e1pita.\nOs Estaus Unius son o primer importador de biens y o tercer mayor exportador, a tamas de que as exportacions per capita son relativament pocas. Canad\u00e1, China, Mexico, Chap\u00f3n y Alemanya son os suyos prencipals socios comercials. En l'anyo 2007 os vehiclos yeran a prencipal mercader\u00eda tanto importada como exportata China ye o prencipal tenedor extranchero d'a deuda publica estausunidense. Dimpu\u00e9s d'una expansi\u00f3n que ha durato mas de seis anyos, a econom\u00eda estausunidense ha estato en rexesi\u00f3n dende aviento de 2007. Os Estaus Unius se clasifican en segundo lugar seguntes o Index de Competitividat Global.\nEn l'anyo 2009, s'estima que o sector privato constituye un 55,3% d'a suya econom\u00eda, estando l'actividat economica d'o gubierno federal d'un 24,1% y l'actividat economica d'os gubiernos locals (incluyindo-ie as transferencias federals) un 20,6%. A econom\u00eda ye postindustrial, con o sector servicios constituindo un 67,8% d'o PIB, encara que os Estaus Unius continan estando una potencia industrial. O negocio l\u00edder por ingresos brutos ye o comercio a lo por mayor y por menor; por ingresos netos ye a fabricaci\u00f3n. Os productos quimicos son o sector l\u00edder en fabricaci\u00f3n. Os Estaus Unius son o tercer mayor productor de petrolio d'o mundo, asinas como lo primer importador. Ye o primer productor mundial d'enerch\u00eda electrica nucleyar, asinas como de gas natural liquido, fosfatos y sal. Encara que l'agricultura ye nom\u00e1s un 1% d'o PIB, Estaus Unius ye o primer productor mundial de panizo y soya. A Bolsa de Nueva York ye o prencipal mercato mundial por volumen de d\u00f3lars. Coca-Cola y McDonald's son dos d'as marcas mas conoixidas a ran mundial.\nEn o tercer cuatrimestre de 2009, o numero de treballadors estausunidenses yera de 154,4 millons de personas. D'istos treballadors, un 81% teneban treballos en o sector servicios. Con 22,4 millons de traballadors o Gubierno ye a primera fuent d'emplego. Arredol d'un 12% d'os treballados son afiliatos a bel sendicato, estando un 30% a tasa en Europa Occidental. O Banco Mundial sit\u00faa a los Estaus Unius como lo pa\u00eds en que ye mas f\u00e1cil contractar y despedir treballadors. Entre 1973 y 2003, l'anyo laboral meyano d'un treballador en Estaus Unius ha creixiu en 199 horas. En parte como resultato d'isto, Estaus Unius tiene a mayor tasa de productividat d'o mundo. En 2008, tami\u00e9n lideraba la tasa de productividat por hora, pero actualment Noruega, Francia, Belchica y Luxemburgo son por debant. En comparanza con Europa, os impuestos por propiedat y sobre a renta son por un regular mayors, mientres que os impuestos sobre productos gosan estar menors.\nIngresos y desembolique hum\u00e1n.\nD'alcuerdo con a Oficina de Censo d'os Estaus Unius, os ingresos brutos medianos por familia en 2007 fuoron de 50.233$. A mediana var\u00eda dende os 68.080$ en Maryland dica os 36.338$ en Mississippi. Emplegando as tasas de paritat de poder adquisitivo, a mediana total ye parellana a la d'atras nacions desembolicatas. Dimpu\u00e9s d'una important cayida mientres meyatos d'o sieglo XX, as tasas de pobreza s'han estabilizato dende primer\u00edas d'os anyos 1970, con entre un 11 y un 15% d'os ciudadans vivindo anyalment baixo lo umbral d'a pobreza y un 58,5% vivindo a lo menos un anyo en situaci\u00f3n de pobreza entre os 25 y os 75 anyos. En 2007, 37,3 millon d'americanos viviban en a pobreza.\nO estato d'o bienestar d'os Estaus Unius ye actualment un d'os mas austers entre os pa\u00edses d'o mundo desembolicato, reducindo poco a pobreza relativa y a pobreza absoluta respecto a la meya d'os pa\u00edses mas ricos. Mientres que o estato d'o bienestar americano ha mirato de reducir a pobreza entre as personas de mayor edat, os ch\u00f3vens reciben bien poqueta asistencia. En 2007 UNICEF estude\u00f3 a calidat de vida d'os ninos en ventid\u00f3s pa\u00edses industrializatos, estando Estaus Unius o zaguero d'els en a clasificavi\u00f3n.\nA pesar d'os grans incrementos en a productividat, a baixa tasa d'ature y a baixa inflaci\u00f3n, l'augmento d'os ingresos dende 1980 ha estato menor que en as anteriors decadas, menos amplament repartius y am\u00e1s acompanyatos d'un augmento en a inseguridat economica. Entre 1947 y 1979, os ingresos netos han puyato mas d'un 80% en totas as clases socials, estando am\u00e1s mayor o creiximiento entre os pobres que entre os ricos. Os ingresos familiars medianos tami\u00e9n han puyato en totas as clases dende 1980, debiu en gran parte a que muitas familias tiene dos sueldos, a la igualaci\u00f3n de salarios entre os dos cheneros y a l'augmento d'horas de treballo. Estaus Unius ye o pa\u00eds desembolicato con mayor desigualdat d'ingresos entre a suya poblaci\u00f3n d'o mundo. Un 1% d'a poblaci\u00f3n pecha un 27,6% de toz os impuestos federals y un 10% d'a poblaci\u00f3n o 54,7%. A riqueza, igual que os ingresos, ye muit concentrata: un 10% d'a poblaci\u00f3n adulta d'o pa\u00eds poseye un 69,8% d'a riqueza, a segunda mayor tasa entre as nacions desembolicatas. Un 1% d'a poblaci\u00f3n poseye o 33,4% d'a riqueza neta.\nCiencia y tecnoloch\u00eda.\nOs Estaus Unius han estato l\u00edders en rechira cientifica y innovaci\u00f3n tecnolochica dende o sieglo XIX. En 1876, Alexander Graham Bell recibi\u00f3 a primera patent estausunidense por o telef\u00f3n. O laboratorio de Thomas Edison desembolic\u00f3 lo fonografo, a primera bombiella electrica y a primera camara de vidio. Nikola Tesla esti\u00f3 un d'os pioners d'a corrient alterna, o motor de corrient alterna y a radio. En primer\u00edas d'o sieglo XX, as company\u00edas d'automobils de Ransom E. Olds y Henry Ford creyoron a linia de montache. Os Chirmans Wright facioron o primer vuelo en l'anyo 1903.\nL'apocheu d'o Nazismo en os anyos 1930 faci\u00f3 que muitos cientificos europeus, incluyindo-ie Albert Einstein y Enrico Fermi, emigraran enta os Estaus Unius. Mientres a Segunda Guerra Mundial o prochecto Manhattan desembolic\u00f3 armas nucleyars, dentrando asinas en a era atomica. A cursa espacial produci\u00f3 un gran empent\u00f3n en os campos de l'astronautica, a ciencia de materials y os ordinadors. En os Estaus Unius se desembolic\u00f3 tami\u00e9n l'ARPANET y o suyo succesor, Internet. Hue os prencipals ingresos ta la investigaci\u00f3n, un 64%, s'obtienen d'o sector privato. Os Estaus Unius son l\u00edders mundials en publicacions cientificas y factor d'impacto. Os ciudadans americanos poseyen muitos productos tecnolochicos en as suyas casas y cuasi toz tienen conexi\u00f3n a Internet de banda ampla. O pa\u00eds ye o prencipal productor de comida modificada cheneticament; mas d'a metat d'a superficie d'os suyos cautivos son biotecnolochicos.\nTransporte.\nEn a vida cutiana o transporte mas emplegato en Estaus Unius ye o coche. En 2003, yeran 759 os automobils por cada 1.000 americanos en comparanza con os 472 por cada 1.000 habitants d'a Uni\u00f3n Europea. Alto u baixo un 40% d'os vehiclos personals son furgonetas, toterrenos u cambionetas. L'adulto meyo americano (contando tanto conductors como no conductors) pasa bels 55 menutos conducindo cada d\u00eda, viachando 29\u00a0km.\nA industria de l'aviaci\u00f3n civil ye de tot privatizata, mientres que a mayor parte d'os aeropuertos son de propiedat publica. As cuatre mayors aerolinias en o mundo por trafico de pasachers son estausunidenses; Southwest Airlines ye a numero uno. D'os trenta aeropuertos de pasachers con mayor trafico d'o mundo, dieciseis se troban en os Estaus Unius, incluyindo-ie lo mayor d'o mundo. Mientres que o transporte de mercader\u00edas por ferrocarril ye prou estendillato, ye muit poqueta la chent que emplega o tren ta viachar, aintro u entre ciudaz. Nom\u00e1s un 9% d'os desplazamientos a lo puesto de treballo se fan a travi\u00e9s d'o transporte publico, mientres que en Europa se fa un 38,8%. L'uso d'a bicicleta ye muit chicot, por debaixo d'os index europeus.\nEnerch\u00eda.\nO mercato enerchetico d'Estaus Unius ye de 29.000 terawatt-hora anyals. O consumo d'enerch\u00eda per capita ye equivalent a 7,7 toneladas de petrolio a l'anyo, en comparanza en Alemanya ye de 4,2 y en Canad\u00e1 de 8,3 toneladas. En 2005, un 40% d'a suya enerch\u00eda s'obteni\u00f3 d'o petrolio, un 23% d'o carb\u00f3n y un 22% d'o gas natural. A resta estio subministrada por as fuents d'enerch\u00eda renovables Os Estaus Unius son o primer consumidor mundial de petrolio. Mientres muitas decadas, a enerch\u00eda nucleyar ha teniu un papel limitato en relaci\u00f3n con atros muitos pa\u00edses desembolicatos, en parte por l'accident de Three Mile Island en 1979. En 2007 s'han feito requestas ta la construcci\u00f3n de nuevas plantas nucleyars.\nCheograf\u00eda humana y sociedat.\nDemograf\u00eda.\nA poblaci\u00f3n total d'Estaus Unius estimada por a Oficina de Censo d'os Estaus Unius ye de 308.049.000 personas, incluyindo-ie bels 11,2 millons d'inmigrants ilegals que s'estima i viven. Asinas, os Estaus Unius son o tercer pa\u00eds mas poblato d'o mundo dimpu\u00e9s de China y a India. A tasa de creiximiento d'a suya poblaci\u00f3n ye de 0,98%, comparada con o 0,11% d'a Uni\u00f3n Europea. A tasa de naixencias ye de 13,82 por 1.000, un 30% por debaixo d'a meya mundial, encara que ye mayor que cualsiquier pa\u00eds europeu fueras de Albania y Irlanda. En l'anyo fiscal 2008, 1,1 millons d'inmigrants obtenioron a residencia legal. Mexico ha estato mientres mas de dos decadas o pa\u00eds d'orichen d'a mayor parte d'os inmigrants; dende 1998, China, India y Filipinas se troban tami\u00e9n entre os cuatre pa\u00edses prencipals d'orichen. Estaus Unius ye a unica naci\u00f3n industrializada d'o mundo a on que os grans augmentos de poblaci\u00f3n se prochectan.\nOs Estaus Unius tienen una poblaci\u00f3n muit diversa, 31 grupos etnicos tienen mas d'un mill\u00f3n de miembros. Os americanos blancos son o grupo racial mas numeroso; os descendients d'alemans, irlandeses y angleses son tres d'os cuatre mayors grupos etnicos d'o pa\u00eds. Os afroamericanos son a minor\u00eda racial mas numerosa y tercer grupo con mayor numero de descendients. Os asiatico-americanos son a segunda minor\u00eda racial mas gran; os dos mayors grupos etnicos son os chineses y os filipinos. En 2008, a poblaci\u00f3n d'Estaus Unius s'estima que incluyiba bels 4,9 millons de personas con bel antipasato nativo americano u nativo d'Alaska (3,1 millons nom\u00e1s con istos antipasatos) y 1,1 millons con bel antipasato hawaii\u00e1n u oceanico (0,6 millons nom\u00e1s con istos antipasatos)\nO creiximiento d'a poblaci\u00f3n hispana u latina (os dos termins son oficials) ye o mayor de toz os grupos etnicos. Bi ha 46,9 millons d'americanos descendients d'hispanos que son identificatos como una etnia propia por a oficina censal; o 64% d'istos son descendients de mexicanos. Entre 2000 y 2008, a poblaci\u00f3n hispana ha puyato un 32%, mientres que a poblaci\u00f3n no-hispana lo ha feito nom\u00e1s un 4,3% A mayor\u00eda d'o creiximiento ye por inmigraci\u00f3n; asinas, en 2007 un 12,6% d'a poblaci\u00f3n estausunidense yera naixida difuera d'o pa\u00eds, estando d'istos un 54% naixius d'America Latina. A fertilidat ye tami\u00e9n atro factor important; una muller hispana tien de meya tres fillos. Tanimientres a tasa de fertilidat d'as mullers negras no-hispanas ye de 2,2 fillos y en as mullers blancas no-hispanas d'1,8. As minor\u00edas (como son definius por a Oficina d'o Censo toz os no-hispanos y no blancos multirracials) constituyen un 34% d'a poblaci\u00f3n; y s'estima que ser\u00e1n a mayor\u00eda d'a poblaci\u00f3n en l'anyo 2042.\nAlto u baixo un 82% d'os americanos vien en arias urbanas (seguntes a Oficina d'o Censo, incluyindo-ie tami\u00e9n os suburbios);, a metat d'istos vive en ciudaz con poblacions de mas de 50.000 habitants. En 2008, 273 localidaz teneban una poblaci\u00f3n superior a los 100.000 habitants, nueu ciudaz blincaban d'o mill\u00f3n de residents, y cuatre ciudaz global teneban mas de 2 millons (Nueva York, Los Angeles, Chicago y Houston). Bi ha cincuanta y dos arias metropolitanas con una poblaci\u00f3n de mas d'1 mill\u00f3n d'habitants. D'entre as cincuanta arias metropolitanas con mayor creiximiento, cuaranta y siet se troban en l'ueste y o sud. As arias metropolitanas de Dallas, Houston, Atlanta, y Phoenix han creixiu en mas d'un mill\u00f3n d'habitants entre 2000 y 2008.\n&lt;noinclude&gt;\nLuenga.\nL'angl\u00e9s american ye a luenga nacional \"de facto\". Encara que no bi ha una luenga oficial a livel federal, cualques leis como a lei de requestas de naturalizaci\u00f3n standardizan l'angl\u00e9s. En 2006, bels 224 millons d'estausunidenses, un 80% d'a poblacion mayor de 5 anyadas, charraba nom\u00e1s l'angl\u00e9s en casa. O espanyol, charrato por un 12% d'a poblaci\u00f3n en casa, ye a segunda luenga mas com\u00fan y mas amplament amostrata. Cualques americanos refirman a ideya de fer l'angl\u00e9s luenga oficial, ya que en ye actualment en por lo menos vintidos estaus. Tanto lo hawaii\u00e1n como l'angl\u00e9s son idiomas oficials por lei en o estato de Hawaii. Encara que no tienen deg\u00fan idioma oficial, Nuevo Mexico tien leis que promocionan l'uso de l'angl\u00e9s y o castellano y Loisiana de l'angl\u00e9s y o franc\u00e9s. En atros estaus, como California, ye obligatoria la publicaci\u00f3n de versions en espanyol de cualques documentos gubernamentals, incluyindo-ie los formularios d'os trebunals. Bel territorio insular guarenc\u00eda o reconoiximiento oficial d'as suyas luengas nativas chunto con l'angl\u00e9s: o samoano y o chamorro son reconoixius en Samoa Americana y Guam, respectivament; o carolinio y o chamorro son reconoixius en as Islas Marianas d'o Norte; y o espanyol ye luenga oficial en Puerto Rico.\nRelichi\u00f3n.\nOs Estaus Unius son oficialment un estato secular; a primera enmienda a la Constituci\u00f3n d'os Estaus Unius guarenc\u00eda o libre exercicio d'a relichi\u00f3n y prohibe a creyaci\u00f3n d'un gubierno relichioso. En un estudio de l'anyo 2002, o 59% d'os americanos dicioron que a relichi\u00f3n chuga un \"papel muit important en as suyas vidas\", una cifra muito mayor que en denguna atra naci\u00f3n rica. D'alcuerdo con una enquesta de 2007, o 78,4% d'os adultos s'identifican como cristianos, estando un 86,4% en 1990. Os protestants suposan un 51,3% d'os cristianos, mientres que os catolicos son un 23,9%. O estudio categoriza como evanchelicos de raza blanca a un 26,3% d'a poblaci\u00f3n, estando o grupo relichioso mas gran d'o pa\u00eds; atro estudio estima que os evanchelicos de totas as razas son entre un 30% y un 35%. O porcentache de ciudadans de relichions no-cristianas yera en 2007 d'un 4,7%, estando d'o 3,3% en 1990. As prencipals fes no cristianas son o chuda\u00edsmo (1,7%), budismo (0,7%), islam (0,6%), hinduismo (0,4%) y unitarismo universalista (0,3%). Un 16,1% d'a poblaci\u00f3n se describiba en l'anyo 2007 como agnostico, ateo u sin de relichi\u00f3n, cuan iste porcentache yera en 1990 de 8,2%.\nEducaci\u00f3n.\nA educaci\u00f3n publica americana ye dirichida dende os gubiernos estatals y locals, regulada por o Departamento d'Educaci\u00f3n d'os Estaus Unius a travi\u00e9s de restriccions a las subvencions federals. Os ninos en a mayor\u00eda d'estaus han de prencipiar a escuela a la edat de seis u siet anyadas (por un regular en educaci\u00f3n infantil u educaci\u00f3n primaria) y rematan con dieciueito anyadas (obtenendo lo doceno grau en rematar a escuela segundaria u \"high school\"); bel estato premiten a los estudiants de dixar a escuela con dieciseis u diecisiet anyadas. Alto u baixo lo 12% d'os ninos van a escuelas relichiosas privatas. Nom\u00e1s un 2% d'os ninos son educatos en a suya propia casa. En os Estaus Unius existen muitas importants institucions d'educaci\u00f3n superior tanto privadas como publicas, asinas como \"community colleges\" con politicas de libre admisi\u00f3n. D'entre os nortamericanos mayors de venticinco anyadas, un 84,6% tienen o graduato escolar, un 52,6% son estudiants universitaires, un 27,2% tienen o t\u00edtol de bachiller y un 9,6% un grado universitario. A tasa d'alfabetizaci\u00f3n ye alto u baixo d'un 99%. As Nacions Unidas clasifican a los Estaus Unius, con un index d'educaci\u00f3n de 0,97, en o doceno puesto mundial.\nSalut.\nOs Estaus Unius tienen una asperanza de vida de 77,8 anyos, un anyo menos que a meya d'Europa Occidental y entre tres y cuatre anyos menor que Noruega, Suiza y Canad\u00e1. En as dos zagueras decadas a posici\u00f3n d'o pa\u00eds en a clasificaci\u00f3n mundial de pa\u00edses por asperanza de vida ha cayiu dende o puesto 11eno dica o 42eno. A mortalidat infantil ye d'un 6,37 por mil, lo que mete a los Estaus Unius en o puesto 42eno d'un total de 221 pa\u00edses, por dezaga de toz os pa\u00edses d'Europa Occidental. As tasas de supervivencia a lo c\u00e1ncer en Estaus Unius son as mayors de tot o mundo. Alto u baixo un tercio d'a poblaci\u00f3n adulta ye obesa y unatro tercio tien sobrepeso; a tasa d'obesidat, am\u00e1s alta en o mundo industrializato, s'ha duplicato en o zaguer cuatreno de sieglo. A diabetis tipo 2, relacionada con a obesidat, ye considerada como epidemica por os profesionals d'a salut. A tasa d'emprenyaturas entre as adolescents ye de 79,8 por mil mullers, lo que ye cuasi cuatre vegadas mayor que en Francia y cinco mayor que en Alemanya. L'alborto, legal por requesta, ye un tema con muita contraversia. Muitos estaus prohiben a subvenci\u00f3n publica de l'alborto y miran de restrinchir-los, requerindo lo premiso paterno, y obligando a un periodo d'aspera. Mientres que a tasa d'albortos ye baixando, o ratio de 241 albortos por 1.000 naiximientos y 15 albortos por 1.000 mullers entre 15 y 44 anyos ye mayor que cualsiquier atra naci\u00f3n occidental.\nO sistema de salut d'os Estaus Unius tien muito mayor presupuesto que no en denguna atra naci\u00f3n, tanto en gasto per capita como en porcentache d'o PIB. A Organizaci\u00f3n Mundial d'a Salut clasifica o sistema de salut estausunidense como lo primero en capacidat de respuesta, pero lo 37eno en rendimiento total. Os Estaus Untiso son l\u00edders en innovaci\u00f3n medica. En 2004, o sector no industrial gast\u00f3 en rechira biomedica tres vegadas mas per capita que Europa.\nDe traza diferent a lo que se fa en atros pa\u00edses, en Estaus Unius o sistema de salut no ye guaranciato por o gubierno ta toz os ciudadans. En 2004, as companyias d'aseguranzas pagaban un 36% d'os gastos personals de salut, un 15% yera pagato por personas privatas, y os gubiernos federal, estatals y locals pagaban un 44%. En l'anyo 2005, 46,6 millons d'americanos, un 15,9% d'a poblaci\u00f3n, no teneban aseguranza medica, 5,4 millons mas que en 2001. A prencipal causa ye l'augmento d'o numero de ciudadans que no tienen treballos que encluyan aseguranza medica. O tema d'os ciudadans sin d'aseguranza ye una cuesti\u00f3n politica de primer orden. Un estudio de 2009 estima que a manca d'aseguranza ye asociada con cuasi 45.000 muertes anyals. En 2006, Massachusetts se convirti\u00f3 en o primer estato en incluyir aseguranza medica ta toz os ciudadans. Antiparte, o 22 de marzo de 2010 o president Barck Obama logr\u00f3 l'aprobaci\u00f3n d'una reforma d'o sistema sanitario estausunidense ta guarancir a toz os ciudadans una asistencia sanitaria.\nCrimen y leis.\nL'aplicaci\u00f3n d'a lei en Estaus Unius ye a primera responsabilidat d'os cuerpos de polic\u00eda local y \"sheriff\", con a polic\u00eda estatal fendo servicios adicionals mas amplos. As achencias federals como lo \"Federal Bureau of Investigation\" (FBI) y o Cuerpo de Aguacils d'Estaus Unius tienen funcions especials. A ran federal y en a mayor\u00eda d'estaus, a churisprudencia actua baixo un sistema de \"lei com\u00fan\" (dreito anglosax\u00f3n, en angl\u00e9s \"common law\"). Os trebunals estatals fan a mayor\u00eda de chuicios; encara que os trebunals federals de cualques delitos asignatos am\u00e1s d'as apelacions a los trebunals estatals.\nEntre as nacions desembolicatas, os Estaus Unius se troban por dencima d'a meya en numero de crimens violentos y mas que mas de violencia relacionada con armas de fuego y homicidios. En 2007 bi habi\u00f3 5,6 homicidios por cada 100.000 habitants, tres vegadas mas que en a vecina Canad\u00e1. A tasa d'homicidios en os Estaus Unius, que baix\u00f3 en un 42% entre 1991 y 1999, s'ha manteniu constant dende allora. Os dreitos de posesi\u00f3n d'armas son un polemico tema de debate politico.\nOs Estaus Unius tienen a mayor tasa de poblaci\u00f3n presa d'o mundo, asinas como a mayor poblaci\u00f3n total presa. En primer\u00edas de l'anyo 2008, mas de 2,3 millons de personas yeran presas, mas d'un de cada 100 adultos. A tasa actual ye alto u baixo siet vegadas mayor que as cifras de l'anyo 1980. Os hombres afroamericanos son engarcholatos alto u baixo seis vegadas mas que os hombres blancos y tres mas que os hombres hispanos. En 2006, o ratio de dentradas de chent en a garchola yera tres vegadas mayor que en Polonia, o siguient pa\u00eds con mayor ratio seguntes a Organizaci\u00f3n ta la Cooperaci\u00f3n y o Desembolique Economico (OECD). Ye o pa\u00eds a on que mas personas s'engarcholan debiu a temas de drogas. Encara que ye abolida en a mayor\u00eda d'os pa\u00edses occidentals, a pena de muerte encara existe en os Estaus Unius por cualques crimens federals y militars y en trenta y seis estaus. Dende l'anyo 1976, cuan a Cort Suprema d'Estaus Unius reinstaur\u00f3 a pena capital dimpu\u00e9s d'una moratoria de cuatre anyadas, ha habiu mas de 1.000 execucions. En 2006, esti\u00f3 lo seiseno pa\u00eds con mayor numero d'execucions d'o mundo por dezaga nom\u00e1s de China, Ir\u00e1n, Pakist\u00e1n, Iraq y Sud\u00e1n. En 2007, Nueva Jersey se convirti\u00f3 en o primer estato en abolir de traza lechislativa la pena de muerte dende 1976, seguiu de Nuevo Mexico en 2009.\nCultura y ocio.\nEstaus Unius ye una naci\u00f3n culturalment diversa, debiu a la gran variedat de grupos etnicos, de tradicions y de valors.\nA cultura \"americana\" u \"occidental\" se deriva prencipalment d'os inmigrants d'Europa occidental, prencipiando con os asentamientos angleses y neerlandeses d'os primers colonizadors. As culturas alemana, irlandesa y escocesa tami\u00e9n han influito significativament en a cultura estausunidense, asinas como bella tradici\u00f3n d'os amerindios nortamericanos y d'os esclavos africanos. A expansi\u00f3n enta l'ueste meti\u00f3 a cultura estausunidense en contacto con a cultura mexicana, encorporando-la en muitas expresions d'ocio y cocina d'o sud d'os Estaus Unius, mas que mas en os estaus orichinalment mexicanos, como Texas, Nuevo Mexico y California. A inmigraci\u00f3n masiva d'europeus d'o sud y de l'este d'o continent tray\u00f3 nuevos elementos.\nA cultura estausunidense s'ha descrito como un crisol a on que os inmigrants asimilan a cultura estausunidense unificada que a la vegada encorpora las culturas de toz os inmigrants. Atros modelos, manimenos, suchieren que a cultura no ye un crisol sino que as culturas d'os inmigrants conservan as suyas caracteristicas sin de mezclar-se de tot en una cultura unificata. Os sociologos modernos dicen que a maniera en que a sociedat estausunidense conseguir\u00e1 l'harmon\u00eda etnica y racial ye a travi\u00e9s d'o pluralismo y no pas de l'asimilaci\u00f3n, y que por tanto s'ha d'eliminar o concepto d'o \"crisol\" cultural.\nUn component important d'a cultura estausunidense ye o concepto d'o \"suenio americano\": a faina, o corache y a rasmia, sin d'importar a clase social, fan que una persona amillore as suyas condicions de vida.\nEn o sieglo XX y lo que levamos d'o XXI, Estaus Unius ha estato una gran potencia cultural mundial, pero, a tamas de grans personas como William Faulkner, Frank Lloyd Wright u Jackson Pollock, as suyas grans aportacions a o patrimonio mundial no han de buscar-se en as artes tradicionals, sino en a Ciencia, a tecnoloch\u00eda y en tres d'as ditas artes populars, consideradas chenuinament estausunidenses: o cine, o c\u00f3mic y a musica popular.\nMusica, cine y televisi\u00f3n.\nA primera cinta comercial d'o mundo s'exhibi\u00f3 en a ciudat de Nueva York en 1894, emplegando o quinetoscopio de Thomas Edison. L'anyo siguient podi\u00f3 veyer-se a primera prochecci\u00f3n d'una cinta, tami\u00e9n en Nueva York, estando Estaus Unius o pa\u00eds l\u00edder en o desembolique d'o cine sonoro mientres as decadas venideras. Dende primer\u00edas d'o sieglo XX, a industria d'o cine estausunidense ha teniu como base prencipal y referent o districto de Hollywood en a ciudat de Los Angeles (California). O director D. W. Griffith esti\u00f3 clau ta o desembolique d'a gramatica cinematografica y a cinta \"Citizen Kane\" (en aragon\u00e9s \"Ciudad\u00e1n Kane\") de l'anyo 1941 gosa considerar-se a millor cinta de toz os tiempos. Actors estausunidenses como John Wayne, Humphrey Bogart u Marilyn Monroe s'han convertiu en iconos, mientres que o productor Walt Disney esti\u00f3 l\u00edder tanto en as cintas d'animaci\u00f3n como en o campo d'o merchandising. Os prencipals estudios cinematograficos de Hollywood han produciu as cintas de mayor exito comercial en a historia como \"\" (1977) u \"Titanic\" (1997), y os productors de Hollywood dominan actualment en a industria cinematografica mundial. \nEstaus Unius tien o mayor numero de telespectadors en o mundo, y o tiempo meyo que pasa un estausunidense debant d'a televisi\u00f3n contina puyando, estando ya de cinco horas diarias en 2006. As cuatre mayors cadenas de televisi\u00f3n son interpresas privatas. O tiempo meyo que un estausunidense pasa ascuitando a radio ye una miqueta mayor de dos horas diarias. En Internet as pachinas mas populars son Facebook, YouTube, MySpace, Wikipedia, Craigslist y eBay.\nOs estilos musicals ritmicos y liricos d'os afroamericanos han influenciato muito a musica estausunidense, fendo-la prou diferent d'a tradici\u00f3n europea. Bel elemento d'expresi\u00f3n d'a musica folk como lo \"blues\" s'ha adoptato y transformato en os diferents cheneros de musica popular. O \"jazz\" se desembolic\u00f3 en os primers anyos d'o sieglo XX gracias a feguras como Louis Armstrong y Duke Ellington. A musica country se desembolic\u00f3 en os anyos 1920, y o \"rhythm and blues\" en a decada de 1940. Elvis Presley y Chuck Berry estioron pioners d'o \"rock and roll\" a meyatos d'a decada de 1950. En os anyos 1960, Bob Dylan apareixi\u00f3 en o renaiximiento d'a musica folk ta convertir-se en un d'os millors cantautors y James Brown lider\u00f3 lo desembolique d'o funk. Os estilos mas modernos d'a musica estausunidense incluyen o hip hop y a musica house. Estrelas d'o pop estausunidenses como Presley, Michael Jackson, y Madonna s'han feito muit famosos a ran mundial.\nLiteratura, filosof\u00eda y arte.\nEn o sieglo XVIII y primer\u00edas d'o sieglo XIX, l'arte y a literatura estausunidenses prenioron a mayor\u00eda d'os suyos rasgos d'Europa. Escritors como Nathaniel Hawthorne, Edgar Allan Poe u Henry David Thoreau creyoron a meyatos d'o sieglo XIX una nueva escuela literaria estausunidense. Mark Twain y o poeta Walt Whitman estioron importants figuras d'a segunda metat d'ixe mesmo sieglo; Emily Dickinson, cuasi desconoixida mientres a suya vida, ye hue considerada como una poetesa esencial en a literatura estausunidense. Bella obra que han puesto replegar o sentimiento y caracter nacional como \"Moby-Dick\" (1851) de Herman Melville, \"The Adventures of Huckleberry Finn\" (1885) de Twain u \"The Great Gatsby\" de F. Scott Fitzgerald, se dicen a vegadas a \"Gran Novela Americana\".\nOnce ciudadans d'Estaus Unius han ganato lo Premio Nobel de Literatura, o mas recient Toni Morrison en 1993. Ernest Hemingway, o ganador de l'anyo 1954, ye conoixiu por estar un d'os escritors de mayor influencia en o sieglo XX. Bel chenero literario popular como lo \"Western\" y o \"Hard boiled\" s'ha desembolicato en os Estaus Unius. Os escritors d'a cheneraci\u00f3n Beat ubrioron nuevos enfoques literarios, como por eixemplo escritors postmodernistas como John Barth, Thomas Pynchon y Don DeLillo.\nOs trascendentalistas, lideratos por Thoreau y Ralph Waldo Emerson establioron o primer gran movimiento filosofico americano. En rematar d'a Guerra Civil estausunidense, Charles Sanders Peirce y dimpu\u00e9s William James y John Dewey estioron liders en o desembolique d'o pragmatismo. En o sieglo XX, a obra de W. V. O. Quine y Richard Rorty facio surtir a filosof\u00eda analitica entre os academicos estausunidenses. John Rawls y Robert Nocick lideroron o renaiximiento d'a filosof\u00eda politica.\nEn o campo d'as artes visuals, a Escuela d'o r\u00edo Hudson esti\u00f3 un important movimiento de meyatos d'o sieglo XIX aintro d'a tradici\u00f3n d'o naturalismo europeu. En 1913 a Esposici\u00f3n Internacional d'Arte Moderno en a ciudat de Nueva York, una exposici\u00f3n d'arte modernista europeu, impresion\u00f3 a lo publico y transform\u00f3 a escena artistica estausunidense. Georgia O'Keeffe, Marsden Hartley y atros artistas esperimentoron con nuevos estilos, amostrando una gran senbilidat individualista. Os prenipals movimientos artisticos como lo expresionismo abstracto de Jackson Pollock u Willem de Kooning y l'arte pop d'Andy Warhol y Roy Lichtenstein tenioron muita importancia en Estaus Unius. O modernismo y dimpu\u00e9s o postmodernismo facioron famosos a arquitectos estausunidenses como Frank Lloyd Wright, Philip Johnson u Frank Gehry.\nUn d'os primers promotors d'o teatro estausunidense esti\u00f3 lo empresario P. T. Barnum, qui prencipi\u00f3 a dirichir un complexo d'ocio en Manhattan en l'anyo 1841. A company\u00eda de \"Harrigan and Hart\" produci\u00f3 una serie de comedias musicals en Nueva York dende os anyos 1870. Ya en o sieglo XX, o musical moderno emerchi\u00f3 en Broadway; os compositors mas famosos de cancions ta musicals estioron Irving Berlin, Cole Porter u Stephen Sondheim. O escritor d'obras de teatro Eugene O'Neill gan\u00f3 lo Premio Nobel de Literatura en 1936; atros importants dramaturgos estausunidenses incluyen a cuantos ganadors d'o Premio Pulitcer como Tennessee Williams, Edward Albee y August Wilson.\nA obra de Charles Ives en os anyos 1910, li faci\u00f3 estar o primer compositor clasico important en os Estaus Unius; atros importants compositors estioron Henry Cowell y John Cage. Aaron Copland y George Gershwin desembolicoron una sintesi unica entre as musicas popular y clasica. As coreografas Isadora Duncan y Martha Graham aduyoron a creyar a danza moderna, mientres que George Balanchine y Jerome Robbins fuoron dos importants figuras d'o ballet mientres o sieglo XX. Unatro medio d'expresi\u00f3n artistico muit important ta os estausunidenses ye a fotograf\u00eda, tenendo grans fotografos como Alfred Stiegliz, Edward Steichen y Ansel Adams. As tiras comicas y os comics son inventos estausunidenses. Superman, un d'os prencipals comics de superheroes, s'ha convertiu en tot un icono estounitense.\nGastronom\u00eda.\nA gastronom\u00eda en os Estaus Unius ye parellana a la que se puet trobar en muitos atros paises occidentals. O trigo ye o prencipal cerial. Tradicionalment a cocina estausunidense emplega ingredients como lo pavo, ciervo, trunfas, moniatos, \"chayote\" y sirope d'acir\u00f3n, que ya se feban servir en as cocinas indichenas y d'os primers pobladors europeus. Beluns d'os platos mas caracteristicos son a barbacoa ta carnes de toc\u00edn y vaca, o \"crabcake\", as trunfas fritas y as galletas con pepitas de chicolate.\nA \"soul food\", tipica d'os esclavos africanos, ye popular en o sud d'os Estaus Unius y mas que mas entre os afroamericanos en tot o pa\u00eds. As cocinas sincretistas como a cocina criolla de Loisiana, a cocina caj\u00fan u a \"Tex-Mex\" son importants localment. Platos caracteristicos como a tarta de mazana, o pollo frito, a \"pizza\", as hamburguesas y os \"hot dogs\" han teniu influencias de diferents grupos etnicos inmigrants. Tami\u00e9n se consumen muito as trunfas fritas, asinas como los platos mexicanos como por eixemplo os \"burritos\" y \"tacos\" y os platos italianos como a pasta. Os americanos por un regular prefieren o caf\u00e9 en cuentas d'o t\u00e9. As industrias de marketing d'as interpresas estausunidenses son responsables de que s'haigan cheneralizato o suco de narancha y a leit como bebidas ta o desayuno. Mientres as decadas de 1980 y 1990 a dieta calorica d'os americanos ha puyato en un 24%; a sob\u00e9n as cadenas de \"comida rapeda\" s'han asociato con lo que se diz a \"epidemia d'obesidat\" americana. Os refrescos gaseosos s'han feito tami\u00e9n muit populars; iste tipo de bebidas representan o 9% d'a inchesta calorica meyana d'os americanos.\nEsportes.\nDende zaguer\u00edas d'o sieglo XIX, o b\u00e9isbol ha estato considerato lo deporte nacional d'os Estaus Unius; o f\u00fatbol americano, o baloncesto y hockey chelo son os atros tres esportes profesionals por equipos mas importants. O f\u00fatbol americano y o baloncesto universitarios atrayen grans audiencias, estando lo f\u00fatbol americano o esporte mas popular entre os espectadors. D'antis mas os esportes individuals con mayor numero de seguidors yeran o boxeyo y as cursas de caballos, pero actualment tienen mas importancia o golf y as cursas d'autos, mas que mas a NASCAR. O f\u00fatbol se chuga prou a rans amateurs y chovenils. Tami\u00e9n son populars atros esportes como lo tenis y l'atletismo.\nA tamas de que a mayor\u00eda d'os esportes estausunidenses s'han desembolicato partindo d'esportes europeus, o baloncesto, o voleibol, o \"skateboarding\", o \"snowboarding\" y o cheerleading son inventos estausunidenses. O lacrosse y o surf tienen orichens nativoamericanos y hawaianos. Dica hue, s'han feito ueito Chuegos Olimpicos en Estaus Unius. En total en a suya historia, os Estaus Unius han ganato 2.301 medallas en os Chuegos Olimpicos de Verano, mas que deng\u00fan atro pa\u00eds, y 216 en os Chuegos Olimpicos d'Hibierno, o segundo pa\u00eds con mayor numero."}
{"id": "2271", "revid": "610", "url": "https://an.wikipedia.org/wiki?curid=2271", "title": "Republica de China", "text": "A Republica de China (Tradicional: \u4e2d\u83ef\u6c11\u570b; Simplificato: \u4e2d\u534e\u6c11\u56fd; Tongyong Pinyin: JhongHu\u00e1 M\u00ednGu\u00f3; Hanyu pinyin: Zh\u014dnghu\u00e1 M\u00edngu\u00f3), dita tami\u00e9n Taiw\u00e1n ye un territorio asiatico formato por un archipielago de islas d'as que la isla de Taiw\u00e1n u Formosa ye a mas ampla y important. A Republica de China deix\u00f3 d'estar miembro d'as Nacions Unidas, cuan os pa\u00edses miembros decidioron que fuese miembro a \"Republica Popular China\". Taiw\u00e1n ye reconoixita como a Republica de China por 23 pa\u00edses. No ye reconoixita por a mayor\u00eda d'os pa\u00edses d'o mundo, encara que ha tenito y tien relacions economicas y militars con muitos d'\u00e9ls.\nEsporte.\n\"China Taip\u00e9i\" ye o nombre con que o pa\u00eds partecipa en competicions esportivas internacionals.\nO esporte nacional y mas popular ye o b\u00e9isbol, esporte que replega mas de 5.000 espectadors por partiu y os millors chugadors d'o pa\u00eds chugan en a Major League Baseball (MLB) estausunidense."}
{"id": "2272", "revid": "69718", "url": "https://an.wikipedia.org/wiki?curid=2272", "title": "Canad\u00e1", "text": "Canad\u00e1 (en angl\u00e9s y franc\u00e9s: Canada) ,ye o segundo pa\u00eds mas grande y o mas septentrional d'o mundo, ocupando a mayor parti d'o territorio d'America d'o Norte, mugando a lo sud con os Estaus Unius y a o norueste con o estato estausunidense d'Alaska; a l'ueste muga con l'oceano Pacifico, a l'este con l'oceano Atlantico y a o norte con l'oceano Glacial Arctico (por ixo o suyo lema nacional, \"A Mari Usque Ad Mare\", ye decir, de mar a mar).\nYe una federaci\u00f3n escentralizada de diez provincias y tres territorios, gubernada como una monarqu\u00eda constitucional parlamentaria. O rei ye Carlos III, o Gubernador cheneral ye David Johnston, y o primer ministro de Canad\u00e1 ye Justin Trudeau. En estar un territorio a on se i charra franc\u00e9s y angl\u00e9s, istas dos luengas son idiomas oficials de Canad\u00e1; sindembargo, Qu\u00e9bec ye uficialment monoling\u00fce francesa, y Nueva Brunswick y o territorio d'o Yuk\u00f3n son oficialment biling\u00fces, estando monoling\u00fces angleses o resto de territorios y provincias. Antiparte, en os Territorios d'o Norueste se i charran legalment 11 luengas, encluyindo-ie o franc\u00e9s y l'angl\u00e9s, am\u00e1s d'atras luengas inuit.\nA suya poblaci\u00f3n humana ye de 34.157.950 habitants (2009) en una superficie de 9.984.670 km\u00b2, con una densidat de poblaci\u00f3n de 3,42 hab/km\u00b2. A suya capital ye a ciudat d'Ottawa, y as prencipals ciudaz d'o pa\u00eds son Toronto, Mont-Reyal, Vancouver, Calgary, Ottawa, Edmonton, Qu\u00e9bec, Winnipeg y Hamilton.\nL'actual Canad\u00e1 fue descubierto en 1534 por o franc\u00e9s Jacques Cartier, y esdeveni\u00f3 alavez una colonia francesa, con capital en a ciudat de Qu\u00e9bec, establita en 1608 por Samuel de Champlain en a val d'o r\u00edo Sant Lorient. Sindembargo, mientres a Guerra d'os Siet Anyos os britanicos conquerioron o territorio en 1763 y l'adhibioron ta cut\u00edo a l'Imperio Britanico. Canad\u00e1 esdeveni\u00f3 independient d'o Reino Uniu en un luengo proceso pacifico, que prencipi\u00f3 en 1867 y no remat\u00f3 dica os anyos 1980.\nEtimoloch\u00eda.\nOs historiadors afirman que o nombre de \"Canad\u00e1\" s'aplicaba orichinalment nom\u00e1s que a o territorio d'a ciudat de Qu\u00e9bec y a la suya comarca, y pareix que ye un nombre d'orichen iroqu\u00e9s, con o significato de \"lugar de cabanyas\"; con iste nombre se designaba a o lugar a on i hibernaban as tribus d'os iroqueses en a primera metat d'o sieglo XVI, cuan pleg\u00f3 a la redolada o explorador franc\u00e9s Jacques Cartier, qui esti\u00f3 o primero qui en faci\u00f3 emplego ta designar uno d'os \"reinos\" (f\u00e1cil que un conchunto hum\u00e1n rechito por un mesmo chefe, como gosaban fer as tribus amerindias).\nMientres o sieglo XVII, os franceses estendilloron a denominaci\u00f3n de \"Canad\u00e1\" ta toz os territorios que formaban o suyo dominio colonial en l'actual Canad\u00e1, estando a denominaci\u00f3n popular ta o nombre que oficialment yera \"Nueva Francia\" (\"Nouvelle France\" en franc\u00e9s, estando tami\u00e9n o nombre de Canad\u00e1 o nombre esleito por os britanicos ta nombrar a los suyos territorios colonials en a comarca, y tami\u00e9n ta tot Canad\u00e1 cuan redotoron a los francees en a Guerra d'os Siet Anyos y conquirioron tot o suyo dominio colonial t'adhibir-lo a la suya propia colonia de Canad\u00e1.\nCheograf\u00eda.\nCanad\u00e1 ocupa a mayor parte d'a porci\u00f3n septentrional d'o continent d'America, mugando a o norueste con o estato d'Alaska, que fa parte d'os Estaus Unius, y por o sud con cuantos estatos d'ixe mesmo pa\u00eds; s'estendilla d'este enta ueste entre l'oceano Atlantico y l'oceano Pacifico, mugando a o norte con l'oceano Glacial Arctico. Am\u00e1s d'as suyas mugas terrestres, tien una muga maritima a l'este con Gronlandia, que fa parte de Dinamarca, y tami\u00e9n con a minuscla posesi\u00f3n francesa de Saint-Pierre y Miquelon, clavata en l'oceano Atlantico debant d'a costa canadiense y zaguer repui d'os dominios colonials franceses en Canad\u00e1.\nCon una superficie de 9.984.670 km\u00b2, ye o segundo pa\u00eds d'o mundo por superficie total dezaga de Rusia, encara que si se para cuenta nom\u00e1s d'a superficie d'a tierra emerchita, descontando-ie a superficie ocupata por l'augua, nom\u00e1s en ye o cuatreno, en estar cuasi o 9% d'a superficie de Canad\u00e1 ocupata por lacos y r\u00edos. Sindembargo, con una densidat de poblaci\u00f3n de 3,42 hab/km\u00b2, Canad\u00e1 esdevi\u00e9n uno d'os pa\u00edses d'o mundo con una menor densidat de poblaci\u00f3n, en estar a mayor parte d'o territorio canadiense cubierto por cheleras y por una capa de \"permafrost\" u suelo chelato permanentment. A mayor parte d'a poblaci\u00f3n canadiense vive en a comarca que se troba a o canto d'os Grans Lacos d'America d'o Norte y d'o r\u00edo Sant Lorient, en as provincias d'Ontario y Quebec.\nCheograf\u00eda politica.\nAdministrativament, o territorio canadiense ye una federaci\u00f3n que se troba dividita en diez provincias y 3 territorios, agrupatos en cuatre rechions cheograficas: Canad\u00e1 de l'Ueste, Canad\u00e1 Central, Canad\u00e1 Atlantico y Canad\u00e1 d'o Norte, estando o Canad\u00e1 d'o Norte a suma d'os tres territorios arcticos de Canad\u00e1; antiparte, cuan se charra de \"Canad\u00e1 de l'Este\" se fa referencia a os territorios d'o Canad\u00e1 Atlantico y d'o Canad\u00e1 Central.\nEncara que Canad\u00e1 politicament ye organizato como una federaci\u00f3n y no como una confederaci\u00f3n, as provincias canadienses (que tienen una autonom\u00eda mas gran que os territorios de Canad\u00e1) tienen a responsabilidat politica d'a mayor parte d'as politicas socials d'o pa\u00eds (encara que cal parar cuenta que istas politicas socials nom\u00e1s pueden iniciar-se que por iniciativa d'o estato central), esdevenindo asinas as provincias qui fan a mayor parte d'o gasto publico social en o pais, recebindo-ie en consecuencia a parte mas gran tami\u00e9n en os impuestos d'o pa\u00eds. O Gubierno central fa unas compensacions a las provincias menos ricas ta garantir uns nivels menimos en os servicios en tot o pa\u00eds.\nNotas:\nEsporte.\nO esporte en Canan\u00e1 ye muit variato, os esportes d'equipe mes populars son o hockey chelo, o f\u00fatbol canadiense tami\u00e9n conoixito como \"gridiron\", o baloncesto, o f\u00fatbol, o beisbol y o curling. Os esportes individuals mes practicatos son l'atletismo, o ciclismo, o triathlon, a nataci\u00f3n, o boxeyo o golf y belatros menos conoixitos.\nCanad\u00e1 ha partecipato en toz os Chuegos Olimpicos de verano fueras d'os primers celebratos en Atenas en 1896.\nCompeticions esportivas.\nCanad\u00e1 ha organizato tres Chuegos Olimpicos (os Chuegos Olimpicos de Mont-reyal 1976 y dos edicions d'os Chuegos Olimpicos d'Hibierno, os de Calgary 1988 y os de Vancouver 2010)."}
{"id": "2275", "revid": "69718", "url": "https://an.wikipedia.org/wiki?curid=2275", "title": "Qatar", "text": "O Estau de Qatar (en arabe \u062f\u0648\u0644\u0629 \u0642\u0637\u0631) ye un pa\u00eds de l'Orient Meyo d'Asia situau en en o Golfo Persico mugant con Arabia Saudita.\nQatar tien arredol de 2,7 millons d'habitants, pero nom\u00e1s arredol d'o 10 % d'\u00e9ls son ciudadans de Qatar. A mayor\u00eda d'o 90 % restant d'a poblaci\u00f3n total d'o pa\u00eds son treballadors migrants sin ciudadan\u00eda cuatarina; ista ye la taxa mas alta de treballadors migrants en o mundo. A resultas de que la mayor\u00eda d'istos immigrants son orichinarios d'o sud y sudeste d'Asia, nom\u00e1s os d'o sud d'Asia representan mas d'a metat de toz os residents en Qatar.\nQatar obteni\u00f3 la suya independencia d'o Reino Uniu en 1971. Dende alavez s'ha gubernau de forma autoritaria como una monarqu\u00eda absoluta. L'Islam ye la relichi\u00f3n de l'estau y la Sharia ye la prencipal fuent de lechislaci\u00f3n. Se considera que la situaci\u00f3n d'os dreitos humans en o pa\u00eds ye extremadament critica y, en particular, os immigrants con salarios baixos en Qatar bella vegada reciben un tracto inhum\u00e1n.\nEn termins d'ingresos, o pa\u00eds tien o tercer PIB per capita mas alto d'o mundo y la seisena RNB per capita mas alta. Qatar ye clasificau per a ONU como un pa\u00eds de muit alto desembolique hum\u00e1n, con o tercer IDH mas alto d'o mundo arabe dimpu\u00e9s d'os Emiratos Arabes Unius y Arabia Saudita. Qatar ye una econom\u00eda d'ingresos elevaus seguntes o Banco Mundial, apoyada per a tercera reserva mundial de gas natural y de petrolio. Manimenos ye tami\u00e9n o prencipal emisor de gases d'efecto hibernadero d'o mundo per capita.\nQatar tami\u00e9n adquiri\u00f3 prominencia internacional per estar a seu de l'achencia de noticias Al Jazeera, fundada en 1996 per o gubierno de Qatar, de gran eco en o mundo arabe y islamico, que ha estau o centro de contraversias y tensions con os Estaus Unius.\nClima.\nCon una precipitaci\u00f3n anyal de menos de 100\u00a0mm, Qatar ye un d'os paisaches mas ixucaus d'a tierra. A causa d'a suya proximidat con o Golfo Persico, o clima ye subtropical y caloroso tot l'anyo. A humedat oscila entre lo 40 % y lo 70 % seguntes o mes. De verano, as temperaturas de 45\u00a0\u00b0C no son raras, d'hibierno baixan a un promeyo de 17\u00a0\u00b0C. Manimenos, especialment en os zaguers hibiernos, as temperaturas per debaixo d'os 10\u00a0\u00b0C han estau mas frecuents. L'aire ixuto y polvoriento d'o nordueste, Shamal, bufa a ormino.\nRespective a esferras naturals como erupcions volcanicas, huracans, tierratremos, sequeras y l'aumento d'o livel d'a mar, Qatar ye considerau un d'os pa\u00edses mas seguros d'o mundo. En l'Informe de risgo mundial de 2021, teneba lo risgo d'esferras mas baixo d'os 181 pa\u00edses enquestaus.\nOrganizaci\u00f3n politico-administrativa.\nQatar ye dividiu dende 2014 en 8 municipios (\"baladiyah\"):\nEconom\u00eda.\nA suya economia yera basada prencipalment en a pesca y a recolecci\u00f3n de perlas, pero o descrubimiento de petrolio en o suyo territorio mientres os anyos 1940 produce un cambio en a suya economia. Actualment ye una econom\u00eda basada en o petrolio pero o estau ye invertindo en infraestructuras ta esdevenir un puesto turistico y organizar escaicimientos esportivos importants.\nEsporte.\nCompeticions esportivas.\nA competici\u00f3n mas important celebrada en Qatar ser\u00e1 a Copa Mundial de f\u00fatbol en a suya XXII edici\u00f3n de 2022, tami\u00e9n important ye o Gran Premio de Qatar de Motociclismo organizau dende l'anyo 2004 en o cercuito de Losail."}
{"id": "2276", "revid": "69718", "url": "https://an.wikipedia.org/wiki?curid=2276", "title": "Dinamarca", "text": "O Reino de Dinamarca, u Dinamarca ye un pa\u00eds que se troba situato en a peninsula de Chutlandia a lo norte d'Europa, que fa parte d'a Uni\u00f3n Europea (UE), d'a OTAN, d'a Organizaci\u00f3n d'as Nacions Unidas, d'a OCDE y d'a OSCE. Encara que o pa\u00eds ye miembro d'a UE, no en fa parte d'a Eurozona, en mantener como moneda a corona danesa en cuentas d'o euro.\nO territorio d'o pa\u00eds ye rodiato por a Mar Baltica y a Mar d'o Norte, en una peninsula (Chutlandia) y cuantas islas a lo norte d'Alemanya y a lo sudeste de Suecia. O suyo territorio continental muga a o sud con Alemanya, a l'este con a mar Baltica y a l'ueste con a mar d'o Norte. A o norte, o Skagerrak separa Dinamarca de Noruega, y a l'este o Kattegat, l'\u00d8resund y l'estreito de Bornholm la separan de Suecia. Antiparte, tami\u00e9n fan parte d'o pa\u00eds dos territorios autonomos: as Islas Feroe y Gronlandia (ista zaguera esley\u00f3 no fer parte d'a Uni\u00f3n Europea).\nA suya poblaci\u00f3n ye de 5.397.640 habitants (2004) en una superficie de 43.094 km\u00b2, con una densidat de poblaci\u00f3n de 125 hab/km\u00b2.\nPoliticament, Dinamarca ye una Monarqu\u00eda constitucional, estando l'actual reina d'o pa\u00eds Margalida II, y l'actual Primer ministro o politico Mette Frederiksen. A capital de Dinamarca ye a ciudat de Copenaguen.\nEncara que Dinamarca ye un pa\u00eds chicot, ye un pais con muita importancia en a Historia d'Europa, y no nom\u00e9s por estar o puesto d'orichen de cuantos pueblos chermanicos como os chutos u os vikingos daneses, sino que tami\u00e9n por o suyo papel en Europa dende a consolidaci\u00f3n d'o estato dan\u00e9s mientres a Edat Meya. En ixas envueltas, Dinamarca controlaba os territorios d'os actuals Reino Uniu, Suecia, Noruega y Islandia, am\u00e1s d'as costas d'a mar Baltica y bellos territorios en o norte d'Alemanya.\nToponimia.\nO toponimo \"Dinamarca\" fa referencia a los danos y dimpu\u00e9s daneses. En aragon\u00e9s medieval se puet veyer ya en a \"Grant Cronica d'Espanya\", compilaci\u00f3n historica de Chuan Ferr\u00e1ndez d'Heredia:\nCheograf\u00eda.\nSituada en o norte d'Europa, Dinamarca consiste en a peninsula de Chutlandia y 443 islas . D'istas, 74 son habitadas (chinero de 2015), estando as mas grans Zelanda, a isla de Chutlandia d'o Norte y Fionia. A isla de Bornholm se troba a o este d'a resta d'o pa\u00eds, en a Mar Baltica.\nO pa\u00eds ocupa un aria total de 42,943.9 kilometros cuadraus mientres que l'aria d'auguas continentals ye de 700 km2. Lo laco Arres\u00f8 a lo nordueste de Copenaguen ye o laco mas gran. A grandaria d'a superficie terrestre no se puede establir con exactitut ya que l'oci\u00e1n erosiona de contino y adhibe material a la linea costera, y a causa d'os prochectos de recuperaci\u00f3n de tierras per humans (pa contrarrestar a erosi\u00f3n). Am\u00e1s o rebote post-glacial eleva a tierra un poquet menos d'1\u00a0cm per anyada en o norte y l'este, extendendo a costa.\nDinamarca comparte una buega de 68 kilometros con Alemanya a lo sud y, per lo dem\u00e1s, ye rodiada per 8.750\u00a0km de costa. Garra puesto en Dinamarca ye mas luent d'a costa que 52\u00a0km.\nO pa\u00eds ye plano con poca elevaci\u00f3n, con una altaria promeya sobre o livel d'a mar de 31 metros. O puesto natural mas alto ye M\u00f8lleh\u00f8j, a 170,86 metros. Una parti considerable d'o terreno de Dinamarca consiste en planas onduladas, mientres que a costa ye arenosa, con grans dunas en o norte de Chutlandia. Encara que una vegada va estar muit boscosa, hue Dinamarca se compone sobretot de tierras cautibables. Ye escolau per una docena de r\u00edos, y os mas importants incluyen o Guden\u00e5, Odense, Skjern, Sus\u00e5 y Vid\u00e5, un r\u00edo que fluye a lo largo d'a suya buega sud con Alemanya.\nO Reino de Dinamarca incluye dos territorios d'ultramar, toz dos a lo ueste de Dinamarca: Gronlandia, l'isla mas gran d'o mundo, y as Islas Feroe en l'Oci\u00e1n Atlantico Norte. Istos territorios son autonomos y forman parti d'o Reino dan\u00e9s.\nClima.\nDinamarca tien un clima templau, con hibiernos suaus, con temperaturas meyas en chinero d'1,5\u00a0\u00b0C y estius frescos, con una temperatura meya en agosto de 17,2\u00a0\u00b0C . As temperaturas mas extremas rechistradas en Dinamarca, dende 1874, cuan prencipioron as gravacions, fuoron 36,4\u00a0\u00b0C en 1975 y -31,2\u00a0\u00b0C en 1982. Dinamarca tien un promeyo de 179 d\u00edas por anyo con precipitaci\u00f3n, recibindo en promeyo un total de 765 milimetros por anyo; l'ag\u00fcerro ye a estaci\u00f3n mas humida y a primavera a mas ixuta. A posici\u00f3n entre un continent y un oce\u00e1n significa que o clima a ormino ye inestable.\nA causa d'a ubicaci\u00f3n d'o norte de Dinamarca, i hai grans variacions estacionals en a luz d'o d\u00eda. I hai d\u00edas curtos entre l'hibierno con a salida d'o sol arredol d'as 8:45 am y boca-i-nuei 3:45 pm, asinas como largos d\u00edas d'estiu con salida d'o sol a las 4:30 am y boca-i-nuei a las 10 pm.\nHistoria.\nDinamarca ha estau habitada dende arredol d'o 12.500 a. C. y l'agricultura ha estau evident dende o 3900 a. C.\nDende o sieglo VIII, a rechi\u00f3n escandinava esti\u00f3 a fuent d'os vikingos. Colonizoron, asaltoron y mercaron en todas partes d'Europa. Os vikingos daneses yeran mas activos en o este y o sud d'as Islas britanicas y en Europa occidental. Conquirioron y asentoron en partes d'Anglaterra (conoixidas como que Danelaw) baixo o rei Sweyn Forkbeard en 1013, y en Francia, an daneses y noruegos fundoron Normand\u00eda.\nO reino unificau de Dinamarca surti\u00f3 en o sieglo VIII como que una naci\u00f3n marinera competent en la luita por o control d'a Mar Baltica.\nDinamarca, Suecia y Noruega estioron gubernadas chuntas baixo un gobernaire soberano en a Uni\u00f3n de Kalmar, establida en 1397 y que remat\u00f3 con a secesi\u00f3n sueca en 1523. As arias de Dinamarca y Noruega remanioron baixo o mesmo monarca dica 1814, Dinamarca-Noruega. A partir d'o sieglo XVII, i habi\u00f3 cuantas guerras devastadoras con l'Imperio sueco, que rematoron con grans cesions de territorio a Suecia.\nDimpu\u00e9s d'as guerras napoleonicas, Noruega esti\u00f3 reblada a Suecia, mientres que Dinamarca se qued\u00f3 con as Islas Feroe, Gronlandia y Islandia.\nEn o sieglo XIX i habi\u00f3 una oleyada de movimientos nacionalistas, que estioron redotaus en a Primera Guerra de Schleswig. Dimpu\u00e9s d'a Segunda Guerra de Schleswig en 1864, Dinamarca perdi\u00f3 o Ducado de Schleswig debant de Prusia.\nDinamarca remani\u00f3 neutral entre a Primera Guerra Mundial, manimenos, en 1920 a metat norte de Schleswig torn\u00f3 a estar danesa. En abril de 1940, una invasi\u00f3n alemana veyi\u00f3 breus escaramucias militars entre que o movimiento de resistencia dan\u00e9s esti\u00f3 activo dende 1943 dica a rendici\u00f3n alemana en mayo de 1945.\nOrganizaci\u00f3n politico-administrativa.\nRechions.\nDinamarca se trestalla en rechions dende 2007.\nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nGastronom\u00eda.\nA cocina danesa s'orichin\u00f3 a partir d'os productos locals d'a propia poblaci\u00f3n labradora y s'enriqui\u00f3 con as tecnicas de cocina desembolicadas en zaguer\u00edas d'o sieglo XIX y a mayor disponibilidat de productos entre y dimpu\u00e9s d'a Revoluci\u00f3n Industrial. Os entropans ubiertos, conoixius como que sm\u00f8rrebr\u00f8d, que en a suya forma basica son a minchada habitual pa l'almuerzo, pueden considerar-se una especialidat nacional cuan se preparan y decoran con una variedat d'ingredients finos. As minchadas calients se preparan tipicament con carne u pescau. Entre os platos de carne y pescau s'incluyen o fl\u00e6skesteg (coch\u00edn rustiu) y o kogt torsk (abadeixo escalfiu) con salsa de mostaza y guarnimientos. As carnes molidas (coch\u00edn, vetiella u vetiella) se cheneralizoron entre a revoluci\u00f3n industrial y os platos tradicionals que encara son populars incluyen frikadeller (mondonguillas), karbonader (empanadas de coch\u00edn) y medisterp\u00f8lse (salchicha frita). Dinamarca ye conoixida por as suyas bieras Carlsberg y Tuborg, pero entre os propios daneses o vin importau ha ganau una popularidat constant dende o decenio de 1960.\nEsportes.\nOs esportes mes practicatos en Dinamarca son o f\u00fatbol, o balonm\u00e1n, o ciclismo y os esportes d'hibierno.\nDinamarca esti\u00f3 campona d'a Eurocopa en o anyo 1992, con beluns d'os millors chugadors d'a historia de Dinamarca como os chirmans Brian y Michael Laudrup, y o porter Peter Schmeichel.\nEn balonm\u00e1n tien una d'as millors seleccions d'o mundo, tres vegatas campiona olimpica, tres Campionatos d'Europa y un Campionato d'o Mundo.\nEn o ciclismo destacan Bjarne Riis, ganador d'o Tour de Francia en 1996 y Michel Rasmussen ganador de belunas etapas en o Tour de Francia y a Vuelta a Espanya.\nEn atletismo Wilson Kipketer, kenyata nacionalizato dan\u00e9s fue o recordm\u00e1n d'o mundo en a prova de 800 m lisos, dende o 13 d'agosto de 1997 dica o 29 d'agosto de 2010."}
{"id": "2278", "revid": "401", "url": "https://an.wikipedia.org/wiki?curid=2278", "title": "Uni\u00f3n Europea", "text": "A Uni\u00f3n Europea u UE, ye una organizaci\u00f3n supranacional formata por estatos d'a rechi\u00f3n europea (actualment 27) adedicata a incrementar a integraci\u00f3n economica y politica y a reforzar a cooperaci\u00f3n entre los suyos estatos miembros. A Uni\u00f3n Europea naixi\u00f3 l'1 de noviembre de 1993, seguntes las clausulas d'o Tractau de Maastricht, encara que ye a heredera d'a Comunidat Economica Europea, creyata en 1957, que desapareixi\u00f3 con a creyaci\u00f3n d'a UE.\nCon o Tractau d'a Uni\u00f3n Europea, s'atorg\u00f3 a ciudadan\u00eda europea a los ciudadans de cada Estato miembro. S'intensificoron los alcuerdos duaneros y sobre inmigraci\u00f3n con o fin de premitir a los ciudadans europeus una mayor libertat ta vivir, treballar u estudiar en cualsiquier d'os estatos miembros y se relaxoron los controls en las mugas.\nLas especials relacions politicas se traducen en l'establimiento d'un mesmo Ordenamiento Churidico com\u00fan, superior a las lechislacions nacionals, y en l'esistencia y funcionamiento d'os suyos organimos politicos y instituci\u00f3ns, superiors a los d'os estatos miembros.\nLos 27 estatos actualment miembros d'a Uni\u00f3n Europea (con a suya calendata de dentrada) son:\nActualment, con los suyos cuasi 500 milions d'habitants, a Uni\u00f3n Europea creya arredol d'o 30% d'o Producto Interior Bruto mundial.\nDica hue, Gronlandia (parte de Dinamarca) y o Reino Uniu son os unicos territorios en haber albandonato a Uni\u00f3n Europea dimpu\u00e9s d'haber-ne feito parte, encara que Noruega refus\u00f3 en 1972 y 1994 en dos referendums a suya dentrada, luego de rematar los alcuerdos previos a la suya incorporaci\u00f3n a la UE.\nHistoria.\n\"Articlo prencipal: Historia d'a Uni\u00f3n Europea\nOrichens.\nEn rematar a Segunda Guerra Mundial, prenioron fuerza en Europa antigas concepcions de tipo politico que pensaban que una mayor integraci\u00f3n economica d'os pa\u00edses d'Europa portar\u00eda a evitar las friccions entre ixos pa\u00edses, fendo asinas mas dif\u00edcil una nueva guerra en o continent. Antiparte, los Estaus Unius, ta evitar a expansi\u00f3n ta los pa\u00edses occidentals d'o comunismo dende a Uni\u00f3n Sovietica, establioron o clamato \"Plan Marshall\", ta favoreixer a expansi\u00f3n y recuperaci\u00f3n economica europeas, y ista aduya d'o Plan Marshall, ta estar eficaz, febe imprescindible establir mecanismos de cooperaci\u00f3n entre las econom\u00edas d'os pa\u00edses europeus.\nEn 1948 en Checoslovaquia bi habi\u00f3 o clamato \"golpe de Praga\", cuan o Partiu Comunista de Checoslovaquia preni\u00f3 o poder en o pa\u00eds, y los pa\u00edses d'Europa Occidental establioron o 18 de marzo de 1948 o Tractau de Bruselas, ta establir una Uni\u00f3n Occidental, con colaboraci\u00f3n en temas economicos, socials, culturals y esfensivos. Los pa\u00edses que sinyoron o Tractau estioron Pa\u00edses Baixos, Belchica, Luxemburgo, Francia y o Reino Uniu. Encara que dimpu\u00e9s s'establi\u00f3 (en 1949), con mas miembros y con l'aduya de Canad\u00e1 y Estaus Unius a OTAN, o Tractau de Bruselas esti\u00f3 un punto clau en o proceso de creyaci\u00f3n d'una Europa unita.\nA Comunidat Economica d'o Carb\u00f3n y de l'Acero.\nYa en 1946, en una reuni\u00f3n en Colonia entre o franc\u00e9s Robert Schuman, l'alem\u00e1n Konrad Adenauer y l'itali\u00e1n Alcide De Gasperi se charr\u00f3 d'a posible uni\u00f3n europea, cuan yeran en una reuni\u00f3n de partius democrata cristianos. O 9 de mayo de 1950, Robert Schuman faci\u00f3 a \"Declaraci\u00f3n Schuman\", que ye considerata l'acta de naxencia d'a Uni\u00f3n Europea, y bi proponeba, d'alcuerdo con Jean Monnet, a creyaci\u00f3n d'un organismo ta meter en com\u00fan a producci\u00f3n de carb\u00f3n y d'acero de Francia y d'Alemanya Occidental, am\u00e1s de cualsiquier pa\u00eds que se i adhibise.\nAsinas, a primera instituci\u00f3n de cooperaci\u00f3n economica entre los pa\u00edses d'Europa esti\u00f3 a Comunidat Economica d'o Carb\u00f3n y d'o Acero (CECA), establita en 1951 por o Tractau de Par\u00eds, que teneba a finalidat de coordinar las econom\u00edas nacionales en los sectors econom\u00edcos d'a mener\u00eda d'o carb\u00f3n y d'a industria siderurchica pesata, ta a fabricaci\u00f3n d'acero. Los pa\u00edses fundadors d'ista \"comunidat economica\" estioron Belchica, Pa\u00edses Baixos, Luxemburgo, Francia, Italia y Alemanya Occidental. Sindembargo, o Tractau que establi\u00f3 a comunidat feba referencia a la voluntat politica d'una federaci\u00f3n europea, estando asinas o primer paso enta l'actual Uni\u00f3n Europea.\nA Comunidat Economica Europea.\nEn 1957, los mesmos pa\u00edses sinyoron o Tractau de Roma, ta establir a Comunidat Economica Europea (CEE), que se definiba como un \"mercato com\u00fan\" u \"uni\u00f3n duanera\" ta permitir en o suyo interior a libre circulaci\u00f3n de mercader\u00edas y de personas, fomentar a cooperaci\u00f3n economica y augmentar o ran de vida d'os suyos ciudadans nacionals. Tami\u00e9n s'establi\u00f3 l\"'Euratom\" u Comunidat Europea d'a Enerch\u00eda Atomica, con los mesmos estatos miembros. Ye a clamata \"CEE-6\" u \"Europa d'os 6\".\nAntiparte, tami\u00e9n se creoron los fundamentos d'a ideya d'a libre competencia y, encara mes important, d'o posterior desarrollo d'unas leis comuns a toz los estatos miembros en unas mesuras d'integraci\u00f3n lechislativa ta favoreixer a integraci\u00f3n economica y politica.\n1973: primena enamplata d'a CEE.\nEn 1973 se faci\u00f3 a primera enamplata d'a CEE, en dentrar Dinamarca, Irlanda y o Reino Uniu, luego de superar-se las reticencias francesas contra a dentrada en a CEE d'os britanicos, que heban feito que Francia en vetase a dentrada en 1966 y 1967 ta salvaguardar a suya producci\u00f3n agricola, encara que tami\u00e9n por motivos politicos. Tami\u00e9n yera prevista a dentrada de Noruega, encara que en un referendum a poblaci\u00f3n noruega refus\u00f3 a incorporaci\u00f3n d'o suyo pa\u00eds a la CEE.\nCon Dinamarca dentr\u00f3 o suyo territorio de Gronlandia, que albandon\u00f3 dimpu\u00e9s a Uni\u00f3n Europea, encara que fa parte de Dinamarca. Ista enamplata esti\u00f3 a primera d'as succesivas enamplatas, y incorpor\u00f3 a la CEE dos pa\u00edses economicament muit abanzatos (Dinamarca y o Reino Uniu), reforzando am\u00e1s o sector d'a CEE de l'Oceano Atlantico. Sindembargo, daneses y britanicos estioron dende a suya dentrada en a CEE parte d'os clamatos \"pa\u00edses euroscepticos\", reticens a la creixencia d'as institucions politicas europeas. Ye a clamata \"CEE-9\" u \"Europa d'os 9\".\n1981-1986: segunda enamplata d'a CEE.\nLos pa\u00edses europeus d'a mar Mediterrania (Grecia, Espanya y Portugal) miraban de dentrar en a CEE dende feba anyadas, pero lis mancaba uno d'os requisitos fundamentals, como yera a existencia d'un sistema politico interno de tipo democratico: en Grecia bi heba a clamata \"Ditadura d'os Coronels\", en Portugal bi heba a dictadura de Ant\u00f3nio de Oliveira Salazar (y dende 1968, de Marcelo Caetano), y en Espanya a dictadura de Francisco Franco.\nSindembargo, a meyatos d'os anyos 1970 istos tres pa\u00edses plegoron a un sistema democratico, encara que por v\u00edas diferents: en Grecia, luego de fracasar l'intento d'anexi\u00f3n de Chipre por a invasi\u00f3n d'ista isla por Turqu\u00eda, cay\u00f3 a dictadura en 1974, y se restabli\u00f3 un sistema democratico, abolindo am\u00e1s a monarqu\u00eda. En Portugal, un golpe d'estato d'os militars mas ch\u00f3vens y ubiertos en un marco de crisis por las guerras colonials, faci\u00f3 cayer a dictadura, o 25 d'abril de 1974, en a clamata Revoluci\u00f3n d'os Clavels. En Espanya, o 20 de noviembre de 1975 mori\u00f3 o dictador, y encara que bels elementos reacionarios d'o rechimen tentoron d'evitar-lo, en 1977 s'aprob\u00f3 a Constituci\u00f3n espanyola de 1977, restablindo o sistema democratico.\nEn ixas condicions, a dentrada d'istos tres pa\u00edses en a CEE yera imprescindible ta enamplar a base economica, territorial, social y politica d'a propia CEE, encara que tami\u00e9n ta saldar, a o menos parcialment, a deuda d'os pa\u00edses europeus en permetir a continidat d'as dictaduras en ixos pa\u00edses dica los anyos 1970. Asinas, luego d'adaptar las suyas econom\u00edas en un proceso de converchencia economica con Europa, en 1981 dentr\u00f3 Grecia, y en 1986 dentroron Espanya y Portugal, creyando asinas a clamata \"CEE-12\" u \"Europa d'os 12\", ubrindo a CEE a o sud mediterranio.\nActa Unica Europea.\nO tractau de l'Acta Unica Europea fue sinyato o 17 de febrero de 1986 en a ciudat de Luxemburgo (Luxemburgo) y o 28 de febrero en Den Haag (Pa\u00edses Baixos), nom\u00e1s mes y meyo dimpu\u00e9s de dentrar Espanya y Portugal, ta dentrar en vigor o 1 de chulio de 1987. Los suyos puntos prencipals estioron l'abance enta un sistema de libre comercio en a CEE dirichito enta un verdadero mercato com\u00fan, l'aparici\u00f3n d'a ideya de Cooperaci\u00f3n Politica Europea (antecedent de l'actual Politica Esterior y de Seguridat Com\u00fan d'a UE) y o reforzamiento d'a cooperaci\u00f3n entre los estatos miembros en los campos d'a rechira, a tecnoloch\u00eda, o medio ambient, a seguridat y a esfensa.\nL'Acta Unica Europea esti\u00f3 un paso fundamental enta a posterior constituci\u00f3n d'a Uni\u00f3n Europea.\nTractau de Maastricht.\nA sinyatura d'o Tractau de Maastricht en 1992 esti\u00f3 unatro paso fundamental enta o proceso d'unificaci\u00f3n europea, estando un tractau seguntes o cual los pa\u00edses miembros d'a CEE cedeban importants parcelas d'a suya propia soberan\u00eda a las institucions europeas, como o Parlamento Europeu, muit reforzato por iste Tractau, encara que se reforzaban tami\u00e9n las politicas de cooperaci\u00f3n en temas economicos y socials. Am\u00e1s, a CEE esdeveni\u00f3 formalment a Uni\u00f3n Europea (UE). Tami\u00e9n se remat\u00f3 o proceso d'uni\u00f3n monetaria europea, creyando o Banco Central Europeu y a moneda unica, l'euro.\n1995: tercera enamplata.\nEn 1995 dentroron en a Uni\u00f3n Europea Suecia, Finlandia y Austria, en a clamata \"UE-15\" u \"Europa d'os 15\", dentrando asinas tres d'as democracias mas estables d'o continent, con sistemas politicos y socials muit abanzatos.\n2001: Moneda unica, Tractau de Niza y cuatrena enamplata.\nO 2 d'octubre de 1997 se siny\u00f3 en a ciudat neerlandesa d'Amsterdam o Tractau d'Amsterdam, que yera una revisi\u00f3n d'o Tractau de Maastricht de 1992. Se quereba fer a profundizaci\u00f3n d'a linia anterior, amillorando a posici\u00f3n d'os ciudadans como elements fundamentals d'o proceso de construcci\u00f3n europeu. Tami\u00e9n se miraba d'amillorar o proceso de presa de decisions en a Uni\u00f3n Europea, imprescindible en una \"Europa d'os 15\" con muitas posibilidaz de doblar o suyo numero de pa\u00edses miembros.\nEn 1998 prencipi\u00f3 a moneda unica, l'euro, que prencipi\u00f3 a circular fisicament como moneda com\u00fan (encara que no pas ta toz los miembros) en 2002. Antiparte, con a sinyatura en 2001 d'o Tractau de Niza, se metieron las bases d'a cuatrena gran enamplata de miembros d'a UE en 2004, a mayor d'a suya historia dica hue, plegando dica los 25 miembros (\"UE-25\" u \"Europa d'os 25\").\n2007: seisena enamplata.\nEn 2007, en dentrar Ruman\u00eda y Bulgaria.\n2013: cinquena enamplata.\nEn 2013, en dentrar Croacia a UE pleg\u00f3 dica 28 miembros (\"UE-28\" u \"Europa d'os 28\").\n2020: Brexit.\nDimpu\u00e9s d'a salida d'o Reino Uniu o 31 de chinero de 2020, a \u200bUni\u00f3n Europea pas\u00f3 a tener 27 miembros.\nInstitucions y politica.\n\"Articlo prencipal : Institucions y politica en a Uni\u00f3n Europea\"\nL'UE conta con cinco institucions, tenendo cada una d'ellas una funci\u00f3n especifica:\nAntim\u00e1s conta tami\u00e9n con cinco importants organismos: o Banco Central Europeu, o Comit\u00e9 Economico y Social Europeu, o Comit\u00e9 d'as Rechions, o Banco Europeu d'Inversions, a Esfensor\u00eda d'o Pueblo Europeu y a Europol.\nCheograf\u00eda.\nA Uni\u00f3n Europea tien una superficie total de 3.973.597\u00a0km\u00b2. Muga con Noruega, Rusia, Belarrusia, Ucra\u00edna, Moldavia, Turqu\u00eda, Suiza, Albania, Serbia, Macedonya d'o Norte, Andorra, San Marino, Liechtenstein, M\u00f3negue, Ciudat d'o Vaticano y Marruecos.\nPa\u00edses y territorios d'ultramar\nLos pa\u00edses y territorios d'ultramar (PTU) son pa\u00edses que no fan parte d'o territorio comunitario (a diferencia d'os DU);\nLos ciudadans d'os PTU tienen a nacionalidat d'os Estatos miembros de que dependen (sindembargo, en bels casos los suyos ciudadans no poseyen a ciudadan\u00eda plena de tals Estatos ).\nOs pa\u00edses y territorios d'ultramar son os siguients:\nEstatisticas.\nLista organizata en orden descendent d'alcuerdo a o numero d'habitants de cada pa\u00eds. Ista cifra ye a suya vegada proporcional a o numero de posientos que cada pa\u00eds tien en o Parlamento Europeu.\nEconom\u00eda.\n\"Articlo prencipal: Econom\u00eda d'a Uni\u00f3n Europea\nL'Euro ye a moneda d'a Euro Zona u Zona de l'Euro, composata por doce d'os 25 Estaus miembros d'a UE que comparten ista moneda unica. Los billetz y monedas d'euro se metioron en circulaci\u00f3n l'1 de chinero d'o 2002.\nDemograf\u00eda.\n\"Articlo prencipal: Demograf\u00eda d'a Uni\u00f3n Europea\"\nPoblaci\u00f3n d'a UE\nVeyer: Migraci\u00f3n en a Uni\u00f3n Europea"}
{"id": "2280", "revid": "69718", "url": "https://an.wikipedia.org/wiki?curid=2280", "title": "Eslovaquia", "text": "Eslovaquia (en eslovaco: \"Slovensko\"), ye una republica centroeuropea que fa parte d'a Uni\u00f3n Europea (UE). No tien costa y muga a lo norueste con Chequia, a lo norte con Polonia, a l'este con Ucra\u00edna, a lo sud con Hongr\u00eda y a lo sudueste con Austria. O pa\u00eds naixi\u00f3 o 1 de chinero de 1993 con a disoluci\u00f3n de Checoslovaquia.\nHistoria.\nInvasi\u00f3n hongara.\nOs hongaros emigroron ta Panonia e rematoron con a existencia d'o Estato eslau de Moravia la Gran. E dende ixe inte os hongaros ir\u00e1n conquerindo os cabos d'a Cuenca Danubiana (actuals Eslovaquia, Transilvania, Eslavonia, ecetra..) dica plegar a las montanyas d'os Carpatos que la cierran. A fins d'o sieglo XI o territorio d'os eslovacos ye sozmeso de tot. A poblaci\u00f3n eslava autoctona quedar\u00e1 dominata por una nobleza hongara (encara que tami\u00e9n i heba uns pocos nobles eslaus). O territorio de l'actual Eslovaquia recibir\u00e1 o nombre d'\"Alta Hongr\u00eda\".\nEnta l'anyo 1300 vendr\u00e1n alemans (ditos saxons) pa espleitar as minas y amanixen ciudaz como Schemmnitz y Kremnitz.\nO rei Mat\u00edas Corv\u00edn habi\u00f3 d'intervenir en l'Alta Hongr\u00eda pa luitar contra os husitas d'o territorio eslovaco y venci\u00f3 en l'anyo 1467 en a batalla de Kostol\u00e1ny. O primer testimonio escrito en luenga eslovaca ye de 1473. En ixa epoca os alemans miners se convierten a lo luteranismo y bels eslovacos y hongaros conoixen movimientos protestants producindo-se conversions.\nDimpu\u00e9s d'a derrota en Mohacs L'Alta Hongr\u00eda pasa a depender d'os Habsburgo dentro d'a \u201cHongr\u00eda Reyal\u201d. Una administraci\u00f3n hongara s'establi\u00f3 en Pozsony y lo primato d'Hongr\u00eda se refuchi\u00f3 en Trnava, on en 1635 os chesuitas creyan una universidat. Bi ha una contrarreforma menos represiva que en Bohemia.\nOs eslovacos contribuir\u00e1n a la repoblaci\u00f3n d'as zonas devastatas por a guerra como a Plana Hongara y a Voibodina. En l'Alta Hongr\u00eda os eslovacos son en a suya mayor\u00eda siervos d'a nobleza hongara y fan revolucions dica en 1831. A econom\u00eda ye controlata por os alemans y chodigos askenaz\u00eds.\nOs eslovacos en Trasleitania.\nDende 1875 os eslovacos son sozmesos a una maguiarizaci\u00f3n forzata, (como atros pueblos de Trasleitania). O sufrachio fa menor a presencia eslovaca, (3 diputatos en a dieta hongara de 1914). En 25 anyatas a manca d'oportunidaz fa que meyo mill\u00f3n d'eslovacos emigren ta Estaus Unius. Bi ha dos partius politicos principals: un partiu populista catolico y o partiu Hlas, partidario d'a uni\u00f3n con os checos.\nOs eslovacos en a primera Guerra Mundial.\nOs eslovacos participoron en a primera Guerra Mundial chunto con os alemans y hongaros de l'Imperio Austrohongaro. Manimenos un eslovaco y dos checos emigratos a lo estranchero creyan en 1916 en Par\u00eds un consello nacional checoslovaco con aduya francesa.\nOs diputatos checos proposaban en mayo de 1917 a creyaci\u00f3n d'un estato confederal con Bohemia y Eslovaquia como uno d'os components, a lo que s'oposaban on hongaros.\nO Consello nacional reclut\u00f3 voluntarios y exprisioneros pa creyar un grupo guerrillero checo y eslovaco que luitaba chunto a los aliatos en o frent franc\u00e9s y italiano. En chunio de 1918 o gubierno franc\u00e9s reconoixeba a representatividat d'o Consello Nacional Checoslovaco.\nO 14 d'octubre de 1918 Masaryk anuncia en Washinton a formaci\u00f3n d'un gubierno provisional checoslovaco reconoixito por os aliatos. O 28 d'octubre se proclama a republica en Praga, o 30 d'octubre s'aplega un consello nacional eslovaco y o 31 d'octubre se forma o gubierno provisional d'a Checolovaquia unita.\nO periodo d'entreguerras.\nA creyaci\u00f3n d'una muga entre Checoslovaquia y Hongr\u00eda se fa con criterios etnicos, economicos y estratechicos, por no haber-ie una rechi\u00f3n historica eslovaca deseparata d'Hongr\u00eda. En o tractau de Trian\u00f3n o 4 de chunio de 1920 se creya una muga que plega por o sud dica o Danubio, quedando comarcas de mayor\u00eda hongara dentro de Checoslovaquia. Am\u00e9s por este tractau o a zona de mayor\u00eda rutena d'os Carpatos (Rutenia Subcarpatica) tami\u00e9n queda dentro d'Eslovaquia que os aligatos ta heban dixato en 1919 a Eslovaquia con a condici\u00f3n que os rutens tenesen un estatuto d'autonom\u00eda.\nChecoslovaquia tien un rechimen de democracia parlamentaria. Masaryk ye president dende noviembre de 1918 dica 1935.\nOs eslovacos encomienzan a desconfiar d'os checos porque dende 1919 tienden a dominar en l'administraci\u00f3n. O partiu populista de Hlinka ye cada vegata mes important, prene posicions autonomistas y ye influenciato por o faixismo.\nO 6 d'octubre de 1938 Mosen Josef Tiso, d'o partiu populista proclama l'autonom\u00eda d'Eslovaquia y Rutenia. O 2 d'octubre o primer arbitrache de Viena atorga a Hongr\u00eda o sud d'Eslovaquia y Rutenia. O rechimen d'Eslovaquia se torna faixista-clerical baixo a presi\u00f3n de Hitler y o 14 de marzo de 1939 a dieta de Bratislava proclama a independencia baixo a protecci\u00f3n d'o tercer Reich.\nA segunda Guerra Mundial.\nMosen Josef Tiso aplic\u00f3 en Eslovaquia as mesuras antichodigas que dictaba o tercer Reich. Eslovaquia particip\u00f3 en a guerra contra a URSS. En agosto de 1944 i heba una resistencia de partisans eslovacos en a redolata de Banska, y fan esclatar una insurrecci\u00f3n por bels meses. O Exercito Royo Sovietico entr\u00f3 en Kosice a fins de marzo de 1945 y en Bratislava en abril.\nEslovaquia en a Chescolovaquia comunista.\nUn gubierno checoslovaco creyato en o exilio s'estableix en Kosice en marzo-abril de 1945. Este gubierno fa liga con a URSS y tien prevista una reforma agraria y unas nacionalizacions. A Checoslovaquia en paz torna a las mugas de 1937, pero por un alcuerde d'o 29 de chunio de 1945 Checoslovaquia ha de ceder a la URSS a Rutenia Subcarpatica. A conferencia d'os aliatos de Postdam d'agosto de 1945 autoriza a Checoslovaquia a forachitar a los alemans, (en Eslovaquia no i heba que a decima part d'alemans que en Bohemia y Moravia).\nEn mayo de 1946 bi ha eleccions libres y ganan os comunistas con o 38 % d'os votos, prenendo de tot o poder en 1948. Os eslovacos chunto con os checos y a l'igual que muitos pueblos d'Europa Centro-Oriental pasar\u00e1n por un periodo estalinista. En a decada de 1960 i habr\u00e1 unas prebatinas de reformas que ser\u00e1n esclafatas por a intervenci\u00f3n sovietica. L'1 de chinero de 1969 Checoslovaquia esdebini\u00f3 una republica federal formata por a Republica Socialista Checa y a Republica Socialista Eslovaca. En 1989 o partiu comunista pierde o control de Checoslovaquia.\nEn chunio de 1992 bi ha unas eleccions en as que os nacionalistas eslovacos obtienen a mayor\u00eda d'os votos en Eslovaquia y votan una declaraci\u00f3n de sobiran\u00eda. O cabo d'o gubierno eslovaco Vladimir Meciar y o cabo de gubierno V\u00e1clac Klaus negocian a escisi\u00f3n y a deseparaci\u00f3n ye confirmata en l'Asamblea federal en noviembre, de traza que o 1 de chinero de 1993 a Republica Checa y a Republica Eslovaca son estatos independients.\nSubdivisi\u00f3n administrativa.\nEslovaquia se subdivide en ueito \"kraje\" (en singular \"kraj\", prenunciau \"krai\", traducius como \"rechi\u00f3n\", pero con un significau mas amanau a \"condau\"), cadag\u00fan d'os cuals leva o nombre d'a ciudat prencipal. Dende 2002, Eslovaquia se divide en ueito unidaz territorials (en singular \"vy\u0161\u0161\u00ed \u00fazemn\u00fd celok\" y en plural \"vy\u0161\u0161ie \u00fazemn\u00e9 celky\", abreviau V\u00daC) ditas \"samospr\u00e1vny kraj\", \"rechions con autogubierno u autonomas\":\nOs \"kraje\" se subdividen en muitos \"okresy\" (en singular \"okres\", traduciu como \"districto\"). Actualment bi ha 79 districtos.\nEsporte.\nA Superliga Eslovaca, ye a mas alta d'as categor\u00edas de f\u00fatbol d'Eslovaquia y por debaixo ye a Primera Liga, organizatas por a Federaci\u00f3n de F\u00fatbol d'Eslovaquia."}
{"id": "2281", "revid": "69718", "url": "https://an.wikipedia.org/wiki?curid=2281", "title": "Hongr\u00eda", "text": "Hongr\u00eda ( /\u02c8m\u0252\u025f\u0252\u027eo\u027esa\u02d0g/ en hongaro) u a d'antis mas Republica d'Hongr\u00eda ( /\u02c8m\u0252\u025f\u0252\u027e \u02c8k\u00f8zta\u02d0\u027e\u0283\u0252\u0283a\u02d0g/ en hongaro) ye un pa\u00eds y estau d'Europa Central que fa parte d'a Uni\u00f3n Europea (UE) dende l'1 de mayo de 2004.\nMuga con Austria, Eslovaquia, Ucra\u00edna, Ruman\u00eda, Serbia, Croacia y Eslovenia. Ye clamata localment \"Tierra d'os Magyar\" u \"Magyarorsz\u00e1g\". Chunto con Polonia, Eslovaquia y Chequia, forma o grupo Visegrad de nacions. A suya capital se troba en a ciudat de Budapest, a suya luenga oficial ye l'hongaro y a suya moneda nacional ye o forint.\nA suya poblaci\u00f3n ye de 9.930.915 habitants en una superficie de 93.030 km\u00b2, con una densidat de poblaci\u00f3n de 107 hab/km\u00b2. Politicament, o pa\u00eds ye una Republica parlamentaria, estando o suyo actual President J\u00e1nos \u00c1der y o suyo actual Primer ministro Viktor Orb\u00e1n.\nDende o punto de gollata historico, o pa\u00eds ye depositario d'una luenga historia, que se basa dende a plegata en o suyo actual territorio d'os nomadas hongaros, que formoron o suyo primer estau en zaguer\u00edas d'o sieglo IX esdevenindo o Reino d'Hongr\u00eda en l'anyo 1000 un reino cristiano. Dende ixas envueltas dica meyaus d'o sieglo XVI o reino d'Hongr\u00eda esti\u00f3 una d'as potencias dominants en Europa Central, encara que dende alavez pas\u00f3 a mans d'os Habsburgo. Deseparau d'xa dinast\u00eda, esdeveni\u00f3 une republica (mesmo que con a perduga d'una part important d'o suyo territorio) con o Tractau de Trianon en rematar a Primera Guerra Mundial. Pa\u00eds aliau d'o Tercer Reich mientres a Segunda Guerra Mundial, faci\u00f3 parte en a posguerra d'o Pacto de Varsovia dica a disoluci\u00f3n d'a Uni\u00f3n Sovietica.\nActualment o pa\u00eds fa parte d'a Uni\u00f3n Europea, d'a OTAN, d'a ONU, d'a OCDE y d'a OSCE, con una ampla presencia internacional.\nCheograf\u00eda.\nCheograf\u00eda fisica.\nHongr\u00eda se puet dividir en tres zonas prencipals: o norte montanyoso (con tozals y montanyas baixas am\u00e1n d'a muga eslovena, a mas alta d'as cuals ye o K\u00e9kes, con 1.014 m), a gran plana a l'este d'o Danubio (l'Alf\u00f6ld) y a parti occidental, tami\u00e9n plana con bel tozal, a on destaca o laco Balaton y as montanyas Bakony.\nConta con tres grans r\u00edos, o Danubio y os suyos afluyents Tisza y Dr\u00e1va, am\u00e1s am\u00e1s de lacos de diversa consideraci\u00f3n, como o debantdito Balaton y o Fert\u0151 u Neusiedler, en a muga con Austria.\nA suya superficie ye de 93.030\u00a0km\u00b2.\nClima.\nHongr\u00eda tien un clima estacional templau, con veranos por un regular calidos con livels baixos d'humedat cheneral, pero frecuents plevidas y hibiernos fredos y nevaus. A temperatura meya anyal ye de 9,7\u00a0\u00b0C. As temperaturas extremas son 41,9\u00a0\u00b0C o 20 de chulio de 2007 en Kiskunhalas en o verano y -35\u00a0\u00b0C o 16 de febrero de 1940 en Miskolc-G\u0151r\u0151mb\u0151lytapolca en l'hibierno. A temperatura alta promeyo en o verano ye de 23 a 28\u00a0\u00b0C y a temperatura baixa promeyo en l'hibierno ye de -3 a -7\u00a0\u00b0C . A precipitaci\u00f3n meya anyal ye d'arredol de 600\u00a0mm.\nHistoria.\nOs hongaros descienden de pueblos eslaus y talment d'atros orichen como vlacos y pueblos chermanicos sozmesos por una minor\u00eda dirichent formada por un pueblo nomada d'as estepas d'Europa oriental de qui prenen o etnonimo d'hongaros u machiars. A denominaci\u00f3n de \"machiar\" lis vien por a tribu prencipal d'a federaci\u00f3n de 10 tribus dita \"on-gur\" (as \"diez tribus\" u as \"diez sayetas\").\nO bisnieto d'o Khan Arpad, Geza, se convirti\u00f3 a lo catolicismo en 975 y lo suyo fillo Esteban fue declarau rei d'Hongr\u00eda por o Papa de Roma. A formaci\u00f3n d'o Reino d'Hongr\u00eda como un estau hongaro fuerte con o modelo d'as monarqu\u00edas cristianas d'Europa occidental atur\u00f3 a penetraci\u00f3n de pueblos nomadas euroasiaticos, que yeran esbarraus enta l'Imperio Romano d'Orient u bizant\u00edn dica o sieglo XIII, ye o caso d'os pacinacos y os cumans.\nOs succesors d'Esteban encomenzoron una espansi\u00f3n territorial plegando dica os Carpatos y anexionando-sen Eslovaquia y Transilvania. Croacia s'uni\u00f3 a lo reino d'Hongr\u00eda en 1102 pero mantenendo a suya autonom\u00eda. En 1241 a invasi\u00f3n mongol reduci\u00f3 la suya poblaci\u00f3n d'Hongr\u00eda a cuasi a metat, pero os mongols no se quedoron. Si que quedoron poblacions de cumans y alanos que se refuchioron d'os mongols.\nA dinast\u00eda d'Arpad s'estingui\u00f3 en 1301. Bi habi\u00f3 una dinast\u00eda orichinaria d'a baixa nobleza vlaca hongarizada, os Hunyadi, (Iancu de Hunedoara y Mat\u00edas Corv\u00edn) con a que Hongr\u00eda teni\u00f3 o suyo mayor espendor. Atras dinast\u00edas que reinoron en Hongr\u00eda estioron os Anch\u00fa, os Luxemburgo y os Jagellon. En 1596 Solim\u00e1n o Magnifico derrot\u00f3 a l'exercito hongaro en Mohacs. A parte central d'o reino d'Hongr\u00eda y Croacia quedoron ocupadas por os otomans, Eslovaquia y a parte occidental d'Hongr\u00eda y Croacia quedoron baixo a poder d'os Habsburgo, Transilvania form\u00f3 un principau autonomo. O territorio ocupau por os otomans yera dividiu en cuatre \"paxaliks\" y Transilvania yera un estau titere de l'Imperio Otom\u00e1n.\nEn o sieglo XVII os Habsburgo consiguioron fer reblar a l'Imperio Otom\u00e1n y conquerir a mayor parte de l'antigo reino d'Hongr\u00eda, incluita Transilvania. Os otomans lis cedioron os territorios en a paz de Carlowitz (1699). Hungr\u00eda esvebini\u00f3 part d'o estens o Imperio Austriaco d'os Habsburgo, y recibi\u00f3 a plegada de repobladors alemans que ser\u00e1n conoixius como suabios d'o Danuvio. En 1828 os hongaros no yeran que o 38 % d'os habitants d'una Hongr\u00eda tres vegadas mes gran que l'actual. A zaguers d'o sieglo XIX l'Imperio Austriaco se reorganiz\u00f3 formando l'Imperio Austrohongaro, formau por o reino d'a Gran Hongr\u00eda y o reino d'Austria que compartiban rei.\nEn o sieglo XIX os nacionalistas hongaros s'enemistoron con os nacionalistas d'atros pueblos que habitaban l'antigo reino d'Hongr\u00eda, como ye o caso d'os croatas, serbios, eslovacos y rumanos. Bi habi\u00f3 represions contra as culturas d'ixos pueblos pa asimilar-los a la fuerza. En 1910 os hongaros yeran ya a mayor\u00eda d'a poblaci\u00f3n d'Hongr\u00eda, mes extensa que l'actual. Manimenos a primera Guerra Mundial esti\u00f3 un desastre pa Hongr\u00eda, que esti\u00f3 en o bando perdedor. Dimpu\u00e9s de perder-ie, os rumanos atacoron Hongr\u00eda y en ocuporon dica a capital. Hongr\u00eda fue forzada a reconoixer por o tractau de Trianon a perduga de totas as suyas rechions perifericas, quedando muitos hongaros en territorios de pa\u00edses mugants, en bel caso mayoritario u en d'atros chicotas minor\u00edas. Se producioron movimientos de poblaci\u00f3n. En o territorio rumano os funcionarios hongaros fuoron despedius y muitos emigroron ta Hongr\u00eda.\nEn a segunda Guerra Mundial Hongr\u00eda s'alini\u00f3 con l'Eixe y fue recompensada con l'anexi\u00f3n de zonas mugants de Yugoslavia y d'o norte de Transilvania y on encomenzoron a fer limpiezas etnicas con a poblaci\u00f3n rumana. Dimpu\u00e9s d'a guerra as mugas tornoron a estar as mesmas que enantes (de fueras d'a muga con Checoslovaquia) y as tropas sovieticas imposoron un rechimen comunista que dur\u00f3 dica zaguers d'o sieglo XX.\nGubierno y politica.\nOrganizaci\u00f3n territorial.\nHongr\u00eda ye una republica. O suyo nombre oficial ye \"Magyar K\u00f6zt\u00e1rsas\u00e1g\", u Republica Hungara. O pa\u00eds ye dividiu en \"megye\" u condaus, ciudaz autonomas y a capital.\nDiez ciudaz mas importants.\nAs diez ciudaz mas importants son:\nEconom\u00eda.\nHongr\u00eda celebr\u00f3 as primeras eleccions multipartidistas en 1990, dimpu\u00e9s de cuatre decadas de comunismo, transformando con exito a suya econom\u00eda planificata en una econom\u00eda de mercato. Tanto a propiedat como a inversi\u00f3n forana se troban prou estendilladas entre as interpresas hongaras. Hongr\u00eda ha de reducir o gasto publico y fer una mayor reforma d'a suya econom\u00eda ta mirar de cumplir a suya calenda de dentrata en a zona euro en l'anyo 2020.\nHongr\u00eda ha continato con o suyo creiximiento exonomico como un d'os nuevos pa\u00edses miembros d'a Uni\u00f3n Europea (dende 2004). O sector privato suposa alto u baixo un 80% d'o PIB. Hongr\u00eda tien alto u baixo un tercio de toda a inversi\u00f3n forana dreita en Europa Central, con una inversi\u00f3n forana dreita total acumulata de mas de US$185\u00a0billons dende 1989. Bi ha grans libertaz comercials, monetarias, d'inversi\u00f3n, comercio y treballo. As tasas sobre a renda son prou altas, pero o impuesto de sociedaz ye baixo. As tasas d'inflaci\u00f3n son baixas, habendo-ne puyato en os zaguer anyos, pero trobando-se-ne actualment en situaci\u00f3n estable. O capital forano tien virtualment as mesmas proteccions y privilechios que o capital nacional. O estato de dreito ye fuerte, bi ha un poder chudicial profesional que proteche os dreitos d'a propiedat, y o ran de corrupci\u00f3n ye baixo.\nA econom\u00eda d'Hongr\u00eda ye una econom\u00eda de grandaria meyana ubierta estructuralment, politica, y institucional en Europa Central y fa parti d'o mercato com\u00fan d'a UE. Como a mayor\u00eda d'econom\u00edas d'a Europa de l'Este, experiment\u00f3 una liberalizaci\u00f3n d'o mercato en primer\u00edas d'a decada de 1990 como parti d'a transici\u00f3n dende o sistema comunista.\nHue, Hongr\u00eda ye un miembro de pleno dreito d'a OCDE y d'a Organizaci\u00f3n Mundial d'o Comercio.\nA OECD esti\u00f3 a primera organizaci\u00f3n internacional que accept\u00f3 a Hongr\u00eda como miembro de pleno dreito en 1996, dimpu\u00e9s de seis anyos de mutua cooperaci\u00f3n.\nCheograf\u00eda humana y sociedat.\nDemograf\u00eda.\nEn Hongr\u00eda i viven poco mas de diez millons d'habitants (10.006.835, estimaci\u00f3n d'o 2005), con un creiximiento anyal negativo (-0,29% en 2003). A mayor\u00eda d'os hongaros perteneixen son hongaros etnicos u machiars (89,9%) que parlan hongaro, encara que tami\u00e9n bi ha una poblaci\u00f3n important de chitans y d'atras minor\u00edas europeas, como rumanos, alemans, serbios u eslovacos. A capital ye Budapest.\nO indice d'alfabetizaci\u00f3n ye muit alto (99,4% en 2003). Os hungaros han desenvolicato una literatura de buena cualidat a ran mundial, con autors reconoixius como Imre Kert\u00e9sz, S\u00e1ndor Pet\u0151fi u S\u00e1ndor M\u00e1rai.\nA capital d'o pa\u00eds ye Budapest, y as ciudaz prencipals son Debrecen, Miskolc, Szeged, P\u00e9cs y Gy\u0151r.\nGastronom\u00eda.\nA cocina hongara ye sobretot continental d'Europa Central, con cualques elementos d'Europa de l'Este, como l'emplego de l'ababol y a popularidat d'o k\u00e9fir y lo quark. Lo piment\u00f3n s'asocia a ormino con Hongr\u00eda y se fa servir de forma destacada en cuantos platos. A birolla tipica hongara ye rica en lactios, quesos y carnes, semellant a la de las cocinas vecinas checa y eslovaca. Lo pollo, o toc\u00edn y a vetiella son comuns, mientres que as carnes de pavo, anade, cordero, peix y caza se consumen sobretot en ocasions especials. Hongr\u00eda tami\u00e9n ye conoixida per os suyos salamis y salchichas relativament economicos que produz sobretot a partir de carne de toc\u00edn, pero tami\u00e9n d'aus de corral, vetiella y atros.\nLo pan ye talment a parti mas important y basica d'a dieta hongara. Se consume en totas as birollas, acompanyando os platos prencipals. Antis d'a caita d'o comunismo en 1990, o pan blanco yera un birolla basica. Numerosos atros tipos de productos enfornaus, como tortetas y pastels, tanto salaus como dulces, a ormino farcius de forma creativa, han reinau en os zaguers anyos.\nOs platos prencipals pueden \"requerir\" una guarnici\u00f3n (k\u00f6ret) u no. Ye inusual violar ista convenci\u00f3n. A guarnici\u00f3n ye mas comunament trunfa en cuantos estilos, pero lo roz u as verduras a lo vapor tami\u00e9n son populars. Belunas birollas tienen un acompanyamiento habitual (p. eix., Csirkepaprik\u00e1s que cuasi a tota hora se mincha con fideus (nokedli), mientres que atros pueden prener cualsequier acompanyamiento (p. eix., R\u00e1ntott sajt 'queso frito'). Beluns platos tami\u00e9n tienen apanyos u pan en o costau considerau cuasi obligatorio, per eixemplo, a crema agra y o pan con t\u00f6lt\u00f6tt k\u00e1poszta 'col de grumo farcida'.\nRecientement, os chefs hongaros s'han tornau mas creativos, per lo que os platos hongaros preparaus pa turistas pueden pareixer inusuals pa os hongaros que son familiarizaus con preparacions mas tradicionals.\nLo gulaix, a ormino imachinau como lo plato hongaro per excelencia, no se mincha con muita frecuencia. Atros famosos guisos de carne hongaros incluyen paprik\u00e1s, un guiso mas espeso con carne cueta a fuego lento en un unto espeso y cremoso con gusto a piment\u00f3n, y p\u00f6rk\u00f6lt, un guiso con carne esgosada (por un regular vetiella u toc\u00edn), bruno y piment\u00f3n dulce en polvo, toz dos acompanyaus de nokedli u galuska (chicotas mondonguillas). En cualques platos d\u2019antis mas, as fruitas como cerollas y alberches se cuecen con carne u en untos picants. Cuantos tipos de fideus, mondonguillas, trunfas y roz se sirven comunament como guarnici\u00f3n. As salchichas ixutas hongaras (kolb\u00e1sz) y lo salami d'hibierno tami\u00e9n se consumen amplament.\nAtras caracteristicas d'a cocina hongara son as sopas, guisos, postres y pastels y pasteras farcidas (palacsinta), con furas rivalidaz entre variacions rechionals en un mesmo plato (como a sopa de peix calient hongara clamada sopa de pescataire u hal\u00e1szl\u00e9, cocinada de traza diferent en as marguinas d'os dos r\u00edos prencipals de Hongr\u00eda: o Danubio y lo Tisza), palacsinta (tortitas flambeadas en unto de chicolate negro farcidas de nueces molidas) y Dobos Cake (coca en capas, farcida de crema de chicolate y cubierta con una fina capa de carambelo cruixient).\nDos elementos d'a cocina hongara que impresionan a los extranchers son os cuantos guisos de verduras clamaus fozel\u00e9k, asinas como as sopas de fruitas fredas, como a sopa freda de ciresas acetas (en hongaro: hideg meggyleves).\nA cocina hongara fa servir una gran variedat de quesos, pero os mas comuns son o t\u00far\u00f3 (una mena de quark esmicazable), os quesos crema, o queso d'uella picant (juht\u00far\u00f3), os quesos hongaros mas comuns como o Karav\u00e1n, o queso Panonia, o P\u00e1lpusztai, Emmentaler, Edam y Trappista.\nI hai muitos productos de toc\u00edn zafumaus. Muitos platos obtienen lo suyo caracter d'o gusto zafumau d'un u mas d'istos ingredients. Una variedat de salchichas zafumadas hongaras, pernil zafumau y redetiu de toc\u00edn zafumada tami\u00e9n se consumen sin preparaci\u00f3n adicional. Estes s'acompanyan con pan y verduras frescas, a ormino se les diz 'plato fredo' y se consumen sobretot pa lo desayuno u la cena, pero a vegadas s'ofreixen como dentrant en os restaurants.\nA ormino se fan servir verduras en escabeche (fermentadas). Lo mas com\u00fan ye lo savany\u00fa k\u00e1poszta (col agra u chucrut) y pimientos agros, pepinillos, pero tami\u00e9n ye frecuent una mestura de pella, tomates verdes, mel\u00f3n d'augua y atras verduras. Estes se consumen tradicionalment d'hibierno y, a ormino, yeran a prencipal fuent de vitamina C mientres os fredos meses d'hibierno. Beluns platos abundants de temporada como t\u00f6lt\u00f6tt k\u00e1poszta, h\u00fasos k\u00e1poszta y korhelyleves se basan en lo savany\u00fa k\u00e1poszta. Os restaurants hongaros clasicos a ormino ofreixen cualques variacions como guarnici\u00f3n, un complemento refrescant pa platos pesaus.\nEsportes.\nOs esportes mes practicatos son o f\u00fatbol, o atletismo (sobretot en as prebas de lanzamiento de martiello y disco), o waterpolo, o nataci\u00f3n y l'esgrima.\nEn o f\u00fatbol o suyo equipo nacional esti\u00f3 subcampi\u00f3n d'o mundo en os anyos 1938 y 1954, campi\u00f3n en os chuegos olimpicos de Helsinki 1952, Tokio 1964 y Mexico 1968 am\u00e1s de medalla d'archent en M\u00fanich 1972 y bronce en Roma 1960. O millor chugador esti\u00f3 Ferenc Pusk\u00e1s, que chug\u00f3 muitos anyos en o Real Madrid."}
{"id": "2283", "revid": "41", "url": "https://an.wikipedia.org/wiki?curid=2283", "title": "Chequia", "text": ""}
{"id": "2284", "revid": "610", "url": "https://an.wikipedia.org/wiki?curid=2284", "title": "Serbia y Montenegro", "text": "Serbia y Montenegro (\"Srbija i Crna Gora\", oficialment \"\u0414\u0440\u0436\u0430\u0432\u043d\u0430 \u0437\u0430\u0458\u0435\u0434\u043d\u0438\u0446\u0430 \u0421\u0440\u0431\u0438\u0458\u0430 \u0438 \u0426\u0440\u043d\u0430 \u0413\u043e\u0440\u0430 / Dr\u017eavna zajednica Srbija i Crna Gora\") esti\u00f3 un estato europeu formato por as actuals republicas de Serbia y Montenegro. Mugaba con Albania, Macedonya d'o Norte, Bulgaria, Ruman\u00eda, Hongr\u00eda, Croacia y Bosnia y Herzegovina.\nDende o 4 de febrero de 2003 la antiga \"Republica Federal de Yugoslavia\" cambe\u00f3 lo suyo nombre por Serbia y Montenegro.\nDeix\u00f3 d'existir oficialment o 3 de chunio de 2006, calendata en a que Montenegro proclam\u00f3 a suya independencia dimpu\u00e9s d'un referendum celebrato lo 21 de mayo de 2006 en o cual lo 55% d'a poblaci\u00f3n de Montenegro refirm\u00f3 a independencia d'o suyo pa\u00eds."}
{"id": "2285", "revid": "18823", "url": "https://an.wikipedia.org/wiki?curid=2285", "title": "UE", "text": ""}
{"id": "2286", "revid": "6885", "url": "https://an.wikipedia.org/wiki?curid=2286", "title": "Eslovenia", "text": "A Republica d'Eslovenia ye un pa\u00eds y estato d'Europa Central. Muga con Italia a l'ueste, con a mar Adriana por o sudueste, con Croacia por o sud y l'este, con Hongr\u00eda por o nord-este y con Austria por o norte.\nYe un pa\u00eds d'amplas selvas y con modelato karstico. A mas gran part d'a poblaci\u00f3n ye de nacionalidat etnica eslovena, anque bi ha tami\u00e9n croatas y serbios. A identidat d'os eslovenos ye fundamentada en a suya luenga, l'Esloveno, que los fa diferents d'os suyos vecins alemans d'Austria. L'idioma eslau sirvi\u00f3 pa que en o pasato bel esloveno creyese en o ilirismo, ideoloch\u00eda que fracas\u00f3 con a fin de Yugoslavia. A identidat eslovena ye diferents d'atras identidaz eslavas a causa d'a experiencia historica d'un pueblo eslau que ha vivito chunto con os alemans (concretament os austriacos, fendo parte de l'Imperio Austriaco y de l'Imperio Austrohongaro), compartindo una evoluci\u00f3n socioeconomica enta la industrializaci\u00f3n y o capitalismo, en un contexto diferent a los pueblos eslaus d'os Balcans, que han tenito influencias griegas y turcas. Simbolo de tot ixo ye l'alfabeto latino que fan servir y a relichi\u00f3n catolica que comparten con os eslaus croatas.\nCheograf\u00eda.\nEslovenia se troba en Europa central y sudoriental, tocando os Alpes y marguinando la mar Mediterrania. Se troba entre as latituz 45 \u00b0 y 47 \u00b0 N, y as longarias 13 \u00b0 y 17 \u00b0 E. Lo meridiano 15 este cuasi corresponde a la linea meya d'o pa\u00eds en l'adreza ueste-este. Lo Centro Cheometrico d'a Republica d'Eslovenia ye ubicau en as coordenadas 46 \u00b0 07' 11.8\" N y 14 \u00b0 48' 55.2 \" E. Se troba en Slivna en o municipio de Litija. A tuca mas alta d'Eslovenia ye Triglav (2.864 m); l'altaria promeyo d'o pa\u00eds sobre o livel d'a mar ye de 557 m.\nCuatro rechions cheograficas europeas importants se troban en Eslovenia: os Alpes, os Dinarides, a plana de Panonia y a mar Mediterrania.\nLo termin \"topograf\u00eda karstica\" se refiere a lo saso karstico d'o sudueste d'Eslovenia, una rechi\u00f3n de piedra calsinera de r\u00edos subterranios, congostos y espelungas, entre Ljubljana y a mar Mediterrania. En a plana de Panonia a l'este y nord-este, enta as buegas croata y hongara, o paisache ye esencialment plano. Manimenos, a mayor parti d'Eslovenia ye montanyosa, con arredol d'o 90 % d'a suya superficie terrestre a 200 m u mas sobre o livel d'a mar.\nMas d'a metat d'Eslovenia, que tien 11.823\u00a0km2, ye cubierta de selvas, ocupando o tercer puesto en Europa, per porcentache d'aria boscosa, dimpu\u00e9s de Finlandia y Suecia. As comarcas son cubiertas sobretot per selvas de faus, abez y caixicos y tienen una capacidat de producci\u00f3n relativament alta. Encara se troban restas de selvas virchens, as mas grans en a redolada de Kocevje.\nClima.\nEslovenia se troba en latituz templadas. Lo suyo clima tami\u00e9n ye influenciau per a variedat de relieu y l'influxo d'os Alpes y la Mar Hadriana. En o nord-este predomina o tipo de clima continental con mayor diferencia entre as temperaturas d'hibierno y verano. En a rechi\u00f3n costera, i hai un clima submediterranio. L'efecto d'a mar sobre as temperaturas tami\u00e9n ye visible en a val de Soca, mientres que en as rechions d'alta montanya ye present un clima alpino severo. Existe una fuerte interacci\u00f3n entre istos tres sistemas climaticos en a mayor parti d'o pa\u00eds.\nAs precipitacions, que a ormino provienen d'o golfo de Chenova, tami\u00e9n vareyan en tot o pa\u00eds, con mas de 3500\u00a0mm en cualques rechions occidentals y descendiendo a 800\u00a0mm en Prekmurje. A nieu ye pro frecuent d'hibierno y a capa de nieu r\u00e9cord en Ljubljana se rechistr\u00f3 en 1952 con 146\u00a0cm.\nEn comparanza con Europa occidental, Eslovenia no fa muito aire perque se troba dezaga d'os Alpes. As velocidaz meyas de l'aire son mas baixas que en as planas d'os pa\u00edses vecins. A resultas d'o suyo terreno accidentau, os aires verticals locals con periodos diarios son presents. Am\u00e1s d'istos, i hai tres aires d'especial importancia rechional: o bora, o jugo y o foehn. Lo jugo y o bora son caracteristicos d'o Litoral. Mientres que o jugo ye humido y calido, o bora gosa estar fredo. Lo foehn ye tipico d'as rechions alpinas d'o norte d'Eslovenia. Cheneralment presents en Eslovenia son l'aire d'o nord-este, l'aire d'o sudeste y l'aire d'o norte.\nOrganizaci\u00f3n politico-administrativa.\nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nGastronom\u00eda.\nA cocina eslovena ye una mestura de cocina centroeuropea (especialment austriaca y hongara), cocina mediterrania y cocina balcanica. Historicament, a cocina eslovena se dividi\u00f3 en cocina de ciudat, casa de campo, casa de campo, castiello, rector\u00eda y cocina monastica. A resultas d'a variedat de paisaches culturals y naturals d'Eslovenia, i hai mas de 40 cocinas rechionals distintas.\nEtnolochicament, os platos eslovenos mas caracter\u00edsticos yeran os d'una olla, como o ricet, l'estofau d'Istria, o minestrone (mine\u0161tra) y o pan de cullara d'hordio sarrac\u00edn \u017eganci; en a rechi\u00f3n de Prekmurje tami\u00e9n i hai bujta repa y prekmurska gibanica. Lo prosciutto (pr\u0161ut) ye una delicadeza d'o litoral esloveno. Lo ruello de nueces (potica) s'ha convertiu en un simbolo d'Eslovenia, especialment entre a diaspora eslovena en os Estaus Unius. As sopas s'adhibioron a las birollas tradicionals solo en l'historia relativament recient.\nCada anyo dende 2000, a \"Sociedat pa la Reconoixencia d'as Trunfas Rustidas como Plato Distinto\" organiza o Festival d'a Trunfa Rustida, que atraye a mils de vesitants. As trunfas rustidas, que tradicionalment s'han serviu en a mayor\u00eda d'as familias eslovenas nom\u00e1s os domingos, precedidas d'una sopa a pur de carne, como la de vetiella u de pollo, s'han representau en una edici\u00f3n especial de matasiellos d'o Correu d'Eslovenia lo 23 de noviembre de 2012. A salchicha mas conoixida ye a kranjska klobasa.\nEsportes.\nA partecipacion d'Eslovenia como equipo nacional ye recient porque dende 1929, compitioron con l'equipo d'o Reino de Yugoslavia dica 1945 y dimpu\u00e9s con l'equipo d'a Republica Federal Socialista de Yugoslavia dica 1991.\nOs esportes mes practicatos en o pa\u00eds son o f\u00fatbol, o baloncesto, o balonm\u00e1n, l'atletismo (mas que mas en as prebas de lanzamientos), a nataci\u00f3n, o remo y os esportes d'hibierno, mas que mas o hockey chelo."}
{"id": "2287", "revid": "401", "url": "https://an.wikipedia.org/wiki?curid=2287", "title": "Grecia", "text": "Grecia (oficialment Republica Helenica) ye un pa\u00eds d'o sudeste d'Europa que fa parte d'a Uni\u00f3n Europea (UE).\nSituato en a parti sud d'a Peninsula Balcanica, muga por tierra con Bulgaria, Macedonya d'o Norte, y Albania a lo norte, a l'este con Turqu\u00eda y con auguas en a Mar Echea y a l'este y sud en a Chonica y Mediterrania.\nA suya poblaci\u00f3n ye de 10.815.197 habitants en una superficie de 131.957 km\u00b2, con una densidat de poblaci\u00f3n de 81,96 hab/km\u00b2 (2011). Am\u00e1s important ciudat de Grecia ye a suya capital, Atenas (encluindo o puerto d'o Pireu), encara que bi ha atras ciudaz importants, como Tesalonica, Patras, Heraklion u Larisa.\nA capital d'o pa\u00eds ye a ciudat d'Atenas; o suyo president ye Karolos Papoulias y o suyo primer ministro ye Luk\u00e1s Papadimos. Grecia declar\u00f3 a suya independencia (d'antis mas yera territorio de l'Imperio Otom\u00e1n) o 25 de marzo de 1831, independencia que fue reconoixita o 3 de febrero de 1830.\nO pa\u00eds fa parte de cuantas organizacions internacionals, como a Uni\u00f3n Europea, a OTAN, a Organizaci\u00f3n d'as Nacions Unidas, a OCDE u a OSCE.\nCheograf\u00eda.\nO pa\u00eds ye formato por una ampla aria continental situata a lo sud d'os Balcans; a peninsula d'o Peloponeso, deseparata d'o continent por a canal de l'istmo de Corinto; y un buen numero d'islas, que incluyen, entre d'atras, Creta, Rodas, Eubea, Lesbos, Quios, Tassos, Samotracia, Lemnos y os archipielagos d'o Dodecaneso, as Cicladas y as Esporadas, totas situatas en a mar Echea, y Corf\u00fa, Leucada, Cefalonia y Zante en a mar Chonica. Grecia tien mas de 14.880\u00a0km de costa y nom\u00e1s 1.160\u00a0km de mugas terrestres, con una superficie total de 131.940\u00a0km2 y una poblaci\u00f3n de 10.665.989 habitants (2004).\nUn 80% de Grecia ye montanyoso. A mayor parti d'o pa\u00eds ye xuto y rocoso, por lo que nom\u00e1s un 28% d'o terreno ye cautivable. En a Grecia occidental bi ha lacos y pa\u00fals. O Pindo, a sierra central, tien una altaria meyana de 2.650 m. O mont Olimpo ye o punto mas alto de Grecia, con 2.911 m sobre a livel d'a mar.\nClima.\nLo clima de Grecia ye en a mayor parti mediterranio con hibiernos templaus y humidos y veranos calidos y ixucaus. Iste clima predomina en totas as rechions costeras, incluyindo Atenas, as Cicladas, o Dodecaneso, Creta, o Peloponiso, as islas Chonicas y partis d'a rechi\u00f3n de Grecia Central. A cordelera d'o Pindo afecta enormement o clima d'o pa\u00eds, pus as comarcas a l'ueste d'as montanyas son considerablement mas humidas que la resta, a resultas d'a mayor exposici\u00f3n a los sistemas suroccidentales que trayen con \u00e9l mas humedat, mientres que as redoladas orientals sufren de l'efecto d'a uembra orografica.\nAs comarcas montanyosas d'o nordueste griego \u2014partes d'Epiro, Grecia Central, Tesalia, Macedonya Occidental\u2014 asinas como os monts d'as partis centrals d'o Peloponiso \u2014incluidas cualques arias d'Acaya, Arcadia y Laconia\u2014 tienen un clima alpino con nevazos intensos. L'interior d'as rechions d'o norte, como Macedonya Occidental y Macedonya Oriental y Tracia, tienen un clima templau con veranos calidos y ixucaus y hibiernos fredos y humidos con tronadas electricas frecuents. Os nevazos ocurren toz os anyos en o norte y en as redoladas montanyosas, mesmo os nevazos chicoz se pueden presentar en rechions mas a lo sud y con menos altitut, como Atenas.\nHistoria.\nGrecia esti\u00f3 a primera aria d'Europa a on emerche a primera civilizaci\u00f3n. A primera apareixi\u00f3 en a isla de Creta, a civilizaci\u00f3n minoica, y dimpu\u00e9s en a Grecia continental, a civilizaci\u00f3n micenica. Dimpu\u00e9s, as ciudaz-estato emerchen por tota la peninsula griega y s'estendillan a travi\u00e9s d'as costas d'a Mar Negra, o sud d'Italia y Asia la Chica gosando tener grans nivels de prosperidat que resultoron en un gran desarrollo cultural, esprisato en l'arquitectura, a literatura, a ciencia y a filosof\u00eda, y que leboron a Atenas a un ambient democratico. Atenas y Esparta encapezoron a luita contra l'Imperio Persa en as Guerras Medicas refusando-lo. As dos ciudaz s'enfrontinoron tami\u00e9n entre ellas en a Guerra d'o Peloponeso. Mas entabant as dos fuoron eclixatas por Tebas y dimpu\u00e9s por o Reino de Macedonya, que, baixo lo mando d'Aleixandre lo Gran uni\u00f3 y encapez\u00f3 o mundo griego enta la victoria sobre os persas, establindo lo periodo helenistico que domin\u00f3 lo mundo civilizato conoixito mientres cuasi dos sieglos, dica que os romanos s'establioron como dominadors de totas as tierras de parla griega arredol de l'anyo 146 aC.\nA posterior mezcla d'as culturas romana y helenica se sintetizoron en establir-se l'Imperio Bizant\u00edn en l'anyo 330 dC arredol d'a ciutat de Costantinoble (l'antiga Bizancio griega), a cuala teni\u00f3 la mayor parti d'o poder cultural y militar mientres os siguients 1.123 anyos, dica la suya cayita a mans d'os turcos otomans en 1453. Mientres os siguients anyos Grecia remani\u00f3 en a subchecci\u00f3n otomana, y muitos intelectuals griegos emigraron a la Europa Occidental portiando con ellos a cultura de l'Antiga Grecia y fendo parti important d'o dito Renaiximiento europeu. De forma paralela, os griegos ortodoxos s'unioron a travi\u00e9s d'a relichi\u00f3n, desarrollado mas tardi un papel fundamental en a formaci\u00f3n d'a moderna identidat griega.\nDimpu\u00e9s d'o trunfo en a Guerra d'Independencia griega sobre l'Imperio Otom\u00e1n entre 1821 y 1829, o nuevo estato griego esti\u00f3 a la fin reconoixito en o Protocolo de Londres. En 1827, Ioannis Kapodistrias, un noble griego d'as Islas Chonicas, fue esleito primer gubernador d'a nueva Republica. Con tot y con ixo, dimpu\u00e9s d'o suyo asasinato s'instaur\u00f3 a monarqu\u00eda con o rei Ot\u00f3n I de Grecia, d'a dinast\u00eda Wittelsbach d'orichen bavaro. En 1843, o rei fue aforzato a guaranciar a constituci\u00f3n y una asamblea representativa. Pero por a suya vocaci\u00f3n autoritaria, fue destronato en 1863 y reemplazato por o prencipe Vilhelm de Dinamarca, qui adopt\u00f3 lo nombre de Chorche I de Grecia y encluyo con el a lo territorio as Islas Chonicas, regalo de coronaci\u00f3n d'o Reino Uniu.\nComo resultato d'as Guerras Balcanicas, Grecia consigui\u00f3 incrementar o suyo territorio y poblaci\u00f3n, ocupando territorios que no yeran de mayor\u00eda griega ya en a Primera Guerra Balcanica y forachitando dimpu\u00e9s muitos macedonyos eslaus u bulgaros. Os siguients anyos, a luita entre Constant\u00edn I de Grecia y o primer ministro Eleftherios Venizelos sobre a pol\u00edtica forana en viespras d'a I Guerra Mundial domin\u00f3 a escena politica griega, y dividi\u00f3 lo pa\u00eds en dos grupos oposatos.\nDimpu\u00e9s d'a I Guerra Mundial se produci\u00f3 a luita que enfrontin\u00f3 a Grecia con os nacionalistas turcos lideratos por Mustafa Kemal, una guerra que prevoc\u00f3 un intercambio important de poblaci\u00f3n entre os dos pa\u00edses dimpu\u00e9s d'o Tratato de Lausana. A inestabilidat y os succesivos golpes d'estato marcoron a siguient era, que fue eclixata por a faina d'encorporar mas d'un mill\u00f3n y meyo de refuchiatos griegos d'Asia Menor a la sociedat griega. O 28 d'octubre de 1940 a Italia faixista demand\u00f3 a rendici\u00f3n de Grecia, pero lo dictador griego Ioannis Metaxas se i opos\u00f3 y prevoc\u00f3 a consiguient Guerra griego-Italiana, a on que Grecia forachitar\u00e1 a las fuerzas italianas a Albania, dando a los aliatos d'a Segunda Guerra Mundial a primera victoria sobre as Potencias de l'Eixe. Posteriorment habi\u00f3 d'enfrontinar-se a las fuerza alemanas mientres a Batalla de Grecia.\nDimpu\u00e9s d'a liberaci\u00f3n, Grecia caye en a guerra civil entre as fuerzas monarquicas y as comunistas, que provoc\u00f3 una grieu crisis economica y grieus tensions socials entre as dreitas y as ezquierdas os siguients 30 anyos. Os siguients 20 anyos se caracterizoron por a marguinaci\u00f3n d'a chent d'ezquierdas aintro d'a esfera politica y social gricas, pero con un considerable creiximiento economico, gracias en parti a lo Plan Marshall.\nEn 1965 prencipia un periodo de turbulencia pol\u00edtica que lev\u00f3 a lo golpe d'estato lo 21 d'abril de 1967 d'o Rechimen d'os Coronels, con o refirme d'os Estaus Unius. En noviembre de 1973 un debantamiento en a Universidat Politecnica d'Atenas prevoc\u00f3 un golpe contrario que instal\u00f3 a Dimitrios Ioannidis como dictador. O 20 de chulio de 1974, con a invasi\u00f3n turca d'a isla de Chipre o rechimen griego caye.\nL'antigo primer ministro Konstantinos Karamanlis retorn\u00f3 de Par\u00eds a on que heba vivito dende o suyo exilio en 1963, prencipia la era dita Metapolitefsi. O 14 d'agosto de 1974 as fuerzas griegas albandonoron a estructura militar d'a OTAN en protesta por a ocupaci\u00f3n turca d'o norte de Chipre. En 1975 s'instaur\u00f3 a constituci\u00f3n d'a republica democratica y s'aboli\u00f3 a monarqu\u00eda por referendum. Andreas Papandreou fund\u00f3 lo Movimiento Socialista Panhelenico (PASOK), en respuesta a lo partiu Nueva Democracia de Konstantinos Karamanlis, combertindo-sen en as dos fuerzas politicas dominants en a politica griega mientres as decadas siguients. Grecia torn\u00f3 a la OTAN en 1980.\nGrecia se convirti\u00f3 en o deceno miembro d'a Uni\u00f3n Europea l'1 de chinero de 1981, experimentando dende allora un notable creiximiento economico. O pa\u00eds adopt\u00f3 l'Euro en 2001 y organiz\u00f3 los Chuegos Olimpicos de verano de 2004 en Atenas.\nOrganizaci\u00f3n politico-administrativa.\nPeriferias.\nGrecia se trestalla administrativament dende 2011 en trece periferias y un estau autonomo:\nDiez ciudaz mas importants.\nAs suyas diez ciudaz mas importants son:\nCheograf\u00eda humana y sociedat.\nDemograf\u00eda.\nSeguntes l'organismo estatistico oficial de Grecia, l'Autoridad Estadistica Helenica (ELSTAT), a poblaci\u00f3n total d'o pa\u00eds en 2011 yera de 10.816.286 habitants. Eurostat sit\u00faa a poblaci\u00f3n actual en 10,7 millons en 2018.\nA sociedat griega ha cambiau rapidament en os zaguers decenios, coincidindo con a tendencia europea mas ampla de disminuci\u00f3n d'a fertilidat y enviellimiento rapido. A taxa de natalidat en 2003 se situ\u00f3 en 9,5 per 1.000 habitants, significativament inferior a la taxa de 14,5 per 1.000 en 1981. A lo mesmo tiempo, a taxa de mortalidat augment\u00f3 liucherament de 8,9 per 1.000 habitants en 1981 a 9,6 per 1.000 habitants en 2003. Estimaciones a partir de 2016 amuestran que a taxa de natalidat disminuyi\u00f3 encara mas dica lo 8,5 per 1.000 y a mortalidat augment\u00f3 dica o 11,2 per 1.000.\nA taxa de fecundidat d'1,41 fillos per muller ye muit per debaixo d'a taxa de reemplazo de 2,1 y ye una d'as mas baixas d'o mundo, considerablement per debaixo d'o maximo de 5,47 fillos naixius per muller en 1900. Posteriorment, a edat meya de Grecia ye de 44,2 anyadas d'edat, a setena mas alta d'o mundo. En 2001, o 16,71 % d'a poblaci\u00f3n teneba 65 anyos u mas, o 68,12 % teneba entre 15 y 64 anyos y o 15,18 % teneba 14 anyos u menos. Pa 2016, a proporci\u00f3n d'a poblaci\u00f3n de 65 anyos u mas i heba augmentau a 20,68 per ciento, mientres que a proporci\u00f3n de personas de 14 anyos u menos se reduci\u00f3 a un poquet menos d'o 14 per ciento.\nAs taxas de nuncialidat empecipioron a disminuyir de cuasi 71 per 1.000 habitants en 1981 a 2002, nom\u00e1s pa augmentar liucherament en 2003 a 61 per 1.000 y dimpu\u00e9s tornar a cayer a 51 en 2004. Am\u00e1s, as taxas d'esvurcio han augmentau de 191,2 per 1.000 matrimonios en 1991 a 239,5 per 1.000 matrimonios en 2004.\nComo resultau d'estas tendencias, o fogar griego promeyo ye mas chicot y mas viello que en cheneracions anteriors. A crisi economica ha exacerbau iste desembolique, con 350.000-450.000 griegos, predominantment adultos ch\u00f3vens, emigrando dende 2010.\nGastronom\u00eda.\nA cocina griega ye caracteristica d'a saludable dieta mediterrania, personificada per os platos de Creta. A cocina griega incorpora ingredients frescos en una variedat de platos locals como moussaka, pastitsio, ensalada griega clasica, fasolada, spanakopita y souvlaki. Cualques platos se remontan a l'antiga Grecia como skordalia (un pur\u00e9 espeso de nueces, almendras, allo mallau y aceite d'oliva), sopa de lentillas, retsina (vin blanco u rosau sellau con resina de pin) y pasteli (barra de chicolate con simients de sesamo enfornadas con miel). En tota Grecia, as personas a ormino desfrutan de minchar platos chicoz como meze con cuantos untos como tzatziki, pulpo a las esparrillas y peix chicot, queso feta, dolmades (roz, rosellas y pinyols embolicaus en fuellas de parra), cuantas legumbres, olivas y queso. L'aceite d'oliva s'adhibe a cuasi toz os platos.\nBeluns postres dulces incluyen melomakarona, diples y galaktoboureko, y bebidas como ouzo, metaxa y una variedat de vins, incluyida la retsina. A cocina griega difiere muito en diferents partis d'o continent y d'una isla a unatra. Utiliza cualques aromas con mas frecuencia que atras cocinas mediterranias: oregano, menta, allo, bruno, aneto y fuellas de laurel. Atras hierbas y especias comuns incluyen albaca, tremoncillo y fenullo. Muitas recetas griegas, especialment en as partis d'o norte d'o pa\u00eds, fan servir especias \"dulzas\" en combinaci\u00f3n con carne, per eixemplo, canela y clau en guisos."}
{"id": "2291", "revid": "610", "url": "https://an.wikipedia.org/wiki?curid=2291", "title": "Pa\u00edses Baixos", "text": "Os Pa\u00edses Baixos (en neerland\u00e9s: \"Nederland\", en fris\u00f3n: \"Nederl\u00e2n\") ye un pa\u00eds europeu, que fa parte d'a Uni\u00f3n Europea (UE). Situato en a desembocadura d'os r\u00edos Rin y Mosa, muga con a Mar d'o Norte, Alemanya e Belchica.\nOs Pa\u00edsos Baixos fan parti chunto con as islas caribenya d'Aruba, Cura\u00e7ao y Sint Maarten d'o Reino d'os Pa\u00edses Baixos. Tami\u00e9n fa parti chunto con os pa\u00edses vecins de Belchica y Luxemburgo d'o Benelux.\nComo diz o suyo nombre, o territorio d'o pa\u00eds ye formato por tierras baixas d'as que, alto u baixo, una tercera parti son situatas a o livel d'a mar u por debaixo d'ista. A sob\u00e9n y de manera no oficial, iste pa\u00eds ye conoixito metonimicament, por o nombre d'a suya rechi\u00f3n historica mas influyent u relevant, \"Holanda\", situata en a parti occidental d'o pa\u00eds. Asinas o suyo idioma tami\u00e9n ye conoixito tradicionalment como \"holand\u00e9s\", encara que o suyo nombre oficial ye neerland\u00e9s.\nCheograf\u00eda.\nO nombre d'o pa\u00eds, \"Nederlanden\" \u00abTierras baixas\u00bb, se debe a o feito de que una parti d'o norte y ueste d'o territorio d'o pa\u00eds se troba por debaixo d'o livel d'a mar. A o sudeste d'o pa\u00eds s'estendillan os ditos Pa\u00edses Altos Superiors, que se troban una mica por sobre o livel d'a mar. Un complexo sistema de drenache d'augua, a construcci\u00f3n d'o cual prencipi\u00f3 en a epoca medieval, ha feito que s'haiga puesto incrementar a superficie d'o pa\u00eds en mas d'un 20%. Sin d'un drenache constant a metat d'os Pa\u00edses Baixos ser\u00edan inundatos por a mar y por os numerosos r\u00edos que trescruzan o suyo territorio, como ye o caso d'o Rin que desemboca en Rotterdam, y que ha feito d'ista ciudat o puerto de mayor movimiento en tot o continent.\nR\u00edos.\nO pa\u00eds ye dividito en dos partis prencipals por os suyos tres r\u00edos mas grans, o Rin (en neerland\u00e9s \"Rijn\") y o suyo prencipal afluent, o Waal, asinas como o Mosa (en neerland\u00e9s \"Maas\"). Istos r\u00edos fan a funci\u00f3n de barrera natural entre as tierras d'o norte y as d'o sud.\nA parti sudueste d'os Pa\u00edses Baixos ye formata por un gran delta que forman istos r\u00edos y o Escalda (\"Scheldt\"), que se divide en dos brazos, o \"Westerschelde\" y l\"'Oosterschelde\". Nom\u00e1s un brazo d'o Rin, o IJssel, desemboca mas a o nord-este en o estanyo d'IJsselmeer, l'antigo Zuiderzee (mar d'o sud).\nInundacions.\nCon o paso d'os sieglos, a linia de costa d'os Pa\u00edses Baixos han cambiato prou como resultato d'a intervenci\u00f3n humana u desastres naturals. A mas notable en termins de perduga de tierra esti\u00f3 a tronada de 1134, que prevoc\u00f3 a creyaci\u00f3n de l'archipielago de Zelanda a o sudueste. A inundaci\u00f3n de St. Elizabeth de 1421 y a mala chesti\u00f3n posterior destruy\u00f3 o p\u00f3lder inundando grans partis d'o centro-sud d'o pa\u00eds. Mas recientment, partis de Zelanda s'inundoron mientres a inundaci\u00f3n d'a Mar d'o Norte de 1953, a consecuencia d'a cual s'executoron os treballos d'o dito \"Plan Delta\".\nIstos desastres fuoron potenciatos en parti por a influencia humana. A chent heba drenato as tierras altas paulencas ta poder ser emplegatas como cautivos. Iste drenache prevoc\u00f3 que a torba f\u00e9rtil se comprimise y que o ran d'a tierra baixara. Ta protecher-se d'as inundacions se construyoron una serie d'esfensas en contra de l'augua. Como o ran d'o terreno baixaba, os diques habioron de creixer formando un sistema integrato. En o sieglo XIII, os molins de viento fuoron emplegatos ta quitar augua d'arias por debaixo d'o livel d'a mar. Os molins de viento s'emplegoron dimpu\u00e9s ta drenar lacos, creyando os famosos polders. En l'anyo 1932, l'Afsluitdijk fue rematato, zarrando asinas l'antigo Zuiderzee (mar d'o Sud) d'a Mar d'o Norte, creyando o laco IJsselmeer. Faci\u00f3 parti d'os ditos treballos d'o Zuiderzee a on que cuatre p\u00f3lders fuoron quitatos a la mar con un total de 2.500\u00a0km2.\nClima.\nA direcci\u00f3n d'o viento predominant en os Pa\u00edses Baixos ye d'o sudueste, lo que prevoca un clima oceanico moderato, con veranos frescos y hibiernos moderatos. As tablas sig\u00fcients son basatas en temperaturas moderatas d'o instituto KNMI en a estaci\u00f3n meteorolochica de De Bilt entre 1971 y 2000:\nSubdivisi\u00f3n administrativa.\nA efectos administrativos os Pa\u00edses Baixos son dividitos en 12 rechions administrativas, ditas provincias, cadaguna baixo un gubernador, ditos \"Commissaris van de Koning\" (Comisarios d'o Rei), excepto en a provincia de Limburg a on que o Comisario se diz \"Gouverneur\" (Gubernador). Totas as provincias se dividen en municipios (\"gemeenten\"), 380 en total (1 de chinero de 2018). O pa\u00eds tami\u00e9n se divide en districtos acuaticos (\"waterschap\" u \"hoogheemraadschap\"), cadag\u00fan d'os cuals tien autoridat en materia d'augua. A 17 de mayo de 2018 bi'n heba 21. A creyaci\u00f3n d'istos organismos data de 1196.\nAm\u00e1s dende o 10 d'octubre de 2010 bi ha tres municipios con o estatus de municipio especial d'os Pa\u00edses Baixos: Bonaire, Saba y Sant Eustaquio, que se troban situatos en as Antillas Neerlandesas. Encara no fan parti de denguna d'as provincias d'os Pa\u00edses Baixos, pero a provincia de Holanda Septentrional ha ofreixito a os municipio fer parti oficialment d'ella.\nLuengas.\nOs Pa\u00edses Baixos tienen dos luengas oficials: o neerland\u00e9s (en tot o territorio) y o fris\u00f3n (en a provincia de Frisia, am\u00e1s d'o neerland\u00e9s).\nAm\u00e1s, tanto o limburgu\u00e9s como una serie de dialectos d'o baixo sax\u00f3n (groningu\u00e9s, drent\u00e9s, stellingwerf\u00e9s, salland\u00e9s, twent\u00e9s, veluw\u00e9s y achterhoek\u00e9s) tienen o reconoiximiento de \"luenga rechional\".\nBellas 17.500 personas emplegan a luenga de signos neerlandesa, que encara aspera reconoiximiento oficial.\nEn o mundo d'a interpresa y a educaci\u00f3n l'uso de l'angl\u00e9s ye muit estendillato. Asinas por eixemplo o segundo ciclo d'a mayor\u00eda de carreras universitarias (4eno y 5eno cursos, ditos \"Master\") se fa en angl\u00e9s y no pas en neerland\u00e9s.\nD'atra man, a presencia de muitos inmigrants ha levato muitas atras luengas a o pa\u00eds. I son notables o malayo y o criollo sranan, papiamentu (d'entre as luengas provenients d'antigas colonias u actuals territorios asociatos a o Reino d'os Pa\u00edses Baixos), y o turco, o kurdo, l'arabe y o berber (d'entre as luengas trayitas por inmigrants d'o Norte d'Africa u Anatolia).\nEsporte.\nO esporte ye una parte muito important d'a cultura en os Paises Baixos. Os esportes mes practicatos son o f\u00fatbol y o ciclismo.\nEn f\u00fatbol a suya selecci\u00f3n nacional masculina bi ha aconseguito bels exitos internacionals como l'Eurocopa de (1988) y tres medallas de bronce en os Chuegos Olimpicos de Londres de 1908, Estocolmo de 1912 y Anvers de 1920. A suya competici\u00f3n de clubs mes important ye primera divisi\u00f3n anomenata Eredivisie, y os equipes mes importants estan l'Ajax d'Amsterdam y el PSV Eindhoven. Entre os millors chugador de f\u00fatbol bi ha que destacar d'entre d'atros a Johan Cruijff, Marco van Basten, Ruud van Nistelrooy, Edwin van der Sar, Frank de Boer, Ruud Gullit, Ronald Koeman, Johan Neeskens, Frank Rijkaard, y Wesley Sneijder que estioron bels d'os millors chugadors a livel mundial d'a suya epoca.\nEn atletismo bi ha que destacar a l'atleta Lornah Kiplagat, d'origen kenyata pero nacionalizata, que ti\u00e9n en a actualidat o r\u00e9cord d'Europa de meya marat\u00f3n."}
{"id": "2293", "revid": "3972", "url": "https://an.wikipedia.org/wiki?curid=2293", "title": "Abhasio", "text": ""}
{"id": "2294", "revid": "3972", "url": "https://an.wikipedia.org/wiki?curid=2294", "title": "Luenga Abhasia", "text": ""}
{"id": "2296", "revid": "69718", "url": "https://an.wikipedia.org/wiki?curid=2296", "title": "Polonia", "text": "Polonia (en polaco \"Polska\", oficialmente \"Rzeczpospolita Polska\") ye un pa\u00eds y estato d'Europa Central que fa parte d'a Uni\u00f3n Europea (UE), y tami\u00e9n d'a OTAN, ONU, OCDE y OSCE.\nA capital d'o pa\u00eds ye a ciudat de Varsovia. Polonia ye una republica, y o suyo President ye actualment Andrzej Duda; o suyo primer ministro ye Mateusz Morawiecki.\nCheograf\u00eda.\nPolonia tien una superficie d'arredol de 312.696 km2, d'os cuals o 98,52 % ye tierra firme y l'1,48 % ye augua. Extendendo-se a travi\u00e9s de cuantas rechions cheograficas, o pa\u00eds ye lo nueno mas gran per aria en Europa y lo 69 mas gran d'o mundo. Dende o punto d'envista topografico, Polonia ye diversa y tien acceso a la mar, as montanyas y lo terreno ubierto. Encara que a mayor parti d'as redoladas centrals d'o pa\u00eds son planas, i hai abundancia de lacos, r\u00edos, pueyos, pa\u00fals, plachas, islas y selvas en atros puestos.\nEn o nordueste se troba a costa d'a mar Baltica que s'extiende dende a bad\u00eda de Pomerania dica o golfo de Gdansk. A costa ye marcada per cuantos lacos costers (antigas bad\u00edas que han estau aisladas d'a mar) y dunas. A costa, en gran parti dreita, ye marcada per a lacuna Szczecin, a bad\u00eda de Puck y a lacuna Vistula.\nAs partis central y norte d'o pa\u00eds se troban adintro d'a plana d'o norte d'Europa. Elevando-se per dencima d'estas tierras baixas se troba una rechi\u00f3n cheografica que comprende cuatro districtos montanyosos de morrenas y lacos con represas de morrenas formaus mientres y dimpu\u00e9s d'a edat de chelo d'o Pleistoceno, en particular o Districto d'os Lacos de Pomerania, o Districto d'os Lacos de Gran Polonia, o Districto d'os Lacos de Kashubian y o Districto d'os Lacos de Masuria. Lo Districto d'os Lagos de Masuria ye o mas gran d'os cuatro y cubre gran parti d'o nord-este de Polonia. Os districtos d'os lacos forman una serie de cintos de morrenas a lo largo d'a costa sud d'a Mar Baltica.\nA sud d'a plana d'o norte d'Europa se troban as rechions de Lusacia, Silesia y Masovia, que son marcadas per amplas vals fluvials d'a edat de chelo. L'extremo sud de Polonia ye montanyoso; s'extiende dende os Sudetes en o ueste dica as montanyas d'os Carpatos en l'este. A parti mas alta d'o macizo d'os Carpatos ye a cordelera de Tatras, a lo largo d'a buega sud de Polonia.\nMugas.\nMuga con Alemanya, Chequia, Eslovaquia, Ucra\u00edna, Belarrusia, Lituania y Rusia (provincia de Kaliningrado), am\u00e1s de con a mar Baltica.\nClima.\nLo clima ye por un regular templau en tot o pa\u00eds. Lo clima ye oceanico en lo nordueste y gradualment se torna mas calido y continental enta lo sudeste. Os veranos son por un regular calidos, con temperaturas promeyo entre 18 y 30\u00a0\u00b0C seguntes a rechi\u00f3n. Os hibiernos son pro fredos, con temperaturas promeyo d'arredol de 3\u00a0\u00b0C en lo nordueste y -6\u00a0\u00b0C en lo nord-este. A precipitaci\u00f3n caye mientres tot l'anyo, encara que, especialment en l'este, l'hibierno ye mas ixuto que o verano.\nA rechi\u00f3n mas calida de Polonia ye a Silesia Baixa (Voivodato de Silesia Baixa) en lo sudueste d'o pa\u00eds, an as temperaturas en o verano promeyan entre 24 y 32\u00a0\u00b0C pero pueden arribar dica 34 a 39\u00a0\u00b0C cualques d\u00edas en os meses mas calidos de chulio y agosto. As ciudaz mas calidas de Polonia son Tarn\u00f3w en a Polonia Menor y Wroclaw en a Silesia Baixa. As temperaturas meyas en Wroclaw son de 20\u00a0\u00b0C en verano y de 0\u00a0\u00b0C en hibierno, pero Tarn\u00f3w tien o verano mas largo de tota Polonia, que dura 115 d\u00edas, dende meyaus de mayo dica meyaus de setiembre. A rechi\u00f3n mas freda de Polonia se troba en o nord-este, arredol de l'aria de Suwalki adintro d'o Voivodato de Podlaquia, an o clima se veye afectau per os frents fredos provenients d'Escandinavia y Siberia. A temperatura promeyo en l'hibierno en Podlaquia vareya de -6 a -4\u00a0\u00b0C. Lo mayor impacto d'o clima oceanico s'alufra en Santa Cruz y a redolada costera d'a Mar Baltica dende Police dica Slupsk.\nHistoria.\nEtnochenesi.\nA etnochenesi d'o pueblo polaco se troba en a fusi\u00f3n de tres tribus eslavas occidentals d'a cuenca d'o r\u00edo Vistula: os vislans d'a rechi\u00f3n de Cracovia, os silingos de Silesia y os polans de Posnania, toz en a subchecci\u00f3n d'a dinast\u00eda Piast, fundata por o rei pol\u00e1n Mieszko I (960-992). Mieszko se convirti\u00f3 a lo cristianismo en l'anyo 966 pa privar una presi\u00f3n cristiana de signo chermanizador y pos\u00f3 un bispe en Poznan en l'anyo 968.\nBoreslau I Chrobry (Boreslau o Valient) (992-1025) sigui\u00f3 ixa mesma politica pro-chermana, teneba buenas relacions con Ot\u00f3n III y cas\u00f3 a la suya filla con o markgraf Hermann I de Meissen. Os polans facioron mes fuerte a suya posici\u00f3n hechemonica entre os eslaus occidentals sozmetendo a los vislans y conquerindo a ciudat de Cracovia. En l'anyo 1000 crey\u00f3 l'arcebispato de Gniezno, con churisdicci\u00f3n sobre os bispatos de Wroclaw, Cracovia y Kolberg, o que faci\u00f3 que Polonia fuese una provincia eclesiastica independient d'as provincias eclesiasticas alemanas, pendendo dreitament de Roma. En l'anyo 1002, Boreslau Chrobry creb\u00f3 con a ideya universalista d'un imperio d'a cristiandat y cambey\u00f3 de politica, defendendo intreses polacos contra l'Imperio y contra Bohemia. En 1025 consigui\u00f3 o reconoiximiento d'o suyo t\u00edtol reyal. A conversi\u00f3n d'os polacos a lo cristianismo crey\u00f3 una falca cristiana que deix\u00f3 solos a los vendos, que ya no podioron resistir a colonizaci\u00f3n alemana como antes heban feito con bravura.\nSieglos XI a XIII.\nEn os sieglos XI y XII, os succesors de Boreslau ir\u00e1n repartindo-se o reino. En o sieglo XI os ataques d'os checos, combinatos con una revuelta d'os polacos pagans, obligoron a Casimiro I de Polonia a fuyir d'o pa\u00eds. Casimiro I podi\u00f3 tornar en Polonia con l'aduya d'os alemans, y cuan torn\u00f3 a reinar establi\u00f3 a suya capital en Cracovia, fendo una reorganizaci\u00f3n d'a ilesia con clero alem\u00e1n y una reorganizaci\u00f3n d'o estato, tresladando o centro politico dende Polonia a Gran enta Polonia a Chica, mes enta lo sud, en as antigas tierras d'os croatas blancos. A importancia de Cracovia como centro politico d'os polacos se reflecta en que encara en o sieglo XIV Polonia siga conoixita en bels idiomas occidentals como \"Reino de Craco\", tal y como veyemos en a versi\u00f3n aragonesa d'o \"Libro d'as Marabillas d'o Mundo\".\nPero a fragmentaci\u00f3n politica d'os polacos permiti\u00f3 que continase l'abance alem\u00e1n, acompanyato d'una chermanizaci\u00f3n d'o territorio (\"ostsiedlung\"), sobretot en Silesia. Am\u00e9s os cristianos alemans ocuporon arias luent d'as tierras alemanas a lo norte de Polonia. Se crey\u00f3 o bispato de Riga en 1201 y s'organiz\u00f3 a Orden d'os Portaespatas, que preni\u00f3 o control de Livonia y Curlandia. O duque Conrado de Mazovia faci\u00f3 venir a la Orden Teutonica pa que luitase en Kulmerlandia contra os prutens, y en 1224 a Orden se i establi\u00f3 pa convertir-los.\nA l'este de Polonia, o estato de Kiev fue esminglanato en 12 prencipaus, beluns d'os cuals fuoron atacatos por os pueblos d'as estepas. Os cumans espulloron Kiev en 1203. Dimpu\u00e9s d'os cumans, os duenyos d'as estepas estioron os mongols, que en 1239-1242 devastoron Polonia y redotoron a un exercito polaco-alem\u00e1n en a batalla de Legnica, antes d'entrar en Hongr\u00eda.\nO sieglo XIV.\nA fins d'o sieglo XIII a disgregaci\u00f3n d'o reino faci\u00f3 que i hese muita anarqu\u00eda politica. Os mainates polacos (l'alta nobleza) yeran totpoderosos, os \"szlachta\" (baixa nobleza) yeran furos. A monarqu\u00eda s'heba tornato electiva. A ilesia catolica manteneba a unidat nacional y continaba a presi\u00f3n alemana. Silesia fue adhibita a lo Sacro Imperio Romano Chermanico, y en 1308 a Orden Teutonica s'heba anexionato Danzig y Pomerelia y heba tallato a Polonia l'acceso a la mar Baltica.\nOs zaguers Piast, Ladislau o breu (1320-1333) y sobretot Casimiro o Gran (1333-1370), consiguioron adrezar a situaci\u00f3n. Baixo o reinato de Casimiro o Gran, Polonia recuper\u00f3 a prosperidat, aculli\u00f3 a inmigrants, especialment chodigos forachitatos d'Alemanya (que esdevendr\u00e1n un grupo etnico chodigo nuevo con un important papel en Polonia, os askenaz\u00eds). En 1349 Polonia s'ixampl\u00f3 con o prencipau rut\u00e9n d'Halicz u Galitzia. En a capital, Cracovia, s'establi\u00f3 una universidat en 1364.\nUni\u00f3n Polaco-lituana.\nEn 1386 se desvini\u00f3 o casamiento reyal d'Eudovichis, filla d'o rei de Polonia Lo\u00eds d'Anch\u00fa y lo gran duque Jogaila. Jogaila se convierte a lo catolicismo y fue esleito rei de Polonia con o nombre de Ladislau II Jagell\u00f3n. Os lituanos y os polacos s'heban unito pa fer frent un enemigo com\u00fan, a Orden Teutonica y teneban como enemigos comuns tami\u00e9n a os tartres d'a Mar Negra. En 1399 muere Eudovichis y o tractau de Vilna de 1401 establi\u00f3 o mantenimiento indefinito d'a uni\u00f3n personal entre Polonia y Lituania. Ye o prencipio d'a Uni\u00f3n Polaco-Lituana, en a que se respectaban as diferencias entre os dos estatos, que yeran gobernatos por o mesmo rei. Esta nueva entidat represent\u00f3 en a suya epoca una potencia important.\nEn o reinato de Ladislau II Jagell\u00f3n (1386-1434) os polacos, lituanos y rutens vencen a los caballers teutonicos (que heban ocupato Samotichia) en a Batalla de Tannemberg (1410). Baixo o reinato de Vytautas o Gran Ducau de Lituania s'extendilla dica plegar a la costa d'a Mar Negra.\nCasimiro IV rein\u00f3 dica 1492 y refirm\u00f3 revueltas contra os caballers teutonicos: d'os nobles polacos en Pomerelia, d'os burgueses de Prusia y d'os marins de Danzig, (1454-1466) a guerra d'os trece anyos, que remata por a tractau de Tor\u00fan, por o que Polonia recupera l'acceso a la Mar Baltica: a Orden Teutonica esdeviene vasalla d'o rei de Polonia y ha de ceder Pomerelia, Danzig y Varmia (Ermland).\nL'apocheu d'a Uni\u00f3n Polaco-Lituana contina en o sieglo XVI. En ixe sieglo as amenazas exteriors, (alemans y tartres) son poco importants. A dinast\u00eda de Jogaila a sob\u00e9n reina tami\u00e9n en Hongr\u00eda. En o extenso estato polaco-lituano bi ha una estabilidat y coexistencia entre catolicos, ortodoxos, protestants y chodigos. En o plan cultural bi ha una florata cultural, con penetraci\u00f3n d'influencias d'o renaiximiento italiano. A nobleza rutena y lituana se polonizan.\nA fins d'o sieglo XVI a Uni\u00f3n Polaco-Lituana encomienza a perder a hechemon\u00eda en Europa Centro-Oriental por a presencia en a escena de dos potencias que son puyando: l'Imperio Otom\u00e1n y Moscobia, futuro Imperio Ruso. \nEn a zona d'a Baltica a Orden Teutonica remata de desapareixer por a secularizaci\u00f3n da Orden en 1525, esdevenindo o suyo gran mayestre duque de Prusia y vasallo d'o rei de Polonia. En Livonia a soluci\u00f3n se retrasa y Iv\u00e1n lo Terrible la invaden ocupando en 1558 Narva y Dorpat. En 1561 se decide un reparto: o grant mayestre Kettler esdevi\u00e9n duque de Curlandia y vasallo d'o rei de Polonia, o estato polaco-lituano s'anexiona a parte central (dita Livonia), y Suecia fa lo mesmo con Estonia, y Dinamarca con a isla de Osel, quedando pendient forachitar a los ocupants rusos.\nA Uni\u00f3n de Lublin.\nSechismundo-Augusto esti\u00f3 o zaguer d'os Jogaila. En o suyo mandato o contexto cheopolitico d'a Uni\u00f3n Polaco-Lituana yera mes perigloso y caleba reforzar o estato. En 1566 se creya a dieta de Lituania a imachen y semellanza d'as institucions polacas. Tres anyatas mes tarde, as dos dietas se reunen en Lublin pa acordar un nuevo dispositivo. A nobleza de Lituania meridional (a zona poblata por rutens de l'actual Ucra\u00edna) crebaba negociacions con a nobleza d'o norte de Lituania (as actuals Lituania y Belarrusia) y demandaba a uni\u00f3n con a dieta polaca, feito que obtienen, y dimpu\u00e9s tami\u00e9n fan os mainates d'o norte de Lituania. D'esta traza en 1569 se firma a Uni\u00f3n de Lublin, que estableix una uni\u00f3n pa cutio con una sola corona, un sobir\u00e1n esleito en com\u00fan, conservando cadag\u00fan d'os dos estatos leis, tribunals, trasoro, exercito, dinatarios, etc...pero os ciudadans de cada Estato tienen dreitos en l'atro. En 1596 Varsovia esdevient a capital unica d'o conchunto, substituyindo a Cracovia y Vilna.\nEn ixas envueltas a reforma luterana s'extendillaba a escape entre as minor\u00edas alemanas y en bels medios polacos. Dimpu\u00e9s d'o luteranismo s'extendillaba o calvinismo, plegando a tener como seguidors a una seisena parte d'a nobleza polaca, tanto a catolicos (o canciller Radciwill) como ortodoxos (os Czartoryski). Encara que i heba tolerancia a Ilesia Catolica reaccion\u00f3 y os chesuitas encabezoron una fuerte contrarreforma. En 1570 creyan un colechio en Vilna que ser\u00e1 universidat en 1578 y dedican o suyo esfuerzo a l'amostranza, a predicaci\u00f3n y a edici\u00f3n de libros (traducci\u00f3n d'a biblia a lo polaco). Muitos nobles polacos tornan a lo catolicismo como os Radwicill. Entre os ortodoxos d'os pa\u00edses rutens se producen conversions a lo calvinismo y lo catolicismo, lo que fa que en 1596 se reuna una asamblea de lo clero en Brest-Litovsk en a que deciden d'acceptar l'autoridat d'o Papa de Roma pero conservando o rito bizant\u00edn. D'esta traza naixe a Ilesia Greco-Catolica u \"Uniata\".\nA la muerte de Sechismundo-Augusto, o zaguer d'os Jajellons en 1572, cal trobar atro sobir\u00e1n. O primato de Polonia ye nombrato interrei mientres miran en o extranchero, (como ser\u00e1 costumbre dica meyatos d'o sieglo XVIII). En 1573 esliyen a lo frances Henrique de Vallois, que abandona, por o que dimpu\u00e9s trigan a Esteban Bathory, voivot de Transilvania, que en 1575 vence a l'emperador Maximili\u00e1n II. Lo suceder\u00e1 Sechismundo III Vasa (1587-1632), sueco pero fillo d'una mai Jajell\u00f3n y catolico, y dimpu\u00e9s Ladislau IV (1632-1648).\nOs polacos esleyoron a Esteban Bathory. Esteban Bathory aleixa a los rusos en tiempos d' Ivan o Terrible y plega dica a rechi\u00f3n de Mosc\u00fa. En 1582-1583 os rusos renuncian a Livonia. A la muerte d'Iv\u00e1n o terrible os polacos plegar\u00e1n a mantener una guarnici\u00f3n en o Kremlin de 1610-1612 y reconquieren Smolensko, Novgorod, Severski y Chernigov, conquiestas confirmatas en 1618 por a tregua de 15 anyatas y Deulino, y reconoixitas por o tractau de Polanovo (1634), dimpu\u00e9s d'una nueva guerra ruso-polaca. Sindembargo contra Suecia no pueden mantener posicion, y dende 1600 os suecos preban de conseguir Livonia. En tiempos de Gustavo II Adolfo de Suecia, dende 1617 dica 1629 i habi\u00f3 una guerra que remat\u00f3 con a tregua de Altmark, en a que Suecia ocup\u00f3 cuasi tota Livonia (no pas a parte sudeste, dita Livonia interior) y posicions en a costa polaco-prusiana.\nDende 1635 dica 1648 Polonia se manti\u00e9n en paz a la marguin d'a guerra d'as Trenta Anyatas.\nDecadencia de Polonia.\nOs escayeiximientos de 1648-1676 facioron que Polonia dentrase en un proceso de decadencia irreversible. Primero estioron unas revueltas cosacas, beluns d'os cuals se far\u00e1n independients de Polonia, dimpu\u00e9s as invasions suecas.\nRevuelta cosaca.\nEn 1637 esclata a lo sud de Kiev una revoluci\u00f3n campesina y cosaca que ye esclafata por os polacos, que consiguen reforzar a suya influencia a l'ueste d'o Dni\u00e9per, endizcando encara mes a los cosacos, avezatos a autonom\u00eda y privilechios. En chinero de 1646 Bogdan Khmelnitsky se fa esleyir hetm\u00e1n, mira de tener buenas relacions con os tradicionals enemigos tartres y con a suya aduya Khmelnitsky diriche una important revuelta antipolaca en 1648. Lviv ye setiato. En esta revuelta cosaca fan mortaleras de catolicos, (senyal d'identidat polaco debant d'os rutens) y d'asquenaz\u00eds (que feban parte d'o sistema politico polaco). Dimpu\u00e9s de bellas victorias cosacas o rei de Polonia se vei obligato a fer concesions, pero a guerra contina, se plega a un inte de indefinici\u00f3n, bels cosacos son vencitos y se sozmeten, y Khmelnitski vei que a unica salita pa o estato cosaco independient ye posar-se baixo a protecci\u00f3n de l'Imperio Ruso, cosa que demand\u00f3 en 1652 y accept\u00f3 o zar Aleixo I dos anyatas dimpu\u00e9s en 1654 con l'alcuerde de Perejaslav, en o que os zaprogos acceptan a sobiran\u00eda d'o Zar y lo Zar reconoixe as libertaz y institucions d'o pueblo cosaco.\nA primera guerra d'o Norte.\nOs rusos atacoron Polonia en 1653, y con aduya d'os cosacos prenen Kiev, Smolensko y Vilna. Tres anyatas dimpu\u00e9s a paz de Nimieza de 1656 aturan as hostilidaz porque os suecos, que son enemigos comuns d'os dos bandos, invaden Polonia dende Livonia. En guerra entre Polonia y Suecia yera una luita succesoria entre dos brancas d'a familia Vasa, (o rei de Polonia entre 1648 y 1668 yera Chuan Casimiro, d'a familia Vasa). Os suecos prenen ciudaz importants de tot o pa\u00eds, fueras de Danzig y Lviv. Varsovia ye presa por os suecos y recuperata por os polacos cuantas vegatas entre 1656 y 1658. O tractau d'Oliva de 1660 confirma l'abandono de Livonia a Suecia, y posa fin a la guerra d'o norte, pero ixas tres anyatas d\u2019invasi\u00f3n sueca deixan senyal en a memoria colectiva polaca como \"o diluvio\".\nAlavez o Ducau de Prusia, aliau de Suecia, deixa d'estar baixo sobiran\u00eda polaca en 1657 y consigue a cesi\u00f3n de territorios en a muga oriental con Pomerania.\nCon tot y con ixo os polacos tornoron a fer a guerra en 1658 contra os rusos, con aduya d'os tartres. Por a tregua de Andrusovo en 1667 os polacos habioron d'abandonar Smolensko, as tierras a l'este d'o Dni\u00e9per y Kiev, cedito por dos anyatas a los rusos, pero que ya no tornar\u00e1 a Polonia. O Imperio Otom\u00e1n invade Polonia en 1672 y asetian Lviv. Por o tractau de Sorawno en 1676 os otomans se quedan con Podolia. Polonia alavez ye un pa\u00eds arruinato y destruito.\nChuan Sobieski (1674-1696) ser\u00e1 o zaguer rei polaco con cierta gloria, ser\u00e1 un exercito polaco dirichito por Sobieski qui en 1683 creba o setio de Viena y fa fuyir a los otomans, vencitos en Kahlenberg. Dimpu\u00e9s Polonia, Austria y Venecia forman a Santa Liga contra l'Imperio Otom\u00e1n. Os polacos encara intervendr\u00e1n en Hongr\u00eda, Vlaquia y Podolia. Fan dentrar a Rusia en a guerra a cambio d'a cesi\u00f3n de Kiev pa cutio. Polonia recupera Podolia en a paz de Karlowitz en 1699.\nSegunda Guerra d'o norte.\nChuan Sobieski ye succedito por o elector de Saxonia Frederico Augusto, pa os polacos Augusto II o fuerte (1697-1733). Ye a primera vegata que esleyen a un prencipe alem\u00e1n, que am\u00e9s ye un sobir\u00e1n que ya reina y tien unas tropas bien preparatas.\nO zar Per o Gran troba l'inte de fer a guerra contra Suecia con l'aliganza de Dinamarca, Polonia y Saxonia. En 1700 Suecia ye atacata y Carlos XII prene Copenaguen, fa retacular a los rusos dica Narva, y devanta o setio que os polacos y saxons fan en Riga. L'anyata vinient os suecos invaden Polonia, y i ser\u00e1n dica 1709. Am\u00e9s d'os saqueyos bi ha una epidemia de peste en 1710. En 1704 Carlos XII consigue que a dieta esleiga como rei a Estanislau Leszczynski, y dimpu\u00e9s engalza a Augusto II dica Saxonia, obligando-lo a abdicar en 1706. Dimpu\u00e9s s'adreza contra Rusia y s'aliga con os cosacos de Maceppa, sindembargo os cosacos y suecos chuntos no pueden organizar-sen bien, l'exercito sueco ye esclafato en a batalla de Poltava y Carlos XII se refuchia en l'Imperio Otom\u00e1n.\nPero o Gran ye o solo vencedor d'a segunda guerra d'o norte. En 1709 entra en Varsovia, on torna a meter en o trono a Augusto II. As tropas d'ocupaci\u00f3n rusas arbitran entre as faccions polacas. A tutela rusa sobre Polonia dura dica 1733. Por o tractau de Nystad Suecia deixa a Rusia Livonia, Estonia, Ingria y o Itsmo de Carelia. A muga ruso-polaca debuixa un arco de cerclo dende Riga dica Kiev.\nA la muerte d'Augusto II en 1733 bi ha dos candidatos Estanislau Leszcynski, a qui refirma Francia, y lo fillo d'Augusto II, a qui refirman Austria y Rusia. O segundo candidato ser\u00e1 esleito baixo presi\u00f3n rusa por una dieta marguinal y esdevendr\u00e1 Augusto III. Estanislau queda rodeyato en Dancig y fuye. A guerra de succesi\u00f3n polaca contina entre Francia y Austria. Por o tractau de Viena en 1738 Estanislau renuncia a Polonia.\nEn ixos tiempos Polonia yera una cam\u00edn de penetraci\u00f3n en tierras alemanas y una base d'a retraguarda rusa en os combates contra Prusia, por eixemplo en 1748 en zaguer\u00edas d'a guerra de Succesi\u00f3n d'Austria y en a guerra d'as siet anyatas (1756-1763). En 1760 l'aragon\u00e9s Pedro Pablo Abarca de Boleya y Xim\u00e9nez d'Urreya (o Conte d'Aranda), yera embaixador d'Espanya en Polonia.\nOs repartos de Polonia.\nEstanislau Augusto Poniatowski, descendient d'os Czartoryski, ye esleito rei de Polonia en 1764 y tien o refirme d'a emperadriz Catarina II. En 1767 os rusos intervienen en Polonia con enchaquia de defender a las poblacions ortodoxas. En 1768 os nobles catolicos forman a confederaci\u00f3n de Bar contra o rei, encomenzando una guerra civil, que ye desincusa pa que interviengan as potencias d'arredol: Prusia, Austria y Rusia, que ocupan territorios en prenda, ye o que se conoix como primer reparto, confirmato o 5 de chulio de 1772 con o Tractau de Sant Petersburgo:\nEn 1773 Estanislau Augusto quiere fer reformas y estableix una comisi\u00f3n d'educaci\u00f3n nacional, o primer ministerio d'Instrucci\u00f3n publica d'Europa, a Gran Dieta elabora una Constituci\u00f3n liberal, votata o 3 de mayo de 1791. Os mainates s'i oposan y piden a intervenci\u00f3n d'as tropas rusas, cosa que permite o segundo reparto de Polonia, confirmato por o tractau de Grodno o 22 de chulio de 1793:\nEn marzo de 1794 bi ha una insurrecci\u00f3n que resiste tanto a prusianos como a rusos pero ye vencita y o 24 d'octubre se produce o tercer reparto:\nEstanislau Augusto abdic\u00f3 o 25 de noviembre de 1795. As tres potencias firman o 26 de chinero de 1797 un tractau que proclama a fin de Polonia, \"finis Poloniae\":\nO Gran Ducau de Varsovia.\nNapole\u00f3n vence en 1086 a los prusianos y en 1807 a los rusos con l'aduya d'as lechions polacas de Friedland. En a paz de Tilsit con o zar Aleixandre I constituye o gran Ducau de Varsovia como estato vasallo de Francia con territorios de Prusia habitatos por polacos, (corresponde a las partes prusianas d'o segundo y tercer repartos de fueras d'a redolada de Byalistok y Dancig y una parte d'o primer reparto).\nA denominaci\u00f3n de \"Gran Ducau de Varsovia\" esti\u00f3 porque as denominacions de Polonia u reino de Polonia yeran poco diplomaticas, y molestaban a Rusia, potencia con a que s'heba firmato a paz, y una d'as potencias que s'heban repartiu Polonia heban firmato o 26 de chinero de 1797 un tractau que proclamaba a fin de Polonia y aboliban a suya denominaci\u00f3n.\nEn 1809 Austria ye derrotata en Wagram y ye obligata a ceder a lo gran Ducau a suya parte en o tercer reparto y una parte d'o primer reparto (Zamosc, pus Tarnopol ye cedito a Rusia).\nAs tropas polacas d'o Gran Ducau de Varsovia son capitaneyatas por o sobr\u00edn d'Estanislau Augusto, Joseph Poniatowski (muerto en 1813), y participan en as campanyas napoleonicas de Rusia y Espanya. En os Setios de Zaragoza combati\u00f3 a Lechi\u00f3n d'a Vistula.\nOs polacos dimpu\u00e9s d'o Congreso de Viena.\nEn o Congreso de Viena de 1815 se produce o seiseno reparto de Polonia. Aleixandre I ye sinyor d'o Gran Ducau de Varsovia y ye obligato a tornar Posnania y Tor\u00fan a Prusia, Tarnopol a Austria y fer de Cracovia una ciudat libre. O gran Ducau baixo sobiran\u00eda rusa recupera a denominaci\u00f3n de Reino de Polonia, encara que tami\u00e9n ye conoixito como Reino d'o Congreso.\nDende 1815 os polacos tienen una historia diferent seguntes dependan de l'Imperio Ruso, de l'Imperio Austriaco u d'o Reino de Prusia. A cultura polaca ye millor tractata en l'Imperio Austriaco, mes respectuoso con as minor\u00edas y con una monarqu\u00eda catolica. En l'Imperio Ruso y en Prusia a cultura polaca se veyer\u00e1 menazata por campanyas de rusificaci\u00f3n u chermanizaci\u00f3n.\nOs polacos en l'Imperio Ruso.\nOs polacos son a mayor\u00eda en o Reino de Polonia, y bi ha minor\u00edas rutenas en a rechi\u00f3n de Chelm y lituanas a lo norte de Suwalki, pero tami\u00e9n bi ha polacos en Rusia occidental que antes heban estato d'a Uni\u00f3n Polaco-Lituana: a redolata de Vilna, y polacos ixemenatos por Belarrusia, Volinia y Podolia, on son l'aristocracia d'a tierra.\nAs primeras anyatas de rechimen ruso son tranquilas. O delegato d'Aleixandre I ye o suyo chirm\u00e1n Constant\u00edn, casato con una polaca. En 1818 se creya una universidat en Varsovia, seguindo funcionando a de Vilna. Bi ha sociedaz secretas d'oposici\u00f3n antirrusa. O movimiento revolucionario d'o sieglo XIX plega t'o reino. A fins de 1830 bi ha una revoluci\u00f3n en Varsovia y s'extendilla por tot o pa\u00eds. O 25 de chinero de 1831 a dieta proclama a caita d'o zar Nicolau I y nombra un gubierno nacional de 5 miembros. Dende febrero de 1831 bi ha una guerra entre polacos y rusos, coincidindo con una insurrecci\u00f3n en Lituania. Os rusos esclafan a revuelta polaca. O 7 de setiembre o cheneral Paskievitch obliga a Varsovia a capitular. Ye nombrato gobernador de Polonia en 1832, prene mesuras contra os polacos como cerrar a Universidat de Varsovia. Fuera d'o Reino de Polonia fa una represi\u00f3n crudel con execucions, deportacions ta Siberia, traslado d'a nobleza polaca ta o Caucaso, cierre d'a universidat de Vilna y uso d'a luenga rusa en as escuelas y tribunals.\nO rechimen autoritario podi\u00f3 evitar o contachio revolucionario de 1845 y dur\u00f3 dica a muerte de Nicolau I en 1855 y de Paskievitch en 1856. Dimpu\u00e9s d'a guerra de Crimea encomienza en o Reino de Polonia una liberalizaci\u00f3n con o cheneral Gortchakov y dimpu\u00e9s o polaco Wielopokski en en 1861-1862 sindembargo a liberalizaci\u00f3n creya impaciencia y en 1863 bi ha una insurrecci\u00f3n en Varsovia que s'extendilla ta Lituania en mayo. Dimpu\u00e9s d'estar esclafato o movimiento en 1864 bi ha unatra represi\u00f3n, mes dura encara. As reformas de 1861-1862 son anulatas, camb\u00edan o nombre de Reino de Polonia por Pa\u00eds d'a Vistula, se rusifica a universidat de Varsovia y se persigue l'amostranza d'o polaco. A ilesia catolica tami\u00e9n ye reprimita, en son confiscatos os biens, os monesterios son cerratos, as asociacions relichiosas son disueltas y os bispes deportatos u encarcelatos (no en queda garra entre 1870 y 1872). En meyo de Varsovia construyen una seu ortodoxa.\nDende 1882 a presi\u00f3n se relaxa, amaneixen partius politicos: Liga Nacional (1886), Partiu Nacionaldemocrata (1897), Partiu socialista polaco (1892) y Partiu socialdemocrata. En as eleccions de 1906 a la primera duma, dimpu\u00e9s d'a revoluci\u00f3n rusa de 1905 os 36 escanyos d'os pa\u00edses d'a Vistula van a los nacionaldemocratas y 20 polacos son esleitos en a Rusia occidental.\nOs polacos en Prusia.\nOs polacos de Prusia son ciudadans prusianos y dende 1871 ciudadans de l'Imperio Alem\u00e1n, esto lis da obligacions militars y tami\u00e9n dreito a voto. En o Reichstag bi ha deputatos polacos.\nOs gubiernos de Berl\u00edn fomentan a chermanizaci\u00f3n con a escuela y l'exercito y trayen pobladors alemans a los pa\u00edses polacos baixo control alem\u00e1n, encara que con alto coste. Os polacos son capaces de mantener-se como pueblo diferent mantenendo las suyas propiedaz, a suya luenga y a suya relichi\u00f3n, y tami\u00e9n tienen mayor creiximiento demografico. En o zaguer tercio d'o sieglo XIX o progreso industrial traye miners polacos ta l'Alta Silesia (on a lo prencipio no se mezclan guaire con os polacos autoctonos) y obrers polacos ta la cuenca d'o Rhur.\nOs polacos de l'Imperio Austriaco.\nA parte de Polonia baixo poder de l'Imperio Austriaco prene o nombre de Galitzia. Cracovia ye proclamata como ciudat libre en o congreso de Viena (a Ciudat libre de Cracovia), y s'organiza como republica. En a Galitzia occidental a mayor parte d'a poblaci\u00f3n ye polaca y catolica. En a Galitzia oriental a mayor\u00eda d'a poblaci\u00f3n ye rutena y uniata pero una minor\u00eda polaca tien o poder politico, muitos d'os nobles propietarios d'as tierras son polacos.\nA nobleza polaca ye bien acollita por os Habsburgo, coinciden en estar catolicos, y os Habsburgo los aprecian por o suyo grau de civilizaci\u00f3n. Os polacos de Galitzia no tienen tanto deseyo de fer-sen independients como en l'Imperio Ruso, y i habr\u00e1 politicos polacos que plegar\u00e1n dica cargos altos.\nA republica de Cracovia ye ocupata de 1836 a 1841. O 22 de febrero de 1846 un gubierno Cracovi\u00e1n proclama una insurreci\u00f3n cheneral que s'extendilla por tota Galitzia, pero os campesins rutens se rebelan contra os nobles polacos. Os austriacos intervienen, esclafan a sublevaci\u00f3n popular, posan fin a las mortaleras y s'anexionan Cracovia. Dos anyatas mes tarde bels polacos de Galitzia participar\u00e1n en a insurreci\u00f3n hongara de 1848-1849.\nEn 1860 o polaco de Galitzia genor Goluchowski ye nombrato primer ministro de l'imperio. En 1860 o estatuto de Galitzia reconoix o polaco como luenga oficial. Os polacos dominan a dieta de Galitzia. As universidaz de Cracovia y Lviv atrayen a los polacos de Rusia y Prusia. Dende 1867 Galitzia fa parte de Cisleitania dentro de l'Imperio Austrohongaro, ye dicir, no pende d'a parte hongara de l'imperio. En o parlamento de Viena os polacos conservadors forman un partiu de gubierno.\nA Primera Guerra Mundial.\nEn 1914 bi ha polacos en os exercitos alem\u00e1n, austrohongaro y ruso. En 1915 os imperios centrals ocupan os pa\u00edses d'a Vistula, dependient de l'Imperio Ruso y se'n reparten l'administraci\u00f3n: os alemans en Varsovia y os austriacos en Lublin. As potencias centrals quieren fer que os polacos luiten contra os rusos. Pilsudski s'alista en l'exercito austriaco y aduya a la formaci\u00f3n d'un exercito polaco pro-austriaco. En 1916 os emperadors austriaco y alem\u00e1n prometen a los polacos a creyaci\u00f3n d'un estato polaco con monarqu\u00eda herediaria y constitucional. A campanya de reclutamiento de 1917 no tien exito, y o mesmo Pilsudski, desencantato, ye engarcholato en Magdeburgo. En chinero de 1917 s'instituye un consello d'estato polaco, que dimite en chulio. En setiembre lo sucede un Consello de rechencia, encara en vigor en 1918.\nEn Estatos unitos o president Wilson propone una Polonia independient con acceso a la mar dimpu\u00e9s d'a campanya pro-polaca d'Ignacy Paderewski. En 1917 un Comit\u00e9 nacional polaco s'aplega en Par\u00eds. Dende mayo de 1918 un exercito polaco participa en os combates en Francia. A Revoluci\u00f3n Rusa permiti\u00f3 a los polacos obtener a independencia.\nReconstrucci\u00f3n de Polonia.\nSeis meses dimpu\u00e9s a guerra remata y se fa a reconstrucci\u00f3n de Polonia prenendo como base l'antigo \"reino d'o congreso\". O 14 de noviembre de 1918 o consello de rechencia estituito en 1917 transmite os poders a Pilsudski, engarcholato bels d\u00edas antes, y esdevient o comandant en cap de l'exercito polaco. Mientres aguardan a conclusi\u00f3n d'o tractau de paz os aliatos estableixen l'enlace con Varsovia v\u00eda Dancig a travi\u00e9s de territorio alem\u00e1n. Unen a lo exreino Polonia a l'inte a Galitzia occidental, esgallata d'Austria con a creyaci\u00f3n de Checoslovaquia.\nO 19 de chinero de 1919 se constituye un gabinet d'uni\u00f3n nacional baixo a presidencia de Paredewski, con a participaci\u00f3n d'os polacos que heban luitato en occident. Dimpu\u00e9s celebran eleccions en o exreino de Polonia y Galitzia occidental que conducen a la formaci\u00f3n d'un parlamento u Dieta, completata con os deputatos polacos de l'antigo \"Reichstag\" alem\u00e1n y d'o antigo parlamento de Viena, (encara quedaba en suspensi\u00f3n a situaci\u00f3n d'a Galitzia oriental). O 20 de febrero s'adopta a primera Constituci\u00f3n.\nDan como prioridat a formaci\u00f3n d'un exercito polaco.\nO problema d'as mugas.\nO gubierno bolchevique yera en disposici\u00f3n de recuperar os territorios perditos por Rusia a mesura que se retirasen as tropas alemanas. A retirata d'os alemans yera una imposici\u00f3n de l'armisticio de l'11 de noviembre de 1918. L'11 de febrero de 1919 l'exercito polaco se troba debant de l'Exercito Royo en Brest-Litovsk, y lo refusa ta l'este. Pinsk y Grodno son ocupatos, y o 20 d'abril de 1919 J\u00f3cef Pi\u0142sudski dentra en Vilna. En agosto os polacos son ya a l'este de Minsk y han conquiesto a Galitzia oriental a los ucraineses.\nEn o tractau de Versalles d'o 28 de chunio de 1919 os aliatos trazan una muga entre Alemanya y Polonia seguindo o prencipio d'as nacionalidaz: o corredor polaco con Pomerelia y a mayor parte de Posnania son ceditas a Polonia, quedando Prusia Oriental aislata. Danzig, que ye una ciudat de mayor\u00eda alemana en ixe corredor ye declarata ciudat libre. Quedan dos zonas d'etnicidat problematica en as que celebrar\u00e1n referendums: O territorio de Marienweder y Allenstein que tienen una poblaci\u00f3n polaca luterana y o l'Alta Silesia, con poblaci\u00f3n chermanizata en a Edat Meya pero on plegoron inmigrants polacos pa treballar en as menas, que se sumoron a los polacos autoctonos.\nA parte d'a muga con Alemanya os Aliatos s'encargar\u00e1n dimpu\u00e9s de debuixar a muga oriental, quedando tami\u00e9n en suspenso a situaci\u00f3n de Teschen, disputato con Checoslovaquia, y que ser\u00e1 resuelto por reparto o 28 de chulio de 1920, mientres a guerra polaco-sovietica.\nO secretario d'Estato d'o \"Foreign Office\" britanico en ixe tiempo, Lord Curzon, recibio o encargo de trazar a muga oriental de Polonia encluindo os territorios historicos de mayor\u00eda polaca y indiscutiblement polacos. Faci\u00f3 o suyo treballo en aviento de 1919 (\"Linia Curzon\"), pero os suyos resultatos no fuoron acceptatos por os nacionalistas polacos, que reclamaban Galitzia Oriental y Volinia, habitatas por ucraineses y atros territorios habitatos por belarrusos, amanando-se a las mugas de 1772.\nDende fins de 1918 en l'Alta Silesia topetan dos organizacions clandestinas, a POW (\"Polska Ornacicja Wojskowa\") y bandas de guerrillers alemans. Dimpu\u00e9s d'enfrentamientos, os Aliatos deciden en febrero de 1920 administrar un plebiscito. Un exercito de 15000 hombres reemplaza a las tropas alemanas. O plebiscito d'o 20 de marzo de 1920 da 707000 votos a Alemanya (fendo votar a 120.000 alemans silesians que viviban fuera), y 478000 pa Polonia. En mayo as tropas regulars polacas preban de prener o control, pero os guerrillers alemans contraatacan. Intervienen os Aliatos y a Sociedat de Nacions o 20 d'octubre de 1921 decide a divisi\u00f3n de l'Alta Silesia.\nA Guerra polaco-sovietica.\nEn abril de 1920 lanzan una ofensiva con a colaboraci\u00f3n de l'ucrain\u00e9s Petliura y prenen Kiev o 6 de mayo. O Exercito Royo reaciona a l'inte y Mija\u00edl Tujachevsky abanza por Belarrusia y Iegorov y a Caballer\u00eda de Semyon Budyonny abanza en direcci\u00f3n ta Galitzia. Os polacos retaculan en toz os frents. Os royos deixoron que os lituanos ocupasen Vilna. En l'inte que o Exercito Royo ye en a muga de Prusia oriental se celebra o plebiscito d'os districtos de Marienwerder y Allenstein, o 17 de chulio de 1920, y a mayor\u00eda prefiere depender d'Alemanya. Tami\u00e9n se produce o reparto d'o territorio de Teschen entre Polonia y Checoslovaquia y o retoque d'a muga en Zakopane por decisi\u00f3n d'os Aliatos, y encara que os polacos lo acceptan, Checoslovaquia no permite o transporte d'armas ta Polonia cuan o 9 d'agosto o Exercito Royo s'amana ta Tor\u00fan.\nOs polacos lanzan una contraofensiva o 12 d'agosto con refirme de Francia y con gran exito, (o \"miraglo d'a Vistula\"). O Exercito Royo se bate en retirata. O 9 d'octubre de 1920 o cheneral Lucjan Z.eligowski ocup\u00f3 Vilna. O 12 d'octubre se firman os alcuerdes previos de paz que conducen a lo tractau de Riga d'o 18 de marzo de 1921. A nueva muga ruso-polaca ye muito a l'este da Linia Curzon, y ye un poquet mes buena pa os polacos que a d'o reparto de 1793. A metat d'os territorios habitatos por belarrusos son baixo sobiran\u00eda polaca y l'atra metat baixo sobiran\u00eda sovietica. En chinero de 1922 Vilna queda anexionata a Polonia y os Aliatos lo reconoixen en marzo de 1923.\nPolonia d'entreguerras.\nO mariscal J\u00f3sef Pilsudski esti\u00f3 a prencipal fegura politica d'a Polonia d'entreguerras, heba dirichito as operacions militars contra l'Exercito royo en a Guerra Polaco-Sovietica y yera mariscal dende 1920. A constituci\u00f3n polaca de 17 de marzo de 1921, inspirata en a III Republica Francesa no li pareixeba adecuata. A crisis economica en a que caye Polonia en 1926 lo permite fer un golpe de Estato en mayo de 1926. A lo prencipio ye bien recibito por os socialistas y os sindicatos. A presidencia ye acomandata a lo suyo amigo Moscicki, pero en a practica Pilsudski fa de dictador refirmando-se en l'exercito. En 1935 proclama unatra constituci\u00f3n muito autoritaria. A la muerte de Pilsudski lo succede a ditadura militar d'o mariscal Rydz-Smigly, prencipal dirichent d'os exercitos, y lo coronel J\u00f3sef Beck, ministro chermanofilo d'Afers Exteriors, antigos colaboradors de Pilsudski. En 1938 o rechimen militarista polaco encara teneba buenas relacions con Alemanya, a la que heba aduyato en a desmembraci\u00f3n de Checoslovaquia obligando-la a ceder o 30 de setiembre a parte ueste de Teschen.\nA Segunda Guerra Mundial en Polonia.\nEn marzo de 1939 Alemanya reclama o corredor de Danzig. Hitler proposa que Dancig siga adhibito a lo Reich encara que permaneixendo economicament en Polonia, y tami\u00e9n reclama un corredor entre Pomerania y Prusia Oriental. O gubierno polaco se niega.\nO 23 d'agosto os ministros Molotov y Ribbentrop firman un pacto de no agresi\u00f3n chermano-sovietico en Mosc\u00fa, con un protocolo secreto que preveye repartir-se Polonia y permitir a la URSS embadir atros pa\u00edses: Finlandia, Estonia, Letonia, y norte de Ruman\u00eda pa recuperar Besarabia.\nAs tropas alemanas trescruzan a muga polaca l'1 de setiembre a las 5:45 d'o mait\u00edn, plegando en a linia Narew-Vistula-San o d\u00eda 16. A l'atro'l d\u00eda l'exercito sovietico invade as provincias orientals de Vilna, Volinia y Galitzia. Por haber abanzato mes d'o previsto os alemans, se firma unatro protocolo secreto o 23 de setiembre. As mugas se fixan por a linia Curzon, pero con Vialystik y Prcemysl a los sovieticos. Os alemans permiten que os sovieticos invadan tami\u00e9n Lituania y deixan que am\u00e9s ocupen Vucovina d'o norte. Varsovia capetula o 27 de setiembre.\nAs autoridaz sovieticas fan una gran limpieza etnica de polacos en os territorios que controlan: un mill\u00f3n y meyo de polacos de Belarrusia y Ucra\u00edna son deportatos ta Cazaquist\u00e1n y Siberia, y en primavera de 1940 fan una gran mortalera d'oficials polacos prisioneros (a mortalera de Katyn, con mes de 4.000 asasinatos).\nO Reich s'adhibe l'antigo corredor de Posnania que heba estato d'Alemanya dica 1914 pero tami\u00e9n d'amplas zonas d'o centro de l'actual Polonia. O cant\u00f3n sudoriental de Polonia forma o general government, administrato dreitament por os alemans. O gobernador cheneral tien a seu en Cracovia.\nEn os territorios anexionatos os 9 millons de polacos conviven con os alemans venitos d'a URSS y d'os territorios ocupatos por os sovieticos: alemans d'a Mar Baltica y d'a Mar Negra. Os alemans preboron de forachitar a los polacos d'o corredor de Posnania pero no podioron organizar bien a expulsi\u00f3n.\nEn o Gubierno cheneral viven 12 millons de polacos y os alemans prenen o poder de l'administraci\u00f3n y deixan a los polacos funcions subalternas. Os intelectuals, os oficials de l'exercito, os integrants d'a estructura administrativa son ninviatos a campos de concentraci\u00f3n. A poblaci\u00f3n chodiga ye obligata a concentrar-se en Guettos, y dende os Guettos ser\u00e1 ninviata a Campos d'exterminio. Bi ha una resistencia polaca, AK (Armia Krajowa).\nO gubierno polaco en o exilio ye primero en Ruman\u00eda y dimpu\u00e9s en Londres, dirichito primero por o cheneral Sikorski, muerto en 1943. Soldados polacos refuchiatos pasan dende Francia dica Anglaterra en 1940 y luitan en l'exercito britanico. En 1941 por un tractau entre Sikorski y Mosc\u00fa se forma un exercito polaco en a URSS baixo o mando de Wladyslaw Anders, formato por prisioners de guerra y deportatos d'as rechions aneixionatas belarrusas y ucrainesas. Dende a URSS pasan ta Ir\u00e1n y dende Ir\u00e1n ta Occident en 1942, y luitar\u00e1n en Montecassino y Francia.\nAtro tercer exercito polaco se formar\u00e1 en a URSS en 1943, a divisi\u00f3n Kosciuszko, que entra en Polonia antes que os sovieticos estableixcan o 22 de chulio de 1944 o Comit\u00e9 de liberaci\u00f3n nacional en Lublin, comit\u00e9 concebito por Mosc\u00fa como a prefiguraci\u00f3n d'o futuro gubierno polaco, diferent d'o gubierno en o exilio que refirman os angleses y americanos.\nO 1 d\u2019agosto de 1944 os sovieticos plegan a lo barrio de Praga, en a marguin dreita d'a Vistula, chusto a lo canto de Varsobia, que ye en a marguin ezquierda. A AK provoca una insurreci\u00f3n cheneral que os alemans tardan 9 d\u00edas en esclafar, con 250.000 victimas polacas. Os sovieticos no aduyoron a los habitants de Varsovia y no abanzoron pon, preferindo que as fuerzas polacas hostils a ellos en o futuro s'enfeblisen.\nEn febrero de 1945 Gran Bretanya abandona a Polonia a la suya suerte. A URSS consigue que os aliatos consideren a linia Curz\u00f3n como muga seria y pa cutio. Por atra part os sovieticos proposan que a muga chermano-polaca se situe en a linia Oder-Neisse.\nEn chunio de 1945 Stanislas Mikikajczyk, cabo d'o partiu campes\u00edn polaco y succesor dica noviembre de 1944 accepta participar en un gubierno provisional d'unidat nacional chunto con Boreslaw Vierut. Os puestos clau l'Interior y Defensa son asignatos a los comunistas, como se desveniba en toz os pa\u00edses d'o frent oriental. As eleccions chenerals previstas en a Declaraci\u00f3n sobre a Europa liberata no se fan dica chinero de 1947, ser\u00e1n falseyatas y dar\u00e1n a victoria a los comunistas d'o Partiu Obrero Polaco.\nEn chulio i habi\u00f3 discusions mes concretas sobre os cambios de mugas entre Alemanya y Polonia. Os angleses y americanos acceptoron que os sovieticos deixasen baixo administraci\u00f3n polaca a parte d'a suya zona d'ocupaci\u00f3n situata a l'este d'a linia Oder-Neisse, pero sin acceptar que significase que deixase de fer parte d'Alemanya. Si que deixoron que a URSS imposase o suyo criterio en Prusia Oriental.\nDende meyatos de 1945 en os territorios d'Alemanya a l'este d'a linia Oder-Neisse: Stettin, Neumark de Brandemburgo y Baixa Silesia se forachita a los alemans que no heban fuito antes de l'abance sovietico de chinero de 1945. As rechions que heban estato adhibitas a lo Reich tornoron a tener a suya poblaci\u00f3n polaca. A minor\u00eda alemana qued\u00f3 reducita a la de bellas zonas rurals de Silesia, on bi heba una poblaci\u00f3n mezclata que seguntes as circumstancias se consideran alemans u polacos. En os territorios ocupatos a los alemans asientan a polacos repatriatatos que heban estato deportatos ta Siberia u Cazaquist\u00e1n, u atros polacos forachitatos d'os confins de Belarrusia u Ucra\u00edna, u mesmo treballadors polacos d'Europa Occidental. Tot esto creba as estructuras tradicionals d'a sociedat polaca.\nA postguerra y periodo comunista.\nChusto dimpu\u00e9s d'as eleccions de 1947 Mikolajczyk abandona Polonia temendo por a suya vida. Wladyslaw Gomulka ye alavez en o cobalto d'o Partiu Comunista (que, dende 1948 ser\u00e1 o Partiu Obrero Unificato de Polaco, POUP). As reservas que amuestra enta a colectivizaci\u00f3n de l'agricultura y a suya concepci\u00f3n d'a v\u00eda polaca enta o socialismo fan que Stalin lo acuse de titismo. Por ixo en 1948 Wladyslaw Gomulka ye substituito por Boreslaw Vierut, miembro d'o KCHB que fa tot o que dicen en Mosc\u00fa. Gomulka ser\u00e1 engarcholato a fins de 1951 dica fins de 1954.\nO deterioro d'as condicions de vida fa que i haigan revueltas en Poznan en chunio de 1956. Kruschov da lo poder de nuevo a Gomulka en octubre, pero as reformas no sirven, a situaci\u00f3n economica contina degradando-se y o rechimen se torna muito autoritario. A fins de 1970 exclatan revueltas en bellas ciudaz. Gomulka ye substituito por Edward Gierek, que ser\u00e1 10 anyatas en o poder. En a decada de 1970 i habr\u00e1 inversions financiatas por Occident que no servir\u00e1n y rematar\u00e1n en un gran endeudamiento. En 1976 as huelgas de Radom y atros puestos conducen a la creyaci\u00f3n d'o Comit\u00e9 de defensa d'os treballadors (KOR) primera organizaci\u00f3n obrera no comunista y que prefigura o que ser\u00e1 Solidarnosc. En octubre de 1978 Karol Wojtyla, cardenal-arcebispe de Cracovia, ye esleito Papa y prene o nombre de Chuan-Pavlo II. A ilesia catolica polaca en sale enfortita.\nA prencipios de verano de 1980 o pre d'os alimentos puya de sopet\u00f3n y bi ha huelgas en tot o pa\u00eds. Lech Wa\u0142\u0119sa diriche a luita dende os astillers de Gdansk. Gierek dimite en setiembre. Se funda a confederaci\u00f3n Solidarnosc y ye reconoixita legalment en octubre. En octubre o lider d'o POUP ye o cheneral Jarucelski. O rechimen comunista pasa por una crisis, y Jarucelski proclama o 13 d'aviento de 1981 o estato de guerra. Se prohibe a confederaci\u00f3n Solidaridat y engarcholan a los suyos dirichents. O estato d'emerchencia remata en 1983, bi ha amnist\u00edas en 1984 y en 1986. En 1988 as autoridaz encomienzan o dialogo y bi ha mesas redondas en 1989. En as eleccions de chunio d'ixe mesmo anyo, Solidarnosc triunfa con o 35% d\u2019os escanyos d'a Dieta que no yeran reservatos a lo POUP, y 99 escanyos sobre 100 en o senau. Se fa un reparto de poder: Jarucelski ye esleito president d'a Rep\u00fablica en chulio y se nombra en agosto primer ministro a Tadeus Mazowiecki, conseller de Lech Wa\u0142\u0119sa.\nO 14 de noviembre Alemanya y Polonia firman un tractau que garantiza a intanchibilidat d'a muga establita en l'Oder-Neisse. O 9 d\u2019aviento resulta esleito president d'a Republica Lech Wa\u0142\u0119sa.\nEn 1993 as eleccions lechislativas dioron mayor\u00eda a los excomunistas y a lo Partiu campes\u00edn polaco.\nOrganizaci\u00f3n politico-administrativa.\nVoivodatos.\nAdministrativament Polonia se trestalla en 16 rechions clamatas voivodatos, correspondients a territorios historicos:\nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nDemograf\u00eda.\nA suya poblaci\u00f3n ye de 38.633.912 habitants (2004), en una superficie de 312.685 km\u00b2, con una densidat de poblaci\u00f3n de 123,5 hab/km\u00b2.\nPoblaci\u00f3n por nacionalidaz y etnias.\nS'estima que en 1990 os polacos etnicos yeran 36.700.000 d'os 37.930.000 habitants de Polonia, y s'estima que as minor\u00edas autoctonas no polacas que i heba en 1990 yeran 800.000 alemans, 190.000 belarrusos y 185.000 ucraineses. Os caixubos son bels pocos mils y son consideratos como polacos por o gubierno.\nGastronom\u00eda.\nA cocina polaca ha evolucionau a lo largo d'os sieglos pa tornar-se muit eclectica a resultas d'a historia de Polonia. A cocina polaca comparte muitas similituz con atras cocinas centroeuropeas, especialment l'alemana y l'austriaca, asinas como as tradicions culinarias chud\u00eda, francesa, italiana y turca.\nOs platos poloneses gosan estar ricos en carne, especialment toc\u00edn, pollo y vetiella (seguntes a rechi\u00f3n), verduras d'hibierno y especias. Tami\u00e9n ye caracteristico l'emplego de cuantos tipos de fideus, entre os que destaca lo kluski, asinas como cerials como kasha y una variedat de pans como lo bagel de fama mundial. A cocina polaca ye abundant y fa servir muita crema y uegos. As birollas festivas, como a cena de Nueit de Nadal u lo desayuno de Pascua, pueden tardar d\u00edas en preparar-se en a suya totalidat.\nLo plato prencipal gosa incluyir una raci\u00f3n de carne, como rustiu, pollo u kotlet schabowy (chulla de toc\u00edn empanizada), verduras, guarnimiento y ensaladas, incluyida a sur\u00f3wka (tuberclos desmenuzados con lim\u00f3n y zucre). Os acompanyamientos gosan estar trunfas, roz u cerials. As birollas concluyen con un postre como sernik (tarta de queso), makowiec (masa de simients d'ababol) u napoleonka (tarta de crema).\nOs platos nacionals poloneses son bigos; pierogi; kielbasa; kotlet schabowy (chulla empanada); golabki (ruellos de col); zrazy (roulade); pieczen (rustiu);zupa og\u00f3rkowa (sopa agra de pepino); zupa grzybowa (sopa de fongos); zupa pomidorowa (sopa de tomate); ros\u00f3l (una variedat de caldo de carne); zurek (sopa de segal agro); barszcz y chlodnik entre atros.\nAs bebidas alcoolicas tradicionals incluyen l'hidromiel, muit difundiu dende o sieglo XIII, a biera, o vin y o vodka. A primera menci\u00f3n escrita d'o vodka en o mundo proviene de Polonia. As bebidas alcoolicas mas populars en l'actualidat son a biera y o vin, que substituyioron a lo vodka, mas popular en os anyos 1980-1998. Lo t\u00e9 sigue estando com\u00fan en a sociedat polaca dende o sieglo XIX, mientres que o caf\u00e9 se bebe muito dende o sieglo XVIII. Atras bebidas de consumo frecuent incluyen sucos minerals, refrescos popularizaus per as cadenas de birolla rapida dende zaguer\u00edas d'o sieglo XX, asinas como suero de leit, leit agra y k\u00e9fir.\nCultura.\nEsportes.\nOs esportes mes practicatos son o f\u00fatbol, l'atletismo, o baloncesto, os esportes d'hibierno y os esportes de motor."}
{"id": "2297", "revid": "610", "url": "https://an.wikipedia.org/wiki?curid=2297", "title": "Bandera europea", "text": "A bandera d'a Uni\u00f3n Europea tien doce estrelas doratas sobre fundo azul (definici\u00f3n heraldica).\nAs doce estrelas son de cinco puntas y son en cerclo, representando a uni\u00f3n d'os pueblos d'Europa. O suyo acomodo equivale a lo d'as horas en a esfera d'un reloch. En distintas tradicions doce ye un numero simbolico que representa a integridat encara que tami\u00e9n ye o numero de meses de l'anyo y o numero d'horas que apareixen en a cara d'o reloch. O cerclo ye, entre atras cosas, un simbolo de unidat.\nO numero d'estrelas no ye relacionato con o numero de pa\u00edses que forman a Uni\u00f3n. Por ixo a bandera no cambeya cuan s'enampla a Uni\u00f3n Europea."}
{"id": "2301", "revid": "4846", "url": "https://an.wikipedia.org/wiki?curid=2301", "title": "Current events", "text": ""}
{"id": "2306", "revid": "287", "url": "https://an.wikipedia.org/wiki?curid=2306", "title": "Estonia", "text": "A Republica d'Estonia (en estonio \"Eesti Vabariik\" u \"Eesti\") ye un pa\u00eds d'o nord-este d'Europa y fa parte d'a Uni\u00f3n Europea (UE) dende o 1 de mayo de 2004 y d'a OTAN dende o 25 de marzo de 2004.\nConstituita por una parte en o continent y un archipielago, muga con o Mar Baltico a l'ueste, o Golfo de Finlandia a lo norte, o estau baltico de Letonia a lo sud y Rusia a l'este. O pueblo estonio tien conexi\u00f3n ling\u00fcistica y etnica con o pueblo fin\u00e9s y o pueblo sami, y conexions historicas y culturals con os pa\u00edses nordicos (Suecia, Dinamarca y Noruega). Antiparte, l'idioma estonio, una luenga fino-ugrica, d'as luengas uralicas, como o fin\u00e9s y l'hongaro.\nA suya poblaci\u00f3n ye de 1.328.360 habitants (2020) en una superficie de 45.226 km\u00b2, con una densidat de poblaci\u00f3n de 28 hab./km\u00b2. A suya capital ye a ciudat de Tallinn.\nEncara que Estonia declar\u00f3 a suya independencia de l'Imperio Ruso o 24 de febrero de 1918 y encara que a independencia fue reconoixita por a comunidat internacional o 2 de febrero de 1920, en 1940, como consecuencia d'o Pauto Molotov-Ribbentrop entre a Uni\u00f3n Sovietica y o Tercer Reich en a Segunda Guerra Mundial, o pa\u00eds fue ocupato por l'Exercito Royo y esdeveni\u00f3 a Republica Socialista Sovietica d'Estonia dentro d'a URSS. No recobr\u00f3 a suya independencia dica a disoluci\u00f3n d'a URSS en 1991. Encara que proclam\u00f3 a suya independencia o 16 de noviembre de 1988, ista no fue reconoixita por a comunidat internacional dica o 20 d'agosto de 1991. Sindembargo, en a suya historia Estonia esti\u00f3 ocupata por atros pa\u00edses, a cual cosa fa patent a influencia d'Alemanya, Dinamarca, Rusia u Suecia en a Cultura d'Estonia.\nCheograf\u00eda fisica.\nEstonia ye un pa\u00eds muit plano, con una altaria meya de 50 metros, y 318 m d'altitut maxima, en a montanya Suur Munam\u00e4gi, situada en o cabo suroriental. Con un aria de 45.000\u00a0km\u00b2, Estonia ye mayor que cualques pa\u00edses europeus como Dinamarca u Suiza. As suyas dimensions s'extienden 350\u00a0km d'este a ueste y 240\u00a0km de norte a sud. As islas oceanicas corresponden a 1/10 d'o territorio, y o numero d'islas y islotes ye d'unas 1.500, con dos que son pro grans pa formar os suyos propios condaus: Saaremaa / \u00d6sel y Hiiumaa / Dago, am\u00e1s d'as Vormsi / Worms y Muhamas / Moon, mientres que os lacos ocupan o 5 % d'a superficie d'o pa\u00eds. 20 Troban uns 1.400 lacos y estanques (beluns muit chicoz, encara que o mas gran, o laco Peipsi, en a buega con Rusia, tien 3.555\u00a0km\u00b2), numbrosos pa\u00fals y 3.794\u00a0km de litoral maritimo accidentado por un gran numero de bad\u00edas, golfos y estreitos. Tami\u00e9n i hai numbrosos lacos, como que o Peiper, Pihkwa y V\u00f5rtsj\u00e4rv. As selvas cubren un 47 % d'a superficie total. Os prencipals r\u00edos d'o pa\u00eds son os Narva, Virgala, Parnu, P\u00f5ltsamaa, Halliste, Navesti, Pedja, Emaj\u00f5gi, Kunda, Loksa, Jaggovel, Keghel y Fickel.\nEn contrapartida, a poblaci\u00f3n ye relativament chicota. En l'anyo 2000, solament 1.361.242 personas habitan Estonia, o que da una densidat de solament 30,2 habitants/km\u00b2.\nA ciudat mas gran d'Estonia, y tami\u00e9n a suya capital, ye Tallinn, an reside un tercio d'a poblaci\u00f3n (398.434 personas). Atras grans ciudaz son a universitaria Tartu (101.140 habitants), a industrial Narva (68.117 personas) y a de veraneyo P\u00e4rnu (45.040 personas). P\u00e4rnu ye apreciada en estiu, a causa d'o suyo aire suau y a temperatura de l'augua agradable, que recuerda pro o litoral mediterranio.\nA ciudat gran mas cercana a Tallinn ye Helsinki, capital de Finlandia, que dista 85 kilometros por o golfo de Finlandia. Atras ciudaz cercanas son Riga, a 307\u00a0km, Sant Petersburgo, a 395\u00a0km y Estocolmo, a 405\u00a0km.\nClima.\nO clima en Estonia se divide entre l'oceanico y o continental. O factor prencipal que afecta o clima en Estonia ye l'oceano Atlantico, prencipalment a corrient d'o Golfo, as actividaz ciclicas d'o como en la parti norte d'o oceano provocan variacions repentinas de temperaturas, asinas como l'aparici\u00f3n d'aires fuertes y un gran livel de precipitacions (750\u00a0mm / anyo pa o clima maritimo).\nO prencipal factor que caracteriza a diferencia climatica entre o litoral y as planas de l'interior ye a distancia d'a mar Baltica. En hibierno, as corrients d'aire mantienen o litoral mas calient, mientres que l'interior ye am\u00e1n de 4\u00a0\u00b0C, mas fredo. En primavera, ista situaci\u00f3n s'invierte. As tierras d'as planas calientan mas rapidament que as auguas d'a mar Baltica, y mantienen a temperatura en l'interior 3,5\u00a0\u00b0C mas calient d'o que se da en o litoral, o que no escayeixe en verano.\nL'hibierno en Estonia ye rigoroso. A meya en febrero ye de -9\u00a0\u00b0C; a primavera ye suau y con pocas plevidas. O verano ye relativament calient, a meya de chulio ye de 16\u00a0\u00b0C, y l'ag\u00fcerro ye larga y suau.\nA temperatura meya a lo largo de l'anyo en Estonia queda entre 4,3\u00a0\u00b0C y 6,5\u00a0\u00b0C. O d\u00eda mas calient d'a historia se convirti\u00f3 en V\u00f5ru, l'11 d'agosto de 1992, con 36,5\u00a0\u00b0C. Lo mas fr\u00edo esti\u00f3 de -43,5\u00a0\u00b0C, a J\u00f5geva, o d\u00eda 17 de chinero de 1940.\nO clima, en cheneral, en Estonia, ye humido, con una meya anyal de humedat relativa entre 80 % y 83 %. A nieu, que ye frecuent, ye present entre 75 y 135 d\u00edas por anyo, y cubre entre tot l'hibierno as tierras altas de l'interior. Plega, ocasionalment, en as comarcas costeras y en as islas como que Saaremaa.\nPolitica y gubierno.\nEstonia se riche por o sistema republicano de gubierno, con un president trigau por cinco anyos por o parlamento unicameral. O gubierno u poder executivo ye exerciu por o primer ministro, designau por o president, de conchunta con atros 14 ministros con cartera. L'actual president d'o pa\u00eds ye Kersti Kaljulaid, y o primer ministro ye Kaja Kallas.\nLista de primers ministros d'Estonia dende 1990.\nO Poder Lechislativo l'exerce o \"Riigikogu\" (u Asamblea d'Estau), composau por 101 miembros trigaus sobre a base d'o sistema proporcional. Os deputaus son trigaus por un periodo de cuatro anyos. Por a suya parti, o Poder Chudicial ye composau por tribunals de primera y segunda instancia, dencima d'os cuals se troba a \"Riigikohus\" (u Corte Nacional), con 19 miembros vitalicios trigaus por o Parlamento a propuesta d'o President.\nEstonia s'ha convertiu en un d'os primers pa\u00edses con voto electronico, tanto pa as eleccions presidencials como que pa as parlamentarias.\nOrganizaci\u00f3n politico-administrativa.\nCondaus.\nEstonia se troba trestallada en 15 condaus (en estonio: \"maakond\"). Un condau ye endrezau por un gubernador, nombrau por o gubierno nacional y que lo representa en l'ambito local. O suyo mandato ye de cinco anyadas de durada, asinas como o d'o president y tien como funci\u00f3n basica, fer a connexi\u00f3n entre os departamentos d'o suyo estau y os concellos d'o suyo condau con o gubierno nacional.\nO prencipal condau ye o de Harju, an ye a capital, Tallinn, y an reside o 38,8% d'a poblaci\u00f3n d'Estonia. Atros condados importants son os de P\u00e4rnu, Ida-Viru y de Tartu.\nDiez ciudaz mas importants.\nAs diez ciudaz mas importants son:\nEconom\u00eda.\nMas d'o 68 % d'o PIB estonio deriva d'o sector de servicios, 29 % d'a industria y am\u00e1n de 9 % d'o sector primario, agricultura incluida. O sector de servicios practicament no existiba en la yera sovietica, y obteni\u00f3 un increyible y rapido creiximiento a l'inicio d'os anyos 1990. Hue, a industria ye qui pasa por un buen inte y creixe con taxas superiors a la os servicios.\nO PIB d'Estonia, en 2006, qued\u00f3 en 26,85 billons de dolars, con un creiximiento de l'11,4 % respective a 2005. A renta per capita ye de 20.300 dolars estausunidenses, y o livel de desemplego ye de solament o 4,5 %. O livel d'inversi\u00f3n plega a o 32,4 % d'o PIB y a deuda publica no pasa d'o 3,6 % d'o PIB.\nOs prencipals productos agricolas son: trunfa, vechetals, pescaus y leit. Por lo que fa a os sectors d'a industria estonia, que creixi\u00f3 o 8 % en o 2006, os prencipals estioron os d'inchenier\u00eda, electronica, fusta y derivaus, textil, TIC y telecomunicacions.\nEstonia exporta 2/3 de tot o que produz, d'os cuals solament un tercio ye en servicios, prencipalment turismo. En 2006, as exportacions d'Estonia sumoron 9,68 billons de dolars, tenendo como prencipals productos d'exportaci\u00f3n y prencipals socios: Finlandia, Suecia, Alemanya, Letonia, Lituania y Rusia.\nCheograf\u00eda humana y sociedat.\nEtnograf\u00eda.\nOs ciudadans d'orichen estonio representan o 68,4 % (909 552 habitants), mientres que os ciudadans d'orichen ruso suposan o 24,7 % (327 802 habitants).\u200b A resta d'a poblaci\u00f3n ye composada por grupos minoritarios d'ucraineses (1.9 %), belarrusos (0,8 %), finlandeses (0,6 %) y atras nacionalidaz (3,6 %).\u200b A poblaci\u00f3n d'orichen estonio predomina en o conchunto d'o pa\u00eds, pero a d'orichen ruso representa un tercio d'o total en Tallinn y ye mayoritaria en o condau d'Ida-Viru, en a marguin nord-este d'a buega con Rusia.\nA sociedat estonia ha estau tradicionalment homochenia; dica finals d'o sieglo XIX os estonios representaban o 90 % d'o censo y i heba una significativa minor\u00eda d'alemans d'a Baltica (5 %) y rusos (3 %). Dimpu\u00e9s que a elit alemana fuese reemplazada en o decenio de 1920, os rusos se convirtioron en a minor\u00eda prencipal. A influxo ruso creixi\u00f3 con a ocupaci\u00f3n d'a URSS en 1940 y a constituci\u00f3n d'a RSS d'Estonia, que motiv\u00f3 a plegada de inmigrants d'atras republicas sovieticas. Entre o stalinismo se producioron tami\u00e9n deportacions de estonios nativos. Encara que a poblaci\u00f3n estonia se manteni\u00f3 en cifras estables, en haber-ie mas habitants totals pas\u00f3 d'un 88 % d'o censo en 1934 a o 61,5 % en 1989. Dende 1991 muitos ciudadans d'orichen ruso se marchoron d'o pa\u00eds, pero a un ritmo menor que en a vecina Letonia.\nGastronom\u00eda.\nHistoricament, a cocina d'Estonia ha dependiu en gran medida d'as estacions y yera minchada labradora sencilla. Hue, incluye muitas minchadas tipicas internacionals. Os alimentos mas tipicos d'Estonia son o pan negro, a carne de coch\u00edn, as trunfas y os productos l\u00e1cteos. Tradicionalment, en verano y primavera, a os estonios les fa goyo minchar tot lo fresco: lulos, hierbas, verduras y tot o que venga dreitament d'o chard\u00edn. A cazata y la pesca tami\u00e9n han estau muit habituals, encara que en l'actualidat a cazata y la pesca se desfrutan mayoritariament como que pasatiempos. Hue en d\u00eda, tami\u00e9n ye muit popular rustir a l'aire libre en verano.\nTradicionalment en hibierno se levan a la mesa mermeladas y conservas. A recolecci\u00f3n y conservaci\u00f3n de fruitas, fongos y verduras pa l'hibierno a tota hora ha estau popular, pero hue en d\u00eda a recolecci\u00f3n y conservaci\u00f3n se ye tornando menos comuna porque tot se puede mercar en as botigas. Manimenos, a preparaci\u00f3n de alimentos pa l'hibierno sigue estando muit popular en o campo.\nO \"Mulgipuder\" ye o plato nacional d'Estonia y ye elaborau con trunfas, cerials y carne."}
{"id": "2307", "revid": "62232", "url": "https://an.wikipedia.org/wiki?curid=2307", "title": "Letonia", "text": "A Republica de Letonia ye una republica d'o nord-este d'Europa que fa parte d'a Uni\u00f3n Europea (UE).\nMuga con o Mar Baltico, Letonia ye conoixita como un d'os Pa\u00edses Balticos, chunto con Estonia, a lo norte, y Lituania, a lo sud. A l'este muga con Rusia y Belarrusia.\nCheograf\u00eda fisica.\nLetonia ye ubicada en o nord-este d'Europa septentrional, rodiada por a mar Baltica a l'ueste. A superficie total d'o pa\u00eds asciende a 64 589\u00a0km\u00b2, estando o segundo estau baltico en grandaria por dezaga de Lituania. Conta con 531\u00a0km de litoral y os puertos de Ventspils y Liep\u0101ja son libres de chelo, o que les da avantalla sobre atros pa\u00edses vecinos. A o nordueste se troban o golfo de Riga y o estreito d'Irbe.\nA mayor parti d'o territorio ye a menos de 100 metros sobre o livel d'a mar; o punto mas alto ye o pueyo Gaizina (311 metros). O relieu interior ye formau por extensas planas, sasos y pa\u00fals, por o que muitos terrenos son fertils y tasament i hai elevacions. O pa\u00eds conta con 30 798\u00a0km\u00b2 de selvas coniferas (mas d'un 47 % d'o total), plantadas en a suya gran mayor\u00eda con pins, albars, piceas y alberniz.\u200b Isto le convierte en o cuatreno pa\u00eds europeu en proporci\u00f3n de territorio boscoso. Am\u00e1s i hai 7469\u00a0km\u00b2 d'arias protechidas.\nS'estima que existen mas de 12 000 r\u00edos y afluyents por tot o territorio nacional, pero solament 17 miden mas de 100\u00a0km de longaria. O mas important ye o r\u00edo Daugava (1020\u00a0km), que naixe en os pueyos de Vald\u00e1i (Rusia), pasa por Belarrusia y recorre 370\u00a0km de Letonia dica desembocar en o golfo de Riga. Por unatro costau, o mas largo ye o r\u00edo Gauja, que os suyos 452\u00a0km transcorren integrament por Letonia. Tami\u00e9n i hai mas de 2300 lacos d'orichen glaciar, entre os cuals destaca o laco Lub\u0101ns.\nClima.\nLetonia tien un clima templado que s'ha descrito en diversas fuents como continental humido u oceanico / maritimo. As rechions costeras, especialment a costa occidental d'a peninsula de Courland, poseyen un clima mas maritimo con veranos mas frescos y hibiernos mas suaus, mientres que as partis orientals exhiben un clima mas continental con veranos mas calidos y hibiernos mas duros.\nLetonia tien cuatro estacions pronunciadas de duraci\u00f3n cuasi igual. L'hibierno prencipia a meyaus d'aviento y dura dica meyaus de marzo. Os hibiernos tienen temperaturas promeyo de -6\u00a0\u00b0C y se caracterizan por una capa de nieu estable, un sol brillant y d\u00edas curtos. Son comuns os periodos severs de clima hibernal con aires fredos, temperaturas extremas d'arredol de -30\u00a0\u00b0C y fuertes nevazos. O verano prencipia en chunio y dura dica agosto. Os veranos gosan estar calidos y soleyaus, con tardes y nueiz frescas. Os veranos tienen temperaturas promeyo d'arredol de 19\u00a0\u00b0C , con maximas de 35\u00a0\u00b0C . A primavera y l'ag\u00fcerro trayen un clima pro templado.\nOrganizaci\u00f3n politico-administrativa.\nMunicipios.\nLetonia ye actualment trestallada en 110 municipios (en let\u00f3n: \"novadi\") y 9 ciudaz autonomas (en let\u00f3n: \"republikas pils\u0113tas\" \"ciudaz republicanas\") con o suyo propio concello y administraci\u00f3n: Daugavpils, J\u0113kabpils, Jelgava, J\u016brmala, Liep\u0101ja, R\u0113zekne, Riga, Valmiera y Ventspils.\nDiez ciudaz mas importants.\nAs diez ciudaz mas importants son:\nPolitica y gubierno.\nO parlamento let\u00f3n unicameral de 100 cadieras, o \"Saeima\", ye trigau por voto popular directo cada cuatro anyos. O president ye trigau por Saeima en una esleci\u00f3n separada, que tami\u00e9n se leva a cabo cada cuatro anyos. O president nombra a un primer ministro que, de conchunta con o suyo gabinete, forma o poder executivo d'o gubierno, que debe recibir o voto de confianza d'o Saeima.\nO sistema chudicial ye formau por tres livels y a suya cospide ye o Tribunal Supremo, que os suyos chueces son nombraus por o Saeima por un mandato de cinco anyos, fueras d'o disposau en materia de guarencias constitucionals que depende d'o Tribunal Constitucional.\u200b O parlamento ye a sola autoridat facultada pa promulgar leis.\nEconom\u00eda.\nLetonia ye miembro d'a Organizaci\u00f3n Mundial d'o Comercio (1999) y d'a Uni\u00f3n Europea (2004). L'1 de chinero de 2014, l'euro se convirti\u00f3 en a moneda d'o pa\u00eds, reemplazando a os lats. Seguntes as estatisticas de finals de 2013, o 45 % d'a poblaci\u00f3n empar\u00f3 a introducci\u00f3n de l'euro, mientres que o 52 % s'opos\u00f3. Dimpu\u00e9s d'a introducci\u00f3n de l'euro, as enquestas d'o Eurobarometro de chinero de 2014 amostroron que l'emparo a l'euro se situaba arredol d'o 53 %, am\u00e1n d'a meya europea.\nDende l'anyo 2000, Letonia ha teniu una d'as taxas de creiximiento (d'o PIB) mas altas d'Europa. Manimenos, o creiximiento prencipalment empentau por o consumo en Letonia provoc\u00f3 o colapso d'o PIB de Letonia en zaguer\u00edas de 2008 y en primer\u00edas de 2009, agreviau por a crisi economica mundial, l'escasez de credito y os enormes recursos monetarios utilizaus pa o rescate d'o Banco Parex. A econom\u00eda letona cayi\u00f3 un 18 por ciento en os tres primers meses de 2009, a mayor caita en l'Uni\u00f3n Europea.\nA crisi economica de 2009 contrimostr\u00f3 supuestos anteriors que a econom\u00eda de rapido creiximiento s'encaminaba ent'a implosi\u00f3n d'a bambolla economica, porque esti\u00f3 empentada prencipalment por o creiximiento d'o consumo interno, financiau por un fuerte augmento d'a deuda privada, asinas como por un comercio exterior negativo. Os pres d'o cabal, que en cualques puntos creixioron aproximadament un 5 % mensual, entre muito tiempo se percibioron como masiau altos pa l'econom\u00eda, que produz prencipalment cabal y materias primas de baixa valor.\nA privatizaci\u00f3n en Letonia ye cuasi completa. Practicament todas as chicotas y medianas interpresas que anteriorment yeran de propiedat estatal han estau privatizadas, deixando solament un chicot numero de grans interpresas estatals politicament sensibles. O sector privau represent\u00f3 cuasi o 68 % d'o PIB d'o pa\u00eds en 2000.\nA inversi\u00f3n extranchera en Letonia sigue estando modesta en comparanza con os livels d'o centro-norte d'Europa. En 1997 s'apreb\u00f3 una lei que enampla l'aconsiga d'a venda de tierras, mesmo a extranchers. En 1999, as interpresas estausunidenses, que representan o 10,2 % d'a inversi\u00f3n extranchera directa total de Letonia, invirtioron 127 millons de dolars. Ixe mesmo anyo, os Estaus Unius d'America exportoron 58,2 millons de dolars en cabal y servicios a Letonia y import\u00f3 87,9 millons de dolars. Ansiosa por unir-se a institucions economicas occidentals como que a Organizaci\u00f3n Mundial d'o Comercio, l'OCDE y l'Uni\u00f3n Europea, Letonia siny\u00f3 un Alcuerdo europeu con a UE en 1995, con un periodo de transici\u00f3n de 4 anyos. Letonia y os Estaus Unius han sinyau tractaus sobre a protecci\u00f3n d'as inversions, o comercio y a propiedat intelectual y a prevenci\u00f3n d'a dople imposici\u00f3n.\nCheograf\u00eda humana y sociedat.\nEtnograf\u00eda.\nOs ciudadans d'orichen let\u00f3n son mayor\u00eda con un 62,1 % (1 284 194 personas), seguius por os d'orichen ruso con un 26,9 % (556 422 personas). En cualques ciudaz d'a rechi\u00f3n sudoriental, como que Daugavpils u R\u0113zekne, i hai mas personas d'orichen ruso que let\u00f3n. A resta d'a poblaci\u00f3n ye composada por grupos minoritarios de belarrusos (3,3 %), ucraineses (2,2 %), polacos (2,2 %), lituanos (1,2 %) y atros (2,1 %).\nA letona heba estau una sociedat multietnica entre sieglos, pero a composici\u00f3n cambi\u00f3 en o sieglo XX a causa d'as Guerras Mundials, a la expulsi\u00f3n d'os alemans balticos, a l'Holocausto y a la ocupaci\u00f3n d'a Uni\u00f3n Sovietica. D'alcuerdo con o censo de l'Imperio ruso de 1897, Letonia contaba con un 68,3 % de letons, un 12 % de rusos, un 7,4 % de chodigos, un 6,2 % d'alemans y un 3,4 % de polacos.\nEn tiempos d'a Republica Socialista Sovietica de Letonia se produci\u00f3 a plegada d'emigrants d'atras republicas socialistas, por o que o porcentache de letons etnicos pas\u00f3 d'o 77 % en 1935 (1,46 millons) a o 52 % en 1989 (1,38 millons). Dimpu\u00e9s d'a independencia muitos ciudadans no letons se marchoron d'o pa\u00eds.\u200b Manimenos, o descenso demografico ha provocau que hue i haiga menos residents letons en numero que en a etapa sovietica.\nGastronom\u00eda.\nA cocina letona consiste tipicament en productos agricolas, con carne en a mayor\u00eda d'os platos prencipals. O pescau se consume comunament a causa d'a ubicaci\u00f3n de Letonia en a Mar Baltica. A cocina letona ha estau influenciada por os pa\u00edses vecinos. Os ingredients comuns en as recetas de Letonia se troban localment, como trumfas, trigo, hordio, col de grumo, cebollas, uegos y carne de coch\u00edn. A minchada letona ye por lo cheneral pro grasosa y fa servir pocas especias.\nOs bisaltos grisos y o pernil cheneralment se consideran alimentos basicos d'os letons. Os letons tami\u00e9n consumen sopa d'acedera (\"sk\u0101be\u0146u zupa\"). O \"Rupjmaize\" ye un pan negro elaborau con segal, considerau l'alimento basico nacional.\nEsporte.\nOs esportes mes practicatos son o hockey chelo y o baloncesto, dimpu\u00e9s atros esportes d'hibierno, o f\u00fatbol, o atletismo y o ciclismo."}
{"id": "2309", "revid": "610", "url": "https://an.wikipedia.org/wiki?curid=2309", "title": "Comarcas d'Arag\u00f3n", "text": "Lista de comarcas d'a comunidat autonoma d'Arag\u00f3n.\nDensidat d'as comarcas.\nA comarca que ti\u00e9n mas poblaci\u00f3n y densidat de poblaci\u00f3n ye a Comarca Central am\u00e1s d'a suya aria metropolitana. En a resta d'as provincias, a mayor densidat de poblaci\u00f3n no se troba en as capitals: en a provincia de Uesca ye a Cinca Meya, con una densidat de poblaci\u00f3n de 41 hab/km\u00b2 y en a provincia de Teruel ye o Baixo Arag\u00f3n, con una densidat de poblaci\u00f3n de 23 hab/km\u00b2."}
{"id": "2310", "revid": "41", "url": "https://an.wikipedia.org/wiki?curid=2310", "title": "Provincia de Uesca", "text": "Uesca ye una provincia d'o Norte d'Espanya, en a parti norte d'a comunidat autonoma d'Arag\u00f3n. Muga con as provincias de Leida, Zaragoza, y Navarra, y con Francia.\nEn a suya superficide de 15.636 km\u00b2 son incluitos 202 municipios que suman una poblaci\u00f3n de y con una densidat de poblaci\u00f3n de .\nA suya capital ye a ciudat de Uesca, a on vive cuasi una cinquena parti d'a poblaci\u00f3n."}
{"id": "2313", "revid": "41", "url": "https://an.wikipedia.org/wiki?curid=2313", "title": "Provincia de Zaragoza", "text": "A provincia de Zaragoza ye una provincia situata en o norte d'Espanya y en o centro d'a comunidat autonoma d'Arag\u00f3n. Muga con as provincias de Leida, Tarragona, Teruel, Guadalachara, Soria, A Riocha, Navarra y Uesca.\nA ciudat de Zaragoza ye a capital d'a provincia y d'a Comunidat Autonoma d'Arag\u00f3n.\nEn 2010 a poblaci\u00f3n yera de 973.252 habitants en a provincia, 675.121 d'\u00e9ls en a capital. A densidat de poblaci\u00f3n yera en 2010 de 56,34 habitants/km\u00b2."}
{"id": "2314", "revid": "41", "url": "https://an.wikipedia.org/wiki?curid=2314", "title": "Provincia de Teruel", "text": "Teruel (en catal\u00e1n \"Prov\u00edncia de Terol\") ye una provincia situata a o sud d'a Comunidat Autonoma d'Arag\u00f3n, con capital en a ciudat de Teruel. A suya superficie ye de 14.809\u00a0km\u00b2, y a suya poblaci\u00f3n ye de 141.091 habitants (2003), d'os cuals a cuatrena parti viven en a capital. A suya densidat de poblaci\u00f3n ye de 9,53 hab./km\u00b2. Tien 236 municipios, d'os cuals a metat son lugars de menos de 200 habitants.\nDe cheograf\u00eda monteriza, o suyo clima ye un d'os mas duros d'Europa por a suya sequera y por as diferencias termals de 20 graus en pocas horas en bellas epocas de l'anyo. En a capital os records de temperatura son de 39\u00b0 (3 de chulio de 1994) y -19\u00b0 (26 d'aviento de 2001).\nA suya econom\u00eda s'alaceta prencipalment en o cautivo de cerials y en o turismo. En o sector industrial no ha tenito un desarrollo industrial completo. En tien dos estacions d'esqu\u00ed: Chabalambre y Valdelinars, as dos en as sierras de Chabalambre y G\u00fadar a o sud d'a provincia.\nComo reyaci\u00f3n a la despoblaci\u00f3n y a o baixo desarrollo economico, existe un movimiento ciudad\u00e1n clamato \"Teruel Existe\" ta impulsar a provincia.\nComarcas teruelanas.\nBaixo Mart\u00edn, Xiloca, Cuencas Meneras, Andorra-Sierra d'Arcos, Baixo Arag\u00f3n, Comunidat de Teruel, Mayestrato, Sierra d'Albarrac\u00edn, G\u00fadar-Chabalambre, Matarranya."}
{"id": "2315", "revid": "69718", "url": "https://an.wikipedia.org/wiki?curid=2315", "title": "Daroca", "text": "Daroca ye una ciudat aragonesa situata en a comarca d'o Campo de Daroca. A suya poblaci\u00f3n ye de 2.274 habitants (2007), en una superficie de 52,24 km\u00b2 con una densidat de poblaci\u00f3n de 43,81 hab/km\u00b2.\nCheograf\u00eda.\nDaroca ye situata en a fuesa de Daroca, una semifuesa con direcci\u00f3n NW-SE encaixada adintro d'a Depresi\u00f3n de Calatay\u00fa y Mont-alb\u00e1n y con o R\u00edo Xiloca en lo suyo fond\u00f3n. Daroca se situa a 797 metros d'altaria sobre o livel d'a mar.\nMugas.\nO suyo termin municipal muga con Nombrevilla, Villanueva de Xiloca, Val de Forna, Val de Sant Mart\u00edn, Val Conch\u00e1n, Forcallo, Manchons, Retasc\u00f3n y Villarroya.\nHistoria.\nEn o periodo andalus\u00ed Daroca feba part d'o districto de Calatay\u00fa y fue fortificada por os Tuchib\u00eds dende a segunda mitat d'o sieglo IX pa defender-se u estar prevenius d'os Banu Qasi.\nLa reconqueri\u00f3 Alifonso I d'Arag\u00f3n o Batallero en 1121 y li di\u00f3 un primer fuero. Dimpu\u00e9s d'a Batalla de Fraga y a muerte d'o Batallero a zaguera menci\u00f3n d'un \"tenent\" ye d'octubre de 1134 y Daroca fue cuasi abandonata. Por cuasi seis anyadas Daroca qued\u00f3 despoblata.\nDende mayo de l'anyo 1140 encomienza a ser citato o tenent Sancho Inyiguez, que ya heba estato tenent de Daroca enantes. A febleza d'os almurabiz permiti\u00f3 a los cristianos aragoneses de reocupar Daroca. Rem\u00f3n Berenguer IV li di\u00f3 un segundo fuero en 1142, con este fuero Daroca esdevini\u00f3 a capital d'a Comunidat de Daroca. En 1294 se concede a Daroca o dreito a celebrar ferias. En 1366 o rei Pero IV li di\u00f3 o titol de ciudat.\nPuestos d'intr\u00e9s.\nMolimentos relichiosos.\nEn la Edat Meya i heba diez ilesias: Santa Mar\u00eda, Sant Per, Sant Andreu, Sant Chuan, Santo Domingo, Sant Miguel, Sant Chaime, Sant Mart\u00edn, Sant Lorient y Sant Valero.\nPersonalidaz naixitas de Daroca.\n\"Categor\u00eda principal:\" ."}
{"id": "2319", "revid": "41", "url": "https://an.wikipedia.org/wiki?curid=2319", "title": "Chaca", "text": "Chaca (\"Jaca\" en castellano) ye una ciudat y municipio aragon\u00e9s de Uesca, capital d'a comarca de Chacetania y d'o partiu chudicial de Chaca.\nTien una poblaci\u00f3n de habitants en una superficie de 406,3\u00a0km\u00b2.\nCheograf\u00eda.\nYe situada a lo norte d'a provincia, en a dentrada d'a val de l'Arag\u00f3n, a la uembra d'o mont Uruel, en o Pireneu central, a 818 metros d'altaria sobre o livel d'a mar y a una distancia de 75\u00a0km d'a ciudat de Uesca, a capital d'a suya provincia.\nIste municipio ye un d'os millors puestos ta practicar os esportes d'hibierno, am\u00e1s d'estar una poblaci\u00f3n de gran vitalidat.\nO municipio ye dividiu en 8 partes a on son distribuitos os \"barrios rurals\" de Chaca: a baixa val d'Estarr\u00fan, o Campo de Chaca, a Garcipollera, Soduruel, a val Ancha, a val Estrecha, a val d'Avena y a val d'Atar\u00e9s.\nHistoria.\nClaudio Ptolomeu en o Sieglo II nombra \"Iacca\" como una d'as 16 ciudaz de los bascons en a suya obra \"Geographik\u00e8 \u00daph\u00e9gesis\", en o cap\u00edtol 6, 66\nEn tiempos d'Al-Andalus u dominaci\u00f3n musulmana d'a Peninsula Iberica l'antiga Iacca yera despoblada u poco poblada. A principios d'o sieglo sieglo XI Chaca yera un simple \"castrum\" y no una ciudat. Un texto de 1020-1030 diz en lat\u00edn \"d'o castro que se diz Chaca\".\nArredol de 1150, a mayor parte d'os habitants d'a ciudat de Chaca yeran d'orichen \"franco\", ye decir, occitans.\nToponimia.\nBi ha un barrio con nombre occit\u00e1n \"Burnau\". Ye intresant o toponimo \"Llano de Samper\", probable castellanizaci\u00f3n recient de \"Plano de Sant Per\".\nEsporte.\nInstalacions esportivas.\nEntre as instalacions esportivas de Chaca cal destacar as pistas de chelo, a viella ye una d'as pistas de chelo mas antigas d'Espanya y en l'anyo 2007 se contruy\u00f3 o nuevo pavill\u00f3n de chelo de Chaca que prencipi\u00f3 a funcionar en l'anyo 2008.\nCultura.\nChuntament con Aulor\u00f3n, se hi celebra lo Festival Folklorico d'os Pireneus, alternando la suya celebraci\u00f3n un anyo en cada ciudat.\nPersonalidaz naixidas de Chaca.\n\"Categor\u00eda principal:\" . "}
{"id": "2320", "revid": "610", "url": "https://an.wikipedia.org/wiki?curid=2320", "title": "Samianigo", "text": "Samianigo (\"Sabi\u00f1\u00e1nigo\" en castellano) ye un municipio aragon\u00e9s d'a provincia de Uesca, situato a 780 metros d'altaria en Sarrablo, en a comarca de l'Alto Galligo, a 52\u00a0km de distancia de Uesca y tien una poblaci\u00f3n de habitants.\nA suya econom\u00eda se basa en as industrias quimicas y en o turismo.\nEn o suyo termin municipal se troban buena parti d'as ilesias de Sarrablo, o Museu \u00c1ngel Orensanz y Artes de Sarrablo y o Museu de Debuixo d'o Castiello de Larr\u00e9s.\nCheograf\u00eda.\nMuga a lo norte con os municipios de Biescas y Yebra de Basa; a l'este con Fiscal y Boltanya; a lo sud con o municipio d'As Penyas de Riglos; a lo sudeste con a comarca d'o Semontano de Balbastro y a l'ueste con os municipios de Candarenas, Chaca y Villanuga.\nSamianigo ye situato entre a val d'o r\u00edo Aur\u00edn y a cuenca d'o curso meyo d'o r\u00edo Galligo en a suya zona norte y entre Vallibasa y a Guarguera en a zona sud, es decir, abarca dende las sierras interiors d'o Pireneu dica las exteriors, pasando por a depresi\u00f3n meya, lo que fa que'n tienga una gran variedat d'ecosistemas y paisaches que se combinan con a rica arquitectura popular y relichiosa d'iste termin municipal.\nYe o mayor termin municipal de Uesca con os suyos 586,8\u00a0km\u00b2 y o tercero d'Arag\u00f3n dezaga d'os de Zaragoza y Exeya.\nHistoria.\nA localidat de Samianigo fue fundata por os romanos, am\u00e1n de l'actual ubicaci\u00f3n, entre os r\u00edos Galligo (d'as Galias) y Aur\u00edn (d\"'Aurum\", por l'oro que se i trobaba) fa ya mas de 2000 anyos, en epoca d'Augusto.\nPareixe que o mas probable ye que o suyo nombre vienga d'o cheneral romano \"Calvisio Sabino\", a qui acomandoron a a pacificaci\u00f3n d'a zona dimpu\u00e9s d'a conquiesta romana. En un documento d'o sieglo II apareixe como \"Sabiniacum\".\nMas tardi en 1035 Samianigo s'encorpora a lo reino d'Arag\u00f3n y ye allora cuan apareixe documentato como \"Savignaneco\". Mientres a Edat Meya esti\u00f3 patrimonio d'a Corona y no pas d'un sinyor feudal como atros lugars d'a redolada.\nA la fin d'o sieglo XIX, Samianigo encara yera un chicot lugar con bellas 24 casas, cuals habitants viviban d'as suyas tierras y o suyo ganato. Cuan a carretera que puyaba ta o balneario de Pandicosa y ta Biescas s'amillor\u00f3 en 1881 y prencipioron a construir casas arredol d'ista a lo suyo paso por o lugar de Samianigo. Asinas con a plegata d'a carretera y o ferrocarril en 1893, prencipi\u00f3 a creixer o lugar y esdevini\u00f3 una ciudat adedicata a los servicios.\nEn 1918 prencipioron a instalar-sen en o lugar industrias quimicas y de l'aluminio aduyatas por a presencia d'o ferrocarril, as centrals electricas y a situaci\u00f3n cheografica. Gracias a istas empresas a poblaci\u00f3n d'o lugar puy\u00f3 dende 100 habitants dica cuasi 10.000 en menos de 100 anyadas.\nDemograf\u00eda.\nA lo prencipio d'o sieglo XX Samianigo yera un chicot lugar que nom\u00e1s teneba 280 habitants. Con a plegata d'o ferrocarril y d'as industrias instalatas en o lugar a poblaci\u00f3n puy\u00f3 muito debito a la plegata d'inmigrants venitos d'a resta d'a val y sobretot de difuera d'Arag\u00f3n.\nEconom\u00eda.\nA econom\u00eda de Samianigo se basa en os servicios, o turismo, as industrias metalurchica, quimica y farmaceutica y a enerch\u00eda.\nA industria electroquimica \"Aragonesas\", establita en 1918 y a fabrica d'aluminio \"Alcoa\", establita en 1927 son encara hue dos d'os pilars d'a economia d'a capital sarrablesa.\nYa en os a\u00f1os 90 s'establi\u00f3 tami\u00e9n a empresa farmaceutica \"Bieffe Medital\" en o municipio chunto a lo lugar de Sorripas, creyando tami\u00e9n atra fuent de treballo ta la val.\nPor atra parti tami\u00e9n ye important o sector d'a enerch\u00eda por meyo d'a producci\u00f3n d'electricidat y gas natural.\nMientres os anyos 1975 y 1989 a interpresa Inquinosa produci\u00f3 lindano contaminando la zona y deixando una balsa de residuos que contamin\u00f3 o R\u00edo Galligo mientres a suya producci\u00f3n, a fabrica yera a nom\u00e1s 50 metros d'o curso d'o r\u00edo cuan la lechistaci\u00f3n requeriba que estase a una distancia no menor d'1 km. En a fabrica tami\u00e9n treballoron muitos vecins de Samianigo y a redolada que estioron exposaus a este producto cancericheno y mutachenico. \nCultura y Turismo.\nA casa d'o sieglo XIX (1810-1830), conoixita como \"Casa Batanero\", ye a seu d'o Museu d'Artes de Sarrablo. Iste museu fue inagurato en 1979. A planta baixa reproduce as diferents cambras d'una casa pirenenca con toz os suyos trastes. En o segundo piso bi ha salas adedicatas a las fainas artesanals que se feban d'antes mas. En l'antigo granero s'ha instalato un espacio ludico adedicato a Pedr\u00f3n, o famoso diaplet de Sarrablo.\nEn Samianigo se troba tami\u00e9n \"Pirenarium, o parque d'os Pireneus\". Ye un parque tematico con maquetas d'o Pireneo y d'a resta d'Arag\u00f3n en miniatura, y ye situato en os viellos cuartels de l'exercito.\nEsporte.\nA ciudat ye mui ligata a lo esporte en cheneral y especialment a lo ciclismo, ye famosa por estar o escenario d'una d'as pruebas ciclistas amateurs mas importants d'o mundo, dita \"Quebrantahuesos\", a cual ser\u00eda una etapa Tour de Categor\u00eda Especial, por os puertos de montanya que se i pasan. A sob\u00e9n etapas d'a Vuelta a Espanya, rematan, prencipian u pasan por a localidat, s'han feito incluso campionatos d'Espanya de \"profesionals\", pasando los millors ciclistas d'o mundo como Miguel Indur\u00e1in entre atros.\nO f\u00fatbol ye representato por o Agrupaci\u00f3n Deportiva Sabi\u00f1\u00e1nigo\nPersonalidaz naixitas de Samianigo.\n\"Categor\u00eda principal:\" ."}
{"id": "2322", "revid": "401", "url": "https://an.wikipedia.org/wiki?curid=2322", "title": "Irlanda", "text": "Irlanda ye un pa\u00eds d'o norueste d'Europa que fa parte d'a Uni\u00f3n Europea (UE), d'as Nacions Unidas, d'a OSCE e d'a OCDE. A suya constituci\u00f3n dice que o nombre d'o estau ye \u00c9ire en irland\u00e9s, u bien Ireland, en angl\u00e9s.\nO suyo territorio albarca alto u baixo cinco seisenos d'a isla d'Irlanda (l'occidental d'as clamadas Islas Britanicas), contra la costa d'o norueste de Europa. L'atro seiseno pertoca a Irlanda d'o Norte, una rechi\u00f3n administrativa d'o Reino Uniu y parti d'a provincia irlandesa historica de Ulster.\nA poblaci\u00f3n d'Irlanda ye de 4.239.848 (2006) en una superficie de 70.273 km\u00b2, con una densidat de poblaci\u00f3n de 60,33 hab/km\u00b2.\nA capital d'o pa\u00eds ye a ciudat de Dubl\u00edn, dende a declaraci\u00f3n d'independencia d'o pa\u00eds (d'antis mas esti\u00f3 una colonia britanica) o 24 d'abril de 1916. L'actual presidenta d'Irlanda ye Michael D. Higgins, y o primer ministro ye Miche\u00e1l Martin, dende chunio de 2020.\nToponimia.\nL'articlo cuatreno d'a Constituci\u00f3n irlandesa, adoptata en l'anyo 1937, diz que \"o nombre d'o estato ye \"\u00c9ire\", u en angl\u00e9s, \"Ireland\"\". Ta toz os propositos oficials incluindo as relacions internacionals y atros documentos legals, o gubierno irland\u00e9s fa servir o nombre d\"'Ireland\", am\u00e1s d'emplegar \"\u00c9ire\" ta os documentos escritos en luenga irlandesa.\nAs institucions d'a Uni\u00f3n Europea siguen o mesmo patr\u00f3n dende que o irland\u00e9s fue acceptato como luenga oficial d'a Uni\u00f3n l'1 de chinero de 2007 y dicen a l'estato \"\u00c9ire - Ireland\", como os nombres oficials que emplegan ta o pasaporte irland\u00e9s.\nO nombre d'a isla tien o suyo orichen en o irland\u00e9s antigo \"\u00c9riu\" (en irland\u00e9s moderno \"\u00c9ire\"), que significa o mesmo que o termin chermanico \"land\". \"\u00c9riu\", d'o protocelta \"*\u012awerj\u016b\" (que tami\u00e9n chener\u00f3 lo gal\u00e9s \"Iwerd\", \"Mar d'Irlanda\"), orichinalment significaba \"gordaria\", relacionato con a fertilidat.\nOs celtas deciban \"\u00c9ire\" a la poblaci\u00f3n irlandesa, y asinas a tierra principi\u00f3 a ser conoixita como \"tierra de l'\u00c9ire\" u \"\u00c9ireland\", que \ufeffderiv\u00f3 en l'actual \"Ireland\" (Irlanda).\nHue en d\u00eda, o nombre oficial d'o estato ye Irlanda, Ireland (en angl\u00e9s) y \u00c9ire en luenga irlandesa. Republica d'Irlanda, \"Republic of Ireland\" u \"Poblacht na h\u00c9ireann\" ye como apareixe en os textos oficials.\nBi ha una leyenda toponimica que relaciona o nombre d'os irlandeses y Irlanda con os ibers y que curiosament se troba en a \"Grant Cronica d'Espanya\", compilaci\u00f3n historica de Chuan Ferr\u00e1ndez d'Heredia:\nCheograf\u00eda.\nCheograf\u00eda fisica.\nA isla d'Irlanda tien una superficie de 84.421\u00a0km\u00b2 d'os cuals un 83% corresponden a la Republica (70.280\u00a0km\u00b2) y a resta a Irlanda d'o Norte. Muga a l'ueste con l'oceano Atlantico, a lo nord-este con a Canal d'o Norte, a l'este con a Mar Irlandesa que se conecta a l'oceano por meyo d'a Canal de Sant Chorche y d'a Mar Celta. O relieu d'Irlanda ye suaument accidentato por diversos monts. O punto mas alto ye Carrauntoohil, con 1.041 m.\nFauna.\nPor o suyo aislamiento dende a fin d'o W\u00fcrm respecto a las arias continental y incluso respecto a la Gran Bretanya, a fauna terrestre autoctona ye pobra: rabosas, furons, liebres y poquez ciervos constituyen as prencipals especies; bi ha un escaso numero de reptils, nom\u00e1s existe un reptil actoctono, a sargantana \"Zootoca vivipara\". A fauna d'aus y mamifers anfibios tami\u00e9n se troba redueita por a depredaci\u00f3n. L'alca chigant \u2014l'au que en un primer inte yera dita ping\u00fc\u00edn, encara que no perteneixeba a la fam\u00edlia d'os ping\u00fcins australs\u2014 s'extingui\u00f3 en o sieglo XVII.\nFlora.\nDebito a lo clima templato oceanico moderato por a corrient d'o Golfo, o clima relativament templato y l'alta humidat (reforzata por la presencia d'abundants torbas) a isla ye cuasi cubierta de tot por praus a on predomina a tefla (simbolo nacional y tradicional d'a cultura irlandesa), a torba se forma a partir d'a descomposici\u00f3n de plantas como a molsa; os praus irlandees poseyen una color verda intensa que ha feito que Irlanda a sob\u00e9n se diga \"O verde Erin\".\nActualment, quedan poquetas selvas en Irlanda; dica la Edat meya gran parti d'\u00c9ire yera igual que as atras islas britanicas cubierta de selvas caducifolias d'especies como os caixicos, carrascas, albernices y urmos; gran parti d'aquellas selvas fuoron tallatas por os invasors angleses ta a estendillar os pastos d'ov\u00edn y a construcci\u00f3n de vaixiellos; con a Revoluci\u00f3n Industrial os angleses accentugaron a deforestaci\u00f3n en emplegar a fusta tami\u00e9n como carb\u00f3n vechetal.\nOrganizaci\u00f3n politico-administrativa.\nCondaus.\nA Republica d'Irlanda se subdivide en 26 condaus. Istas divisions s'emplegan en contextos politicos, culturals y esportivos. As circumscripcions d'o \"D\u00e1il\" se somenten a las mugas d'os condaus, y por tanto, os condaus con mas poblaci\u00f3n tienen mas circumscripcions electorals, pero, as circumscripcions no han de crebar as mugas contals.\nCheograf\u00eda humana y sociedat.\nEtnograf\u00eda y inmigraci\u00f3n.\nOs irlandeses son o pueblo autoctono d'Irlanda, y son un pueblo celta d'a branca gaelica, encara que a mayor\u00eda d'os irlandeses actuals sigan alofonicos y parlen o dialecto irland\u00e9s d'a luenga anglesa. Historicament os gaels irlandeses han asimilato a pueblos celtas britonicos, a pictos, a invasors vikingos y anglo-normandos. Bi ha una minor\u00eda protestant que va desapareixendo poquet a poquet y que ye d'orichen angl\u00e9s u escoc\u00e9s como os protestants de l'Ulster.\nIrlanda ha tenito un gran fluxo d'inmigrants d'os nuevos estatos d'a Uni\u00f3n Europea. S'estima que 210.000 inmigrants han plegato dende Polonia, Lituania, Letonia y Estonia. A comunidat asiatica ye d'alto u baixo 22.000 personas y a nicheriana de bellas 9.000 personas.\nLuenga.\nO irland\u00e9s, una luenga d'a branca goidelica d'as luengas celticas, yera o solo idioma parlato en a isla dica la imposici\u00f3n de l'angl\u00e9s en os ambitos oficials y la perduga de prestichio d'o gaelico, convertito en una parla popular. Hue en d\u00eda, dende a proclamaci\u00f3n d'a Republica, ye cooficial con l'angl\u00e9s en tot o territorio, y contina estando a luenga mayoritaria d'os territorios conoixitos como \"Gaeltachta\u00ed\", plural de \"Gaeltacht\", encara que se troba en situaci\u00f3n de retacule, a tamas d'os esfuerzos d'o gubierno ta fomentar-la. En as atras zonas, o ran de conoiximiento var\u00eda muito seguntes as estatisticas, pero en cheneral se puet decir que l'angl\u00e9s ye mayoritario en cuasi tota la isla. L'aprendizache d'o irland\u00e9s ye obligatorio en a educaci\u00f3n primaria y segundaria d'o Estato.\nHistoria.\nEn zaguer\u00edas de 1920 o parlamento britanico vota una lei (Acta de Gubierno d'Irlanda de 1920 de Lloyd George), que divide a isla en dos parz, cadaguna autonoma y con estructura confederal. Pa asegurar a supremac\u00eda d'os protestants a delimitaci\u00f3n d'Irlanda d'o Norte de 1920 no incluye os tres condaus de l'Ulster mes catolicos (Donegal, Monaghan y Cavan). Manimenos os grans terratenients consiguen que os condaus de Fermanagh y Tyrone de mayor\u00eda catolica queden en Irlanda d'o Norte chunto con os cuatre de mayor\u00eda protestant de Antrim, Down, Armagh y Londonderry pa dar-lis una viabilidat economica.\nAs eleccions dan una mayor\u00eda a los unionistas en o norte y a lo Sinn Fein en o sud. Os miembros d'o Sinn Fein esleitos se constituyoron en \"Asamblea d'Irlanda\" u \"Dail Eireann\" y negocioron con o gubierno de Londres y en zaguer\u00edas de 1921 se concede una cuasi independencia a un \"Irish Free State\" u \"Estato Libre d'Irlanda\" formau por 26 condaus de mayor\u00eda catolica, acceptando que os condaus protestants d'Irlanda d'o Norte sigan unius a lo Reino Uniu y a existencia d'un vinclo d'o Estato Libre d'Irlanda con a corona. Os republicans protestan pero en l'anyo 1922 os votants dan mayor\u00eda a los qui son partidarios d'o tractau.\nUna part de l'IRA y De Valera se niegan a acceptar o tractau en en chunio de 1922 esclata una guerra civil. O 6 d'aviento de 1922 o Estato Libre d'Irlanda se secesion\u00f3 d'o Reino Uniu. O nuevo estato teneba o status de \"dominio\" d'a Commonwealth. A secesi\u00f3n se produci\u00f3 d'alcuerdo con o Tractau. O 7 d'aviento o parlamento d'Irlanda d'o Norte demanda a Chorche V de seguir dependendo d'o Reino Uniu, despartindo-se oficialment d'o Estato Libre d'Irlanda. Os partidarios d'o tractau vencen, y en l'anyo 1923 De Valera deposa as armas, preferindo actual adintro d'o rechimen politico, plegando a estar chefe de gubierno en 1932.\nEn l'anyo 1937 una nueva Constituci\u00f3n instaura un estato republicano \"de facto\" dito Eire, encara que se concede a la Ilesia catolica un puesto privilechiau. En esta Constituci\u00f3n se contempla una futura posible unificaci\u00f3n con Irlanda d'o Norte, pero dica ixe inte se precisa que as leis votadas en o parlamento de Dubl\u00edn s'aplican en o territorio que controla, ye dicir, l'anterior Estato Libre d'Irlanda. Eire se manteni\u00f3 neutral en a Segunda Guerra Mundial. En abril de 1949 fue proclamada la Republica d'Irlanda y en o mesmo anyo o Parlamento de Westminster la reconoixi\u00f3, comprometendo-se tami\u00e9n a no cambiar o estatuto d'Irlanda d'o Norte sin o consentimiento d'os suyos habitants."}
{"id": "2324", "revid": "69718", "url": "https://an.wikipedia.org/wiki?curid=2324", "title": "Betulaceae", "text": "\"Alnus\" - Alberniz\n\"Betula\" - Abetoche\n\"Carpinus\"\n\"Corylus\" - Abillanera\n\"Ostrya\" \n\"Ostryopsis\"\nA familia d'as betulacias (\"Betulaceae\") ye una familia de plantas dicotiledonias que abraca mas de 150 especies, a mayor\u00eda naturals d'as rechions templadas d'o hemisferio norte. As especies se troban clasificatas dintro de 6 cheneros:\nD'antis mas s'acostumbraba a considerar as \"carpinacias\" y \"corilacias\" como familias deseparatas, pero ixas denominacions ya no se consideran validas."}
{"id": "2325", "revid": "69718", "url": "https://an.wikipedia.org/wiki?curid=2325", "title": "Finlandia", "text": "Finlandia, oficialment Republica de Finlandia (en fin\u00e9s: \"Suomi\" u \"Suomen Tasavalta\"; en sueco: \"Finland\" u \"Republiken Finland\"), ye un pa\u00eds miembro d'a Uni\u00f3n Europea dende 1995 y situau en o nord-este d'Europa. Tien buegas a o ueste con Suecia, a l'este con Rusia y a lo norte con Noruega. Por l'ueste y o sud ye rodiada por o mar Baltico, que la desepara de Suecia y Estonia, cruciando os golfos de Botnia y Finlandia, respectivament. A capital y ciudat mas important d'o pa\u00eds ye Helsinki.\nEn 2011, Finlandia contaba con una poblaci\u00f3n de 5,4 millons d'habitants en un aria de 303 899\u00a0km\u00b2. A mas gran parte d'a poblaci\u00f3n d'o pa\u00eds se concentra en l'extremo sud, en a costa d'o golfo de Finlandia y a suya comarca (incluindo l'Aria Metropolitana d'Helsinki). Finlandia ye o sexto pa\u00eds mas extenso d'Europa y conta con una densidat poblacional baixa de 15,5 habitants por km\u00b2, o que convierte a lo pa\u00eds en o segundo de menor densidat poblacional d'a Uni\u00f3n Europea. A mas gran parte d'os fineses charran fin\u00e9s (u finland\u00e9s) como a suya luenga materna, a cual ye una d'as pocas luengas oficials d'a Uni\u00f3n Europea que no descienden d'a familia indoeuropea. A segunda luenga oficial de Finlandia ye o sueco, charrau como luenga materna por un 5,6 % d'a poblaci\u00f3n.\nFinlandia esti\u00f3 parte de Suecia dica que en 1809 esti\u00f3 anexionada por a Rusia Imperial, pasando a estar o Gran Ducau de Finlandia autonomo dica 1917, cuan obteni\u00f3 a independencia. Actualment, Finlandia ye una republica parlamentaria y democratica, y ye miembro d'as Nacions Unidas dende 1955, asinas como d'a Uni\u00f3n Europea dende 1995. A econom\u00eda de Finlandia ye una d'as mas prosperas en o continent, basando-se en os importants sectors de servicios, asinas como de manufactura. En o pa\u00eds existe un estau de buenpasar, asinas como una politica altament democratica y con livels sumament baixos de corrupci\u00f3n.\nEtimoloch\u00eda.\nL'orichen d'o nombre Suomi ('Finlandia') ye incierto, pero una d'as propuestas mas acceptadas ye que deriva d'a parola proto-baltica \u017eem\u0113, 'tierra'. A suya ortograf\u00eda ye muit semellant a o termin saami, forma en a cual se denomina o pueblo lap\u00f3n. Am\u00e1s d'os parients mas proximos d'o fin\u00e9s \u2014estonio Soome\u2014, iste nombre s'utiliza asinasmesmo por cualques idiomas balticos como o let\u00f3n y o lituano \u2014Somija y Suomija, respectivament\u2014.\nCheograf\u00eda.\nSituada aproximadament entre as latituz 60 \u00b0 y 70 \u00b0 N, y as longarias 20 \u00b0 y 32 \u00b0 E, Finlandia ye un d'os pa\u00edses mas septentrionals d'o mundo. D'as capitals mundials, solament Reykjav\u00edk se troba mas a o norte que Helsinki. A distancia dende o punto mas a o sud, Hanko en Uusimaa, a o mas a o norte, Nuorgam en Laponia, ye d'1.160 kilometros.\nFinlandia tiene uns 168.000 lacos y 179.000 islas. O suyo laco mas gran, Saimaa, ye o cuarto mas gran d'Europa. A Rechi\u00f3n d'os Lagos de Finlandia ye l'aria con mas lacos d'o pa\u00eds; muitas d'as prencipals ciudaz d'a zona, sobre tot Tampere, Jyv\u00e4skyl\u00e4 y Kuopio, se troban am\u00e1n d'os grans lacos. A mayor concentraci\u00f3n d'islas se troba en o sudueste.\nGran parti d'a cheograf\u00eda de Finlandia ye o resultau d'a Edat de Chelo. As cheleras yeran mas gruesas y duroron mas ast\u00ed en comparanza con a resta d'Europa. Os suyos efectos d'erosi\u00f3n han deixau o paisache fin\u00e9s en a suya mayor parti plano con pocos pueyos y menos montanyas. O suyo punto mas alto, l'Halti a 1.324 metros, se troba en l'extremo norte de Laponia en a buega entre Finlandia y Noruega. A montanya mas alta que a suya tuca ye enterament en Finlandia ye Ridnit\u0161ohkka a 1.316 m , dreitament adchacent a Halti.\nHabendo estau comprimiu baixo l'enorme peso d'as cheleras, o terreno en Finlandia ye augmentando a causa d'o rebote post-glacial. L'efecto ye mas fuerte arredol d'o Golfo de Botnia, an a tierra s'eleva constantment arredol d'1\u00a0cm por anyada. Como que resultau, o viello fondo marino se convierte china chana en tierra ixuta: a superficie d'o pa\u00eds s'expande en bels 7 kilometros cuadraus per anyada. En termins relativos, Finlandia s'eleva dende a mar.\nClima.\nO prencipal factor que influye en o clima de Finlandia ye a posici\u00f3n cheografica d'o pa\u00eds entre os paralelos norte 60 y 70 en a zona costera d'o continent euroasiatico. En a clasificaci\u00f3n climatica de K\u00f6ppen, toda Finlandia se troba en a zona boreal, caracterizada por veranos calidos y hibiernos chelaus. Dentro d'o pa\u00eds, a temperatura vareya considerablement entre as rechions costeras d'o sud y l'extremo norte, amostrando caracteristicas tanto de clima maritimo como continental. Finlandia ye pro am\u00e1n de l'Oceano Atlantico como pa estar calentada de contino por a Corrient d'o Golfo. A Corrient d'o Golfo se combina con os efectos moderadors d'a Mar Baltica y numerosos lacos interiors pa explicar o clima inusualment calido en comparanza con atras rechions que comparten a mesma latitut, como Alaska, Siberia y o sud de Gronlandia.\nOs hibiernos en o sud de Finlandia (cuan a temperatura meya diaria remaneix por baixo de 0\u00a0\u00b0C) gosan durar uns 100 d\u00edas, y en l'interior a nieu gosa cubrir a tierra dende finals de noviembre dica abril, y en as zonas costeras como Helsinki, a nieu a ormino cubre a tierra dende zaguer\u00edas d'aviento dica zaguer\u00edas de marzo. Mesmo en o sud, as nueiz d'hibierno mas duras pueden fer que as temperaturas baixen a -30\u00a0\u00b0C , encara que en arias costeras como Helsinki, as temperaturas por baixo de -30\u00a0\u00b0C son raras. Os veranos climaticos (cuan a temperatura meya diaria remaneix por alto de 10\u00a0\u00b0C ) en o sud de Finlandia duran aproximadament dende fins de mayo dica meyaus de setiembre, y en l'interior, os d\u00edas mas calidos de chulio pueden aconseguir mas de 35\u00a0\u00b0C.\nEn o norte de Finlandia, particularment en Laponia, os hibiernos son largos y fredos, mientres que os veranos son relativament calidos pero curtos. Os d\u00edas d'hibierno mas severs en Laponia pueden fer que a temperatura baixe a -45\u00a0\u00b0C. L'hibierno d'o norte dura uns 200 d\u00edas con una capa de nieu permanent dende meyaus d'octubre dica prencipios de mayo. Os veranos en o norte son pro curtos, solament de dos a tres meses, pero encara se pueden veyer temperaturas maximas diarias por alto d'os 25\u00a0\u00b0C entre as ondas de calor.\nO clima fin\u00e9s ye adecuau pa o cautivo de cerials solament en as rechions mas meridionals, mientres que as rechions septentrionals son adecuadas pa la cr\u00eda d'animals.\nUna cuatrena parti d'o territorio de Finlandia se troba dentro d'o Cerclo Polar Arctico y o sol de meyanueit se puede experimentar entre mas d\u00edas cuanto mas a o norte se viacheya. En o puesto mas septentrional de Finlandia, o sol no se mete entre 73 d\u00edas consecutivos entre o verano y no sale en absoluto entre 51 d\u00edas entre l'hibierno.\nHistoria.\nOs cuasi 700 anyos d'asociaci\u00f3n de Finlandia con o Reino de Suecia prencipioron en 1154 con a introducci\u00f3n d'o cristianismo por o rei Erik IX de Suecia. Encara que orichinalment esti\u00f3 lo sueco a luenga dominant de l'administraci\u00f3n, o fin\u00e9s recuper\u00f3 a suya relevancia entre o resurtimiento nacionalista de 1842, dimpu\u00e9s d'a publicaci\u00f3n d'a epopeya nacional de Finlandia, o Kalevala, por Elias L\u00f6nnrot (1802-1884).\nA guerra civil finesa (1918) contina estando l'evento mas controvertiu y emocional en a historia d'a Finlandia moderna.\nDica o sieglo XIV, o territorio fin\u00e9s esti\u00f3 disputau por o Reino de Suecia y a Republica de N\u00f3vgorod en as guerras sueco-novgorodenses, quedando o territorio fin\u00e9s dividiu entre todas dos potencias.\nEn o sieglo XV, N\u00f3vgorod fue anexionau a o principau de Mosc\u00fa y nuevament esclat\u00f3 o conflicto con o Reino de Suecia, clamau \u00abguerra ingria\u00bb (1610-1617), y que deix\u00f3 a Suecia como potencia dominant d'o territorio fin\u00e9s.\nEntre 1700 y 1721 se desembolic\u00f3 a clamada Gran Guerra d'o Norte, en a cual Suecia perdi\u00f3 territorios y influencia en o territorio fin\u00e9s, que pas\u00f3 a formar parte d'a Rusia Imperial. Manimenos, os conflictos militars con Suecia continoron.\nEn 1808 esclat\u00f3 a clamada Guerra finesa, que dio como resultau l'anexi\u00f3n de Finlandia por o zar Aleixandre I, creyando o Gran Ducau y asumindo o mandato como o primer duc. O Ducau de Finlandia dur\u00f3 dica finals de 1917.\nO 6 d'aviento d'ixe anyo, poco dimpu\u00e9s d'a Revoluci\u00f3n Bolchevique en Rusia, Finlandia declar\u00f3 a suya independencia. En 1918 o pa\u00eds experiment\u00f3 una breu pero amarga Guerra Civil que conmocion\u00f3 a suya escena politica entre anyos.\nMientres a segunda guerra mundial (1939-45) Finlandia libr\u00f3 tres guerras:\na Guerra d'Hibierno (1939-1940), a Guerra de Continaci\u00f3n (1941-1944) y a Guerra de Laponia (1944-1945). As dos primeras estioron contra a URSS y a tercera contra l'Alemanya nazi.\nEntre a Segunda Guerra Mundial, Finlandia luit\u00f3 contra a Uni\u00f3n Sovietica en dos ocasions: a Guerra d'Hibierno (1939-1940) \u2014emparada en chicota medida por voluntarios de Suecia\u2014, como respuesta a l'agresi\u00f3n y invasi\u00f3n por parte d'a Uni\u00f3n Sovietica, que buscaba expandir-se dimpu\u00e9s d'invadir as republicas balticas, y de nuevo en a Guerra de Continaci\u00f3n de (1941-1944) \u2014con emparo considerable de l'Alemanya nazi\u2014, dimpu\u00e9s d'haber estau abandonada por os pa\u00edses Aliaus d'a Segunda Guerra Mundial en a suya luita contra a Uni\u00f3n Sovietica. A iste conflicto sigui\u00f3 a Guerra de Laponia (1944-1945), en a cual Finlandia faci\u00f3 fuera a os alemans d'o norte de Finlandia.\nOs tractaus sinyaus en 1947 y 1948 con a Uni\u00f3n Sovietica tenioron como consecuencia una serie de compromisos politicos, asinas como concesions territorials. Finlandia perdi\u00f3 mas d'o 10 % d'o suyo territorio y a suya segunda ciudat, Viipuri. Am\u00e1s, un numero considerable de personas habi\u00f3 d'estar evacuau y realochau en atras partes d'o pa\u00eds (veyer Republica Socialista Sovietica Carelo-Finesa). Manimenos as concesions politicas y territorials, asinas como d'as indemnizacions de guerra imposadas, Finlandia nunca esti\u00f3 ocupada por os sovieticos y remani\u00f3 a o ueste d'o clamau Tel\u00f3n d'acero (se veiga finlandizaci\u00f3n). Finlandia no preni\u00f3 parte en a Guerra fr\u00eda en garra d'os dos bandos, estando neutral entre tot o conflicto dica a extinci\u00f3n d'a URSS y a suya partici\u00f3n en 15 republicas en 1991. Porkkala, una base cedida en virtut d'as clausulas d'o tractau de paz, esti\u00f3 tornada por a Uni\u00f3n Sovietica en 1956.\nA disoluci\u00f3n d'a Uni\u00f3n Sovietica y a suya partici\u00f3n en quince republicas en 1991 cambi\u00f3 a situaci\u00f3n cheopolitica de Finlandia, deixando sin efecto os compromisos politicos contraitos con a URSS, o que teni\u00f3 como consecuencia una mayor integraci\u00f3n de Finlandia en Europa. D'iste modo dentr\u00f3 en a Uni\u00f3n Europea en 1995.\nOrganizaci\u00f3n politico-administrativa.\nRechions.\nFinlandia se trestalla en 19 rechions (clamadas en finland\u00e9s \"maakunta\" y en sueco \"landskap\"). \nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nDemograf\u00eda.\nFinlandia conta con arredol de 5,3 millons d'habitants y tiene un promeyo de densidat de poblaci\u00f3n de 17 habitants por kilometro cuadrau. Isto la fa, dimpu\u00e9s de Noruega y Islandia, o pa\u00eds con a poblaci\u00f3n mas espardida en Europa. A distribuci\u00f3n d'a poblaci\u00f3n ye muit desigual, ya que a poblaci\u00f3n se concentra en a plana costera d'o sudueste. Arredol d'un 60% vive en lugars y ciudaz, estando 1,2 millons qui viven en l'aria metropolitana d'Helsinki. En Laponia, en cambeo, a densidat de poblaci\u00f3n ye de solament 2 personas por kilometro cuadrau.\nGastronom\u00eda.\nA gastronom\u00eda de Finlandia ye conoixida por combinar os productos tradicionals d'o pa\u00eds con as tecnicas y o estilo de la cocina continental contemporania, con una creixent presencia de l'alta cocina. Por a situaci\u00f3n y a historia d'o pa\u00eds, o suyo cocina ha recibiu influencias de las cocinas sueca y rusa y en o sieglo XX recibi\u00f3 l'aportaci\u00f3n que trayioron os refuchiaus de Carelia. As carnes de coch\u00edn y vacuno -y de reno en o Norte-, asinas como o pescau d'augua dulza y d'a costa tienen un paper important en os platos tradicionals, mientres que seguntes as rechions se puede rechistrar am\u00e1s a presencia de distintos vechetals, tuberclos y fongos. I hai una considerable afici\u00f3n a las carnes de la caza: alce, ciervo y aus. Con frecuencia s'utilizan cerials integrals (mestura, hordio, cibada). Tami\u00e9n s'emplegan distintos lulos (anayons, anayons royos, anayons agros, moras arcticas y arto amariello) pa acompanyamiento d'a minchada prencipal u pa la elaboraci\u00f3n de postres. A leit y os suyos derivaus s'utilizan no solament como bebida sino tami\u00e9n en numerosas recetas. En la cocina tradicional s'usaban napos y atros tuberclos europeus, que siguen consumindo-se, pero, igual que en atros pa\u00edses europeus, a trunfa se convirti\u00f3 en l'alimento basico preferiu dimpu\u00e9s d'a suya introducci\u00f3n a partir d'o sieglo XVI.\nVirollas tipicas son:\nEsporte.\nO esporte nacional ye o Pes\u00e4pallo, pero os mes practicatos son os esportes d'hibierno, o f\u00fatbol, y l'atletismo an que estioron famosos os fineses voladors (Hannes Kolehmainen, Paavo Nurmi, Ville Ritola, Volmari Iso-Hollo y Albin Stenroos) y Lasse Viren, antim\u00e1s tien una gran tradici\u00f3n en prebas de lanzamientos sobretot en tirada de chavalina con siet medallas d'oro en os Chuegos Olimpicos y muitos atletas campions d'o mundo y d'Europa entre os que destacan Tero Pitk\u00e4m\u00e4ki, Tapio Korjus, Arto H\u00e4rk\u00f6nen, Aki Parviainen, Seppo R\u00e4ty y Kimmo Kinnunen entre d'atros."}
{"id": "2326", "revid": "610", "url": "https://an.wikipedia.org/wiki?curid=2326", "title": "Malta", "text": "A Republica de Malta ye un chicot pa\u00eds y estato islenco densament poblato d'o sud d'a Uni\u00f3n Europea. Ye formato por un archipielago situato en a mar Mediterrania a o sud d'Italia, entre a isla de Sicilia y o pa\u00eds africano de Tunicia. Debito a la suya situaci\u00f3n estratechica, as islas han estato gubernatas y letigatas por diversas potencias mientres os sieglos.\nHistoria.\nEn 1530, o rei Carlos I d'Espanya don\u00f3 istas islas a os caballers Hespitalers, en ixe inte conoixitos como \"Orden de Sant Chuan de Cherusalem y Rodas\", ya que Solim\u00e1n I o Magnifico los heba expulsato d'as suyas fortificacions en Rodas. Por ixo a orden d'o Hespital tami\u00e9n se clama \"Orden de Malta\". O Papa Climent VII cedi\u00f3 a os hespitalers de Malta tami\u00e9n Tripoli a condici\u00f3n d'estar neutrals en os conflictos entre nacions cristianas.\nEn 1565, 40.000 soldatos otomans de Solim\u00e1n I o Magnifico sitioron Malta pa anexionar-la a l'Imperio Otom\u00e1n. Dimpu\u00e9s d'a derrota turca, os espanyols y os turcos dixoron de prebar controlar tota a mar Mediterrania. Pa protecher a isla d'atros desembarcos turcos se costruy\u00f3 una ciudat fortificata en a peninsula d'o mont Sceberras, baptizata como \"La Valetta\", en honor a o Gran Mayestre Jean Parison de la Valette.\nA presencia hespitalera remat\u00f3 cuan Napole\u00f3n conqueri\u00f3 a isla en 1798.\nGaler\u00eda d'imachens.\n&lt;br&gt;"}
{"id": "2328", "revid": "401", "url": "https://an.wikipedia.org/wiki?curid=2328", "title": "Lituania", "text": "A Republica de Lituania, u Lituania ye un pa\u00eds a lo Norte d'Europa que fa parte d'a Uni\u00f3n Europea (UE).\nSituato chunto a lo Baltico, muga a lo norte con Letonia, a l'este con Belarrusia y a lo sudueste con Polonia y la provincia (\"oblast\") rusa de Kaliningrad.\nCheograf\u00eda fisica.\nLituania se troba en a rechi\u00f3n b\u00e1ltica d' Europa y tien una superficie de 65.200 km2. Se troba entre as latituz 53 \u00b0 y 57 \u00b0 N,y prencipalment entre as longarias 21 \u00b0 y 27 \u00b0 E. Tien arredol de 99 kilometros de costa arenosa, d' os cuals solenco uns 38 kilometros dan a la Mar Baltica ubierta, menos que os atros dos pa\u00edses d'a Mar Baltica. A resta d' a costa ye protechida por a peninsula d' arena de Curlandia. O prencipal puerto d' auguas calidas de Lituania, Klaipeda, se troba en a estreita desembocadura d' a lacuna de Curlandia (en lituano: \"Kur\u0161i\u0173 marios\"), una lacuna una mica profunda que s' extiende enta o sud dica Kaliningrad. O r\u00edo prencipal y mas gran d'o pa\u00eds, o r\u00edo Nemunas, y cualques d' os suyos afluyents carrian transporte maritimo internacional.\nLituania se troba a lo canto d' a plana d'o norte d' Europa. O suyo paisache esti\u00f3 suavezau por os cheleras d' a zaguera edat de chelo, y ye una combinaci\u00f3n de tierras baixas y altas moderadas. O suyo puesto mas altero ye o pueyo Aukstojas a 294 metros en a parti oriental d'o pa\u00eds. O terreno presenta numbrosos lacos (o laco Vistytis, por eixemplo) y pa\u00fals, y una rechi\u00f3n de selvas mixtas cubre mas d'o 33 % d'o pa\u00eds. Druksiai ye o mas gran, Tauragnas ye o mas profundo y Asveja ye o laco mas luengo de Lituania.\nDimpu\u00e9s d' una reestimaci\u00f3n d' os buegas d'o continent europeu en 1989, Jean-George Affholder, cientifico de l' Institut G\u00e9ographique National (Instituto Cheografico Nacional Franc\u00e9s), determin\u00f3 que o centro cheografico d' Europa yera en Lituania, en 54 \u00b0 54. \u2032 N 25 \u00b0 19 \u2032 E, 26 kilometros a lo norte de Vilna, a capital de Lituania. Affholder aconsigui\u00f3 isto calculando o centro de gravedat d' a figura cheometrica d' Europa.\nBiodiversidat.\nA cig\u00fcenya blanca ye l' au nacional de Lituania y tien a poblaci\u00f3n de cig\u00fcenyas de mayor densidat en Europa.\nOs ecosistemas lituanos incluyen ecosistemas naturals y seminaturals (selvas, turberas, pa\u00fals y praus) y antropochenicos (agrarios y urbans). Entre os ecosistemas naturals, as selvas son particularment importants pa Lituania y cubren o 33 % d'o territorio d'o pa\u00eds. Os pa\u00fals (turberas elevadas, pa\u00fals, turberas de transici\u00f3n, etc.) cubren o 7,9 % d'o pa\u00eds, y o 70 % d' os pa\u00fals se perdioron a causa que a l'esguaz y l'extracci\u00f3n de turba entre 1960 y 1980. Os cambeos en as comunidaz de plantas d' os pa\u00fals dioron como resultau a substituci\u00f3n d'a molsa y as comunidaz de pastos por arbols y matullera, y os pa\u00fals no afectaus dreitament por a recuperaci\u00f3n de tierras s' han tornau mas ixucaus como resultau d' una caita en o livel freatico. I hai 29.000 r\u00edos con una longaria total de 64.000\u00a0km en Lituania, a cuenca d'o r\u00edo Nemunas ocupa o 74 % d'o territorio d'o pa\u00eds. A causa de l' a construcci\u00f3n d' entibos, bel o 70 % d' os puestos de desove de posibles especies de peixes catadromos han desapareixiu. En cualques casos, os ecosistemas de r\u00edos y lacos continan veyendo-se afectaus por l'eutrofizaci\u00f3n antropochenica.\nAs tierras agricolas comprenden o 54 % d'o territorio de Lituania (bel o 70 % son tierras cautibables y o 30 % praus y pastos), bel 400.000 ha de tierras agricolas no se cautivan y act\u00faan como un nicho ecolochico pa brozas y especies de plantas invasoras. O malmetimiento de l' habitat se ye producindo en rechions con tierras muit productivas y caras a medida que s' enamplan as arias de cautivo. Actualment, o 18,9 % de todas as especies de plantas, incluiu l'1,87 % de todas as especies de fongos conoixidas y o 31 % de todas as especies conoixidas de l\u00edquens, son incluidas en o Libro royo de datos de Lituania. A lista tami\u00e9n contiene o 8 por ciento de todas as especies de peixes.\nAs poblacions de vida silvestre s' han recuperau a medida que a caza se torn\u00f3 mas restrinchida y l' urbanizaci\u00f3n permiti\u00f3 replantar selvas (os selvas ya triplicoron a suya grandaria dende os suyos minimos). Actualment, Lituania tien bel 250.000 animals salvaches mas grans u 5 por cada kilometro cuadrau. O gran animal salvache mas prolifico de todas as partis de Lituania ye o cuerzo, con 120.000 d' ellos. Les siguen os verros (55.000). Otros ungulaus son o ciervo (~ 22.000), o gamo (~ 21.000) y o mas gran: l' alce (~ 7.000). Entre os depredadores lituanos, as rabosas son os mas comunes (~ 27.000). Manimenos, os lupos son mas enradicaus en a mitoloch\u00eda, ya que solenco bi ha 800 en Lituania. Encara mas raros son os gatos cervals (~ 200). Os animals grans mencionaus anteriorment excluyen a lo coniello, d' os cuals bel 200.000 pueden vivir en as selvas de Lituania.\nClima.\nLituania tien un clima templau con influxos tanto maritimas como continentals. Se define como continental humido (Dfb) seguntes a clasificaci\u00f3n climatica de K\u00f6ppen (pero ye am\u00e1n d' oceanico en una zona costera estreita).\nAs temperaturas meyas en a costa son -2,5\u00a0\u00b0C en chinero y 16\u00a0\u00b0C en chulio. En Vilnius, as temperaturas meyas son -6\u00a0\u00b0C en chinero y 17\u00a0\u00b0C en chulio. Mientres o verano, 20\u00a0\u00b0C ye com\u00fan mientres o d\u00eda, entre que que 14\u00a0\u00b0C ye com\u00fan mientres a nueit; en o pasau, as temperaturas aconsiguioron os 30 u 35\u00a0\u00b0C . Beluns hibiernos pueden estar muit fredos. -20\u00a0\u00b0C ocurre cuasi toz os hibiernos. Os extremos hibernals son -34\u00a0\u00b0C en as comarcas costeras y -43\u00a0\u00b0C en l'este de Lituania.\nA precipitaci\u00f3n meya anyal ye de 800\u00a0mm en a costa, 900\u00a0mm en as tierras altas de Samogitia y 600\u00a0mm en a parti oriental d'o pa\u00eds. A nieu ocurre toz os anyos, puede nevar d' octubre l' abril. En cualques anyos, l' auguacella puede cayer en setiembre u mayo. A temporada de creiximiento d'as plantas dura 202 d\u00edas en a parti occidental d'o pa\u00eds y 169 d\u00edas en a parti oriental. As tronadas severas son raras en a parti oriental de Lituania, pero son comunes en as arias costeras.\nOs rechistros mas largos de temperatura medida en l'aria d'o Baltico abarcan uns 250 anyos. Os datos amuestran periodos calidos mientres a segunda metat d'o sieglo XVIII y que o sieglo XIX esti\u00f3 un periodo relativament fredo. Un calentamiento d' en primer\u00edas d'o sieglo XX culmin\u00f3 en a decada de 1930, seguiu d' un enfriamiento mas chiquet que dur\u00f3 dica a decada de 1960. Dende alavez ha persistiu una tendencia a lo calentamiento.\nLituania experiment\u00f3 una sequera en 2002, que provoc\u00f3 incendios forestals y de turberas. O pa\u00eds sufri\u00f3 chunto con a resta d'o nordueste d' Europa mientres una onda de calor en o verano de 2006.\nOrganizaci\u00f3n politico-administrativa.\nCondaus.\nAdministrativament Lituania se divide en 10 condaus, corresponents a territorios historicos:\nDiez ciudaz mas importants.\nAs diez ciudaz mas importants son:\nEconom\u00eda.\nLituania tien una econom\u00eda ubierta y mixta que o Banco Mundial clasifica como econom\u00eda d' ingresos altos. Seguntes datos de 2016, os tres sectors mas importants d' a econom\u00eda lituana son os servicios (68,3 por ciento d'o PIB), l' industria (28,5 por ciento) y l' agricultura (3,3 por ciento). L'Informe de Competitividat Global d'o Foro Economico Mundial clasifica a Lituania en o puesto 41 (de 137 pa\u00edses clasificaus).\nLituania s' incorpor\u00f3 a l'OTAN en 2004, a l' UE en 2004, Schengen en 2007 y a l'OCDE en 2018.\nl'1 de chinero de 2015, l'euro se convirti\u00f3 en a moneda nacional en substituci\u00f3n d'o litas con un tipo de 1,00 EUR = 3,45280 LTL.\nOs productos agricolas y alimenticios representoron o 18,3 por ciento, os productos quimicos y plasticos, o 17,8 por ciento, a maquinaria y os electrodomesticos, o 15,8 por ciento, os productos minerals, o 14,7 por ciento, a fusta y os muebles, o 12,5 por ciento d'as exportacions. Seguntes datos de 2016, mas d'a metat de todas as exportacions lituanas van a 7 pa\u00edses, incluius Rusia (14 %), Letonia (9,9 %), Polonia (9,1 %), Alemanya (7,7 %), Estonia (5,3 %), Suecia (4,8 %) y Reino Uniu (4,3 %). As exportacions equivalieron a lo 81,31 por ciento d'o PIB de Lituania en 2017.\nO PIB de Lituania experiment\u00f3 taxas de creiximiento reyal muit altas mientres a decada dica 2009, con un maximo d'o 11,1 % en 2007. Como resultau, o pa\u00eds a ormino s'ha considerau como un \"tigre baltico\". Manimenos, en 2009 a causa que d'una crisi financiera mundial marcada experiment\u00f3 un baxada drastica: o PIB se contrayi\u00f3 un 14,9 % y a taxa de desemplego alcanz\u00f3 o 17,8 % en 2010. Dimpu\u00e9s d'o baxada de 2009, o creiximiento economico anyal de Lituania ha estau muito mas lento en comparanza con os anyos anteriors a 2009. Seguntes o FMI, as condicions financieras afavoreixen o creiximiento y os indicadors de solideza financiera siguen estando solidos. O coeficient de deuda publica en 2016 se reduci\u00f3 a lo 40 por ciento d'o PIB, en comparanza con o 42,7 en 2015 (antis d'a crisi financiera mundial, o 15 por ciento d'o PIB en 2008).\nCheograf\u00eda humana y sociedat.\nEtnograf\u00eda.\nOs lituanos etnicos son a mayor\u00eda d'a poblaci\u00f3n. Tami\u00e9n bi ha polacos, rusos y chodigos askenaz\u00eds. Os polacos se distribuyen por a zona sureste mugant con Belarrusia y por a comarca d'a capital Vilnius; manimenos en Vilnius a suya redolada bi ha chent que parla polaco dende muitas cheneracions pero que se consideran lituanos. A poblaci\u00f3n chodiga askenaz\u00ed se veyi\u00f3 redueita a pocos mils por as mortaleras d'a segunda Guerra Mundial.\nOs lituanos etnicos representan arredol de cinco sextos d' a poblaci\u00f3n d'o pa\u00eds y Lituania tien a poblaci\u00f3n mas homochenia d' os Estatos balticos. En 2015, a poblaci\u00f3n de Lituania yera de 2.921.262, o 84,2 % d' os cuals son lituanos etnicos que charran lituano, que ye l' idioma oficial d'o pa\u00eds. Existen diversas minor\u00edas importants, como polacos (6,6 %), rusos (5,8 %), belarrusos (1,2 %) y ucraineses (0,5 %).\nOs polacos en Lituania son a minor\u00eda mas gran, concentrada en o sureste de Lituania (a rechi\u00f3n de Vilnius). Os rusos en Lituania son a segunda minor\u00eda mas gran, concentrada prencipalment en dos ciudaz. Constituyen minor\u00edas considerables en Vilna (12 %) y Klaipeda (19,6 %) y una mayor\u00eda en a ciudat de Visaginas (52 %). Bels 3.000 de chitans viven en Lituania, prencipalment en Vilnius, Kaunas y Paneve\u017eys; as suyas organizacions contan con o refirme d'o Departamento de Minor\u00edas Nacionals y Emigraci\u00f3n. Mientres sieglos, una chicota comunidat tartara ha floriu en Lituania.\nL'idioma oficial ye o lituano, pero en cualques comarcas bi ha una presencia significativa de luengas minoritarias, como o polaco, o ruso, o belarruso y l'ucrain\u00e9s. A mayor presencia de minor\u00edas y l'emplego d'istos idiomas se troba en o municipio d'o districto de Salcininkai, o municipio d'o districto de Vilnius y o municipio de Visaginas. O yiddisch ye charrau por miembros d' a chicota comunidat chud\u00eda que queda en Lituania. As leis estatals garantizan a educaci\u00f3n en idiomas minoritarios y bi ha numbrosas escuelas financiadas con fondos publicos en as redoladas pobladas por minor\u00edas, estando o polaco l'idioma d'instrucci\u00f3n mas amplament disponible.\nSeguntes o censo de poblaci\u00f3n lituano de 2011, bel o 85 % d' a poblaci\u00f3n d'o pa\u00eds parla lituano como luenga materna, o 7,2 % son fabladors nativos de ruso y o 5,3 % de polaco. Aproximadament o 39 % d' os residents lituanos charran ruso como luenga extranjera, o 20 % - angl\u00e9s, o 9 % - alem\u00e1n, o 6 % - polaco, o 3 % - franc\u00e9s. A mayor\u00eda d' as escuelas lituanas amuestran angl\u00e9s como primer idioma extranchero, pero os estudiants tami\u00e9n pueden estudiar alem\u00e1n u, en cualques escuelas, franc\u00e9s u ruso. Arredol d'o 80 % d' os ch\u00f3vens de Lituania saben angl\u00e9s.\nLituania ha acceptau a cuota de refuchiaus en virtut d'o plan de migrants alcordau por os estatos miembros de l' UE en 2015.\nGastronom\u00eda.\nA cocina lituana presenta os productos adecuaus pa o clima fresco y humido d'o norte d'Europa: l'hordio, as trunfas, o segal, a remolacha, as verduras, as lulos y as fongos se cautivan localment, y os productos l\u00e1cteos son una d' as suyas especialidats. Os platos de peix son muit populars en a rechi\u00f3n costera. Dau que comparte a suya clima y practicas agricolas con o norte d' Europa, a cocina lituana tien cualques similituz con a cocina escandinava. Manimenos, tien as suyas propias caracter\u00edsticas distintivas, que estioron formadas por una variedat d' influxos mientres a larga y dificil historia d'o pa\u00eds. Os productos lactios son una parti important d' a cocina tradicional lituana. Istos incluyen mat\u00f3n blanco (\"var\u0161k\u0117s s\u016bris\"), cuallada (\"var\u0161k\u0117\"), leit agra (\"r\u016bgpienis\"), crema agra (\"grietin\u0117\"), manteca (\"sviestas\") y crema agra con manteca (\"kastinis\"). Os productos carnicos tradicionals suelen estar apanyaus, maduros y zafumaus: salchichas zafumadas (\"de\u0161ros\"), redetiu de toc\u00edn (\"la\u0161iniai\"), \"skilandis\", pernil zafumau (\"kumpis\"). Sopas (\"sriubos\"): sopa de boletus, sopa de col de grumo, sopa de biera, sopa de leit, sopa de remolacha freda (\"\u0161altibar\u0161\u010diai\") y diversos tipos de porages (\"koses\") son parti d'a tradici\u00f3n y a dieta diaria. O peix d' augua dulce, a sardineta, os lulos y os fongos silvestres y a miel son una dieta muit popular en l' actualidat.\nUn d' os productos alimenticios lituanos mas antigos y fundamentals esti\u00f3 y ye o pan de segal. O pan de segal se micha toz os d\u00edas pa o desayuno, l' almuerzo y a cena. O pan desempenya un paper important en os rituals familiars y as ceremonias agrarias.\nOs lituanos y atras nacions que bella vegada formoron parti d'o Gran Ducau de Lituania comparten muitos platos y bebidas. As tradicions alemanas tami\u00e9n influyoron en a cocina lituana, introducindo platos de toc\u00edn y trunfa, como o pud\u00edn de trunfa (\"kugelis\") y as salchichas de trunfa (\"v\u0117darai\"), asinas como o pastel d' arbol barroco conoixiu como \u0160akotis. A mas ex\u00f3tica de todas as influxos ye a cocina cara\u00edta: os kibinai son populars en Lituania. Os nobles lituanos gosaban achustar chefs franceses, por lo que l' influxo d' a cocina francesa pleg\u00f3 a Lituania d' ista traza.\nOs balticos utilizaron hidromiel (\"midus\") mientres milentas d'anyadas. A biera (\"alus\") ye a bebida alcoolica mas com\u00fan. Lituania tien una larga tradici\u00f3n bierera de grancha, mencionada por primera vegada en as cronicas d'o sieglo XI. A biera s' elaboraba pa as antigas festividaz y rituals d'o Baltica. A elaboraci\u00f3n de biera en as granchas sobrevivi\u00f3 en mayor medida en Lituania que en cualsiquier atro puesto y, a travi\u00e9s d' accidents de l' historia, os lituanos desembolicoron una cultura bierera comercial a partir d' as suyas tradicions agricolas unicas. Lituania ocupa o cinqueno puesto en Europa por consumo de biera per capita en 2015, con 75 biereras activas, 32 d' as cuals son microbiereras. A escena d' as microbiereras en Lituania ha iu creixendo en os zaguers anyos, con diversas tabiernas centradas en estas bieras amaneixendo en Vilnius y tami\u00e9n en atras partis d'o pa\u00eds.\nEsporte.\nL'esporte mes popular de Lituania ye o baloncesto.\nCompeticions esportivas.\nLituania esti\u00f3 a seu d'o Eurobasket 2011, disputando-se hi partius dende o 31 d'agosto dica o 18 de setiembre en as ciudaz de Klaip\u0117da, \u0160iauliai, Panev\u0117\u017eys, Alytus, Vilna y en Kaunas."}
{"id": "2330", "revid": "6885", "url": "https://an.wikipedia.org/wiki?curid=2330", "title": "Suecia", "text": "O Reino de Suecia, u Suecia ye un pa\u00eds d'Europa que fa parti d'a Uni\u00f3n Europea (UE).\nMuga con Noruega en o norte, Dinamarca en o sudueste y Finlandia en l'este.\nToponimia.\nYe un toponimo derivau d'o etnonimo d'o pueblo chermanico que i predomin\u00f3 cuan forachitoron a los godos, los suecos. O toponimo ye documentau en aragon\u00e9s por primera vegada en a \"Grant Cronica d'Espanya\", compilaci\u00f3n historica empentada por Chuan Ferr\u00e1ndez d'Heredia:\nCheograf\u00eda.\nSituau en o norte d'Europa, Suecia limita a o este con a mar Baltica y o golfo de Botnia, dando-le a o pa\u00eds una larga linia costera, que forma a parti iste d'a peninsula Escandinava. A o ueste se troban os Alpes escandinavos (Skaderna), os cuals forman una buega natural con Noruega. A o nord-este limita con Finlandia, a o sudueste con os estreitos de Skagerrak, Kattegat y \u00d6resund, que lo deseparan de Dinamarca, Alemanya, Polonia, Rusia, Lituania, Letonia y Estonia. Am\u00e1s, ye connectau con Dinamarca por o puent d'\u00d6resund.\nCon una superficie de 450 295\u00a0km\u00b2,\u200b Suecia ye o 57\u00b0 pa\u00eds mas gran d'o mundo. Ye o cinqueno mas gran d'o continent y o mas gran d'Europa d'o Norte. A suya grandaria ye un poquet mas gran que o estato de California y semellant a o d'Uzbekist\u00e1n, con una poblaci\u00f3n de mas de 10 millons d'habitants.\nL'altitut minima de Suecia se troba en a bad\u00eda d'o laco Hammarsj\u00f6n, am\u00e1n de Kristianstad con 2,41 metros baixo o livel d'o mar. L'altitut maxima d'o pa\u00eds ye en o mont Kebnekaise con 2.111 m.O territorio sueco tami\u00e9n comprende unas 221 800 islas, d'as cuals 1085 contan con una poblaci\u00f3n permanent.\u200b Gotland, \u00d6land, Orust, Hisingen y V\u00e4rmd\u00f6 son as islas mas grans d'o pa\u00eds.\nEn a suya mayor\u00eda, o territorio sueco ye plano, con excepci\u00f3n d'a zona ueste an surten os Alpes escandinavos.\nClima.\nA mayor parti de Suecia tiene un clima templau, manimenos a suya latitut norte, con cuatro estacions distintas y temperaturas suaus entre tot l'anyo. L'hibierno en l'extremo sud gosa estar feble y se manifiesta solament a travi\u00e9s de cualques periodos mas curtos con nieu y temperaturas baixo cero, l'ag\u00fcerro bien puede convertir-se en primavera all\u00ed, sin un periodo definiu d'hibierno. O pa\u00eds se puede dividir en tres tipos de clima: a parti mas a o sud tiene un clima oceanico, a parte central tiene un clima continental humido y a parte mas a o norte tiene un clima subarctico. Manimenos, Suecia ye muito mas calida y ixuga que atros puestos en una latitut semellant, y mesmo bella cosa mas a o sud, prencipalment a causa d'a combinaci\u00f3n d'a Corrient d'o Golfo.\nA temperatura mas alta nunca rechistrada en Suecia esti\u00f3 de 38\u00a0\u00b0C en M\u00e5lilla en 1947, mientres que a temperatura mas freda nunca rechistrada esti\u00f3 de -52,6\u00a0\u00b0C en Vuoggatj\u00e5lme o 2 de febrero de 1966.\nA causa d'a gran latitut de Suecia, a duraci\u00f3n d'a luz d'o d\u00eda vareya muito. A o norte d'o Cerclo Polar Arctico, o sol nunca se mete en verano y nunca sale en hibierno. Manimenos, en a capital Estocolmo,que se troba mas a o sud, a luz d'o diya dura mas de 18 horas a fins de chunio, pero solament arredol de 6 horas a fins d'aviento.\nHistoria.\nSuecia naixi\u00f3 como pa\u00eds independient y unificau entre a Edat Meya. Desembolic\u00f3 una administraci\u00f3n moderna centralizada dende o reinau d'o rei Gustavo I en o sieglo XVI. En o sieglo XVII o pa\u00eds extendi\u00f3 os suyos territorios y form\u00f3 l'Imperio Sueco. A mayor\u00eda d'os territorios conquerius difuera d'a peninsula escandinava los perdi\u00f3 entre os sieglos XVIII y XIX. A rechi\u00f3n oriental de Suecia, l'actual Finlandia, esti\u00f3 conquerida por Rusia en 1809. A zaguera guerra en que Suecia s'embrec\u00f3 ocurri\u00f3 en 1814, cuan Suecia oblig\u00f3 Noruega a formar a uni\u00f3n personal con Suecia, que disolvi\u00f3 en 1905. Dende 1814, Suecia ha estau en paz y ha adoptau una politica exterior de neutralidat en tiempo de guerra.\nOrganizaci\u00f3n politico-administrativa.\nCondaus.\nSuecia se trestalla en 21 condaus clamaus \"l\u00e4n\".\nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nGastronom\u00eda.\nA gastronom\u00eda sueca siempre ha estau baixo a influencia d'o clima y os recursos disponibles en as diferents rechions d'o pa\u00eds. Como que a d'atros pa\u00edses escandinavos (Dinamarca, Finlandia y Noruega), ye tradicionalment sencilla. O pescau, a carne y as trunfas son os ingredients basicos pa elaborar a mayor\u00eda d'as tipicas recetas suecas.\nEntre os platos mas famosos d'o pa\u00eds destacan as mondonguillas suecas (K\u00f6ttbullar), tradicionalment servidas con salsa, trunfas bullidas y con mermelada d'anayons royos. Tami\u00e9n o lutfisk y o sm\u00f6rg\u00e5sbord. O kn\u00e4ckebr\u00f6d ye o pan tradicional sueco y s'ha desembolicau en muitas variants contemporanias."}
{"id": "2336", "revid": "41", "url": "https://an.wikipedia.org/wiki?curid=2336", "title": "2005", "text": ""}
{"id": "2337", "revid": "610", "url": "https://an.wikipedia.org/wiki?curid=2337", "title": "Noruega", "text": "O Reino de Noruega u Noruega (en bokmal \"Kongeriket Norge\", en nynorsk \"Kongeriket Noreg\"), ye un pa\u00eds d'Europa, situato a lo norte d'a peninsula escandinava. Muga con Suecia, Rusia y Finlandia.\nToponimia.\nSe crei que o toponimo se puet interpretar dende o norr\u00e9n antigo y significar\u00eda \"a ruta d'o norte\". A forma \"Noruega\" ya se puet leyer en aragon\u00e9s en o \"Libro d'el Trasoro\":\nEn atra part d'o mesmo libro parlan de \"Norue\" como una tierra a continaci\u00f3n d'Armagh, de Dubl\u00edn y de Caiseal que bel autor ha interpretau como Noruega:\nClima.\nO clima costero de Noruega ye excepcionalment suau en comparanza con arias en latituz semellants en atras partes d'o mundo, con a Corrient d'o Golfo pasando dreitament frent a las arias d'o norte d'a costa atlantica, calentando de contino a rechi\u00f3n en l'hibierno.\nA causa de l'alta latitut de Noruega, i hai grans variacions estacionals d'a luz d'o d\u00eda. Dende finals de mayo dica finals de chulio, o sol nunca baixa d'o tot debaixo de l'horizont en as arias a o norte d'o cerclo polar arctico \u2014d'ast\u00ed a descripci\u00f3n de Noruega como a \u00abTierra d'o Sol de medyanueit\u00bb\u2014, y a resta d'o pa\u00eds experimenta un maximo de 20 horas de luz por diya. Por contra, dende zaguer\u00edas de noviembre dica zaguer\u00edas de chinero, o sol nunca s'eleva por alto de l'horizont en o norte, y as horas de luz son muit curtas en a resta d'o pa\u00eds.\nA temperatura meya mensual de chinero oscila entre os -17 \u2103 en Finnmarksvidda y os +3 \u2103 en as zonas costeras exteriors de S\u00f8rlandet y Vestlandet. En chulio, a temperatura meya vareya de 17 \u2103 arredol d'o fiordo d'Oslo a 0 \u2103 en as tucas mas granizas de Jotunheimen.\nA temperatura mas alta medida en Noruega ye 35,6 \u2103 en Nesbyen, y a temperatura mas baixa ye -51,4 \u2103 en Karasjok. A temperatura meya mensual mas alta se midi\u00f3 en Oslo en chulio de 1901 y aconsigui\u00f3 os 22,7 \u2103, mientres que a temperatura meya mensual mas baixa se rechistr\u00f3 en Karasjok en febrero de 1966 con -27,1 \u2103.\nOrganizaci\u00f3n politico-administrativa.\nRechions.\nNoruega se trestalla en once condaus clamaus \"fylke\".\nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nDemograf\u00eda.\nA demograf\u00eda de Noruega comprende una poblaci\u00f3n de 5.137.679 habitants (a l'1 de chulio de 2014), chicota en termins absolutos y relativos: ocupa o 118\u00ba puesto entre os pa\u00edses por grandaria de poblaci\u00f3n y o 209\u00ba entre os pa\u00edses por densidat demografica). \nPor causas climatolochicas y por a particular configuraci\u00f3n orografica d'o pa\u00eds, as mayors densidaz demograficas se dan en a costa y a o sud d'o territorio, an as condicions ambientals son mas benignas pa o habitat humano.\nArredol d'o 40% d'a poblaci\u00f3n noruega s'ubica arredol d'Oslo, mientres vastas zonas d'o pa\u00eds no son habitables. A densidat meya ye de tasament 15,5 hab/km\u00b2, una d'as mas baixas d'o continent europeu (solament superando a Islandia). \nGastronom\u00eda.\nA cocina noruega en a suya forma tradicional se basa prencipalment en as materias primas disponibles en Noruega y as suyas montanyas, naturaleza y costa. Se diferencia en muitos aspectos d'a cocina continental por o mayor enfasis en a cazata y o pescau. Muitos d'os platos tradicionals son o resultau de l'uso de materials conservaus, necesarios por os largos hibiernos.\nbirollas tipicas son:\nEsporte.\nOs esportes mes populars en Noruega son os esportes d'hibierno, o f\u00fatbol y o balonm\u00e1n.\nNoruega partecipa en os Chuegos Olimpicos de verano dende Par\u00eds 1900 y en os Chuegos Olimpicos d'hibierno dende a primera edici\u00f3n en 1924.\nL'atletismo ye tambi\u00e9n muit popular y destaca actualment Andreas Thorkildsen, dos vegatas campi\u00f3n olimpico y d'Europa, am\u00e1s d'una vegata campi\u00f3n d'o mundo, en lanzamiento de chavalina. D'antis mas destacaron en a prebas de larga distancia Ingrid Kristiansen y Grete Waitz y en o meyo fundo Vebj\u00f8rn Rodal, qui esti\u00f3 campi\u00f3n olimpico en Atlanta 1996 en os 800 metros lisos."}
{"id": "2338", "revid": "610", "url": "https://an.wikipedia.org/wiki?curid=2338", "title": "Rusia", "text": "A Federaci\u00f3n Rusa u simplament Rusia (en ruso: \u0420\u043e\u0441\u0441\u0438\u044f, \"Rossiya\"), ye o pa\u00eds mas gran d'o mundo, estendillando-se entre Europa y Asia. Ye una republica semipresidencialista integrata por \"subchectos federals\". Rusia muga con los siguients pa\u00edses (empecipiando por a parti noroccidental y seguindo lo sentito contrario a las sayetas d'o reloch): Noruega, Finlandia, Estonia, Letonia, Belarrusia, Lituania, Polonia, Ucra\u00edna, Cheorchia, Azerbaich\u00e1n, Cazaquist\u00e1n, China, Mongolia y Corea d'o Norte. A suya costa s'estendilla dende l'Oceano Arctico dica l'Oceano Pacifico d'o Norte, y tien am\u00e1s costa en mars interiors como a mar Baltica, mar Negra y mar Caspia. Como succesor prencipal d'a Uni\u00f3n Sovietica, Rusia contina estando un pa\u00eds influyent, en particular en a Comunidat d'Estatos Independients, integrata por muitos atros estatos de l'antiga Uni\u00f3n Sovietica.\nA historia de Rusia prencipia con os eslaus orientals. Os pueblos eslaus apareixioron como grupo etnico en Europa entre os sieglos III y IV. Establito y gubernato por os vikingos y os suyos descendients, o primer estato eslau oriental, a Rus de Kiev, surti\u00f3 en o sieglo IX, y adopt\u00f3 lo cristianismo de l'Imperio Bizant\u00edn en 988, prencipiando asinas a sintesi d'as culturas bizantina y eslava que definirba la cultura rusa d'os siguients mil anyos. A Rus de Kiev se desintegr\u00f3 y as tierras fuoron dividitas entre chicoz estatos feudals. O succesor mas poderoso esti\u00f3 lo Gran Ducau de Mosc\u00fa, que esti\u00f3 a fuerza prencipal d'o proceso de reunificaci\u00f3n rusa en a suya luita d'independencia en contra d'a Horda d'Oro. Mosc\u00fa reunific\u00f3, china chana, os prencipaus rusos que la rodiaban y a la fin domin\u00f3 lo legato cultural y politico d'a Rus de Kiev. En o sieglo XVIII, ya s'heba estendillato por meyo d'as conquiestas, as anexions y as exploracions y se transform\u00f3 en l'Imperio Ruso, que s'estendillaba dende Polonia dica l'ueste a l'oceano Pacifico. Rusia se convirti\u00f3 en o pa\u00eds constituyent mas gran d'a Uni\u00f3n Sovietica, o Estato socialista constitucional mas gran d'o mundo y superpotencia mundial, dica la suya desaparici\u00f3n a la fin d'a Guerra Fr\u00eda.\nCon a disoluci\u00f3n d'a Uni\u00f3n Sovietica en 1991, s'establi\u00f3 a Federaci\u00f3n Rusa, pero ye reconoixita como a personalidat legal de continidat d'a Uni\u00f3n Sovietica. Asinas, Rusia ye miembro permanent d'o Consello de Seguridat d'as Nacions Unidas y miembro prencipal d'a Comunidat d'Estatos Independients. Rusia ye un pa\u00eds con armamento nucleyar y tien a reserva d'armas de destrucci\u00f3n masiva mas gran d'o mundo.\nCheograf\u00eda fisica.\nRusia ye situata entre Europa oriental y Asia septentrional (chusto a divisoria entre os dos continents, a cordelera d'os Urals, se troba en territorio ruso), y en l'extremo oriental ye deseparata d'o estato estausunidense d'Alaska por o estreito de Bering.\nMuga a lo norte con l'oceano Arctico a travi\u00e9s d'a mar de Barents, a mar de Kara, a mar de Laptev, a mar d'a Siberia Oriental y a mar de Chukchi. Ast\u00ed se troban os archipielagos de Nueva Zembla, Tierra de Francisco Chus\u00e9, Tierra d'o Norte y Nueva Siberia y a isla de Wrangel.\nA l'este, muga con o estreito de Bering que a desepara d'America y con l'oceano Pacifico a travi\u00e9s d'o estreito de Bering, a mar d'Okhotsk y a mar de Chap\u00f3n. Ast\u00ed se troban a isla de Sakhalin y as islas Kurils; y a lo sud d'istas bi ha a isla chaponesa de Hokkaido.\nA lo sud, tien mugas terrestres con Corea d'o Norte, a Republica Popular de China, Mongolia y Cazaquist\u00e1n. A lo sudueste muga con a mar Caspia y as montanyas d'o Caucas, que deseparan Rusia d'Azerbaich\u00e1n y Cheorchia.\nA l'ueste, as suyas mugas son a mar Negra y a mar d'Azov, Ucra\u00edna, Belarrusia, Letonia, Estonia, a mar Baltica a travi\u00e9s d'o golfo de Finlandia, Finlandia y Noruega. Deseparato de Rusia se troba l\"'oblast\" u provincia de Kaliningrad, que muga a lo norte y a l'este con Lituania, a lo sud con Polonia y a l'ueste con a mar Baltica.\nRusia s'estendilla a travi\u00e9s d'a mayor parti d'o norte d'Eurasia y, por tanto, existen una gran variedat de paisaches y climas. A mayor parti d'o paisache consiste en planas granizas, tanto en a parti europea como en a parti asiatica que son amplament conoixitas como, por eixemplo, Siberia. Istas planas son, mas que mas, estepa a lo sud y selvas densas a lo norte, con a tundra a lo largo d'a costa d'o norte. Se troban cadenas montanyosas a lo largo d'as mugas d'o sud, como lo Caucas (a on que se troba o Elbr\u00fas, o punto mas alto de Rusia con 5.633 metros d'altaria) y l'Altai. A l'este bi ha la sierra de Verkhoiansk y os vulcans d'a peninsula de Kamtchatka. En a parti central i son os Urals, que son a divisi\u00f3n prencipal entre Europa y Asia.\nRusia tien una luenga linia de costa de mas de 37.000 kilometros a lo largo d'os oceanos Arctico y Pacifico, asinas como mars interiors com a mar Baltica, a mar Negra y a mar Caspia. As mars mas chicotas fan parti d'os oceanos; a mar de Barents, a mar Blanca, a mar de Kara, a mar de Laptev, a mar de la Siberia Oriental y a mar de Chukchi fa parti de l'Arctico, mientres que o estreito de Bering, a mar d'Okhotsk y a mar de Chap\u00f3n perteneixen a l'Oceano Pacifico. As islas prencipals que se i troban encluyen Nueva Zembla, a Tierra de Francisco Chus\u00e9, a Tierra d'o Norte, as islas de Nueva Siberia, a isla de Wrangel, as islas Kurils y a isla de Sakhalin.\nRusia ye trescruzata por grans r\u00edos. Os d'a parti europea que desembocan en as mesmas costas rusas son o Volga, o Don, o Kama, l'Oka y o Dvina Septentrional, mientres que os que desembocan en atros pa\u00edses son o Dnieper y o Dvina Occidental. En Asia se i troban l'Obi, o Irtix, o Yenisei, l'Angara, o r\u00edo Lena y l'Amur. Os lacos prencipals encluyen o laco Baikal, o laco Ladoga y o laco Onega.\nCheograf\u00eda humana.\nDinamica de poblaci\u00f3n.\nSeguntes as estimacions preliminars, a poblaci\u00f3n rusa l'1 de chinero de 2007 yera de bels 142 millons de personas. En 2007, a poblaci\u00f3n heba baixato un 0,17% y en 2006 un 0,37%. Rusia ye una sociedat diversa y multietnica, bi ha mas de 120 grupos etnicos y indichenas. En 2006 186.380 inmigrants plegoron a Rusia, d'os cuals un 95% proveniban d'os paises d'a Comunidat d'Estatos Independients, muitos d'els de parla rusa. Encara que a poblaci\u00f3n rusa ye relativament gran, a densidat de poblaci\u00f3n ye muit baixa, debito a la extensi\u00f3n territorial d'o pa\u00eds. A mayor parti d'a poblaci\u00f3n se concentra en a Rusia europea am\u00e1n d'os Urals y a lo sudueste de Siberia. Un 73% d'a poblaci\u00f3n ye urbana. Seguntes os datos d'o censo de 2002, as ciudaz mas grans d'o pa\u00eds son Mosc\u00fa (10,1 millons) y Sant Petersburgo (4,7 millons). Once ciudaz mas tienen una poblaci\u00f3n d'entre 1 y 2 millons d'habitants: Chelyabinsk, Kazan, Novosibirsk, Nizhny Novgorod, Omsk, Perm, Rostov d'o Don, Samara, Ufa, Volgograd y Yekaterinburg.\nO maximo de poblaci\u00f3n rusa goso estar de 148,7 millons d'habitants en 1991, pero dende allora la poblaci\u00f3n ha ito baxando; de feito en 2007, o numero de muertos esti\u00f3 superior a lo numero de naixencias. A tasa de creiximiento poblacional estimata ta 2008 ye de \u20130,474%. As causas prencipals d'o creiximiento negativo d'a poblavi\u00f3n son una alta tasa de mortalidat y una baixa tasa de natalidat (de 16 por cada mil habitants y d'11 por cada mil habitants respectivament). Manimenos, o Ministerio de Salut de Rusia preveye que en 2011 as tasas de natalidat y mortalidat ser\u00e1n iguals.\nLuengas.\nSe parlan en Rusia cuasi 100 luengas diferents. Seguntes o censo de 2002, am\u00e1s d'o ruso, luenga oficial parlata en toz os subchectos federals, se i parlan tami\u00e9n o tartaro (5,3 millons de personas) y l'alem\u00e1n (2,9 millons). O ruso ye a unica luenga oficial d'o Estato, pero a Constituci\u00f3n atorga a las republicas o dreito a escullir a suya luenga propia cooficial con o ruso. A tamas d'a suya extensi\u00f3n (o ruso ye a luenga mas estendillata cheograficament d'Eurasia) a luenga ye relativament homochenia. O ruso ye a luenga eslava con o numero mas gran de parlants. O ruso ye una d'as seis luengas oficials d'as Nacions Unidas.\nEtnograf\u00eda.\nRusia ye una sociedat diversa y multietnica. Os rusos forman un 80% d'a poblaci\u00f3n total d'a Federaci\u00f3n Rusa. Con tot y con ixo, i viven mas de 120 grupos etnicos. Belluns d'istos pueblos son muit chicoz, con menos de 1000 individuos; de feito, am\u00e1s d'os rusos nom\u00e1s os tartaros, os ucraineses, os chuvaixes, os baixkirs, os chechens y os armenios superan o mill\u00f3n de personas. A Federaci\u00f3n Rusa reconoixe a diversidat etnica en estar formata por 21 republicas de minor\u00edas, 10 districtos autonomos y una rechi\u00f3n autonoma. En istas rechions, a nacionalidat eponima, manimenos, ye inferior, en numero, a los rusos que i viven. Bellas minor\u00edas nacionals demandan mayor autonom\u00eda u y incluso a independencia.\nRelichi\u00f3n.\nO Cristianismo, o Islam, o Budismo y o Chuda\u00edsmo son as relichions tradicionals de Rusia y consideratas, seguntes una lei aprobata en 1997, como parti d'o \"herencio cultural\" d'o Estato. A Ilesia Ortodoxa Rusa ye a relichi\u00f3n dominant. Seguntes una enquesta realizata por o Centro d'Investigaci\u00f3n d'Opini\u00f3n Publica Ruso, un 63% d'os enquestatos se consideraban rusos ortodoxos. Manimenos, nom\u00e1s un 15-20% ye practicant; unatro 10-15% practica o Islam. Un gran porcentache d'a poblaci\u00f3n rusa no ye practicant u ye atea u agnostica, un legato d'o suyo pasato sovietico.\nHistoria.\nAntiga Rusia, eslaus orientals y a Rus de Kiev.\nAntes d'o sieglo I, as vastas tierras de Rusia meridional estioron pobladas por cuantas tribus, muit dispersas por l'immenso territorio, como os proto-indoeuropeus y escitas. Entre o sieglo III y sieglo VI as estepas estioron asolatas por ondadas succesivas d'invasions nomadas, dirichidas por tribus que a ormino continar\u00edan a suya abance dica Europa, como esti\u00f3 o caso d'os hunnos y avaros.\nEntre o periodo d'o sieglo V a o sieglo VII los abances humans son representaus por a cultura de Dyakovo, en plena edat de fierro, que ocupaba a zona d'o Volga Superior, o Valday y l'aria de r\u00edo de Ok\u00e1. A cultura de Dyakovo yera formada por a chent ugrofinesa, os denantpasaus d'as tribus Merya, Muroma, Meshchera y Vepsos. Toda a toponimia rechional ugrofinesa y o suyo caracter hidronimo nos transporta a ista cultura, un eixemplo ye o r\u00edo Yauza, afluent d'o Moscova, y probablement o mesmo r\u00edo Moscova tami\u00e9n.\nOs turcos y os cazacos reinoron as estepas mas baixas d'a cuenca d'a Volga entre os mars Caspia y Negro ent'o sieglo VIII. Destacoron por as suyas notorias leis de tolerancia cosmopolita. Os gazaros estioron a connexi\u00f3n comercial prencipal entre o Baltico y l'imperio musulm\u00e1n Abas\u00ed radicaus en Bagdad. Se convirtioron en importants aliatos de l'Imperio Bizant\u00edn y emprendioron una serie de guerras exitosas contra os Califatos arabes.\nEn ista yera, o termin \"Rhos\" u \"Rus\" esti\u00f3 primer aplicau a os varegos y dimpu\u00e9s tami\u00e9n a os eslaus que habitaban a rechi\u00f3n. En o periodo d'o sieglo X a XI a Rus de Kiev u Rusia medieval pleg\u00f3 a estar o prencipau mas gran en Europa y un d'os mas prospers, a causa d'o comercio diversificau tanto con Europa como con Asia. a obridura de nuevas rutas d'o comercio con Oriente en o tiempo de As Cruzadas contribuy\u00f3 a la decadencia y a la fragmentaci\u00f3n d'o prencipau a fins d'o sieglo XII.\nEn o periodo d'o sieglo XI y XII, as incursions constants d'as tribus turcas nomadas, como os polovtsy y os pacinacos, levoron a la migraci\u00f3n masiva d'as poblacions eslavas, d'o sud fertil a las rechions d'o norte, conoixius como \"Zales'e\". Os estaus medievals d'a Republica de Novgorod y o Prencipau de Vlad\u00edmir-S\u00fazdal surtioron como sucesors d'o Rus de Kiev. Mientres, o curso mediano d'o r\u00edo Volga yera dominau por o estau musulm\u00e1n de Bulgaria d'o Volga. Como muitas atras partes de Eurasia, istes territorios fuoron invadius por os mongols, formando o estau d'a Horda Dorada que saqueyar\u00eda os prencipaus rusos entre mas de tres sieglos. Am\u00e1n d'a metat d'a poblaci\u00f3n rusa morir\u00e1 entre a invasi\u00f3n mongola; posteriorment conoixius como os tartaros, gubernar\u00e1n as extensions meridionals y centrals de Rusia mientres que os territorios actuals de Ucra\u00edna y Belarrusia ser\u00e1n incorporaus a o Gran Ducau de Lituania y Polonia, dividindo asinas a os eslaus orientals entre belarrusos a o norte y ucraineses a l'ueste.\nIgual que en os Balcans, o movimiento nomada retras\u00f3 o desembolique economico y social d'o pa\u00eds. Manimenos, a Republica de N\u00f3vgorod de conchunta con a ciudat de Pskov retenioron bel grau d'autonom\u00eda entre o tiempo d'a yunta mongola y podioron en gran parte privar as atrocidaz que afectoron a la resta d'o pa\u00eds. En l'anyo 1240, a Republica de Novgorod, dirichida por Alex\u00e1nder Nevsky (1220-1263), refus\u00f3 os intentos d'os cruzaus chermanicos d'a Orden Teutonica de colonizar a rechi\u00f3n.\nPrencipau de Mosc\u00fa.\nA diferencia d'o suyo lider espiritual, l'Imperio Bizant\u00edn, Rusia, baixo o liderache de Mosc\u00fa, podi\u00f3 revivir y organizar a suya propia guerra de la reconquiere, subchugando finalment a os suyos enemigos y anexando os suyos territorios perdius. Dimpu\u00e9s d'a caita de Constantinoble en 1453, a Rusia moscovita queda como o solo estau cristiano funcional en a buega d'Europa Oriental, adquirindo asinas o dreito de reclamar a succesi\u00f3n a o legato de l'Imperio romano d'Oriente. Encara baixo o dominio d'os mongol-tartaros, o Ducau de Mosc\u00fa prencipi\u00f3 a afirmar a suya influencia en Rusia Occidental en o prencipio d'o sieglo XIV. O resurchimiento espiritual, emparau por a Ilesia Ortodoxa y santo Sergio de R\u00e1donezh, aduy\u00f3 a o Ducau de Mosc\u00fa a redotar a os mongolo-tartaros en a Batalla de Kulikovo en 1380.\nIvan IV \"O Terrible\" (1530-1584) mete fin a o control d'os invasors, consolidando rechions cercanas baixo o dominio de Mosc\u00fa. Ye o primer en tomar o titol de \"Gran Duque de Todas as Rusias\".\nA'l prencipio d'o sieglo XVI, o Estau ruso preni\u00f3 como fiques prencipals recuperar toz os territorios perdius a consecuencia d'a invasi\u00f3n mongolo-tartara y protecher a zona fronteriza meridional contra os ataques d'os tartaros de Crimea (As Guerras Ruso-De Crimea) y de cualques lugars turcos. Os fidalgos, recibindo una sinyor\u00eda d'o sobir\u00e1n, estioron obligaus a servir en l'exercito. O sistema d'a sinyor\u00eda pleg\u00f3 a estar la base t'a caballer\u00eda noble. En 1547, Ivan IV fue coronau oficialment como o primer Zar de Rusia. Entre o suyo reinau, Ivan IV anexion\u00f3 rechions de Kaz\u00e1n y Astrac\u00e1n entre atras y transform\u00f3 Rusia en un estau multietnico. Iv\u00e1n IV promulg\u00f3 un nuevo codigo de leis (Sudebnik de 1550), establindo o primer cuerpo representativo feudal (Zemsky Sobor) y introduci\u00f3 a autochesti\u00f3n local en as rechions rurals. A zaguers d'o sieglo, cosacos rusos fundoron os primers establimientos en Siberia Occidental. O suyo reinau tami\u00e9n esti\u00f3 marcau por a larga y fracasada guerra contra a coalici\u00f3n de Polonia, Lituania y Suecia ta l'acceso a o comercio a travi\u00e9s d'a mar Baltica.\nIv\u00e1n lev\u00f3 a cabo una serie de porgaduras en a aristocracia feudal, probablement provocadas por a traidur\u00eda por parte de principe Kurbsky, por as cuals dentr\u00f3 en a historia como \"O Terrible\". Dimpu\u00e9s d'a suya muerte os fracasos militars, as epidemias y as pobras cullitas debilitoron o Estau, os tartaros de Crimea creman a ciudat de Mosc\u00fa. a muerte d'os fillos d'Iv\u00e1n combinau con o fame de 1601-1603 levan a la guerra civil y a la intervenci\u00f3n extranchera.\nA meyaus d'o sieglo XVII i heba establimientos rusos en Siberia Oriental y en a peninsula de Chukchi a travi\u00e9s d'o r\u00edo Amur. En 1648 o navegant ruso Semi\u00f3n Dezhniov descubre o estreito que desepara Siberia de Alaska. Mas tarde, en 1728 ser\u00e1 explorau por o navegant dan\u00e9s Vitus Bering, y levar\u00e1 o suyo nombre (estreito de Bering).\nImperio Ruso.\nO control moscovita d'a naci\u00f3n naixient contin\u00f3 dimpu\u00e9s d'a intervenci\u00f3n polaca baixo a dinast\u00eda subsiguient de Romanov, empecipiando con o Zar Miguel I de Rusia en 1613. Pero I o Gran, qui gubern\u00f3 o Zarato Ruso, redot\u00f3 a l'Imperio sueco entre a Gran Guerra d'o Norte, forzando-lo a ceder Karelia Occidental y Ingria (dos rechions perdidas por Rusia en o Tiempo de Dificultaz), y de Livonia (actuals Estonia meridional y Letonia septentrional). Isto asegur\u00f3 l'acceso de l'Imperio Ruso a o mar y o comercio maritimo, en Ingria. Fund\u00f3 en 1703 una nueva capital, San Petersburgo y esti\u00f3, en gran parte, responsable de levar a cultura d'Europa Occidental a Rusia, a resultas d'as suyas reformas.\nDimpu\u00e9s de ditas reformas, Rusia obteni\u00f3 poder en Europa. Catarina a Gran, que gubern\u00f3 entre 1762 a 1796, contin\u00f3 os esfuerzos de Pero I ubicando a Rusia como un d'os grans poders europeus. Como eixemplos d'a participaci\u00f3n europea en o sieglo XVIII, se destacan a Guerra de Succesi\u00f3n Polaca y a Guerra d'os Siet Anyos. Dimpu\u00e9s d'a divisi\u00f3n de Polonia, Rusia adquiri\u00f3 os significativos territorios d'o ueste, os cuals se trobaban poblaus prencipalment por personas de relichi\u00f3n ortodoxa. A consecuencia d'as guerras contra l'Imperio Otom\u00e1n, Rusia augment\u00f3 as suyas buegas dica o mar Negro tenendo como objetivo a protecci\u00f3n d'a rechi\u00f3n cristiana d'os Balcanes contra os turcos. En 1783, Rusia y o Reino cheorchiano (que fue devastau cuasi totalment por as invasions persas y por os turcos) sinyoron o tractau de Georgievsk seguntes o cual Cheorchia (\"Kartl-Kakheti\") recibi\u00f3 a protecci\u00f3n de Rusia.\nEn 1812, habendo reuniu cuasi meyo mill\u00f3n de soldaus franceses y provenients d'os suyos atros estaus conquerius en Europa, Napole\u00f3n invadi\u00f3 Rusia. Manimenos, dimpu\u00e9s de tomar Mosc\u00fa, fue forzau a retirar-se enta Francia. Cuasi o 90% d'as fuerzas invasoras murioron en as batallas con l'exercito ruso, a causa d'os guerrillers, y o crudo hibierno. Os exercitos rusos rematoron a persecuci\u00f3n de l'enemigo tomando a suya capital, Par\u00eds.\nOs oficials d'as guerras napoleonicas levoron a Rusia las ideyas d'o liberalismo y mesmo procuroron reducir os poders d'o zar entre a rebeli\u00f3n frustrada d'os \"dekabristas\" en 1825, a cual fue seguida por cuantos decenios de represi\u00f3n politica. Unatro d'os resultaus d'as guerras napoleonicas, esti\u00f3 a constituci\u00f3n de Besarabia, y de Finlandia en l'Imperio Ruso, y a creyaci\u00f3n d'o Congreso Polonia. a permanencia d'a servitut y as politicas conservaderas de Nicolau I de Rusia estorboron o desembolique de l'Imperio Ruso a meyaus d'o sieglo XIX. Como resultau, o pa\u00eds fue redotau en a Guerra de Crimea (1853-1856) por una alianza de poders europeus mayors que incluiban a Gran Bretanya, Francia, l'Imperio Otom\u00e1n y Piamonte-Cerdenya.\nL'actividat revolucionaria moderna en l'Imperio Ruso prencipi\u00f3 con a Rebeli\u00f3n Decembrista de 1825, y encara que a servitut fue abolida en 1861, lo fuo en termins desfavorables t'os labradors y sirvi\u00f3 ta animar a os revolucionarios. Un parlamento, a Duma estatal, fue establiu en 1906, dimpu\u00e9s d'a Revoluci\u00f3n de 1905, pero o malestar politico y social sigui\u00f3. Estando agravau entre a Primera Guerra Mundial por o fracaso militar y a escaseza d'alimento en as ciudaz prencipals.\nO succesor de Nicolau I de Rusia, Aleixandre II (1855-1881) fue forzau a emprender una serie de reformas completas y public\u00f3 un decreto abolindo a servitut, en 1861. As grans reformas d'o reinau d'Aleixandre II dirichioron cada vez mas rapido o desembolique y as tentativas d'o capitalista Sergu\u00e9i Witte ent'a industrializaci\u00f3n. Una atmosfera de eslaufilia yera en augmento, liderata por a victoria de Rusia en a Guerra Ruso-Turca, a cual forz\u00f3 a l'Imperio Otom\u00e1n a reconoixer a independencia de Ruman\u00eda, de Serbia y Montenegro, y l'autonom\u00eda de Bulgaria.\nO fracaso de las reformas y a supresi\u00f3n de lo agrario a consecuencia d'o creiximiento d'a intelectualidat liberal, foment\u00f3 a continuidat d'os problemas. En a vispra de Primera Guerra Mundial, a posici\u00f3n d'o Zar Nicolau II y a suya dinast\u00eda pareixi\u00f3 precaria.\nO gubierno ruso no queri\u00f3 participar en a Primera Guerra Mundial, pero sentiba que a sola alternativa yera l'acceptaci\u00f3n d'a dominaci\u00f3n alemana d'Europa. Rusos de clase alta y burgueses aduyoron en o esfuerzo de guerra d'o rechimen. Labradors y treballadors, en cambeo participoron con muito menos entusiasmo debant d'a situaci\u00f3n. Alemanya teneba un exercito que levaba a debantera en Europa y un enorme poder industrial, tenendo am\u00e1s a Austria y l'Imperio Otom\u00e1n como os suyos aliatos en a guerra. Consecuentment, Rusia fue forzada a luitar en atras tres guerras y en a guerra anglesa simultaniament. Baixo istas circumstancias o esfuerzo ruso en a guerra esti\u00f3 impresionant. Habendo ganau cuantas grans batallas en 1916, l'exercito guard\u00f3 distancia cuan esclat\u00f3 a Revoluci\u00f3n rusa de 1917, en parte por razons economicas, pero prencipalment porque a desconfianza publica ya existent ent'o rechimen creixi\u00f3 por a corrupci\u00f3n y a traidur\u00eda. Muitas historias estioron inventadas u enormement exacheradas, tal como a creyencia que un mistico, Grigori Rasput\u00edn, teni\u00f3 gran influencia politica dentro d'o Gubierno. O que import\u00f3, manimenos, fuo que se creyoron as remors.\nRevoluci\u00f3n de 1917 y a fin d'a era zarista.\nTot y que Rusia se industrializaba rapidament, tasament una chicota parte d'a poblaci\u00f3n, mas que mas nobles y cualques industrials, teneban buenas condicions de vida. Os labradors yeran pobres y, encara que Aleixandre II heba feito una chicota la reforma agraria, lis yera muit dificil d'acceder a la propiedat d'a tierra. As succesivas redotas en as batallas mientres a I Guerra Mundial y o descontento cheneralizau d'a poblaci\u00f3n levoron a que a econom\u00eda interna prencipiase a deteriorar-se, la cual cosa conduci\u00f3 a o caos social y a cuantas rechiradas y intentos revolucionarios. Istas revolucions tienen dos calendatas: 1905 y 1917. En a revoluci\u00f3n de 1905 prencipi\u00f3 a fin d'a era zarista, cuan Rusia fue redotada inasperadament por Chap\u00f3n en una guerra entre istos dos pa\u00edses, a Guerra Ruso-Chaponesa. Chap\u00f3n yera un pa\u00eds chicot y feble a ran tecnolochico, y isto espant\u00f3 a o zar Nicolau II y afect\u00f3 a la suya popularidat. Asinasmesmo, en 1905 un grupo de treballadors elabor\u00f3 una petici\u00f3n a o zar exichindo reformas economicas y socials. O movimiento fue violentament reprimiu por as tropas d'o zar, qui dioron muerte a alto u baxo 1.000 d'os treballadors. Ixe episodio fue conoixiu como \"Domingo Sangriento\", a partir d'\u00e9l se formoron os primers Soviets.\nO poder d'os sovieticos y a influencia d'a revoluci\u00f3n de 1905 se fue feblando en os anyos siguients; manimenos, con a dentrada de Rusia en a Primera Guerra Mundial, as condicions de vida de gran parte d'a poblaci\u00f3n empiororon drasticament, chenerando as condicions ta nuevas rechiradas que dar\u00edan orichen a la Revoluci\u00f3n de febrero de 1917, a on social-revolucionarios, mencheviques, cadets y bolcheviques intentoron dar -por separau- con nuevas formulas de gubierno ta Rusia, dando puesto a una breu Republica d'inspiraci\u00f3n occidental, estando-ne o suyo maximo lider Alexander Kerensky. Iste nuevo orden no prosper\u00f3, prencipalment, a la oposici\u00f3n d'os liders rusos d'a nueva republica a la marcha de Rusia d'a guerra, la cual cosa favoreixi\u00f3 a os bolcheviques que, encara que yeran una minor\u00eda politica entre os partius d'a epoca, yeran os solos que esfendeban a salida d'a guerra de traza intransichent; d'ista traza se dio orichen a la revoluci\u00f3n d'octubre de 1917, d'inspiraci\u00f3n bolchevique, y a la posterior conquiesta d'o poder por parte d'os soviets lideratos por Lenin y Trotsky, que creyoron o Partiu Comunista dando asinas os primers trangos t'a formaci\u00f3n d'a Uni\u00f3n Sovietica.\nCon a vistoria d'a revoluci\u00f3n de febrero, s'establi\u00f3 un Gubierno provisional liderato por Alexander Kerensky, que teneba o refirme d'una man de liberals y democratas y mesmo teneba a colaboraci\u00f3n d'os soviets; sindembargo, a ezquierda y a dreita teneban fundas diferencias en cuantos temas, mas que mas respective d'a conducci\u00f3n d'a politica de guerra: a dreita quereba continar fendo parte d'o bando aliato y a ezquierda quereba albandonar a guerra. En chulio de 1917 principi\u00f3 a Ofensiva Kerensky en Galitcia, en o Frent Oriental, que remat\u00f3 en un fracaso (mesmo que l'Ofensiva Brusilov en 1916) orichinando asinas un abance de l'exercito alem\u00e1n que anunciaba o esboldregamiento d'o frent, feito agravato por l'alto indice de desercions en as filas de l'exercito ruso.\nDimpu\u00e9s d'una sublevaci\u00f3n bolchevique fracasata en chulio de 1917, o suyo lider, Vladimir Ilich Lenin (naixiu Vladimir Ilich Ulianov), fuy\u00f3 a Finlandia por seguranza. All\u00ed escribi\u00f3 \"O Estato y a Revoluci\u00f3n\", clamando a una nueva forma de gubierno basata en consellos d'os treballadors u soviets y instituindo a o poder sovietico esleito, como revocable en tot momento por os treballadors. Entre agosto y setiembre, o cheneral Lavr Kornilov preb\u00f3 de derrocar a o Gubierno menchevique d'Alexander Kerensky en o dito golpe de Kornilov y Kerensky deman\u00f3 aduya y refirme a os bloqueviques, en cedindo-lis armas y salvando asinas a situaci\u00f3n en a capital, Petrogrado, encara que Kerensky perdi\u00f3 asinas o refirme d'os liberals rusos; antiparte, os bolcheviques plegaron a estar mayor\u00eda en Petrogrado y en Mosc\u00fa.\nLenin torn\u00f3 a Petrograu en octubre, inspirando a Revoluci\u00f3n d'octubre con o lema \"Tot o poder t'os soviets!\". Trotsky, president d'o Soviet de Petrogrado, dirichi\u00f3 o derrocamiento d'o Gubierno Provisional dende l'Instituto de Smolny, dende o 6 a o 8 de noviembre de 1917. A la fin d'a Revoluci\u00f3n rusa de 1917, una facci\u00f3n politica marxista clam\u00f3 a os bolcheviques a tomar o poder en Petrogrado y Mosc\u00fa baixo o liderache de Lenin. Os bolcheviques cambeoron o suyo nombre enta Partiu Comunista. L'asalto y a capitulaci\u00f3n d'o Palacio d'Hibierno en a nueit d'o 7 a o 8 de noviembre marcoron o prencipio d'o gubierno sovietico. Kerenski, redotato, albndon\u00f3 a ciudat y march\u00f3 enta o exilio.\nO zar Nicolau II y familia reyal fuoron asasinatos en Yekaterimburgo y con ixo remat\u00f3 a zaguera dinast\u00eda rusa. Entre un tiempo se crey\u00f3 en a remor que a filla menor d'a familia, a princesa Anastasia, heba sobrevivito, remor que investigacions recients han desmentito.\nDimpu\u00e9s d'a victoria d'os bolcheviques, Rusia sufre una Guerra Civil (1918-1922) entre os partidarios d'a revoluci\u00f3n bolchevique (Exercito Royo) y os suyos opositors (Exercito Blanco), istos zaguers, emparatos en cualques momentos d'a guerra, por diversas potencias foranas. Ta ganar, Lenin adopt\u00f3 o lema d'o \"Comunismo de Guerra\", en drenando recursos d'a producci\u00f3n agricola ta proveyer a os soldatos. Con a victoria de l'Exercito Royo grans company\u00edas privadas fuoron zarradas como, por eixemplo, a interpresa Smirnoff.\nEra sovietica.\nEn plegar os bolcheviques en o Gubierno, teneban dos temas importants ta solventar: o primero, l'amenaza exterior a travi\u00e9s de l'abance d'as tropas alemanas en o Frent Oriental; y o segundo, l'amenaza interior d'a oposici\u00f3n armata que lis feban atros movimientos politicos, mas que mas l'Exercito blanco contra-revolucionario.\nTa solventar o primero d'istos problemas, Lenin siny\u00f3 a paz con as Potencias Centrals en o Tractau de Brest-Litovsk, encara que accept\u00f3 importants perdugas territorials a favor d'as Potencias Centrals y tami\u00e9n accept\u00f3 a independencia de cuantos territorios que d'antis mas feban parte d'a Rusia zarista. Salvava asinas a supervivencia d'o mesmo rechimen revolucionario, con a cual cosa chustific\u00f3 l'acceptaci\u00f3n d'ixe tractau.\nRespective d'o segundo d'ixos problemas, se simplificoron a travi\u00e9s de cuantos golpes d'estato executatos por militars de dreita y refirmatos por l'almirante Aleksandr Kolchak que rematoron con bellos gubiernos d'os socialistas revolucionarios, oposatos a os bolcheviques y partidarios de Kerensky. Prencipi\u00f3 asinas una contraofensiva d'os contra-revolucionarios a travi\u00e9s de tot o pa\u00eds, esclatando asinas a Guerra civil rusa con aduya militar d'os Aliatos, encluyendo-ie a os chaponeses que dentroron por Siberia a travi\u00e9s de Vladivostok; sindembargo, l'Exercito Royo establito por Trotsky redot\u00f3 y faci\u00f3 fuera a las tropas aliatas y a os contra-revolucionarios, dixando asinas a Lenin con as mans libres t'acotolar a os campesins aliatos con os social-revolucionarios que prebaban tami\u00e9n de derrocar a o rechimen bolchevique. En abril de 1921 bi heba 165 exercitos en Rusia debantatos en armas contra os bolcheviques, d'os cuals os social-revolucionarios refirmaban 140. A tamas d'os exitos militars y politicos bolqueviques, un elemento que esti\u00f3 clau en a suya victoria esti\u00f3 l'albandono d'a politica de confiscaci\u00f3n d'alimentos y a suya substituci\u00f3n por a dita \"Nueva Politica Economica\" en ixe mesmo 1921.\nA victoria teni\u00f3 un pre altismo: a Guerra civil rusa esti\u00f3, dezaga d'a rebeli\u00f3n taiping en China en o sieglo XIX, a mas destructiva d'a historia, con mesmo mas victimas que en toz os frents d'a Primera Guerra Mundial, con 900.000 soldatos bolcheviques, 1.000.000 de soldatos d'os exercitos campesins y 8.200.000 victimas civils, am\u00e1s d'os soldatos blancos, en numero encara desconoixito.\nA Uni\u00f3n Sovietica fue establida en aviento de 1922 como a Uni\u00f3n d'as Republicas Sovieticas de Rusia (familiarment conoixida como Rusia Bolchevique), Ucra\u00edna, Belarrusia y Transcaucasia gubernadas, as tres primeras, por partius bolcheviques y a zaguera por o menchevique.\nRevoluci\u00f3n y a fundaci\u00f3n d'o estato sovietico.\nO levantamiento popular espontanio en Petrograu, en respuesta d'a caita d'a econom\u00eda y a moral en tiempo de guerra, acab\u00f3 con o derrocamiento d'o gubierno imperial en marzo de 1917 (\"veyez Revoluci\u00f3n de Febrero\"). A autocracia zarista fue reemplazada por o Gubierno Provisional Ruso, que os suyos liders pensoron en establir una democracia liberal en Rusia y continar participando en o costau d'a Triple Entente en a Primera Guerra Mundial. Al mesmo tiempo, ta asegurar os dreitos d'a clase obrera, as asambleas de treballadors, conoixidas como Soviets, naixen a lo largo de tot o pa\u00eds. Os bolcheviques, dirichius por Lenin, presionoron a favor d'una revoluci\u00f3n socialista tanto en ditas asambleas como en as carreras, tomando o poder en o Gubierno Provisional en noviembre de 1917 (veyer \"Revoluci\u00f3n d'octubre\"). Solament dimpu\u00e9s d'a larga y sangrienta Guerra civil rusa de 1918-1921, entre a cual s'apreb\u00f3 a primera Constituci\u00f3n sovietica de 1918 y que incluy\u00f3 intervenci\u00f3n extranchera en cuantas rechions de Rusia se afirm\u00f3 o nuevo poder sovietico. Dimpu\u00e9s d'a Guerra Polaco-Sovietica de 1919-1921, a \"Paz de Riga\" a prencipios de l'anyo 1921 dividi\u00f3 os territorios disputaus de Belarrusia y Ucra\u00edna entre Polonia y a RSFS de Rusia.\nA muerte de Lenin y a puyata de Stalin.\nLenin esdeveni\u00f3 o maximo lider d'o nuevo estato, a Uni\u00f3n Sovietica, en establindo-ie una dictadura. Sindembargo, en 1922 principioron os suyos problemas de salut, y o problema d'a suya succesi\u00f3n en o liderache d'o pa\u00eds prencipi\u00f3 a estar obchecto d debat. En o suyo testamento d'aviento de 1922 desaconsellaba que lo succedese Stalin, en decindo que:\nEn chinero de 1923 Lenin demanaba que o partiu emprenese accions ta fer fuera a Stalin d'o cargo de secretario cheneral y que lo substituise \"cualsiquiera atra persona que s\u00eda superior a Stalin mas que mas en un aspecto: que s\u00eda mas tolerant, mas leyal, mas eDucau y mas atento con os suyos camaradas\". Sindembargo, Lenin mori\u00f3 en chinero de 1924 sin que hese podiu fer fuera a Stalin. Stalin recibi\u00f3 o refirme de Lev Kamenev y Grigori Zinoviev, que pensaban que o posible problema t'o nuevo estato sovietico yera Trotsky y no pas Stalin; os tres establioron un triunvirato ta gubernar a Uni\u00f3n Sovietica.\nEntre 1923 y 1925 o triunvirato luit\u00f3 de conchunto t'aislar a Trotsky y privar-lo d'a suyas influencias en o partiu y en o estato, pero dimpu\u00e9s de lograr iste obchectivo, dende 1925 Stalin s'ali\u00f3 on os elementos mas dretans d'o partiu (Nikolai Bukharin, Alexei Rykov y Mikhail Tomsky) ta fer fuera a Kamenev y Zinoniev; ta rematar por expulsar a ixos elementos mas dretans en 1929 y establir un control absoluto por parte de Stalin.\nO stalinismo.\nEn consolidar o suyo poder dende 1929, Stlin establi\u00f3 en a Uni\u00f3n Sovietica o dito \"stalinismo\", una dictadura totalitaria basata en o rechimen de terror ta mantener-se en os suyos cargos, fendo emplegos masivos d'a policia politica d'o rechimen (a NKVD) y d'un sistema de \"purgas\" ta suprimir (mesmo fisicament) a os suyos opositors, en un sistema que s'estendill\u00f3 d'alto en baixo a travi\u00e9s de tot o sistema politico sovietico.\nEsporte.\nComo a gran succesor d'a Uni\u00f3n Sovietica, l'esporte continua estando una parti muito important d'a sociedat Rusa. Entre os esportes practicatos y mes populars estan os esportes d'hibierno, a chimnasia, l'atletismo, o baloncesto, l'aixedrez, o tenis y o f\u00fatbol iste zaguer con mes importancia dende a desaparici\u00f3n d'a Uni\u00f3n Sovi\u00e9tica.\nL'equipo ruso fue parcialment feito fuera d'os Chuegos Olimpicos de R\u00edo 2016 y os Chuegos Olimpicos d'hibierno de 2018 a causa d'os casos de dopache permitiu y organizau per o estau. A cualques atletas rusos se les permiti\u00f3 participar en os Chuegos Olimpicos de 2018 baixo una bandera neutral con o nombre d\"'Atletas Olimpicos de Rusia\".\nDimpu\u00e9s d'a invasi\u00f3n rusa d'Ucra\u00edna de 2022, o Comit\u00e9 Olimpico Internacional (COI) conden\u00f3 la violaci\u00f3n d'a tregua olimpica adoptada per l'Asembleya Cheneral d'a ONU per parte de Rusia. Lo COI pidi\u00f3 a las federacions d'esportes que prohiban a os atletas rusos participar en cualsequier evento internacional dica nuevo aviso, o 3 de marzo o Comit\u00e9 Paralimpico Internacional prohibi\u00f3 a os atletas rusos competir en os Chuegos Paralimpicos d'hibierno de 2022. Lo COI tami\u00e9n retir\u00f3 la Orden Olimpica a Vladimir Putin.\nCompeticions esportivas.\nRusia ti\u00e9n una gran tradicci\u00f3n esportiva y bi ha organizato belunas d'as competicions esportivas mes importants d'o mundo entre as que destacan os Chuegos Olimpicos en a suya XXII edici\u00f3n d'a era moderna celebratos en Mosc\u00fa en 1980, ciudat que tami\u00e9n esti\u00f3 a seu d'o Campionato d'o Mundo d'Atletismo de 2013."}
{"id": "2339", "revid": "69718", "url": "https://an.wikipedia.org/wiki?curid=2339", "title": "Ciudat d'o Vaticano", "text": "O Estau d'a Ciudat d'o Vaticano ye, con os suyos 0,44\u00a0km2 de superficie y a suya poblaci\u00f3n de 932 habitants, o estau menos amplo y poblau d'o mundo. Ye situau en a ciudat italiana de Roma, con a que tien 4 km de muga. Se troba en a zona ueste d'a ciudat, sobre a marguin dreita d'o r\u00edo T\u00edber.\nO edificio mas destacau ye a Basilica de Sant Pietro. Incluye tami\u00e9n, en rechimen de extraterritorialidat, as basilicas de Sant Chuan de Letr\u00e1n, Sant Pavlo Extramuros y Santa Mar\u00eda la Mayor, y difuera d'a ciudat, o Palacio de Castelgandolfo. O estau ye tan chicot que nom\u00e1s a Basilica de Sant Pietro ya en ye o 7% d'a suya superficie; a basilica y a Plaza de Sant Pietro ocupan un 20% d'o territorio, ixo li fa estar o territorio independient mas urbanizau d'o mundo.\nA Ciudat d'o Vaticano alberga la Santa Seu, maxima instituci\u00f3n d'a Ilesia Catolica. Encara que os dos nombres \u00abCiudat d'o Vaticano\u00bb y \u00abSanta Seu\u00bb s'emplegan a sob\u00e9n com si fuesen equivalents, o primero se refiere a la Ciutat y a lo suyo territorio, mientres que o segundo se refiere a la instituci\u00f3n que diriche a Ilesia y que tien personalidat churidica propia (como subchecto de Dreito internacional). Rigurosament, ye a Santa Seu, y no lo Estau d'o Vaticano, la que mantiene relacions diplomaticas con a resta d'estaus d'o mundo. D'atra man, o Vaticano ye qui da o soporte temporal y sobir\u00e1n (sustrato territorial) a l'actividat d'a Santa Seu.\nFa parte d'a Organizaci\u00f3n d'as Ciudaz d'o Patrimonio d'a Humanidat.\nGubierno y politica.\nA esencia mesma d'o Estau d'a Ciudat d'o Vaticano se basa en a doctrina y en a lechislaci\u00f3n d'a Ilesia Catolica, de manera que o Papa ye allora Chefe Supremo d'a Ilesia y Chefe d'o Estau d'o Vaticano. Como en a propia Ilesia Catolica, os centenars de millons de miembros d'ista no tienen dreito de voto u decisi\u00f3n sobre a organizaci\u00f3n, o Vaticano ye l'unico estau europeu que am\u00e1s de no estar formalment una democracia, esfensa explicitament o suyo caracter de dictadura teocratica. A esleci\u00f3n d'o Papa corresponde a lo Sacro Colechio Cardenalicio (instituci\u00f3n no esleita, os miembros d'a cual son designaus por o propio Pontifice), reunitos en Conclau, seguntes as disposicions d'a Constituci\u00f3n Apostolica \"Universi Dominici Gregis\", promulgada por Chuan-Pavlo II o 22 de febrero de 1996. Ista Constituci\u00f3n Apostolica restrinche o metodo d'esleci\u00f3n eliminando a posibilidat d'aclamaci\u00f3n y de comprom\u00eds y desichindo que a mesma se verifique por escrutinio. \nO escullito se torna en Papa cuan manifiesta a suya aceptaci\u00f3n, siempre que se tracte d'una persona que tenese ya o caracter de Bispe. En caso contrario, o trigau ha d'estar ordenau Bispe a l'inte. En cualsiquiera d'os dos casos, o Papa esleito adquiere dende o mesmo momento d'a suya aceptaci\u00f3n, y ordenaci\u00f3n si ye o caso, a plena y suprema potestat en a Ilesia Catolica y en o Estau d'a Ciudat d'o Vaticano.\nTampoco no existe a divisi\u00f3n de Poders propia de cualsiquier democracia: o Papa concentra en a suya persona toz os tres poders lechislativo, executivo y chudicial, encara que no gosa exercer-los de forma dreita en a mayor\u00eda d'os casos. Ta asistir a lo Papa en o gubierno d'o Estau d'a Ciudat d'o Vaticano esiste una administraci\u00f3n dita Curia Pontificia Romana, que s'encarga d'os asuntos ordinarios d'o gubierno eclesial y vaticano.\nOs idiomas oficials son o lat\u00edn y o italiano. A moneda d'o pa\u00eds, seguntes un alcuerdo suscrito con a Uni\u00f3n Europea (UE), ye l'euro. Ye o solo estau sobir\u00e1n d'o mundo que ye reconoixito por a Organizaci\u00f3n d'as Nacions Unidas y que no i perteneixe.\nCheograf\u00eda.\nA Ciudat d'o Vaticano constituye un enclau adintro d'a ciudat italiana de Roma, con a cual tien una muga de 4\u00a0km. Se troba situada en a zona uest de Roma, en un chicot tozar en a marguin dreita d'o r\u00edo T\u00edber. O prencipal edificio d'o estau ye a basilica de Sant Pietro que se troba en a plaza d'o mesmo nombre. Adintro d'as murallas se troban atros edificios importants como el Palacio d'o Gubierno, os Museus Vaticanos y os Chardins Vaticanos.\nClima.\nOs hibiernos son suaus y, encara que as temperaturas son altas mientres o d\u00eda, as nueiz son fredas. A temperatura meyana en chinero ye de 7\u00a0\u00b0C, mientres que en chulio ye de 24\u00a0\u00b0C. I plebe poco entre mayo y setiembre. Octubre y noviembre son os meses mas umedos.\nEconom\u00eda.\nO Vaticano no puet mantener-se gracias a l'actividat productiva d'o suyo propio territorio, limitada a la venda d'obchectos toristicos, libres d'impuestos, estampetas y dentradas a museus. Pero conta am\u00e1s con os grans ingresos d'a Ilesia Catolica en tot o mundo, provenients de: as aportacions economicas d'os Estaus a on conta con alcuerdos de financiamiento (por a suya tradici\u00f3n catolica u por a presi\u00f3n de partitos politicos afins), as donacions d'os catolicos u d'interpresas vincladas a \u00e9ls; os beneficios d'as interpresas propiedat d'a Ilesia y d'as suyas actividaz financieras de banca y bolsa a nivel internacional. A econom\u00eda yera muit danyada en 1979, y tres anyos dimpu\u00e9s se produce a caita d'un d'os bancos mas ilustres de Italia, o Banco Ambrosiano, que levaba as finanzas internacionals d'o Vaticano. Dimpu\u00e9s o Papa treslad\u00f3 a responsabilidat d'a economia vaticana a lo Estau, que, a partir de 1984, s'encargarba d'as finanzas. Cinco anyos dimpu\u00e9s, o Papa fa una reestructuraci\u00f3n d'a organizaci\u00f3n economica y a econom\u00eda estatal s'encarg\u00f3 a cinco financiers reconoixitos internacionalment (encara que baixo lo control d'una comisi\u00f3n formada por cinco cardenals).\nMonedas.\nDebito a un alcuerdo con Italia, en representaci\u00f3n d'a Uni\u00f3n Europea, a moneda vaticana ye l'euro. A ciudat tien euros con disenyo propio, que son acceptaus en Italia y a resta de pa\u00edses d'a zona euro. A Ciudat d'o Vaticano no tien un banco que pueda emitir istas monedas, por ixo tien un alcuerdo con Italia ta la suya fabricaci\u00f3n, que no puet estar de mas d'un mill\u00f3n d'euros anyals.\nMedios de comunicaci\u00f3n.\nA Ciudat d'o Vaticano emite as suyas propias estampetas postals y monedas, tien una estaci\u00f3n de ferrocarril y un periodico (\"L'Osservatore Romano\"), una emisora, (Radio Vaticano) y una televisi\u00f3n (Centro televisivo vaticano), am\u00e1s de diferents fundacions, como \"Latinitas\", ta o estudio d'o lat\u00edn, academias y universidaz pontificias.\nServicio telefonico.\nO estau d'a Ciudat d'o Vaticano tien un servicio de telefons que disposa de modernas instalacions ta la comunicaci\u00f3n tanto interna como externa d'a ciudat tami\u00e9n disposa de personal altament capacitau. S'ha de tener en cuenta que no existe o dreito a la confidencialidat d'as comunicacions telefonicas u d'unatro tipo.\nA ciudat estau tien una complexa infraestructura de rez, por lo que tien una autonom\u00eda completa.\nTransportes.\nA ciudat tien una gara que recorre o trachecto dende o Vaticano dica Italia. Am\u00e1s, tami\u00e9n tien un helipuerto. Os servicios d'autocar dende a ciudat de Roma son frecuents.\nSieglas automovilisticas.\nO Vaticano atorga a travi\u00e9s d'o \"rechistro de veh\u00edclos vaticanos\" una matricla a los autom\u00f3bils d'ista ciudat-estau. Os autom\u00f3bils que son d'o gubierno port\u00edan as sieglas \"\"RVV\" y os que son d'os ciudadans, \"SCV\"\".\nEsfensa.\nA Guardia Suiza ye o cuerpo militar encargau d'a seguridat d'a Ciudat d'o Vaticano. Ye composada por bels cient soldaus (toz hombres): cuatre oficials, 23 comandants intermedios, 70 alabarders, 2 tamboriners y un capell\u00e1n. Son entrenaus en procedimientos y maneyo d'armas modernas (como o fusil suizo Sig 550), encara que tami\u00e9n s'amuestra a maniar a espada y l'alabarda.\nA Guardia Suiza tien a suya seu debant d'o Palacio Apostolico Pontificio.\nSeguntes os Pactos de Letr\u00e1n sinyaus con o gubierno faixista italiano de Benito Mussolini, s'establi\u00f3 que a Polic\u00eda italiana ha de cusirar, en chunto con a Guardia Suiza y os Servivios Vaticanos de Seguridat (servicios secretos), a Plaza de Sant Pietro.\nA esfensa d'a Ciudat d'o Vaticano ye proporcionada por Italia.\nNacionalidat.\nA nacionalidat vaticana no s'obti\u00e9n por naiximiento, sino por o sistema de \"iure officii\" u concesi\u00f3n, a aquellas personas que treballan ta o Vaticano. Tami\u00e9n pueden obtener a nacionalidat os conchuches (que s'anula, en caso de deseparaci\u00f3n) y fillos (que se anula si son treballadors, tienen mas de 25 anyos u en o caso d'as fillas si se casan) d'os treballadors vaticanos.\nSeguntes as leis italianas, si una persona pierde a ciudadan\u00eda vaticana y no tiene denguna atra ciudadan\u00eda automaticament esdevi\u00e9n ciudad\u00e1n d'Italia.\nO 31 d'aviento de 2005, yeran 558 as personas con nacionalidat vaticana, d'as cuals 246 teneban dople nacionalidat.\nIstas 558 personas yeran:\nAsinas, d'as personas que tienen a nacionalidat vaticana, un 80% fan parti d'o clero d'a Ilesia Catolica, y a mayor parti d'a resta son guardias suizos, que tami\u00e9n son catolicos, estando am\u00e1s iste un d'os prencipals regles ta dentrar en a Guardia Suiza. No se diz a relichi\u00f3n d'as atras 43 personas.\nIstas cifras se refieren a personas con nacionalidat vaticana, pero no toz son residents en a Ciudat. Os ciudadans que treballan en misions diplomaticas, a gran mayor\u00eda d'os cardenals y una gran proporci\u00f3n d'os miembros d'o clero y laicos que treballan en o Vaticano viven fuera d'o Estau.\nCultura.\nA cultura d'o Vaticano, como ye platero, se corresponde con a cultura d'a Ilesia Catolica, encara que s'ubre tami\u00e9n a l'arte d'atras culturas, y o suyo mayor exponent son as obras d'arquitectura, como a Basilica de Sant Pietro, a Plaza de Sant Pietro, a Capiella Sixtina y os Museus Vaticanos.\nEntre os Museus Vaticanos se troban: o Museu Gregoriano d'arte echipcio y d'arte etrusco, o Museu P\u00edo Clement\u00edn, o museu Chiaramonti y a Pinacoteca Vaticana.\nMuitos artistas y arquitectos famosos como Bramante, Michelangelo y Bernini treballoron en importantismas obras artisticas que hue se pueden admirar en os edificios vaticanos.\nEsportes.\nO Vaticano tien una selecci\u00f3n de f\u00fatbol, a Selecci\u00f3n de f\u00fatbol d'a Ciudat d'o Vaticano, que no ye asociada ni a la NF-Board ni a la FIFA. Ista selecci\u00f3n s'enfrontin\u00f3 a Sant Marino y M\u00f3negue, quedando 0-0 contra os dos equipos. L'equipo ye composau por voluntarios d'a Guardia Suiza, miembros d'o Consello Papal y por guardias d'os museus.\nEn febrero de 2007 sacerdoz y seminaristas d'a Ciudat d'o Vaticano y Roma chugoron a primera \u00abCopa Clerical\u00bb. Ye o primer campionato d'equipos formaus por clerigos, una ideya d'o Secretario d'Estau, o cardenal Tarcisio Bertone."}
{"id": "2341", "revid": "58620", "url": "https://an.wikipedia.org/wiki?curid=2341", "title": "San Marino", "text": "A Republica de San Marino (en italiano \"Repubblica di San Marino\") ye una d'as nacions mas chicotas d'o mundo. Ye a republica mas chicota y antiga d'Europa. Ye situada en Italia, en o sud d'o continent y en bel meyo d'a peninsula italica.\nEsporte.\nL'esporte en San Marino ye parello a l'esporte Italiano, bels d'os suyos equipes y chugadors partecipan es as competicions italianas.\nL'equipo de f\u00fatbol mas important de San Marino yera lo San Marino Calcio, que yera lo solo club profesional d'o pa\u00eds y autorizau ta competir en as competicions italianas, pero desapareixi\u00f3 en l'anyo 2019. Os de dem\u00e1s clubs chugan en a liga de futbol sanmarinense. A nivel de selecciones a suya selecci\u00f3n de f\u00fatbol per lo que fa a resultaus ye la pior d'Europa y una d'as piors d'o mundo estando habitual la suya clasificaci\u00f3n en o ranking mundial per dencima d'o numero 200 d'un total de 211 seleccions.\nCompeticiones esportivas.\nSan Marino organiza o Gran Premio de Motociclismo de San Marino en o cercuito italiano de Missano y tami\u00e9n organiz\u00f3 o Gran Premio de Formula 1 de San Marino en o cercuito \nitaliano d'Imola dende 1981 dica l'anyo 2006."}
{"id": "2342", "revid": "6885", "url": "https://an.wikipedia.org/wiki?curid=2342", "title": "Espanya", "text": "O Reino d'Espanya ye un estau miembro d'a Uni\u00f3n Europea (UE) situau en o sudueste d'Europa, aon que ocupa 6 setenas partis d'a Peninsula Iberica, que comparte con Portugal. Tami\u00e9n poseye partis d'o suyo territorio en a mar Mediterrania (as islas Balears), en l'Oceano Atlantico (as islas Canarias), asinas como dos enclaus en o norte d'o continent africano (as ciudaz autonomas de Ceuta y Melilla) y o enclau de Ll\u00edvia en os Pireneus franceses.\nEn o suyo territorio peninsular tien mugas terrestres con Francia, a on se troba o enclau de Ll\u00edvia y o Prencipau d'Andorra en o norte, con Portugal en l'ueste, asinas como con a colonia britanica de Chibraltar en o sud. En os suyos territorios africanos, muga por tierra y mar con Marruecos.\nAntim\u00e1s, tien atra serie de distritos y posesions menors no continentals como as islas Chafarinas, o Peny\u00f3n de V\u00e9lez de la Gomera y as islas d'o Peny\u00f3n d'Alhucemas, toz debant d'a costa de Marruecos; asinas mesmo, reclama a soberan\u00eda d'o isleta Perejil, hue litigato con Marruecos, sin estar posesi\u00f3n oficial de denguno d'os dos. A isla d'Albor\u00e1n, as islas Columbrez y una serie d'islas y isletas debant d'a as suyas costas completan os suyos territorios.\nSe manti\u00e9n tami\u00e9n o pleito por a soberan\u00eda d'o peny\u00f3n de Chibraltar con o Reino Uniu, de vez que Portugal no reconoixe a soberan\u00eda espanyola sobre a comarca pacense d'Oliven\u00e7a.\nEtimoloch\u00eda.\nO nombre d'Espanya deriva d\"'Hispania\", nombre lat\u00edn con que os romanos designaban cheograficament a o conchunto d'a Peninsula Iberica. Hispania ye alavez una adaptaci\u00f3n d'o nombre en griego emplegato por Artemidoro d'Efeso (sieglo I aC), autor d'o mas antigo mapa d'occident en que se describe a Hispania romana.\nHistoria.\nOs ibers estioron os primers pueblos de cuals se sabe que ocuporon a peninsula Iberica. Se sabe que heba poblacions proto-iberas, por restos arqueolochicos. Os griegos y fenicios estioron os que deixoron os primers escritos, anque no nunca tenioron contacto con \u00e9ls. Os vascons ser\u00edan d'ista categor\u00eda. Actualment, os ibers son definitos por os suyos rasgos culturals.\nGubierno y politica.\nGubierno.\nEspanya ye establita como una monarqu\u00eda parlamentaria dende a fundaci\u00f3n d'a suya Constituci\u00f3n en 1978. As ditas \"Altas Institucions d'o Estato\" son:\nA suya funci\u00f3n ye d'articular os poders d'o Estato (executivo, lechislativo y chudicial) y equilibrar-ne as relacions de poder.\nPolitica.\nOs partius politicos y coalicions que actualment tienen representaci\u00f3n en o Congreso u o Senau son, por orden alfabetico:\nOs partius politicos y coalicions presents nom\u00e1s en concellos u parlamentos autonomicos en l'actualidat, antiparte d'os debant ditos son:\nComunidaz autonomas y provincias.\nO estato, seguntes a Constituci\u00f3n vichent en l'actualidat (\"Constituci\u00f3n espanyola de 1978\") , ye una naci\u00f3n, formada devez por \"nacionalidaz\" y rechions. Os or\u00edchens d'o estato espanyol pueden trobar-se en a uni\u00f3n matrimonial d'os reinos medievals de Castiella y Arag\u00f3n \u2014formatos por a uni\u00f3n dinastica u conquiesta d'atros reinos anteriors\u2014 en zaguer\u00edas d'o sieglo XV en tiempos d'o reinato d'os Reis Catolicos, cuan se produz a unificaci\u00f3n politica, que remata con a uni\u00f3n d'o Reino de Navarra, o Reino Nazar\u00edn de Granada y atros territorios. Un prencipio d'unificaci\u00f3n institucional posterior ocurre en o reinato de Felipe V, que creya una forma d'estato centralizata que se manti\u00e9n dica la vichent Constituci\u00f3n.\nO estato se divide en 17 Comunidaz Autonomas y 2 Ciudaz Autonomas que ye una organizaci\u00f3n analoga a la d'os estatos federals. Poseyen un amplo grau d'autonom\u00eda, poders lechislativos, de presupuesto, administrativos y executivos en as competencias exclusivas que o estato central guarancia a cada comunidat a travi\u00e9s d'un Estatuto d'autonom\u00eda.\nCada comunidat autonoma se divide en una u cuantas provincias, fendo un total de 52.\nCheograf\u00eda.\nSituata en Europa Occidental, ocupa la mayor parti d'a Peninsula Iberica y, difuera d'ella, dos archipielagos (o d'as Islas Canarias en l'Oceano Atlantico y o d'as Islas Balears en a Mar Mediterrania) y dos ciudaz, Ceuta y Melilla, en o norte d'Africa.\nEn amplaria territorial (superficie) ye o tercer pa\u00eds d'Europa (excluita Rusia), por dezaga d'Ucra\u00edna y Francia, y o segundo mayor d'a Uni\u00f3n Europea.\nAs mugas fisicas d'Espanya son, prencipalment, as d'a Peninsula Iberica, adintro d'a que muga con Portugal: iste estato y l'Oceano Atlantico a l'ueste, a Mar Mediterrania a l'este, o estreito de Chibraltar a lo sud y os Pireneus, chunto con o Golfo de Bizcaya y o Mar Cantabrico a lo norte.\nOs prencipals sistemas monterizos son: Pireneus, Sistema Iberico, Carpetana, Oretana ye Cordeleras Beticas (Sozbetica y Penibetica). O Teide ye o pico mas alto d'Espanya, estando-ne a suya altaria de 3.718 metros.\nEconom\u00eda.\nCon un PIB de 798.672 millons d'euros (2004) y una renta per capita de 22.690 d\u00f3lars estausunidenses (2004), Espanya ye una d'as grans econom\u00edas europeas y a ueitena mundial. L'asperanza de vida d'a suya poblaci\u00f3n ye entre as 3 mas altas d'o mundo y a mortalidat infantil se troba entre as mas baixas.\nDemograf\u00eda.\nEspanya contaba con una poblaci\u00f3n humana de 40.499.791 habitants a l'1 de chinero de 2000, 45.116.894 habitants a l'1 de chinero de 2007. En 2003 aculli\u00f3 lo 50% d'a inmigraci\u00f3n extracomunitaria enta la UE, sobretot de ciudadans en situaci\u00f3n ilegal magreb\u00eds, subsaharianos y latinoamericanos. A sociedat espanyola concara en l'inte os desaf\u00edos cheneratos por as dificultaz d'asimilaci\u00f3n y integraci\u00f3n d'ixos treballadors.\nArias metropolitanas.\nAs arias metropolitanas que teneban mas de 300.000 habitants en 2003 son as siguients:\nCultura.\nFiestas nacionals.\nAntiparte d'as festividaz nacionals, cada Comunidat Autonoma tien dos dias festivos, y cada municipio, atros dos mas, estando en total 15 as fiestas oficials en Espanya.\nEsportes.\nO esporte mes popular ye o futbol, a suya selecci\u00f3n de futbol esti\u00f3 campiona en 2010 d\u00b4a copa d\u00b4o mundo. A liga espanyola ye clamata por motivos comercials LaLiga Santander y os suyos equipes mes importants son o Real Madrit y o Bar\u00e7a.\nTami\u00e9n ye popular a suya liga de baloncesto profesional, a liga ACB. Os suyos equipes mes importants son Real Madrid, Bar\u00e7a y o Saski Baskonia entre atros."}
{"id": "2350", "revid": "8541", "url": "https://an.wikipedia.org/wiki?curid=2350", "title": "Gran Bretanya", "text": ""}
{"id": "2351", "revid": "41", "url": "https://an.wikipedia.org/wiki?curid=2351", "title": "Jos\u00e9 Antonio Labordeta Sub\u00edas", "text": "Jos\u00e9 Antonio Labordeta Sub\u00edas (Zaragoza, 10 de marzo de 1935 - \u2020 Zaragoza, 19 de setiembre de 2010) esti\u00f3 un profesor, cantautor, escritor y politico aragon\u00e9s.\nChirman d'o poeta Miguel Labordeta, esti\u00f3 considerau un d'os prencipals exponents d'a canci\u00f3n d'autor espanyola. Encet\u00f3 a suya carrera musical en 1963, destacando os suyos albuns \"Cantar i callar\" (1974), \"Tiempo de espera\" (Tiempo d'Aspera, 1975) y \"Las cuatro estaciones\" (As cuatre estacions, 1981).\nParticip\u00f3 en o establimiento d'o semanario \"Andal\u00e1n\", ye autor de cuantos libros de poemas, una novela (\"Cada cual que aprenda su juego\", 1974) y unas recordanzas (\"Con la voz a cuestas\", 1982). Entre os suyos zaguers t\u00edtols destaca \"Arag\u00f3n en a muchila\" (1983), \"Os amigos contatos\" (1994), \"Un pa\u00eds en a muchila\" (1995) u \"Banderas rotas\" (2001). Enfil\u00f3 y present\u00f3 o programa de Televisi\u00f3n Espanyola \"Un pa\u00eds en a muchila\".\nMiembro d'a Chunta Aragonesista (CHA) esti\u00f3 esleito deputau por Zaragoza en 2000 y 2004, estando o portavoz d'iste partiu aragon\u00e9s en o Congreso d'os Deputaus.\nO Rolde de Estudios Aragoneses reedit\u00f3 o disco \"Cantar i callar\" de 1974, encara inedito en CD, con a ocasi\u00f3n d'a publicaci\u00f3n d'o libro colectivo \"Jos\u00e9 Antonio Labordeta: creaci\u00f3n, compromiso, memoria\" (con mes de sixanta colaboracions d'a suya fegura y a suya trachectoria), presentato o 26 de noviembre de 2008 en una fiesta feita en o \"Teatro Principal\" de Zaragoza.\nJos\u00e9 Antonio Labordeta feneixi\u00f3 o 19 de setiembre de 2010 de maitinada en o Hespital Miguel Servet de Zaragoza a causa d'un c\u00e1ncer de prostata que li diagnosticoron en l'anyo 2006.\nBiografia.\nJos\u00e9 Antonio Labordeta Sub\u00edas naixi\u00f3 o 10 de marzo de 1935 en l'antigo palacio d'os Lanuza en o numero 1 d'a carrera Buen Pastor, en o centro de Zaragoza, a on que a suya familia rechentaba a escuela-internato Santo Tom\u00e1s de Aquino, a la que asistir\u00edan personalidaz como Jes\u00fas Moncada. Cuatreno fillo (d'entre siet chirmans) de Sara Sub\u00edas y Miguel Labordeta, un catedratico de lat\u00edn y militant d'Izquierda Republicana que, en prencipiar a guerra a l'anyo siguient, fue preso por ateu, comunista y mas\u00f3n y, en rematar ista, se le retir\u00f3 a catedra.\nInfancia.\nPor miedo a m\u00e1s represalias, a familia escolariz\u00f3 o choven Jos\u00e9 Antonio en o Colechio Alem\u00e1n de Zaragoza dica que zarr\u00f3 en 1943, anyo en que l'Alemanya nazi prencipiaba a perder a guerra. Alavez contin\u00f3 os estudios en a escuela paterna, a on que faci\u00f3 o bachillerato chunto a futuras personalidaz como Emilio Gast\u00f3n y, en rematar, prencipi\u00f3 a carrera de dreito; en 1953, mientres o tercer curso, su pai mori\u00f3 y Labordeta se'n pas\u00f3 ta letras. A escuela familiar pas\u00f3 a mans d'o suyo chirman poeta, catorce anyos mayor que \u00e9l, qui pasar\u00eda a exercer un rol paternal sobre o suyo chirm\u00e1n chicot.\nLiteratura.\nEn l'anyo 1957 le tocoron trenta mil pecetas en a loter\u00eda i se'n fue un mes entero a o Parador de Turismo de Sant Chuan d'a Penya a leyer-se l\"'Ulises\" de James Joyce: influyiu por Miguel, fund\u00f3 y dirichi\u00f3 a revista \"Orejud\u00edn\" (1958\u201359) y public\u00f3 en a \"Papageno\" (1958\u201360), con dos publicacions sutitas arredol d'a tertulia Nik\u00e9 y d'a Oficina Poetica Internacional. Finalment, se licenci\u00f3 en Filosof\u00eda en 1960 y se'n fue a treballar de lector de castellano en Ais de Proven\u00e7a, en os zaguers anyos d'a Cuatrena Republica, a on daba clase a os pied-noirs: ast\u00ed ascuit\u00f3 por primera vegata os discos de Brassens, Brel y L\u00e9o Ferr\u00e9 y escribi\u00f3 \"Sonata ib\u00e9rica\", un poemario influyiu por Machado que encara contina inedito.\nAmostranza.\nDos anyos dimpu\u00e9s se'n torn\u00f3 ta Arag\u00f3n y, en casar-se con Juana de Grandes o 29 de setiembre de 1963, os dos se treladaron a Teruel ta treballar de mayestros en una escuela laica establita por un amigo d'\u00e9l: ast\u00ed, ella exerceba de mayestra de griego y \u00e9l, d'historia. Entre os alumnos que teni\u00f3 Labordeta mientres ista epoca feguran o president d'Endesa Manuel Pizarro, o polemista Jim\u00e9nez Losantos u o polifacetico Joaqu\u00edn Carbonell: chunto con iste zaguero y Ces\u00e1reo Hern\u00e1ndez prencipi\u00f3 a cantar, con trenta y tres anyos, en noviembre d'o 68. A suya primera aparici\u00f3n en publico esti\u00f3 en Belchit (o lugar d'a mai de Serrat). Mientres os ueito anyos d'estacha en Teruel naixioron as suyas primeras dos fillas, Ana y \u00c1ngela; a tercera, Paula, naixi\u00f3 en tornar ta Zaragoza. En l'anyo 1985 demand\u00f3 a excedencia y ya no torn\u00f3 a exercer de mayestro.\nMusica.\nIxe mesmo anyo, dimpu\u00e9s de veyer un anuncio en prensa, ninvi\u00f3 unas cintas a Madrit que se convirtioron en o suyo primer disco, \"Andros, vol. II\", un EP de cuatre cancions editato por Edumsa que fue retirato a l'anyo siguient por as autoridaz; se reedit\u00f3 en 1971 como complemento de \"Cantar y callar\", un d'os primers librodiscos d'a epoca. Dos anyos dimpu\u00e9s, o 13 de noviembre de 1973 se celebr\u00f3 o \"Primer Encuentro de la M\u00fasica Popular en Arag\u00f3n\" en o Teatro Prencipal de Zaragoza con as actuacions de Boira, La Bullonera, Renaxer, Pilar Garz\u00f3n, Tierra H\u00fameda, Tom\u00e0s Bosque (d'a Francha) y o mesmo Labordeta, que alavez ya yera a cabeza visible d'a emerchent \u00abcanci\u00f3n popular aragonesa\u00bb. A l'anyo siguient, Edigsa le public\u00f3 o suyo primer disco de luega durata, \"Cantar i callar\" (\"sic\"), que contaba con notas preliminars (en valenciano) d'Ovidi Montllor.\nEn 1975 public\u00f3 \"Tiempo de espera\", que encluye a suya canci\u00f3n mas conoixita, \"Canto a la libertad\", escrita en o suyo retiro de Villanuga: ya en democracia, a suya canci\u00f3n fue proposata por o Partido Aragon\u00e9s como himno oficial d'Arag\u00f3, pero o PSOE y o PCE votoron en contra. Se retir\u00f3 parcialment de l'oficio de cantautor, con un concierto en a Plaza d'o Pilar o 4 d'octubre de 1991, encara que dimpu\u00e9s ha feito conciertos puntualment, en solitario u chunto con Carbonell y Eduardo Paz en o espectaclo \"Cantautores aragoneses\", que les torn\u00f3 a achuntar en un concierto historico retransmeso por Arag\u00f3n TV l'11 d'octubre de 2006 que, en rematando, han feito chiras por ciudaz como Fraga y Uesca (en o festival \"Periferias\").\nPolitica.\nCo-fundador d'a revista \"Andal\u00e1n\", d'o Partido Socialista Aragon\u00e9s, creyador d'un partiu imachinario dito \"Izquierda Depresiva Aragonesa\" y candidato en a lista a o Senau espanyol por Ezquierda Unida, en zaguer\u00edas esti\u00f3 deputau electo por Chunta Aragonesista en as Corz entre 1999 y 2000 y en o Congreso d'os Deputaus os anyos 2000 y 2004 (por dos lechislaturas seguitas) dica l'anyo 2008, en que se chubil\u00f3. En a etapa en Madrit destac\u00f3 aintro d'o grupo mixto, como l'unico representant de l'aragonesismo, por o suyo estilo radicalment oposato a lo d'a resta de congresistas: mientres o debate sobre a invasi\u00f3n d'Iraq recit\u00f3 un poema d'o suyo chirm\u00e1n Miguel; en una atro debate respondi\u00f3 a os deputaus d'o PP que le feban a mofla con un \u00ab\"\u00a1A la mierda!\"\u00bb u insultando-los; tami\u00e9n particip\u00f3 activament en o debate sobre o Estatuto d'Autonom\u00eda d'Arag\u00f3n, en a comisi\u00f3n d'investigaci\u00f3n de l'11-M y, en zaguer\u00edas, anunci\u00f3 a suya retirata mientres a intervenci\u00f3n en o debate sobre o estau d'a naci\u00f3n de 2007. Mientres a suya trachectoria como deputau s'opos\u00f3 a o trescole de l'Ebro, vot\u00f3 en contra d'a Lei de Partius y en favor d'a Constituci\u00f3n europea, defendeba a co-oficialidat d'as luengas d'Arag\u00f3n y o \"software libre\" y parlaba d'Espanya como \u00abuna gran federaci\u00f3n\u00bb. En recullir o premio de l'Asociaci\u00f3n de Periodistas Parlamentarios, compartiu con Agust\u00ed Cerd\u00e0, Labordeta se despidi\u00f3 con una ixota aragonesa.\nRetiro.\nEn retirar-se d'a pol\u00edtica \u00abpor cansancio ideyolochico\u00bb, ocasionalment residiba en Altafulla, escribi\u00f3 a novela \"Memorias de un beduino en el Congreso de los Diputados\" (2009), actu\u00f3 en a Expo de Zaragoza y en 2006 se le diagnostic\u00f3 un c\u00e1ncer de prostata, que le lev\u00f3 a la muerte en 2010.\nO Rolde de Estudios Aragoneses ha reeditato el \"Cantar i callar\" de 1968, encara inedito en CD, con ocasi\u00f3n d'a publicaci\u00f3n d'o libro colectivo \"Jos\u00e9 Antonio Labordeta: creaci\u00f3n, compromiso, memoria\" (con mas de seixanta colaboracions sobre a fegura y a trachectoria de l'homenacheato), presentato o 26 de noviembre en una fiesta en o Teatro Prencipal de Zaragoza.\nMuerte.\nMuri\u00f3 en a maitinada d'o 19 de setiembre de 2010, en l'Hospital Miguel Servet de Zaragoza, a la edat de 75 anyos, debito a o c\u00e1ncer de prostata que se l'heba diagnosticato en l'anyo 2006, y que le oblig\u00f3 a permaneixer en casa os zaguers meses d'a suya vida.\nO zaguer acto publico que protagoniz\u00f3 se produci\u00f3 o d\u00eda 6 de setiembre de 2010, cuan os ministros d'Esfensa, Carme Chac\u00f3n, y Educaci\u00f3n, \u00c1ngel Gabilondo, le entregoron en a suya casa a Gran Cruz d'a Orden d'Alifonso X o Sabio; un reconoiximiento que o Gubierno le concedi\u00f3 por a su sabidur\u00eda, a suya pasi\u00f3n, as suyas conviccions y a suya esfensa d'a libertat y o pueblo, motivos por los que tami\u00e9n l'atorg\u00f3 a medalla a o Treballo.\nEn as calendatas posteriors a la suya muerte bi habioron numerosos actos en remeranza a Labordeta en toda a cheograf\u00eda aragonesa. Mas de 20.000 aragoneses o primer d\u00eda y de 40.000 en total, dioron o zaguer adios a o cantautor en o veilatorio que s'instal\u00f3 en o Palacio de l'Alchafar\u00eda, vesitato am\u00e1s por diversas personalidaz d'a politica y a cultura aragonesa y espanyola como Joan Manuel Serrat, Manuel Pizarro, Gaspar Llamazares, Carmen Par\u00eds, Jos\u00e9 Luis Borau u Miguel \u00c1ngel Berna entre muitos atros. O president d'Arag\u00f3n, Marcelino Iglesias coloc\u00f3 a Medalla d'Arag\u00f3n a t\u00edtol postumo sobre l'atabul cubierto con a cuatribarrata.\nManimenos no estioron menos emotivos os homenaches populars convocatos en diferents puestos d'Arag\u00f3n. En a plaza Sant Felipe de Zaragoza, 2.000 personas se reunioron de nueiz ta cantar toz chuntos o \"Canto a la libertad\", una d'as cancions mas conoixitas y simbolicas de Labordeta Feito que se repiti\u00f3 tami\u00e9n en rematar o veilatorio en l'Alchafar\u00eda, a on que a multitut demandaba a oficialidat d'a canci\u00f3n como himno nacional d'Arag\u00f3n. En atras ciudaz como Uesca y Teruel tami\u00e9n se facioron actos d'ista mena.\nEntre os reconoiximientos d'as institucions dimpu\u00e9s d'a suya muerte cal destacar a nueva denominaci\u00f3n d'o Parque Gran de Zaragoza, que dende alavez pas\u00f3 a decir-se oficialment Parque Gran Jos\u00e9 Antonio Labordeta. y ye tami\u00e9n se quiere dar ista denominaci\u00f3n en o futuro a l'Auditorio. Tami\u00e9n en atras ciudaz s'han feito homenaches parellans, asinas en Chaca l'Auditorio-Palacio de Congresos pasar\u00e1 a decir-se tami\u00e9n \"Jos\u00e9 Antonio Labordeta\"\nObra.\nBibliografia.\nA producci\u00f3n literaria de Labordeta ye a mayor de totas as suyas aficions por l'antig\u00fcitat y a constancia d'o ritmo de publicaci\u00f3n; manimenos, puet estar que s\u00eda a suya faceta menos conoixita, a la que caldr\u00eda adhibir os numerosos articlos en prensa u o poemario inedito debantdito.\nDiscografia.\nA mayor parti d'a suya discograf\u00eda fue replegata en l'anyo 2004 en \"Cantar y no callar (1975-1995)\", una caixa de trece compactos reeditatos por Dro: basicament, toz os discos editatos por Fonomusic, con a notable ausencia d'o \"Cantar i callar\", que encara ye inedito en CD.\nFilmografia.\nA versant actoral de Labordeta ye am\u00e1s tardana d'as suyas actividats: am\u00e1s d'os papels protagonistas que apareixen a continaci\u00f3n, Labordeta tami\u00e9n treball\u00f3 en 1988 como anfitri\u00f3n d'o programa \"En la cadiera\" ta TVE en Arag\u00f3n, por a on pasaron os cantautors mas importants d'o momento, am\u00e1s d'as suyas incursions puntuals de contertulio en cuantos programas de debate u como actor convidato en series televisivas como \"7 vidas\"."}
{"id": "2355", "revid": "287", "url": "https://an.wikipedia.org/wiki?curid=2355", "title": "Osetia d'o Sud", "text": "A Republica d'Osetia d'o Sud (en oseta \u0420\u0435\u0441\u043f\u0443\u0431\u043b\u0438\u043a\u04d5 \u0425\u0443\u0441\u0441\u0430\u0440 \u0418\u0440\u044b\u0441\u0442\u043e\u043d, \"Respublikae Xussar Iryston\"; en ruso: \u0420\u0435\u0441\u043f\u0443\u0431\u043b\u0438\u043a\u0430 \u042e\u0436\u043d\u0430\u044f \u041e\u0441\u0435\u0442\u0438\u044f, \"Respublika Yuzhnaya Osetiya\"; en cheorchiano: \u10e1\u10d0\u10db\u10ee\u10e0\u10d4\u10d7\u10d8 \u10dd\u10e1\u10d4\u10d7\u10d8\u10d0, \"Samkhreti Osetia\") ye \"de facto\" una republica independient adintro de Cheorchia.\nOsetia d'o Sud ye oficialment una parti d'a rechi\u00f3n cheorchiana de Shida Kartli. A suya independencia, declarata o 28 de noviembre de 1991 nom\u00e1s ha estata reconoixita por a Federaci\u00f3n Rusa o 26 d'agosto de 2008, a resta de miembros d'as Nacions Unidas no reconoixen a Osetia d'o Sud como estato independient."}
{"id": "2359", "revid": "401", "url": "https://an.wikipedia.org/wiki?curid=2359", "title": "Somalilandia", "text": "Somalilandia (somal\u00ed: \"Soomaaliland\") ye un antigo protectorau britanico situato en o norueste de Somalia. Ye \"de facto\" un pa\u00eds independient, encara que no ye reconoixido internacionalment."}
{"id": "2360", "revid": "610", "url": "https://an.wikipedia.org/wiki?curid=2360", "title": "Sahara Occidental", "text": "O Sahara Occidental ye un territorio d'Africa, en o cabo mas occidental d'o disierto d'o Sahara. Esti\u00f3 una antiga colonia espanyola y actualment ye en parti baixo administraci\u00f3n de Marruecos, encara que o suyo dreito sobre iste territorio no ye reconoixito por a ONU y ye refusato por o Frent Polisario que reclama la independencia d'o pueblo sahraui."}
{"id": "2363", "revid": "69718", "url": "https://an.wikipedia.org/wiki?curid=2363", "title": "Cintas de 2001", "text": "Ista ye una lista d'as prencipals cintas de l'anyo 2001. A lista ye ordenata por o nombre orichinal d'a cinta, con o nombre en aragon\u00e9s entre parentesi."}
{"id": "2365", "revid": "401", "url": "https://an.wikipedia.org/wiki?curid=2365", "title": "President d'a Cheneralidat de Catalunya", "text": "L'actual president \u00e9s Quim Torra.\nIsta ye una lista d'os presidents d'a Cheneralidat de Catalunya (en catal\u00e1n \"President de la Generalitat de Catalunya\")"}
{"id": "2366", "revid": "610", "url": "https://an.wikipedia.org/wiki?curid=2366", "title": "Republica Turca d'o Norte de Chipre", "text": "A Republica Turca d'o Norte de Chipre (RTNC) (en turco \"Kuzey K\u0131br\u0131s T\u00fcrk Cumhuriyeti\" u \"KKTC\") ye un estato \"de facto\", que controla o tercio norte d'a isla de Chipre, en o Mediterranio oriental. Turqu\u00eda ye o solo pa\u00eds que la reconoixe; toz os atros gubiernos y as Nacions Unidas reconoixen a sobiran\u00eda d'a republica de Chipre sobre tota la isla. A \"Organizaci\u00f3n d'a Conferencia Islamica\" reconoixe a la RTNC como un estato, baixo lo nombre d'Estato Turco Chipriota.\nA RTNC tien una poblaci\u00f3n d'alto u baixo 190.000 habitants e un aria de 3.355 kilometros cuadratos. A poblaci\u00f3n d'o norte ye cuasi de tot turcofablant (Chipriotas turcos y turcos d'o continent) con chicotas poblacions de griegos y libaneses. A RTNC encluye a parti norte d'a ciudat de Nicosia, que sirve como a suya capital. En l'aspecto relichioso, o 99% d'a poblaci\u00f3n profesa la fe musulmana sunni, y l'1% se divide en chicotas comunidaz cristianas; principalment ortodoxas, pero tami\u00e9n con presencia de protestants y catolicos romanos."}
{"id": "2371", "revid": "610", "url": "https://an.wikipedia.org/wiki?curid=2371", "title": "Rivendell", "text": "Rivendell (en sindarin Imladris) ye o nombre en angl\u00e9s d'un puesto d'abanzata d'os Elfos en a \"Middle-Earth\" (Tierra Meya u Tierra d'o Meyo), un mundo imachinario creyato per J.R.R. Tolkien. Tami\u00e9n se i refiere bella vegata como \"a zaguer casa acullidora a l'Este d'o mar\". Fue fundato per Elrond en tiempos d'a Segunda Era d'a Tierra Meya, cuatre u cinco mil anyos antis d'o desvenito en O Sinyor d'os Aniellos. Am\u00e1s d'Elrond, d'altros elfos de renombre que i habitan son Arwen y Glorfindel.\nO nombre de Rivendell en angl\u00e9s significa \"val profundament sarrallata\", de \"riven\" \"sarrallato, fendito\" y \"dell\" \"val\". Bellas traduccions como as feitas ta las versions castellana y catalana d'o libro, \"Rivendel\" y \"Rivendell\" respectivament, no traducen o concepto, eliminando solo que a le final en castellano ta acomodar o nombre foneticament, y conservando-la o catal\u00e1n, probablemen ta amanar-lo a la toponimia catalana, como en Sabadell. Manimenos, son muitas as luengas que miran de traducir u adaptar o toponimo. Asinas, a denominaci\u00f3n francesa ye \"Fondcombe\" \"Coma fonda\"; a italiana, \"Gran Burrone\" \"Gran fueva\" u \"Forraspaccata\" \"Galacho rallato\"; l'alemana, \"Bruchtal\" \"Val fendita\"; ecetra. En altros casos, se dan doples versions, como en a luenga portuguesa, an se conserva \"Rivendell\" en a traducci\u00f3n ta Portugal pero se traduz como \"Valfenda\" en a brasilera. O libro no ye estato tradueito encara ta l'aragon\u00e9s, an que una simple adaptaci\u00f3n fonetica podr\u00eda dar \"Rivendel\". Con tot, pareix preferible una traducci\u00f3n d'o concepto. Muitas podr\u00edan estar as opcions posibles: \"Coma Fonda\", \"Coma Rallata\", \"Val d'a Ripa\", \"Val d'o Sarrato\", \"Vallifonda\"...\nEn \"O Hobbit\", \"Bilbo Baggins\" fa estacha en \"Rivendell\" chunto con os nanos de cam\u00edn ta o \"Lonely Mountain\" (Mont Solitario) y chunto con Gandalf de tornata ta la \"Shire\" (Comarca).\nEn \"O Sinyor d'os Aniellos\", \"Frodo Baggins\" y os suyos companyers \"hobbits\" viachan ta \"Rivendell\", an se troban con Bilbo, que se i yera retirato dimpu\u00e9s d'a suya fiesta de cabodanyo. Tami\u00e9n complegan en \"Rivendell\" bels elfos, nanos y hombres con diferens comandas, si bien en o Concello d'Elrond aprenden que totas as comandas son relacionatas con o dest\u00edn de l'Aniello Unico y deben de decidir qu\u00e9 fer\u00e1n con \u00e9ll. A la fin, son os hobbits os que influir\u00e1n en a decisi\u00f3n.\n\"Rivendell\" ye situata a la marguin d'una estreita foz d'o r\u00edo Bruinen (un d'os camins prencipals enta \"Rivendell\" viene d'un rasal amanato d'o Bruinen), pero prou amagato en os tremedals y baixants d'os Hithaeglir (Monts de boira).\nO nombre sindarin ta \"Rivendell\" (d'o cual no ye que una traducci\u00f3n) ye Imladris, que significa \"val fonda d'a ralla\"."}
{"id": "2372", "revid": "401", "url": "https://an.wikipedia.org/wiki?curid=2372", "title": "Palestina", "text": "Palestina (Lat\u00edn: \"Syria Pal\u00e6stina\"; hebreu: \"Palestina\", \u05e4\u05dc\u05e9\u05ea\u05d9\u05e0\u05d4; arabe: \"Filast\u00edn\", \u0641\u0644\u0633\u0637\u064a\u0646) ye una rechi\u00f3n situata entre la mar Mediterrania y o r\u00edo Chord\u00e1n. Se corresponde con a parti sud de l'antigo Cana\u00e1n. Dimpu\u00e9s de conquerir-la l'Imperio Romano, arredol de l'anyo 70 aC, li posoron o nombre de Palestina por un d'os pueblos que la habitoron, os filisteus. Huei en d\u00eda lo nombre de Palestina s'emplega, en sentito historico, ta referir-se a lo territorio en o que s'estatuy\u00f3 o Mandato Britanico (1917-1948) y, en sentito actual, ta referir-se a o estato que los arabes pretenden declarar sobre los territorios ocupatos de Cischordania, incluindo Cherusalem este, y a Francha de Gaza. A mayor\u00eda d'os suyos habitants chodigos la claman \"\u00c9retz Israel\" (\u05d0\u05e8\u05e5\u05be\u05d9\u05e9\u05e8\u05d0\u05dc).\nYe miembro d'a ONU como miembro observador."}
{"id": "2374", "revid": "41", "url": "https://an.wikipedia.org/wiki?curid=2374", "title": "Estato de Palestina", "text": ""}
{"id": "2375", "revid": "610", "url": "https://an.wikipedia.org/wiki?curid=2375", "title": "M\u00f3negue", "text": "O Prencipau de M\u00f3negue (en ligur monegasco \"M\u00fanegu\", en occit\u00e1n \"M\u00f3negue\", , en franc\u00e9s y oficialment \"Monaco\"), ye o segundo estato mas chicot d'o mundo y o mas densament poblato. Tami\u00e9n ye una ciudat. Ye localizato en Occitania sobre a Mar Mediterrania, en a Costa Azul, y forma un enclau que muga con o estato franc\u00e9s.\nOrganizaci\u00f3n administrativa.\nM\u00f3negue ye o prencipau mas chicot d'Europa asinas como tami\u00e9n o segundo estato independient mas chicot d'o mundo, por dezaga d'o Vaticano. O estato ye formato por una sola municipalidat (en franc\u00e9s \"commune\"). No bi ha distinci\u00f3n cheografica entre o Estato y a Ciudat de M\u00f3negue, manimenos as responsabilidaz d'o Gubierno (ran estatal) y as d'a Municipalidat (ran municipal) son diferents. D'alcuerdo a la constituci\u00f3n de 1911, o prencipau se subdividir\u00eda en tres municipalidaz:\nAs tres municipalidaz fuoron fusionatas en 1954 (dimpu\u00e9s de cuantas acusacions que deciban que o Gubierno yera actuando d'alcuerdo con o lema \u00abDivide y vencer\u00e1s\u00bb), manimenos tornoron a deseparar-se dimpu\u00e9s, encara que ista vegata con a categor\u00eda de barrios:\nDimpu\u00e9s, se creyoron os 3 zaguers barrios:\nUn barrio adicional fue planyeato en nuevas tierras obtenitas a la mar, que ser\u00edan rematatas ta o 2014. O prencipe Alberto II anunci\u00f3 en o suyo discurso de cabo d'anyo en 2009 que istos plans han quedato en suspenso debito a la situaci\u00f3n economica actual.\nActualment, o prencipau ye dividito en 10 barrios (con os suyos respectives numeros oficials: a \"Le Portier\", o barrio proposato, le fue asignato o numero 11.\nPor motivos estatisticos, os barrios de M\u00f3negue son dividitos en 173 manzanas (\"\u00eelots\"), comparables con os bloques censals en Estaus Unius."}
{"id": "2377", "revid": "610", "url": "https://an.wikipedia.org/wiki?curid=2377", "title": "Lista de pa\u00edses por superficie", "text": "Ista ye a lista d'os pa\u00edses d'o mundo ordenatos por superficie. Apareixen as unidaz (en kilometros cuadratos) y o porcentache (%).\nOs pa\u00edses sinyalatos con un estreleta ( * ) son os mas grans d'o suyo continent, os sinyalatos con una daga ( \u2020 ) son os mas chicoz ."}
{"id": "2378", "revid": "41", "url": "https://an.wikipedia.org/wiki?curid=2378", "title": "Taiw\u00e1n", "text": ""}
{"id": "2380", "revid": "69718", "url": "https://an.wikipedia.org/wiki?curid=2380", "title": "Cuba", "text": "A Republica de Cuba ye un pa\u00eds d'America asentato en un archipielago d'o mar d'as Antillas, tami\u00e9n conoixiu como mar Caribe, en a confluencia entre o golfo de Mexico y l'Oceano Atlantico. A lo norte se troban Estaus Unius y Bahamas, a l'ueste Mexico, a lo sud as Islas Caim\u00e1n y Chamaica y a lo sudeste Hait\u00ed, en l'occident d'a isla La Espa\u00f1ola, que comparte con a Republica Dominicana.\nA poblaci\u00f3n d'o pa\u00eds ye de 11.308.764 habitants (2004) en una superficie de 110.860 km\u00b2, con una densidat de poblaci\u00f3n de 101 hab/km\u00b2. Ye asinas a segunda isla mas poblata d'as Antillas, dezaga de La Espa\u00f1ola.\nPoliticament, Cuba ye una Republica dende a suya independencia d'Espanya, reconoixita o 20 de mayo de 1902 (encara que a luita por a suya independencia prencipi\u00f3 en 1868), con capital en a ciudat de La Habana, estando l'actual President d'o Consello d'Estato Miguel D\u00edaz-Canel. En a vichent Constituci\u00f3n de Cuba, o suyo articlo 1 define a o pa\u00eds como un \"Estato socialista de treballadors\", dende a victoria de Fidel Castro Ruz en a Revoluci\u00f3n Cubana en 1960. L'idioma oficial de Cuba ye o castellano, y a suya moneda o peso cubano (encara que tami\u00e9n bi ha o peso cubano convertible).\nAs prencipals ciudaz d'o pa\u00eds son a suya capital, La Habana, con mas de 2 millons d'habitants, Santiago de Cuba, con mas de meyo mill\u00f3n, y Camag\u00fcey y Holgu\u00edn, ciudaz con una poblaci\u00f3n de mas de 300.000 habitants. Sindembargo, en o pa\u00eds bi ha 11 ciudaz mas con una poblaci\u00f3n superior a los 100.000 habitants.\nEncara que en plegar os colonizadors espanyols a Cuba en 1492 a poblaci\u00f3n yera formata por amerindios, as malaut\u00edas y a propia colonizaci\u00f3n facioron desapareixer a mayor parte d'a suya poblaci\u00f3n nativa, que fue substituyida por esclavos de raza negra portiatos dende Africa, estando asinas a poblaci\u00f3n actual d'o pa\u00eds una suma de descendients d'istas razas, am\u00e1s d'una chicota immigraci\u00f3n d'orichen asiatico vinclata a la presencia colonizadora espanyola en as islas Filipinas.\nHistoria.\nAntiga colonia espanyola dende o sieglo XVI, a luita por a independencia prencipi\u00f3 en 1868 y contin\u00f3 mientres tot o sieglo XIX dica la Guerra de Cuba de 1898 entre Espanya y os Estaus Unius. O desencadenant d'a guerra esti\u00f3 lo esclatito d'o vaixiello USS Maine d'os Estaus Unius, atracato en o puerto de la Habana, o 15 de febrero de 1898. A prensa nordamericana faci\u00f3 una fuerte presi\u00f3n ta culpar a Espanya d'o esclatito en a nau, declarando Estaus Unius a guerra a Espanya con ixa enchaquia. O president William McKinley desichi\u00f3 a immediata retirata espanyola de Cuba, ninviando tropas americanas a la isla.\nDimpu\u00e9s d'a ocupaci\u00f3n nordamericana, a isla obteni\u00f3 a independencia en 1902, encara que os Estaus Unius continoron tenendo bel privilechio en Cuba. A revuelta guerrillera (Revoluci\u00f3n Cubana) contra la dictadura de Fulgencio Batista lev\u00f3 a lo establimiento d'o rechimen revolucionario castrista a partir de 1959.\nDiversos grupos de terratenients exiliatos en Miami, armatos y entrenatos por o gubierno d'os Estaus Unius y con o refirme d'a CIA, prencipioron una invasi\u00f3n militar sobre a isla o 17 d'abril de 1961 en a zona de Playa Gir\u00f3n, estando rapedament redotatos en poquetas horas. Iste feito faci\u00f3 que o gubierno, a lo prencipio nacionalista, de Fidel Castro declarase o caracter socialista d'a Revoluci\u00f3n Cubana, y que s'intensificasen as relacions de Cuba con a URSS, que podi\u00f3 veyer-se en a dita Crisi d'os misils de Cuba, en 1962.\nIstos feitos creyoron una situaci\u00f3n prebelica entre os gubiernos de Cuba y os Estaus Unius, que s'ha mantenito dica l'actualidat, un bloqueyo economico, d'alimentos y medicamentos sobre a isla; bloqueyo que ha estato reiteradament denunciato por a Organizaci\u00f3n d'as Nacions Unidas y que, manimenos, s'ha visto intensificato dende 1996 con l'aprobaci\u00f3n d'a Lai Helms-Burton por parti d'os Estaus Unius.\nIste bloqueyo, acompanyato d'a cayita d'a Uni\u00f3n Sovietica a prencipios d'os anyos 1990, ha creyato una important crisi economica en a isla, fendo que se desarrollase a metat d'ista decada un movimiento migratorio enta las costas de Florida protagonizato por os \"balseros\".\nRecientment, o incremento d'os ingresos toristicos y os convenios de colaboraci\u00f3n con o gubierno de Venezuela (desplazamiento de medicos cubanos voluntarios a Venezuela en pagas por pres preferencials en o petrolio venezolano ta Cuba) han contribuito a una cierta recuperaci\u00f3n d'a econom\u00eda cubana.\nSubdivisions administrativas.\nCuba se divide, politicament y administrativa, en 14 provincias y un municipio especial. Am\u00e1s, totas as provincias se trestallan en municipios; en total en son 169.\nCheograf\u00eda.\nCuba ye un archipielago constituito por a mayor isla d'as Antillas dita \"isla de Cuba\", a isla de la Juventud (en aragon\u00e9s \"isla d'a Choventut\", d'antis mas dita \"Isla de Pinos\") y atras 4.195 islas. Ye situata en o mar d'as Antillas, a man d'as costas d'os Estaus Unius y Mexico.\nA isla prencipal de Cuba ye a mas gran en superficie, con 105.006\u00a0km\u00b2, y a setena mas gran d'o mundo. A segunda isla mas gran de Cuba ye a isla de la Juventud, a lo suduest, con un aria de nom\u00e1s 3.056\u00a0km\u00b2. A superficie total de Cuba ye de 110.860\u00a0km\u00b2.\nA lo sudeste bi ha la Sierra Maestra, una cordelera de montanyas a on o punto mas alto se troba en o Pico Real de Turquino, con 2.005 m. A l'ueste bi ha la Sierra de los \u00d3rganos, con una altaria maxima de 800 m. A lo sud se troba la Sierra de la Trinidad, u as montanyas d'Escambray; o punto mas alto en ye de 1.1.50 m. Arredol d'o 75% d'o territorio ye f\u00e9rtil; ya que a mayor\u00eda d'a tierra ye arable y accesible dende a mar, Cuba tien una posici\u00f3n unica en o Caribe.\nClima.\nO clima de Cuba ye tropical, mas que mas en a rechi\u00f3n occidental, pero l'aire fredo d'o norte produce una oscilaci\u00f3n termica anyal, mas evident en a rechi\u00f3n oriental. L'amplaria cheografica de Cuba y a variedat d'as montanyas, sabanas, pa\u00fals, plachas y selvas tropicals que producen microclimas y diferencias en temperatura, precipitaci\u00f3n, fauna y flora. A temperatura meyana ye de 25\u00a0\u00b0C. A precipitaci\u00f3n anyal meyana ye de 1.320\u00a0mm; a temporada de plevias ye de mayo a octubre.\nHidrograf\u00eda.\nCuba tien mas de 200 rius, pero nom\u00e1s dos en son navegables. O Cauto, a lo sudeste d'o pa\u00eds tien una longaria de 343\u00a0km; o Tao ye mas curto, pero mas cabaloso. O Sagua la Grande, en o centro de Cuba, s'emplega ta producir enerch\u00eda hidroelectrica, asinas como diversos saltos d'augua situatos en diversas rechions d'o territorio.\nFauna y flora.\nBelunas d'as especies d'a fauna que destacan en Cuba son os mamifers como os uties, diversos quiropteros, reptils (Cuba poseye una poblaci\u00f3n important de cocodrilos), anfibios (como por eixemplo, belunas d'as especies mas chicotas de ranas d'o mundo), peixes y animals marins. A flora conta con mas de 6.500 especies de plantas de simient, de selvas, de plantas tropicals, de r\u00edo y \u00e1rbols \ufefffruitals.\nEn os suelo abundan os insectos que fan proliferar en bellas zonas os mam\u00edfers insectivoros como l'almiqu\u00ed. Am\u00e1s, bi ha presencia de diversas aus endemicas como lo tocororo, o \"Chlorostilbon ricordii\" y l\"'Aratinga euops\". En as pa\u00fals i habitan especies caracteristicas d'o pa\u00eds como los cocodrilos , \"Agelaius assimilis\", \"Ferminia cerverai\", \"Cyanolimnas cerverai\" y o \"Bubulcus ibis\"."}
{"id": "2399", "revid": "69718", "url": "https://an.wikipedia.org/wiki?curid=2399", "title": "Ficedula hypoleuca", "text": "L' aleta blanca (\"Ficedula hypoleuca\"), tami\u00e9n clamata chapeta, ye una especie de paseriforme chicot\u00f3n d'a familia d'os muscicapidos u cazamoscas. Habita per un regular en buena parte d'Europa y de l'Asia occidental, pero ye un au migratoria que acostumbra a pasar los hibiernos en Africa.\nLa suya largaria ye d'entre 12 e 13,5 centimetros. Lo masclo reproductor ye reconoixible per lo suyo plumache negro per dalto, con malla blanca en a frent, y blanco per debaixo, con randeta blanca tami\u00e9n en l'ala. Lo plumache d'a fembra ye mas d'un pardo claro. Ta d'ag\u00fcerro, sindembargo, los dos sexos comparten la mesma color pardisca, lo que fa dif\u00edcil diferenciar-los d'altros cazamoscas d'o mesmo chenero. Ista diferencia sexual fa que se distinga de l'aleta parda.\nLo bieco u pip\u00f3n ye negro. Am\u00e1s d'os insectos cazatos de revolata (mosquitos, palometas...), ista especie s'alimenta tami\u00e9n de lulos y d'as tenyas que atrapa en as fuellas d'os caixicos. Ye sobretot en os caixicars an puede sentir-se lo melodioso canto suyo ta de primavera, anque puede trobar-se en altras arboleras y selvas caducifolias, an aproveitan los foratos d'os \u00e1rbols ta fer niedo."}
{"id": "2400", "revid": "74996", "url": "https://an.wikipedia.org/wiki?curid=2400", "title": "Republica Popular de China", "text": "A Republica Popular de China (en chin\u00e9s \u4e2d\u534e\u4eba\u6c11\u5171\u548c\u56fd \"Zh\u014dnghu\u00e1 R\u00e9nm\u00edn G\u00f2ngh\u00e9gu\u00f3\") ye un pa\u00eds situato en l'este d'Asia, o cuatreno mas gran d'o mundo en cuanto a amplaria territorial.\nA suya poblaci\u00f3n ye de 1.325.992.000 habitants (estimaci\u00f3n de 2008) en una superficie de 9.596.960 km\u00b2, con una densidat de poblaci\u00f3n de 138 hab/km\u00b2. Ye o pa\u00eds con mayor numero d'habitans d'o mundo.\nAs ciudaz mas importants son Pek\u00edn (a capital), Xangai, y Hong Kong, totas con mas de 10 millons d'habitants, y bi ha arredol de 40 ciudaz de mas d'1 mill\u00f3n.\nToponimia.\nOs chineses d'etnia han dicen a la suya tierra \"Zhongguo\", que significa \"pa\u00eds\" u \"estato\" y etimolochicament se relaciona con \"Zhong\", \"a civilizaci\u00f3n\", en oposici\u00f3n a los pa\u00edses y pueblos barbaros.\nO toponimo \"China\" provi\u00e9n d'o nombre d'a dinast\u00eda Qin, y s'introduci\u00f3 en Occident por a conoixencia que os europeus teneban d'as seder\u00edas que bi heba en ixas envueltas en China.\nMarco Polo nombra lo norte de China en o suyo libro \"Cathay\", y mientres bel tiempo asinas diciban os europeus a China, tal y como veyemos en a traducci\u00f3n aragonesa de \"La Flor de las Ystorias d'Orient\" y \"Libro d'as Marabillas d'o Mundo\". A denominaci\u00f3n \"Cathay\" se remonta a los khitan, un pueblo mongol que domin\u00f3 o norte de China y que fue forachitato por os churchez ta Asia Central enta l'anyo 1225, esdevenindo os Kara Khitai.\nMarco Polo nombra o sud de China que Kublai Khan habi\u00f3 de conquerir como \"Mangi\", y en a traducci\u00f3n aragonesa d'o \"Libro de Marco Polo\" s'estribe \"Mangui\" u \"Daumangui\":\nEn o \"Manuscrito alchamiau d'Urreya de Xal\u00f3n\" nombran China como \"Assin\":\nChentilicio.\nEn idioma aragon\u00e9s actual, en proceso de desaparici\u00f3n, predomina l'uso d'o mesmo chentilicio que se fa servir en castellano, ye dicir \"chino\", que tami\u00e9n se troba como barbarismo en idiomas vecins como ye o catal\u00e1n, y que representa una tendencia que tien o castellano de fer chentilicios heredata d'o lat\u00edn cambeando a \"a\" d'o toponimo por a \"o\" (\"Dacia\"-\"Dacio\", \"Estonia\"-\"Estonio\"). L'uso de \"chino\" como chentilicio en aragon\u00e9s lo documentamos en \"\"A Lueca\" y en \"Continazi\u00f3n (1922-1983)\"\", de Chuana Coscujuela:\nManimenos fendo uso d'a derivaci\u00f3n a partir d'un sufixo pa creyar chentilicios en aragon\u00e9s se puet adaptar \"chin\u00e9s\" coincidindo con o franc\u00e9s \"chinois\" y o catal\u00e1n \"xin\u00e8s\".\nCheograf\u00eda fisica.\nA Republica Popular de China (RPCh) ye o segundo pa\u00eds mas amplo d'Asia, dimpu\u00e9s de Rusia, y o tercero u cuatreno mas gran d'o mundo. No se puet calcular prou bien a suya superficie debito a las disputas territorials entre China y a India, en concreto Askai Chin\u00e9s y Trans-Karakoram, y tami\u00e9n os diferents metodos emplegatos ta calcular a superficie d'os Estaus Unius fan que pueda estar cualsiquiera d'istos dos o tercer pa\u00eds mas amplo. China tien mugas con 14 pa\u00edses: Afganist\u00e1n, Vietnam, But\u00e1n, Cazaquist\u00e1n, Corea d'o Norte, India, Laos, Mongolia, Birmania, Nepal, Pakist\u00e1n (en o territorio desputato por a India d'o Caixmir), Kirguizist\u00e1n, Rusia y Tachikist\u00e1n. Tami\u00e9n muga con a mar Amariella, a mar de China Oriental y a mar de China Meridional.\nDebito a la suya amplaria territorial bi ha una ripa de paisaches y zonas climaticas en China. A l'este, a lo largo d'a costa d'a mar Amariella y d'a mar d'a China Oriental, bi ha planas aluvials con una alta densidat de poblaci\u00f3n. A zona costera d'a mar d'a China Meridional ye mas montanyosa y a lo sud de China domina a orograf\u00eda de chicotas sierras. En o centro de l'aria oriental bi son os deltas d'os r\u00edos mas grans: o r\u00edo Amariello y o Yangtze. Atros r\u00edos importants son o r\u00edo d'as Perlas, o Mekong, o Brahmputra, l'Amur, o Huai He y o Xi Jiang.\nA l'ueste mandan as grans cordeleras, mas que mas o Himalaya, a mayor altaria d'a cual ye o mont Everest, y os altiplanos que caracterizan a mayor parti d'o paisache arido d'os disiertos d'o Takla-Makan y o Gobi. Debito a la sequera y as practicas agricolas perchudiciosas, as tronatas d'arena son comunas mientres a primavera. A expansi\u00f3n d'o disierto de Gobi ye a causa prencipal d'istas tronatas que afectan a lo nord-este chin\u00e9s, y mesmo a Corea y Chap\u00f3n.\nEncara que s'han aprobato politicas y regulacions ambientals dende 1979, o medio ambient en a China contina deteriorando-se, ya que muito a sob\u00e9n se mira mas por o desembolique economico que por o medio ambient. Am\u00e1s, encara que China ha ratificato lo Protocolo de Kyoto, como pa\u00eds en v\u00edas de desarrollo no tien denguna limitaci\u00f3n a las suyas emisions de dioxido de carbonio. Debito a la suya rapeda industrializaci\u00f3n, China se ye convertindo en un d'os emisors mas grans de gases de carbonio que contribuyen a lo escalfamiento global.\nEstructura politica.\nA Republica Popular China tien un sistema politico unipartidista, con predominancia d'o Partiu Comunista Chin\u00e9s, sistema de tipo autoritario y restrictivo con as Libertatz como a libertat d'expresi\u00f3n, a libertat d'asociaci\u00f3n u a libertat de reuni\u00f3n. Dende os anyos 1970, sindembargo, o rechimen chin\u00e9s ha feito una chicota evoluci\u00f3n, encara que con muitos procesos involutivos.\nAsinas, en 1982 se proclam\u00f3 una nueva Constituci\u00f3n, que d\u00e1 o poder lechislativo a o Congreso Nacional Popular de China, formato por 3.000 miembros, esleitos indreitament por os diferents nivels administrativos chineses, con un mandato d'una duraci\u00f3n de 5 anyadas; bi ha un \"Comit\u00e9 Permanent\". O poder executivo ye d'un Consello de Gubierno formato por un president de Gubierno y os suyos ministros, y por un president de China. Sindembargo, a propia Constituci\u00f3n reconoixe y asegura la predominancia d'o Partiu Comunista Chin\u00e9s, que ye quien nombra a los candidatos a ocupar os cargos politicos en o pa\u00eds.\nOrganizaci\u00f3n politico-administrativa.\n\"Articlo prencipal: Organizaci\u00f3n politico-administrativa de China\"\nA Republica Popular China se divide oficialment en tres nivels:\nAsinas os nivels provincial, districto y cantonal se flexibilizan ta adaptar-se a las particularidaz etnicas u economicas d'o territorio: as rechions autonomas, prefecturas autonomas y districtos autonomos son divisions de 1er u 2\u00ba nivel habitatas por as 55 etnias minoritarias que tienen a suya propia autonom\u00eda ta fer leis especificas. As municipalidaz de Pek\u00edn, Tianjin, Xangai y Chongqing incluyen belunas d'as mayors ciudaz d'o mundo y son baixo administraci\u00f3n dreita. A la fin, as antigas colonias europeas de Hong Kong y Macau mantienen una gran autonom\u00eda como rechions administrativas especials, conservando o suyo propio sistema economico y chudicial, am\u00e1s de muitas caracteristicas propias d'estatos independients, como a suya propia moneda, dominio d'Internet, prefixo telefonico, bandera, ecetra. Baixo iste modelo Taiw\u00e1n se considera una d'as 23 provincias d'a Republica Popular China, encara que en la practica la isla ye independient, y se troba administrata por o rechimen d'a Republica de China dende a fin d'a Guerra Civil de 1949.\nDisputas territorials.\nAm\u00e1s de reclamar o territorio d'a Republica de China, a Republica Popular de China tien bellas desputas territorials con atras nacions:"}
{"id": "2401", "revid": "1288", "url": "https://an.wikipedia.org/wiki?curid=2401", "title": "Beijing", "text": ""}
{"id": "2402", "revid": "41", "url": "https://an.wikipedia.org/wiki?curid=2402", "title": "China", "text": ""}
{"id": "2403", "revid": "69718", "url": "https://an.wikipedia.org/wiki?curid=2403", "title": "Brasil", "text": "A Republica Federativa de Brasil (en portugu\u00e9s \"Rep\u00fablica Federativa do Brasil\") ye o pa\u00eds mas gran de Sudamerica y o cinqueno estato mas gran d'o mundo en termins d'amplaria territorial. A suya poblaci\u00f3n ye de 205.002.000 habitants en una superficie de 8.514.876 km\u00b2 (ye decir, o 47% d'a superficie total d'America d'o Sud), con una densidat de poblaci\u00f3n de 22 hab/km\u00b2. Encara que Brasil ye o cinqueno pa\u00eds mas poblato d'o mundo, ye tami\u00e9n uno d'os pa\u00edses con menor densidat de poblaci\u00f3n, en estar semidesertica a mayor parte d'o pa\u00eds.\nBrasil tien zonas mugants con toz menos dos d'os pa\u00edses sudamericans, Chile y Ecuador. Muga: a o norte con Venezuela, Colombia, Guyana, Surinam y Guayana Francesa; a o sud con Archentina, Uruguai y Paraguai; a l'este con l'Oceano Atlantico; y a l'ueste con Bolivia y Per\u00fa.\nA capital nacional ye Brasilia, que substituy\u00f3 a R\u00edo de Janeiro en 1960. Politicament, Brasil ye una Republica, estando l'actual president d'o pa\u00eds Luiz In\u00e1cio Lula da Silva. Brasil declar\u00f3 a suya independencia de Portugal o 7 de setiembre de 1822 formando l'Imperio de Brasil, y Portugal reconoixi\u00f3 ista declaraci\u00f3n d'independencia o 29 d'agosto de 1825.\nEn estar una antiga colonia portuguesa, Brasil ye l'unico pa\u00eds d'America d'o sud a on se charra o portugu\u00e9s, encara que tami\u00e9n se charran luengas indichenas, trobando-se muitas en situaci\u00f3n de periglo. A relichi\u00f3n d'a mayor parte d'os brasileros ye o Cristianismo catolico (ye o pa\u00eds con mayor porcentache d'habitants catolicos d'o mundo), encara que tami\u00e9n bi ha una important presencia d'a Ilesia Evanchelica.\nA ciudat brasilera con mayor nomero d'habitants ye S\u00e3o Paulo, con una poblaci\u00f3n total de mas de 10 millons d'habitants; Rio de Janeiro, con mas de 6 millons; Salvador, Belo Horizonte y Fortaleza, con mas de 2 millons; y Recife, Curitiba, Bel\u00e9m, Porto Alegre, Manaus y Goi\u00e2nia, totas con mas d'1 mill\u00f3n d'habitants.\nA metat norte d'o pa\u00eds ye formata por a cuenca hidrografica d'o r\u00edo Amazonas, encara que a parte sud de Brasil fa parte d'a cuenca hidrografica d'o R\u00edo d'a Plata, con os r\u00edos Paraguai, Paran\u00e1 y Uruguai. Antiparte, una parte d'as suyas auguas fluvials desauguan en l'oceano Atlantico, que ye a muga oriental de Brasil. A mayor altaria de Brasil ye o Pico da Neblina, con 2.993 metros d'altaria sobre o livel d'a mar.\nHistoria.\nL'8 de chinero de 2023, seguidors de l'anterior president Jair Bolsonaro asaltan simultaniament as seus d'o poder executivo, d'o poder chudicial y d'o poder lechislativo, en espullando-las y causando-ie destruccions, en un acto que muitos observadors califican como un intento de golpe d'estau.\nOrganizaci\u00f3n politico-administrativa.\nO territorio de Brasil se troba dividito administrativament en 26 estatos, am\u00e1s d'un Districto Federal.\nPrencipals rechions metropolitanas.\nAs prencipals arias metropolitanas de Brasil son:\nEsportes.\nL'esporte mes popular y practicato por a poblaci\u00f3n de Brasil ye o f\u00fatbol, atros esportes como o baloncesto, o voleibol, o futbol sala y l'automovilismo son tami\u00e9m populars.\nCompeticions esportivas.\nBrasil esti\u00f3 a seu d'a Copa Mundial de F\u00fatbol de 1950 y a Copa Mundial de F\u00fatbol de 2014 y d'a Copa America de Futbol en as anyadas 1919, 1922, 1949, 1989 y ser\u00e1 a seu en o 2015.\nA ciudat brasilera de Rio de Janeiro esti\u00f3 a siede d'os Chuegos Olimpicos de 2016."}
{"id": "2405", "revid": "3405", "url": "https://an.wikipedia.org/wiki?curid=2405", "title": "Cazaquist\u00e1n", "text": "Cazaquist\u00e1n (en cazaco \u049a\u0430\u0437\u0430\u049b\u0441\u0442\u0430\u043d/\"Qazaqstan\", en ruso \u041a\u0430\u0437\u0430\u0445\u0441\u0442\u0430\u043d/\"Kazakhstan\") ye un pa\u00eds en Asia Central. Form\u00f3 parti d'a Uni\u00f3n Sovietica dica a suya ca\u00edta en 1991 con a disoluci\u00f3n d'a Uni\u00f3n Sovietica y actualment fa parti d'a Comunidat d'Estatos Independients. Muga con Rusia, China, Kirguizist\u00e1n, Uzbekist\u00e1n y Turkmenist\u00e1n y tien una costa en a mar Caspia. Cazaquist\u00e1n ye o nueno pa\u00eds mas gran d'o mundo por superficie, pero en estar semidisierto ixo le priva de tener una poblaci\u00f3n proporcional a o suyo territorio, habendo-ie una densidat de poblaci\u00f3n de nom\u00e1s que 6 personas por kilometro cuadrato."}
{"id": "2407", "revid": "610", "url": "https://an.wikipedia.org/wiki?curid=2407", "title": "Sud\u00e1n", "text": "Sud\u00e1n (en arabe \u0627\u0644\u0633\u0648\u062f\u0627\u0646, \"as-S\u016bd\u0101n\") ye un pa\u00eds africano, situato en a parti nororiental d'o continent. Muga con Echipto a o norte, con Eritrea y Etiopia a l'este, con Sud\u00e1n d'o Sud a o sud, con a Republica Centroafricana a o sudueste, con o Chad a l'ueste y con Libia a o norueste. A o nord-este tien costa en a mar Roya. A suya capital ye Khartum.\nA suya poblaci\u00f3n ye de 30.894.000 habitants (2008) en una superficie de 1.886.068 km\u00b2, con una densidat de poblaci\u00f3n de 16,4 hab/km\u00b2.\nPoliticament, Sud\u00e1n ye una Republica presidencialista, estando l'actual President d'o pa\u00eds Omar Hasan Hajmad al-Bashir. Sud\u00e1n fa parte d'a Liga Arabe, d'a Uni\u00f3n Africana y d'a ONU.\nHistoria de Sud\u00e1n.\nSud\u00e1n ye o pa\u00eds d'una d'as civilizacions prencipals continas mas antiga d'o mundo, con asentamientos historicos y urbans que se remontan a l'anyo 3000 aC. Os sudaneses tienen una luenga historia que s'estendilla dende l'antig\u00fcidat, que s'entrellaza con a historia d'Echipto, con o que esti\u00f3 unito politicament en diversos periodos. Dimpu\u00e9s d'independizar-se d'o Reino Uniu en 1956, Sud\u00e1n sufri\u00f3 una guerra civil que dur\u00f3 17 anyos y que fue seguita por conflictos etnicos, relichiosos y economicos entre os sudaneses d'o norte (con radices arabes y n\u00fabias) y os niloticos cristianos y animistas de Sud\u00e1n d'o Sud. Asinas se pleg\u00f3 a una segunda guerra civil en 1983, y debito a os continos conflictos politicos y militars, Sud\u00e1n fue chusmeso por un golpe d'estato sin muertos feito por o coronel Omar al-Bashir en 1989, que de contino se proclam\u00f3 President de Sud\u00e1n.\nAlavez, Sud\u00e1n experiment\u00f3 un gran creiximiento economico, implementando reformas macroeconomicas y rematando a la fin d'a guerra civil con l'adopci\u00f3n d'una nueva constituci\u00f3n l'anyo 2005, que di\u00f3 a os grupos rebeldes d'o sud una autonom\u00eda limitata que finalment conduci\u00f3 a la suya independencia en 2011, dimpu\u00e9s d'un referendum por a independencia se divide en dos estaus, en o norte un de mayor\u00eda musulmana y unatro en o sud de poblaci\u00f3n animista, cristiana y negra dito Sud\u00e1n d'o Sud.\nDica l'anyo 2019, yera considerau una Republica Federal Democratica, encara que la politica sudanesa internacionalment yera considerada per muitos como un sistema autoritario. L'11 d'abril d'ixe mesmo anyo, l'exercito sudan\u00e9s derroca a lo dica alavez president, Omar Al-Bashir, prencipiando una dictadura militar provisional y suspendendo la Constituci\u00f3n con a intenci\u00f3n de fer eleccions en dos anyos. Lo 25 d'octubre de 2021, pasaus dos anyos l'exercito di\u00f3 un golpe d'Estau disolvendo lo Consello Soberano, arrestando a lo primer ministro Abdalla Hamdok y establindo una chunta militar provisional encabezada per Abdelfatah al Burhan.\nEconom\u00eda.\nYe un pa\u00eds rico en recursos naturals entre os que destacan o petrolio, o tungst\u00e9n y o Zinca, tami\u00e9n ye posible que tienga gas natural. D'o sector agricola destaca a suya producci\u00f3n de cot\u00f3n, a econom\u00eda de Sud\u00e1n ye actualment una d'as econom\u00edas con o creiximiento mas rapido d'o mundo. A Republica Popular de China y Rusia son os socios comercials mas grans de Sud\u00e1n.\nTiene uns livels altos de PIB gracias a los recursos naturals y en parte a l'oro pero que quedan en mans de muit pocas interpresas, totas ellas extrancheras. Per unatro costau lo 80 % d'a poblaci\u00f3n local treballa en o sector agricola y con un desemplego alto que ha afectau a lo 18% d'a poblaci\u00f3n activa (2011) y cuasi lo 50% d'a poblaci\u00f3n vive per debaixo d'o branquil de pobreza.\nEn zagueras y copiando lo modelo de treballo europeu, han cerrau acuerdos con interpresas de distintos sectors d'a econom\u00eda pa treballar conchuntament en o desembolique d'importants prochectos. Lo que diferencia este modelo d'o pasau ye que en este caso se requiere d'o proceso d'aprendizache previo d'o personal local. No quieren implantar un modelo de negocio que tienga una caducidat previa a lo prochecto.\nEsporte.\nLos esportes mas populars en Sud\u00e1n son lo atletismo y lo futbol, tami\u00e9n son prou populars lo baloncesto, lo balonmano, y lo voleibol, encara que con una menor intensidat. En os decenios d'os 60 y los 70, la selecci\u00f3n nacional de baloncesto yera d'as mas importants en o continente africano, en l'actualidat o suyo nivel no ye tan bueno.\nLo futbol en Sud\u00e1n conta con una larga historia, a suya federacion esti\u00f3 una d'as cuatro primeras nacions que form\u00f3 la CAF, y tami\u00e9n fue la primera siede d'a Copa Africana de Nacions en a suya edici\u00f3n de 1956, tami\u00e9n organiz\u00f3 a edici\u00f3n de 1970 y que gan\u00f3 estando la sola vegada que lo faci\u00f3. Dos anyos dimpu\u00e9s, la selecci\u00f3n nacional de futbol particip\u00f3 en os Chuegos Olimpicos de 1972 en M\u00fanich. Dende setiembre de 2019, i hai una liga nacional femenina oficial pa clubs de futbol femen\u00edn formada per clubs que teneban secci\u00f3n femenina sin de competici\u00f3n oficial. En o anyo 2021, l'equipo de f\u00fatbol nacional femen\u00edn de Sud\u00e1n particip\u00f3 per primera vegada en un torneo internacional participando en a Copa Arabe Femenina celebrada en Echipto.\nLos equipos de futbol mascul\u00edn mas populars son lo A lo-Hilal y lo A lo-Merrikh.\nSud\u00e1n en os Chuegos Olimpicos.\nSud\u00e1n ye reprensentau en os Chuegos Olimpicos per lo Comit\u00e9 Olimpico Sudan\u00e9s, creyau en 1956 y reconoixiu per lo COI en 1959. Partecipa per primera vegada en Roma 1960 y dende alavez participa regularment. En totas las suyas participacions nom\u00e1s a aconseguiu una medalla en os Chuegos Olimpicos de Verano, fue en a edici\u00f3n de 2008 a on Ismail Ahmed Ismail aconsigui\u00f3 una medalla de bronce en os 800 metros lisos dentro d'as prebas d'o programa d'atletismo."}
{"id": "2408", "revid": "6885", "url": "https://an.wikipedia.org/wiki?curid=2408", "title": "Organizaci\u00f3n d'as Nacions Unidas", "text": "L'Organizaci\u00f3n d'as Nacions Unidas (ONU) u Nacions Unidas, establida lo 24 d'octubre de 1945 en San Francisco, (Estaus Unius), dezaga d'o fin d'a Segunda Guerra Mundial, ye a heredera d'a Sociedat de Nacions que no aconsigui\u00f3 impedir iste conflicto armau internacional.\nYe a mayor organizaci\u00f3n internacional d'o mundo y en l'actualidat (2023) conta con 193 pa\u00edses miembro, os suyos idiomas oficials y de treballo vichents son seis y son os siguients: arabe, chin\u00e9s mandar\u00edn, espanyol, franc\u00e9s, angl\u00e9s y ruso.\nCal destacar que en l'anyo 2001 recibi\u00f3 o Premio Nobel d'a Paz chunto a Kofi Annan."}
{"id": "2409", "revid": "41", "url": "https://an.wikipedia.org/wiki?curid=2409", "title": "ONU", "text": ""}
{"id": "2410", "revid": "41", "url": "https://an.wikipedia.org/wiki?curid=2410", "title": "Nacions Unitas", "text": ""}
{"id": "2411", "revid": "41", "url": "https://an.wikipedia.org/wiki?curid=2411", "title": "Kasahist\u00e1n", "text": ""}
{"id": "2415", "revid": "41", "url": "https://an.wikipedia.org/wiki?curid=2415", "title": "Republica Democratica d'o Congo", "text": "A Republica Democratica d'o Congo ye un pa\u00eds d'Africa, conoixito como Zaire entre os anyos 1971 y 1999. Situato en l'Africa central ye o tercer pa\u00eds mas gran d'o continent. Muga con a Republica Centroafricana y Sud\u00e1n a lo norte, Uganda, Ruanda, Burundi, y Tanzania a l'este, Zambia y Angola a lo sud, y a Republica d'o Congo a l'ueste. Tien dentrada a lo mar a travi\u00e9s d'una estreita francha de 40 km de costa, siguindo lo R\u00edo Congo dica lo Golfo de Guinea.\nA suya poblaci\u00f3n ye de 71.712.867 habitants (2011), en una superficie de 2.344.858 km\u00b2, con una densidat de poblaci\u00f3n de 31 hab/km\u00b2.\nA capital d'o pa\u00eds ye a ciudat de Kinshasa; o president ye Joseph Kabila y o primer ministro ye Adolphe Muzito.\nAdministrativament, a Republica Democratica d'o Congo ye dividita en provincias, encara que Kinshasa, a suya capital, tien un estatuto especial.\nD'a suya larga historia fan parte escaicimientos destacatos, como a plegata d'os bant\u00fas en a dita \"expansi\u00f3n bant\u00fa\", que dimpu\u00e9s i establioron o Reino d'o Congo en o sieglo XIV. En zaguer\u00edas d'o sieglo XIX, o territorio de l'actual Republica Democratica d'o Congo esdeveni\u00f3 una propiedat personal de Leopoldo II de Belchica, qui dimpu\u00e9s lo traspas\u00f3 a o reino de Belchica, dica a suya descolonizaci\u00f3n en primer\u00edas d'os anyos 1960, en meyo d'una guerra civil que remat\u00f3 con o establimiento d'a dictadura de Mobutu Sese Seko, prencipiando a la suya cayita una atra guerra civil.\nHistoria.\nD'a larga historia d'a Republica Democratica d'o Congo fan parte escaicimientos destacatos, como a plegata d'os bant\u00fas a o territorio dende 2000 aC dica 500 dC en a dita \"expansi\u00f3n bant\u00fa\", que dimpu\u00e9s i establioron o Reino Luba y encara dimpu\u00e9s o Reino d'o Congo en o sieglo XIV; en ixas envueltas s'establi\u00f3 un denso rete comercial que plegaba dica l'Oceano Indico. \nEn zaguer\u00edas d'o sieglo XIX, manimenos, como consecuencia d'a Conferencia de Berl\u00edn, o territorio de l'actual Republica Democratica d'o Congo esdeveni\u00f3 una propiedat personal d'o rei Leopoldo II de Belchica, qui dimpu\u00e9s lo traspas\u00f3 en 1908 a o reino de Belchica, prencipiando asinas una intensa explotaci\u00f3n colonial en condicions d'autentica esclavitud, dica a suya descolonizaci\u00f3n en primer\u00edas d'os anyos 1960, en meyo d'una guerra civil (a dita \"Crisi d'o Congo\") entre Patrice Lumumba y Moise Tshombe, que remat\u00f3 con o establimiento d'a dictadura de Mobutu Sese Seko, principiando a suya cayita en una atra guerra civil con aduya forana, guerra a on venci\u00f3 Laurent-D\u00e9sir\u00e9 Kabila, asasinato y succeito dimpu\u00e9s por o suyo fillo Joseph Kabila, qui venci\u00f3 en as primeras eleccions democraticas celebratas en o pa\u00eds dende a suya independencia..\nPrehistoria.\nOs primers pobladors bant\u00fas plegoron a l'actual territorio d'a Republica Democratica d'o Congo entre 2000 aC y 500 dC, desplazando a los suyos anteriors pobladors pigmeus enta o sud (y con bels repuis ixeminatos por tot o territorio); antiparte, grupos de pobladors orichinarios d'o Sud\u00e1n y de l'Africa oriental tami\u00e9n s'instaloron en a parte oriental d'o territorio. Os nuevos habitadors, os bant\u00fas, yeran mas que mas agricultors, a diferencia d'os pigmeus, que yeran cazataires-recolectors, y charraban as luengas bant\u00fas, que dende ixe inte esdevenioron as luengas predominants en o territorio.\nDende o sieglo III, os pobladors bant\u00fas en as marguins d'o r\u00edo Lualaba (en l'actual Katanga) establioron as bases d'un desembolique social complexo, a cultura Upemba, que dimpu\u00e9s esdeveni\u00f3 un estato consolidato, o reino Luba, que posteriorment se transform\u00f3 enta o reino Congo. En ixe inte se desembolic\u00f3 a tecnoloch\u00eda d'o fierro y d'o cobre, dentrando asinas o territorio en a Edat d'o Fierro. Am\u00e1s de l'agricultura, practicaban o comercio, plegando os suyos rez comercials mesmo a o canto de l'Oceano Indico.\nOrganizaci\u00f3n territorial.\nDende a independencia d'o pa\u00eds a Republica Democratica d'o Congo esti\u00f3 tradicionalment dividita en diez provincias. Istas yeran de distinta grandaria y historicament constituyoron en si mesmas focos de seccesionismo debito a la escasa fuerza d'o gubierno de Kinshasa ta mantener o control en tot o pa\u00eds. Asinas, por eixemplo, en a decada de 1960 o estato de Katanga proclam\u00f3 a suya independencia, encara que a dita situaci\u00f3n fue revertita con posterioridat. A constituci\u00f3n de 2005 establi\u00f3 un cambeo en a organizaci\u00f3n territorial d'o Congo, creyando 26 provincias y substituyindo a las tradicionals 10. Istas, seguntes o texto constitucional, habr\u00edan de prencipiar a funcionar en febrero de l'anyo 2009, encara que dica hue o debantdito cambeo constitucional encara no s'ha levato a la practica.\nCheograf\u00eda.\nA Republica Democratica d'o Congo se sit\u00faa en o coraz\u00f3n d'o sector centro-occidental de l'Africa Sub-sahariana y muga (seguindo o sentito d'as manetas d'o reloch, dende l'ueste) con Angola, a Republica d'o Congo, a Republica Centroafricana, Sud\u00e1n, Uganda, Ruanda, Burundi, Tanzania (mugando con o laco Tanganica) y Zambia. O territorio ye trescruzato por o ecuador, con un tercio d'o pa\u00eds en o Hemisferio Norte y dos tercios en o Hemisferio Sud\nComo resultato d'a suya localizaci\u00f3n ecuatorial, o Congo, RD. poseye altismos endices pluvials (Se veiga \"Clima Tropical\"), a meyana anyal d'o pa\u00eds ye de 1.070\u00a0mm. Tota ista plevia creya a segunda pluvisilva mas gran d'o mundo. A exuberant vechetaci\u00f3n cubre gran parti d'a compleganza d'o r\u00edo Congo, dica a suya desembocadura en l'Atlantico a l'ueste. Ista aria ye rodiada por sabanas a o sud y sudueste, por terrenos montanyosos a l'ueste y densos pastizals que s'estendillan dill\u00e1 d'o r\u00edo Congo a o norte. Altas montanyas pueden trobar-se en a rechi\u00f3n mas enta l'este d'o pa\u00eds, estando o punto mas alto d'o pa\u00eds se troba en o Mont Ngaliema en a muga con Uganda (5110 metros).\nA compleganza d'o r\u00edo Congo s'estendilla por cuasi a totalidat d'o pa\u00eds, en un aria de bels 3.700.000\u00a0km\u00b2. O r\u00edo y os suyos afluyents (o Kasai, o Sangha, l'Ubangui, l'Aruwimi, y o Lulonga son os mas grans) forman a piedra angular d'a econom\u00eda y transporte d'o pa\u00eds, y tienen un alto impacto en a vida diaria d'a poblaci\u00f3n. A fuent d'o Congo se troba en as tierras altas y as montanyas d'a Gran Val d'o Rift, tami\u00e9n en o laco Tanganica y o laco Mweru. O r\u00edo Congo ye o mas luengo d'Africa Central, o segundo con mas largaria d'Africa y o segundo con mayor cabal d'o mundo.\nA Gran Val d'o Rift d'o continent africano s'estendilla por l'aria d'os Grans lacos africanos, mugando a Republica Democratica d'o Congo con dos d'\u00e9ls: o laco Alberto y o laco Tanganica. A val de Rift en a parti sud y este d'a Republica Democratica d'o Congo conta con una gran cantidat de riquezas minerals, incluyindo-ie coltan (mineral que ha aduyato a financiar a cuantos bandos d'a Segunda Guerra d'o Congo, un conflicto que ha resultato con un balance d'alto u baixo 5 millons de muertos, o mayor dende a Segunda Guerra Mundial), cobalto, arambre, cadmio, petrolio, diamants, oro, archent, sen, magnesio, estanyo, chermanio, uranio, radio, bauxita, fierro y carbonio. Desafortunadament ista riqueza no ha plega a mans d'o pueblo congolenyo sino que son as guerrillas locals as que se financian en parti gracias a la expleitaci\u00f3n y venda d'os diamants que se i quitan ilegalment.\nFlora y fauna.\nSituata en un territorio d'orograf\u00eda diversa, a Republica Democratica d'o Congo poseye una gran variedat de biomas; dende a sabana en as rechions d'o sud, a selva umbrofila d'as rechions montanyosas de l'este, os grans lacos africanos a l'este y a pluvisilva d'o Congo que ye, dimpu\u00e9s d'a Selva Amazonica a mas gran d'o mundo, isto fa d'a Republica Democratica d'o Congo un d'os pa\u00edses con mayor diversidat biolochica d'a planeta.\nO WWF divide o territorio d'a Republica Democratica d'o Congo entre decisiet ecorrechions:\nEntre as muitas especies (belunas endemicas y muitas atras raras) que habitan en o suyo territorio podemos trobar dos especies de chimpanz\u00e9s; o chimpanz\u00e9 com\u00fan y o bonobo u chimpanz\u00e9 pigmeu, o gorila de montanya, l'okapi y o pavo reyal d'o Congo. Cinco d'os parques nacionals d'o pa\u00eds son catalogatos como Patrimonio d'a Humanidat: os parques nacionals de Garamba, Kahuzi-Biega, Salonga y Virunga y a Reserva d'a Vida Silvestre de l'Okapi. A guerra civil y a pobre econom\u00eda han feito a-saber-lo mal a la biodiversidat. Muitos guardas forestals fuoron asasinatos u no podioron continar con o suyo treballo. Istos cinco puestos son listatos como Patrimonio d'a Humanidad en periglo por a Unesco.\nCon o paso d'os sieglos, a Republica Democratica d'o Congo ha estato o centro d'o que se conoixe como o problema d'o trafico de carne centroafricana d'animales silvestres, que ye considerato por muitos un problema medioambiental, y parti d'a crisi socio-economica que sufre o pa\u00eds. A carne d'os animals silvestres con os que se trafica s'obtiene por un regular por medio de trampas u gavias d'arambre, atras vegatas con escopetas u atras armas.\nEconom\u00eda.\nA econom\u00eda d'a Republica Democratica d'o Congo, una naci\u00f3n provista de grans recursos naturals, ha cayito drasticamente dende a metat d'a decada de 1980. Os dos conflictos recients (a Primera y a Segunda Guerra d'o Congo), que prencipioron en 1996, han reducido a producci\u00f3n d'o pa\u00eds y os suyos ingresos estatals, incrementando a suya deuda externa, y han suposato a muerte por a guerra, a fambre y as malaut\u00edas, de 3,8 millons de personas.\nActualment, a Republica Democratica d'o Congo ye o segundo pa\u00eds mas pobre d'o continent Africano, con un PIB per capita de 300$, dimpu\u00e9s de Zimbabwe.\nA situaci\u00f3n d'incerteza causata por o creixient conflicto, l'ausencia d'infraestructuras y a dificultat ta operar en un ambient hostil, han reducido as operacions de comercio exterior. A guerra tami\u00e9n ha intensificato o impacto de problemas fundamentals como o inestable marco legal, a corrupci\u00f3n, a inflaci\u00f3n y l'ausencia de apertura d'o gubierno en politica economica y operacions financieras. As condiciones han amillorato a partir de 2002 con a salita d'as fuerzas invasoras. Un gran n\u00famero de misions d'o FMI y d'o Banco Mundial s'han reunito con o gubierno ta aduyar a desembolicar un plan economico coderent y o president Joseph Kabila ha prencipiato a implementar reformas. Muita de l'actividat economica recaye en actividaz que quedan difuera d'os datos d'o PNB oficial.\nDemograf\u00eda.\nPoblaci\u00f3n por etnias y nacionalidaz.\nA Republica Democratica d'o Congo no ye etnicament uniforme, como muitos pa\u00edses africanos con mugas naixitas d'o colonialismo europeu, y en especial os de gran mida. Os habitants mes antigos son os pigmeus d'o Congo y de tota Africa Central, con antigas adaptacions a la vida de cazataires-recolectors en a selva ecuatorial. A distribuci\u00f3n d'os pigmeus qued\u00f3 esminglanata en enclaus (o mes important a Selva d'Ituri), a causa d'a expansi\u00f3n de pueblos bant\u00fas que veniban d'o norueste y a diferencia d'os pigmeus practicaban l'agricultura y teneban conoixencias de metalurchia. En os cabos orientals d'o Congo os bant\u00fas se topetoron con a expansi\u00f3n u emigracions de pueblos niloticos principalment ganaders como os tutsis.\nOs bant\u00fas d'a cuenca d'o Congo se dividen en cuatre brancas principals: mongo, ngombe, mbochi y as chents de l'augua.\nCultura.\nIdiomas.\nS'estima que se parlan un total de 242 luengas en a Republica Democratica d'o Congo. De todas ellas, nom\u00e1s 4 poseyen o estatus de luenga nacional: o kikongo, o lingala, o tshiluba y o suahili.\nO lingala esti\u00f3 a luenga oficial de l'exercito baixo a dictadura de Mobutu, pero, dende que l'exercito se rebel\u00f3, tami\u00e9n s'usa o suahili en l'este.\nO franc\u00e9s ye a luenga oficial d'o pa\u00eds. Se quiere emplegar como un idioma neutral entre as diferents collas etnicas.\nMientres o periodo colonial belga, as cuatre luengas nacionals fuoron amostratas en as escuelas primarias, lo que faci\u00f3 que o pa\u00eds fuese un d'os pocos en poseyer literatura en a suya luenga local mientres a ocupaci\u00f3n europea en Africa.\nRelichi\u00f3n.\nO cristianismo ye a relichi\u00f3n mayoritaria en a Republica Democratica d'o Congo, seguito por cuasi un 80% d'a poblaci\u00f3n. En iste grupo s'incluyen as relichions catolica con un 50%, protestant con un 20%, y kimbanguista con un 10%. O kimbanguismo yera visto como una amenaza ta o rechimen colonial y fue prohibito por os belgas. Actualment a ilesia kimbanguista, dita oficialment \"ilesia de Cristo en a Tierra por o profeta Simon Kimbangu\", tien alto u baixo tres millones de miembros, mas que mas entre os bakongo en as rechions d'o Baixo Congo y Kinshasa. O mayor numero de cristianos seguidors d'o reverendo William Branham se troba en a Republica Democratica d'o Congo, a on s'estima que bi ha bels 2.000.000 seguidors.\nSesanta y dos d'as denominacions protestants d'o pa\u00eds son federatas aintro d'a Ilesia de Cristo en o Congo u \"CCC\". A sob\u00e9n se le diz dimplament \"A Ilesia Protestante\", ya que ye formata por mas d'o 20% d'a poblaci\u00f3n.\nEsporte.\nA RD d'o Congo partecipa en os Chuegos Olimpicos de Verano ininterrompidament dende 1968, anque encara no ha ganato garra medalla."}
{"id": "2416", "revid": "610", "url": "https://an.wikipedia.org/wiki?curid=2416", "title": "Independencia", "text": "A independencia ye a situaci\u00f3n d'un pa\u00eds que no ye chusmeso a l'autoridat d'atro.\nSe distingue de l'autonom\u00eda, en la que sigue existindo vinculaci\u00f3n institucional entre dos territorios, cada un d'\u00e9ls goza d'o poder de decidir sobre ciertas materias (competencias) y a dependencia centralista, an o poder central controla territorios sin d'autonom\u00eda.\nManimenos, l'aparici\u00f3n d'o neocolonialismo en os pa\u00edses d'o tercer mundo y en atros lugars, surte cuan no existe plena independencia d'un pa\u00eds, sino que'n ye chusmeso a los dictaus culturals, ling\u00fcisticos y especialment, economicos, d'atro. Se distingue d'o antigo colonialismo en cual ya no s'emplega la fuerza militar por meyo de l'ocupancia dreita d'o pa\u00eds."}
{"id": "2417", "revid": "610", "url": "https://an.wikipedia.org/wiki?curid=2417", "title": "Densidat de poblaci\u00f3n", "text": "A densidat de poblaci\u00f3n puede referir-se a cualsiquier organismo. Se define como lo numero d'organismos por unidat de superficie.\nDensidat de poblaci\u00f3n humana.\nYe igual como la poblaci\u00f3n d'un pa\u00eds u rechi\u00f3n dividida entre a suya aria. Indica o numero de personas que viven en cada unidat de superficie, y por un regular s'expresa en habitants por km\u00b2."}
{"id": "2418", "revid": "610", "url": "https://an.wikipedia.org/wiki?curid=2418", "title": "Densidat (desambigaci\u00f3n)", "text": "A parola Densidat significa:"}
{"id": "2419", "revid": "610", "url": "https://an.wikipedia.org/wiki?curid=2419", "title": "Kilometro cuadrau", "text": "Un kilometro cuadrau ye a superficie que ocupa un cuadrau d'un kilometro de canto. Equivale a un mill\u00f3n de metros cuadraus.\nSe simboliza por km\u00b2.\nO kilometro cuadrau s'emplega ta mesurar l'aria d'una naci\u00f3n y todas as suyas divisions territorials. Asinas, Arag\u00f3n tien un total de 47.179\u00a0km\u00b2 y a ciudat de Zaragoza en tien 1.063,10."}
{"id": "2421", "revid": "610", "url": "https://an.wikipedia.org/wiki?curid=2421", "title": "Lei", "text": "A lei (prenunciau [lei]~[l\u03b5i]~[l\u00e6i]~[lai], d'o lat\u00edn \"lege(m)\") ye una fuent d'o dreito. A suya orichen ye l'actuaci\u00f3n d'os poders publicos y d'o pueblo a travi\u00e9s d'o poder lechislativo."}
{"id": "2422", "revid": "69718", "url": "https://an.wikipedia.org/wiki?curid=2422", "title": "Alexandra Jim\u00e9nez", "text": "Alexandra Jim\u00e9nez Arrechea ye una actriz aragonesa naixita de Zaragoza o 4 de chinero de 1980.\nDimpu\u00e9s d'emprencipiar bien ch\u00f3ven a estudiar ballet en o \"Estudio de Danza Mar\u00eda de \u00c1vila\" de Zaragoza y o \"Real Conservatorio Profesional de Danza\" de Madrit, tornando-se bailarina profesional ta os 15 anyos, Alexandra sofri\u00f3 una lesi\u00f3n en o piet dreito y decidi\u00f3 d'albandonar o ballet y adedicar-se a l'arte dramatico. Faci\u00f3 estudios d'interpretaci\u00f3n en a \"Escuela Superior de Artes Esc\u00e9nicas y Espect\u00e1culos\" de Madrit, encomenzando a compachinar ya en o segundo curso a suya formaci\u00f3n con bella intervenci\u00f3n en series televisivas como \"Polic\u00edas\", \"Periodistas\" u \"Compa\u00f1eros\".\nManimenos, o papel que la fer\u00e1 conoixita ta o publico ye o d\"'\u00c1frica\", a sofrita y cinica companyera de \"Ra\u00fal\" y amiga d'\"Eva\" en a serie de televisi\u00f3n \"Los Serrano\" de Telecinco. Tami\u00e9n ha participato en a serie \"Tres son multitud\", como Valeria, am\u00e1s de fer de colaboradora en o programa \"Alerta 112\".\nEn a gran pantalla, ha treballato como \"Trini\" en a cinta de Manuel Sanabria, \"La fiesta\". Ha participato en bels curtometraches: con o papel de misacha g\u00e1nster en \"Low Bat\" (2002), como Isabel en \"Demonios de corta vista\" (2004), \"El mono de Hamlet\" (2004), \"A Mario\" (2004) y \"Anillos de Saturno\" (2001), que li mereixi\u00f3 una Menci\u00f3n Especial a la Millor Actriz.\nEn teatro, ha actuato prencipalment en: \"Fin del mundo, todos al tren\" (Alberto Millares, 2002), \"Los menecomos\" (Roberto Cerd\u00e1, 2002), \"Siete por siete\" (Ferm\u00edn Cabal, 2003) y \"5mujeres.com\" (2004).\nTami\u00e9n ha feito de modelo ta las colecions Kangaroos (primavera-verano de 2005) y Bossini (ag\u00fcerro-hibierno 2004-2005), en ista chunto con Alejo Sauras."}
{"id": "2423", "revid": "69718", "url": "https://an.wikipedia.org/wiki?curid=2423", "title": "Esquilo", "text": "Esquilo (525 aC - 456 aC; en griego: \u0391\u03b9\u03c3\u03c7\u03c5\u03bb\u03bf\u03c2, latinizau como \"Aeschylus\") esti\u00f3 un dramaturgo de l'antiga Grecia, o primero d'os tres grans trachicos griegos, con Sofocles y Eur\u00edpides.\nBiograf\u00eda.\nNaixito d'Eleusis, en a redolada d'Atenas, escribi\u00f3 as suyas primeras obras ta 498 aC, pero, d'entre as que han perbibito, a mas antiga probablement siga \"Hik\u00e9tides\" (As Suplicadoras), escrita alto u baixo en 490 aC. En ixa anyada particip\u00f3 tami\u00e9n en a batalla de Marat\u00f3n, y en 480 aC luit\u00f3 en a batalla de Salamina, feito que reflect\u00f3 dimpu\u00e9s, ta 472 aC, en a suya obra \"Persai\" (Os Persas).\nEsquilo viachaba a sob\u00e9n ta Sicilia, an que gubernaba o tirano de Gela, facil que per os muitos artistas que tami\u00e9n i acudiban a sob\u00e9n. En 458 aC, lo fer\u00eda per zaguer vez; seguntes una leyenda tradicional, Esquilo mori\u00f3 en 456 aC cuan una alica (u bel cluixiuesos), creyendo que a calvera d'o escritor yera una piedra, dix\u00f3 cayer una tartuga sobre a suya capeza. Altras versions dicen que l'alica deix\u00f3 cayer una piedra sobre o que crey\u00f3 lo uego d'un ave no volandera.\n\u00c9l mesmo escribi\u00f3 antis de morir a inscripci\u00f3n que fegura en a loseta d'a fuesa suya, sin dar treslato d'a suya fama teatral, querendo nom\u00e1s que commemorar os suyos trunfos militars. En ella, i diz:\n\"\u0391\u03b9\u03c3\u03c7\u03cd\u03bb\u03bf\u03bd \u0395\u03c5\u03c6\u03bf\u03c1\u03af\u03c9\u03bd\u03bf\u03c2 \u0391\u03b8\u03b7\u03bd\u03b1\u03af\u03bf\u03bd \u03c4\u03cc\u03b4\u03b5 \u03ba\u03b5\u03cd\u03b8\u03b5\u03b9 \u03bc\u03bd\u03ae\u03bc\u03b1, \u03c0\u03b5\u03c0\u03bd\u03c5\u03bc\u03ad\u03bd\u03bf\u03bd \u03c0\u03c5\u03c1\u03bf\u03c6\u03cc\u03c1\u03bf\u03b9\u03bf \u0393\u03ad\u03bb\u03b1\u03c2. \n\u0391\u03bb\u03ba\u03ae\u03bd \u03b4' \u03b5\u03c5\u03b4\u03cc\u03ba\u03b9\u03bc\u03bf\u03bd \u03bc\u03b1\u03c1\u03b1\u03b8\u03ce\u03bd\u03b5\u03b9\u03bf\u03bd \u03ac\u03bb\u03c3\u03bf\u03c2 \u03b1\u03bd \u03b5\u03af\u03c0\u03bf\u03b9 \u03ba\u03b1\u03b9 \u03b2\u03b1\u03b8\u03c5\u03c7\u03b1\u03b9\u03c4\u03ae\u03b5\u03b9\u03c2 \u039c\u03ae\u03b4\u03bf\u03c2 \u03b5\u03c0\u03b9\u03c3\u03c4\u03ac\u03bc\u03b5\u03bd\u03bf\u03c2\"\n\"Ista loseta cubre a l'ateniense Esquilo, fillo d'Eufori\u00f3n, que mori\u00f3 en a fecunda Gela. Os campos de Marat\u00f3n parlar\u00e1n d'o suyo corache, como tami\u00e9n os medas, de luengo pelo, que l'aprendioron bien\".\nObras.\nAs obras d'Esquilo acent\u00faan os aspectos morals y relichiosos. A diferencia d'os altros dos trachicos, Sofocles y Euripides, bellas trachedias d'Esquilo rematan con menor dureza, sobretot en a suya obra mayestra, a triloch\u00eda clamata (A Orest\u00eda, Orestiada u trachedia d'Orestes). A rematanza ye clarament trachica en as dos primers piezas d'a triloch\u00eda, devez que en \"As Suplicadoras\", \"Os Persas\", y \"Hepta epi Thebas\" (\"Siete contra Tebas\").\nAm\u00e1s d'a valura literaria d'a suya obra, a contribuci\u00f3n mas gran d'Esquilo a o teatro esti\u00f3 adhibir un segundo actor en as suyas escenas. Enantis, l'acci\u00f3n acayeixeba entre un solo actor e o coro griego.\nDe as 70 obras que se suposan escritas per Esquilo, solo que seis en perviven en l'actualidat:\nAntiparti, tradicionalment s'ha atribuito a Esquilo una setena obra: \"Prometeu encadenato\". Muitos estudiosos actuals consideran que ixe Prometeu ye obra d'un dramaturgo esconoixito d'o sieglo IV aC. A luenga no se pareix pas a la d'Esquilo, y a suya hostilidat ta la fegura de Zeus choca con a visi\u00f3n mas relichiosa d'as altras seis obras.\nEn as primeras anyadas d'a decada de 1990, se troboron entre as bendas d'una momia echipcia bels fragmentos d'un altra obra d'Esquilo que heba apareixito mencionata en fuents antigas. A obra, clamata Aquiles, yera parti d'una triloch\u00eda sobre a Guerra de Troya, y levaba perdita mas de 2.000 anyos."}
{"id": "2424", "revid": "610", "url": "https://an.wikipedia.org/wiki?curid=2424", "title": "Coro griego", "text": "En as trachedias de l'antiga Grecia, o coro yera formato orichinalment per 12 cantaires y danzaires. O capecero d'o coro interactuaba con os personaches d'a obra, y parlaba en representaci\u00f3n d'a opini\u00f3n publica. Tot lo coro miraba d'ir en plegato ritmicament, de manera que podeba veyer-se como una entidat unica. Mas tardi, o numero de miembros d'o coro puy\u00f3 a 15, y o d'actors, a tres. O coro, per un regular, cantaba o suyo mensache, anque a veces lo recitaban. A coreograf\u00eda d'o coro yera quefer d'o dramaturgo. O coro ofriba un fondo y un resumen d'a informaci\u00f3n que aduyaba a o publico a seguir a representaci\u00f3n; tami\u00e9n comentaba os temas prencipals y amostraba c\u00f3mo heban de reaccionar os espectadors a la obra que se i feba. Igualment representaba la poblaci\u00f3n cheneral de cualsiquier historia concreta."}
{"id": "2428", "revid": "69718", "url": "https://an.wikipedia.org/wiki?curid=2428", "title": "Lista de comunidaz autonomas espanyolas por poblaci\u00f3n", "text": "Lista de comunidaz autonomas espanyolas ordenadas por poblaci\u00f3n (seguntes o patr\u00f3n municipal de 1 de chinero de 2022)."}
{"id": "2429", "revid": "610", "url": "https://an.wikipedia.org/wiki?curid=2429", "title": "Lista de comunidaz autonomas espanyolas por superficie", "text": "Lista de comunidaz autonomas espanyolas ordenadas por superficie."}
{"id": "2430", "revid": "69718", "url": "https://an.wikipedia.org/wiki?curid=2430", "title": "Casp", "text": "Casp (\"Caspe\" en castellano, \"Casp\" en catal\u00e1n) ye una ciudat historica d'Arag\u00f3n, situata a una distancia de 100 km a l'este de Zaragoza. Ye capital d'a comarca Baixo Arag\u00f3n-Casp. Actualment tien unos 10.000 habitants, no habendo creixito cuasi cosa en tot o sieglo XX.\nEsti\u00f3 un important nugo de comunicacions, hue venito a menos.\nA suya econom\u00eda se basa en o sector servicios, a industria textil y as grans explotacions agricolas de regano (emparadas en gran mesura gracias a la immigraci\u00f3n). Os prescos de Casp entran drentro d'a denominaci\u00f3n d'orichen \"melocot\u00f3n de Calanda\".\nMugas.\nO suyo termin municipal muga con Mequinenza, Favara, Maella, Alcanyiz, Escatr\u00f3n, Chiprana, Sastago, Burcharaloz, Penyalba y Fraga.\nToponimia.\nO toponimo Casp, documentato en fuents andalus\u00eds como \"Qsp\", \"Qasp\" u \"Qasb\" s'ha quiesto relacionar con a palabra arabe \"Casba\". Manimenos en aragon\u00e9s existe a palabra \"caspiello\" pa dicir \"tierra suelta, petrosa, que pierde a humidat pronto\", y como microtoponimo lo trobamos en Rodellar y encara Andolz replega a palabra \"Caspillo\" en o suyo glosario de palabras d'o territorio aragon\u00e9s. \"Caspiello\" puet tener una etimoloch\u00eda relacionata con \"caspa\" y con o mozarabe \"gazpacho\".\nBi ha muitos microtoponimos interesants que amuestran que d'antes se charr\u00f3 l'aragon\u00e9s, y en alzan muitos caracters, como una basa dita \"Saladiella\", \"la Ifesa\", \"Efesa de la Villa\", \"Lastras del Pallaruelo\", un puesto dito \"mata lo perro\", y atro trascrito como \"Miralpeis\", pareixito a los toponimos \"Miralpeix\" que se troban en Ribagorza.\nBi ha toponimos arabes adaptatos a la fonetica aragonesa como \"Malchares Albanillos\".\nLuengas y parlas.\nA luenga tradicional de Casp ye o castellano d'Arag\u00f3n, con substrato aragon\u00e9s. O lexico d'intr\u00e9s etnografico de Casp se conoix relativament bien por figurar esta localidat en l'ALEANR, con a sigla \"Z 605\".\nApellitos.\nEn Casp son mas frecuents os apellitos occitans tipicament rematatos en \"-ac\" que en atros lugars d'o Baixo Arag\u00f3n: \"Albiac\", \"Cirac\".\nHistoria.\nO lugar ya existiba en o periodo musulm\u00e1n y se transcribe de l'arabe \"Qsp\", \"Qasp\" u \"Qasb\". O escritor musulm\u00e1n Yaqut d'os sieglos XII-XIII en da noticia: \"Qasb ye un castiello (\"hisn\") de Zaragoza\".\nEn o sieglo XV esti\u00f3 seu d'o famoso \"Comprom\u00eds de Casp\" por o cual s'impos\u00f3 a dinast\u00eda d'os Trastamara en o reino d'Arag\u00f3n.\nEn o sieglo XX mientres a Guerra Civil Espanyola esti\u00f3 seu d'o \"Consello d'Arag\u00f3n\", Organo de Gubierno de l'Arag\u00f3n Republicano.\nMolimentos.\nConta con un important patrimonio historico-artistico:\nEncara que muitas d'istas construcions se troban en deficient estato de conservaci\u00f3n."}
{"id": "2431", "revid": "69718", "url": "https://an.wikipedia.org/wiki?curid=2431", "title": "Prencipau d'Asturias", "text": "O Prencipau d'Asturias (en asturiano \"Princip\u00e1u d'Asturies\"; en castellano \"Principado de Asturias\"; en eonaviego \"Principao d'Asturias\") ye una comunidat autonoma espanyola uniprovincial. Tien a forma d'un prencipau a on o Prencipe d'Asturias ye o hereu d'a Chefatura d'o Estato en o Reino d'Espanya.\nO suyo territorio ye de bels diez mil kilometros cuadratos, y bi ha una poblaci\u00f3n, en retacule, que blinca licherament d'o mill\u00f3n de habitants. L'idioma oficial y d'emplego mayoritario ye o castellano, pero alto u baixo a tercera parti d'os suyos ciudadans charran tami\u00e9n asturiano u eonaviego, bien por estar biling\u00fces, bien por tener-la como primera luenga.\nA suya capital ye a ciudat d'Oviedo, y Xix\u00f3n ye a poblaci\u00f3n mas habitata.\nEtimoloch\u00eda.\nA parola \"Asturias\" prene o nombre d'os suyos antigos habitants, os asturs, primitivos habitants a m\u00e1rguins d'o r\u00edo Esla (en lat\u00edn \"Astura\") dica a dominaci\u00f3n romana. O nombre d'asturs no nom\u00e9s a os d'a Meseta Central sino tami\u00e9n a os d'o norte.\nO antigo nombre latino d'o r\u00edo Esla, \"Astura\", que antis d'a invasi\u00f3n romana se clamaba \"Estura\" u \"Estula\", provi\u00e9n de una radiz celta \"stour\" que significa \"r\u00edo\". Iste toponimo apareix en Bretanya, do Plinio charra d'o r\u00edo \"Stur\"; hue bi ha tres r\u00edos en angl\u00e9s cuyo nombre procede d'a radiz \"Stur\", ye dicir \"Stour\", que son en Kent, Suffolk e Dorset. En a desembocadura d'o R\u00edo Elba ye atro r\u00edo cuyo nombre alem\u00e1n deriva tami\u00e9n d'a mesma radiz celta, o St\u00f6r. Tami\u00e9n en o Piemont habitaba a tribu celta d'os esturs e o r\u00edo italiano Stura di Demonte, procedent d'a mesma radiz celtica. \u00c1 la fin, ista radiz \"sour\" encara perdura hue en as parolas gaelica e bretona \"ster\" e \"stour\", que significan \"r\u00edo\".\nHistoria.\nD'os primers habitants entro a o naiximiento d'o Reino d'Asturias.\nOs primers habitants estioron d'a especie neandertal. Podemos trobar os suyos restos en espelungas d'as cuals a mes famosa ye a espelunga d'El Sidr\u00f3n. Os primers hombres d'a especie homo sapiens sapiens habitaban en espelungas en as plachas e viveban de caragols de mar. Ta rancar moluscos d'as rocas en feban servir de pedrenyas manyosament entretallatas, de traza que a iste modo d'entretallar-ne de piedras se lo ha denominato arte Asturiense. D'istos hombres muitas e polidas pinturs d'animals se son trobatas en as espelungas, d'entre as cuals a mes famosa ye a Espelunga d'o Tito Bustillo, sita en Ribadesella.\nPlegato o Neolitico en Asturias, os habitants d'as rechions prencipi\u00f3n a habitar os interiors d'Asturias. Tami\u00e9n agora podemos admirar per toz os latos tumulos disgraciatament espullatos. Istos pueblos que vivi\u00f3n circa 0 3000 e 2000 aC no mos son guaire conoixitos excepto per \"mesas de piedra\" que clamamos d\u00f3lmens e tumulos. Ista traza d'enterreco se puet veyer per tota Europa.\nEn a Edat d'os Metals, se diceba que os pueblos que en primeras se clamaban asturs yeran venitos de Troya. Manimenos, l'orichen de o nombre d'os asturs pareix estar o nombre latino d'o r\u00edo Esla, que yera \"Astura\". Pus en aquel tiempo as mugas d'os asturs s'estendillaban dende a Mar Cantabrica entro a o r\u00edo Duero. O present Prencipau d'Asturias yera dita per os romanos Asturia Transmontana ta diferenciar-la de l'Asturia Cismontana, que hue bi incluye as provincias de Ley\u00f3n e Zamora. En aquel tiempo, os asturs viviban en ciudaz clamatas castros.\nOs asturs alz\u00f3n a libertat dica la fin d'o sieglo I aC. Pus en iste sieglo Asturias esti\u00f3 chusmesa per os romanos. O casus belli esti\u00f3 que os asturs luitaban cuentra os pueblos vecins ya pacificatos e acotolaban os suyos campos, pero en verdat yera que os romanos deseyaban vehementment, sobre tot l'oro. Conoixito ye que o mesmo emperador Augusto fizo a guerra cuentra os asturs e os cantabros. A la fin esti\u00f3n vencitos os asturs en o \"Mons Medullius\", que beluns identifican con l'actual Las M\u00e9dulas, a on a mayor\u00eda prefiri\u00f3n suicidar-sen que chusmeter-sen ta la esclavitut.\nEn Asturias no se difundioron guaire as institucions y costumbres romanos, sindembargo podemos admirar d'aquel tiempo no pocos vestichios: v\u00edas, termas, villas, inscripcions, etcetera. Cuan l'Imperio Romano cay\u00f3 baixo os barbaros, os visigodos y sueus dentr\u00f3n en Asturias. D'os presents estudios sobre os barbaros en a rechi\u00f3n, pareix que a suya auctoridat esti\u00f3 poca u minima, pus yera una rechi\u00f3n pobra y minimament desembolicata ta la poblaci\u00f3n.\nEn 722, os moros, qui heban levata a guerra ta la mayor parti d'Espanya, preb\u00f3n conquistar Asturias. Manimenos esti\u00f3n vencitos en a Batalla de Covadonga, d'a cual naixi\u00f3 o novismo Reino d'Asturias.\nReino d'Asturias.\nApr\u00e9s a derrota d'os visigodos frent a os moros qui heban esnavesato o Estreito de Chibraltar, muitos d'os vencitos fuy\u00f3n ta la Cordelera Cantabrica, a on se mezcl\u00f3n con os pueblos asturs e bi'n par\u00f3n de chicoz exercitos que a sob\u00e9n acosaban a os moros. Per ista raz\u00f3n, o moros decidi\u00f3n ninviar o suyo exercito enta l'Asturia Transmontana e allora, ta la fin, esti\u00f3n vencitos per l'exercito de Don Pelayo, capitoste d'os godos, en Covadonga (en espanyol y eonaviego \"Covadonga\"; en asturiano \"Cuadonga\"). Talment dita batalla estase simplament una escaramuza, pero anim\u00f3 a os visigodos e asturs ta enfortir o nuevo reino. Dende allora se fund\u00f3 un chicot reino cristiano que decidi\u00f3n esfender-se cuentra os moros en a Cordelera Cantabrica.\nO primer rei d'os asturianos esti\u00f3 Pelayo (718-737). A iste li succedi\u00f3 o fillo d'\u00e9l, Favila, qui dimpu\u00e9s esti\u00f3 amortato per un onso. Apr\u00e9s a muerte de Favila, Alfonso I (739\u2013757), duque de Cantabria, pleg\u00f3n en o reyalme. Iste rei esti\u00f3 belicoso e durando o suyo reinato escomencipi\u00f3n a propagar as buegas d'o reino. Per tan grans combates grans zonas deserticas se crey\u00f3n entre o Reino d'Asturias e os Moros, as cuals se conoixen con o nombre de tierras de deng\u00fan.\nA iste Fruela I, o fillo d'\u00e9l, li succedi\u00f3. Iste tami\u00e9n esti\u00f3 belicoso e fizo continos ataques contra os moros, aloras dirichitos per Abderram\u00e1n I. Se sape que fund\u00f3 a ciudat d'Oviedo -sindembargo agora pareix, seguntes nuevos descubrimientos, que n'ha d'or\u00edchens romanos.\nYera costumbre entre os reis que tami\u00e9n luitasen entre parients ta aconseguir o poder. Pareix que o mesmo Fruela heba matato a su chermano Vimarano con as suyas proprias mans debito a l'acusaci\u00f3n de deseyar o reyalme. Dimpu\u00e9s de Fruela, amortato igualment per nobles, reis clamatos febles, pus cuasi denguna guerra fizon, rein\u00f3n. Istos esti\u00f3n Aurelio (768 \u2013 764), Silo (774\u2013783), Mauregato (783 \u2013 789) e Bermudo o Diacono (789\u2013791).\nBermudo o Diacono succedi\u00f3 a Alfonso II, o mes valient de toz os reis asturianos, qui fizo muitas batallas cuentra os moros, mesmo siti\u00f3 Lisbona. Durando o reinato d'\u00e9l, se trob\u00f3 un sepulcre de Santiago de Compostela d'o cual se deciba que conteneba as reliquias de l'ap\u00f3stol Sant Chaime. Alfonso mand\u00f3 que se construyese un templo sobre o fond\u00f3n e iste puesto ye estato frecuentato per pelegrins de tota Europa ta veyer as reliquias dica o present.\nA iste li succedi\u00f3 Ramiro I d'Asturias (842\u2013852), qui recheba Galicia. Sindembargo cuan se yera acomodando en Castiella, un noble de nombre Nepoci\u00e1n tramen\u00f3 una rebeli\u00f3n cuentra Ramiro ta aconsiguir o reyalme. Conoixito isto, Ramiro se'n enfil\u00f3 entro a Oviedo e, apr\u00e9s de cegar-lo, lo recluy\u00f3 tota a suya vida en un monesterio. En aquel tiempo, os normandos arrecorreban dende as costas d'o Reino dimpu\u00e9s de crudels combates e saqueyos.\nA Ramiro li succedi\u00f3 Ordonyo I (850\u2013866) qui estendill\u00f3 as mugas d'o reino e atra vegata repobl\u00f3 con habitants Ley\u00f3n e Astorga. Luit\u00f3 cuentra os moros que n'eban de por de que o reyalme s'amplase e tami\u00e9n luit\u00f3 cuentra os normandos.\nA iste li succedi\u00f3 Alifonso III O Magno (866\u2013910) qui a-saber-lo ampl\u00f3 as mugas d'o reyalme fundando-ne de ciudaz per tota Ley\u00f3n e Castiella, e tami\u00e9n a l'atro costato de o R\u00edo Duero. Asinas atra vegata repobl\u00f3 Braga, Porto e Coimbra e fund\u00f3 de cosa Zamora, Toro e Simancas ta esfender as mugas d'os ataques d'os moros. S'acomod\u00f3 con Chimena, mesacha d'estirpe reyal, filla d'o rei de Navarra, con a cual tuvo sies fillos. Cuan Alifonso esprit\u00f3, dividi\u00f3 o reyalme entre tres d'os fillos d'\u00e9l. En aquel tiempo, a capital esti\u00f3 trasladata d'Oviedo ta Ley\u00f3n.\nOs reis asturianos fizon muitas obras, no nom\u00e9s relichiosas, sino tami\u00e9n publicas. Ista epoca esti\u00f3 muito famosa ta las artes asturianas, cuan s'edific\u00f3n muitos monumentos prerromanicos, agora consideratos patrimonio mundial d'a humanidat. Tami\u00e9n esti\u00f3n artistas asturianos qui en fizon de choyas, d'as cuals a prencipal ye a Cruz d'os \u00c1nchels, que encara adorna a bandera d'Asturias.\nEdat Meya.\nApr\u00e9s trasladar-se a capital ta Ley\u00f3n, bels nobles en maquin\u00f3n de rebulicias ta que Asturias se deseparase d'o Reino de Ley\u00f3n. A mes famosa rebulicia esti\u00f3 a que fizo o conde Gonzalo cuentra Alifonso VII e donya Urraca, a cual administraba Asturias en nombre d'o Rei.\nEn 1338, Chuan I e Chuan de Gant firm\u00f3n a paz meyant a concertaci\u00f3n d'una voda entre os fillos d'\u00e9ls, Enrique e Catarina. Dende allora os hereus d'o Reyalme son ditos Prencipes d'Asturias.\nEn a Edat Meya, as principals institucions d'Asturias naixi\u00f3n, asinas as pueblas, as villas e os concellos. A sociedat se dividiba en tres estamientos: nobles, clero e pueblo plan. Os asturianos viveban d'o Secale, o Triticum dicoccum, as castanyas, as uellas, as crapas, os tocins et cetera.\nEdaz Moderna e Contemporania.\nEn o sieglo XVIII un gran alivio d'a fambre esti\u00f3 a introducci\u00f3n de triticum indico e de tuberclos dende America, que s'esdeveni\u00f3n en uns d'os principals cautivos ta os asturianos ensemble con as chodigas. A o cabo d'iste sieglo pleg\u00f3 en ista rechi\u00f3n a Ilustraci\u00f3n. Entre os mes egrechios ilustratos acucuta Gaspar Melchor de Jovellanos, qui preb\u00f3 estimular a econom\u00eda asturiana.\nUn cambeo d'as trazas de treballar pleg\u00f3 en Asturias debito a l'abundancia de fierro e carb\u00f3n, o que esti\u00f3 tan important en a Historia e tanto cambe\u00f3 a sociedat que fizo apareixer tami\u00e9n una nueva clase social, os proletarios. Ista clase dimpu\u00e9s n'hubo de tanta influencia a travi\u00e9s d'os sindicatos que mesmo ag\u00fan ista influencia se percibe.\nEn 1808 Asturias esti\u00f3 a primera rechi\u00f3n de tota Espanya que declar\u00f3 a guerra cuentra os franceses. Muitos e famosos roldes de combatients esti\u00f3n ninviatos ta la linia de batalla do con gran valentor luit\u00f3n cuentra os exercitos invasors dica que esti\u00f3n auchatos d'Espanya. En iste sieglo os asturianos en sufri\u00f3n de pugnas entre os liberals e os seguidors d'o partiu reyalista. De toz os dirichents liberals o mes preclaro esti\u00f3, qui, encara que muri\u00f3 a favor d'a libertat, oblig\u00f3 a o rei a churar a Constituci\u00f3n.\nDurando tot o sieglo a industria en meyo d'a rechi\u00f3n creixeba, sobre tot as menas de fierro y carb\u00f3n y as fabricas d'armas.\nEn o sieglo XX os desalcuerdos entre meners e operarios de fabrica per un costato e patronos per atro yera tantos que as revueltas e rebulicios yeran cutianas.\nEn octubre de 1934 meners d'as vals d'o Nal\u00f3n e d'o Caudal e treballadors de fabricas d'as grans ciudaz se sublev\u00f3n armatos cuentra o poder central. Apr\u00e9s estar vencitos per l'exercito, os proletarios asturianos dolorosismos castigos pati\u00f3n en os suyos cuerpos.\nDurando a Guerra Civil Espanyola a rechi\u00f3n remani\u00f3n fidels ta o gubierno central treito d'Oviedo e zonas occidentals. Cuan os exercitos clamatos nacionals trenc\u00f3n os frents de guerra, a-saber-los soldatos encara fidels ta la Republic fuy\u00f3n ta os monts ta alzar a vida do los suyos capitostes resisti\u00f3n a las tropas de Franco entro a 1952, cuan os zaguers luitadors amagatos y esparrigatos esti\u00f3n amortatos.\nSindembargo os sobatidors d'os obrers m\u00e1i atur\u00f3n en a rechi\u00f3n. En 1963 acayeci\u00f3 a mayor revuelta en as vals centrals, cuyo desembolique se divulg\u00f3 per tot o mundo.\nMuerto Francisco Franco, Asturias se constituy\u00f3 como communidat autonoma a\u00edntro a estructura territorial descentralizata establita per a Constituci\u00f3n de 1978. Rafael Luis Fern\u00e1ndez \u00c1lvarez, qui antis exerceba como President d'o Consello Rechional dende 1978, se convirti\u00f3 en o primer President d'o Prencipau d'Asturias apr\u00e9s l'adopci\u00f3n de l'autonom\u00eda. O Gubierno Rechional Asturiana en poseye d'amplas competencias en campos principals como a sanidat, educaci\u00f3n e protecci\u00f3n d'a naturaleza. En mayo de 2011, o President d'o Gubierno d'Asturias yera Francisco \u00c1lvarez Cascos de Foro Asturias (en asturiano \"Foru Asturies\"), a qui succedi\u00f3 Javier Fern\u00e1ndez Fern\u00e1ndez d'a Federaci\u00f3n Socialista Asturiana dica 2019. Dende entonces o president ye Adri\u00e1n Barb\u00f3n."}
{"id": "2432", "revid": "3972", "url": "https://an.wikipedia.org/wiki?curid=2432", "title": "Asturias", "text": ""}
{"id": "2433", "revid": "610", "url": "https://an.wikipedia.org/wiki?curid=2433", "title": "Oceano Pacifico", "text": "L'Oceano Pacifico ye a masa d'augua mas gran d'a Tierra, ocupando a tercera parti d'a suya superficie. S'estendilla alto u baixo \n15.000\u00a0km dend'o Mar de Bering en l'Arctico por o norte, dic'as \nmarguins concheladas d'o Mar de Ross en l'Antartida por o sud. Adube o suyo mayor amplo (de l'orden de 19.800\u00a0km), a alto u baixo 5 graus de latitut norte, estendillando-se dende Indonesia dic'a costa de Colombia. A muga occidental de l'oceano ye l'Estreito de Malaca.\nO Pacifico contien alto u baixo 25.000 islas (mas que toz os atros oceanos d'o mundo combinatos), cuasi todas son situadas a lo sud d'a linia d'o Ecuador. O Pacifico cubre un aria de 179.7 millons de km\u00b2. O punto mas baixo d'a superficie d'a crosta terrestre, a Fuesa d'as Marianas, se troba en o Pacifico.\nO primer europeu que alufr\u00f3 a inmensidat de l'Oceano Pacifico esti\u00f3 lo fidalgo y explorador espanyol Vasco N\u00fa\u00f1ez de Balboa, qui o d\u00eda 25 de setiembre de 1513 dimpu\u00e9s d'haber preso posesi\u00f3n d'as suyas auguas en nombre d'os reis de Castiella, li otorg\u00f3 o nombre de Mar d'o Sud a la graniza amplaria d'augua que atisb\u00f3 dende una tuca situada en l'estreito de Panam\u00e1.\nO suyo nombre actual ye obra d'o navegant portugu\u00e9s Fernando de Magallanes.\nL'explorador portugu\u00e9s Fernando de Magallanes mientres a suya expedici\u00f3n arredol d'o mundo a lo servicio d'a Corona d'Espanya, nombr\u00f3 a iste oceano \"pacifico\" pos mientres a mayor\u00eda d'o suyo viache dende o estreito de Magallanes dic'as Filipinas, lo trob\u00f3 en calma. Sindembargo, o Pacifico no per\u00e9n fa honor a o suyo nombre, pos a sob\u00e9n os tifons, os horacans y os tierratremos zumban as islas d'iste oceano y os litorals continentals."}
{"id": "2436", "revid": "610", "url": "https://an.wikipedia.org/wiki?curid=2436", "title": "Oceano Atlantico", "text": "L'Oceano Atlantico desalparta America, en l'ueste, d'Europa y Africa, en l'este. S'estendilla dende l'Oceano Glacial Arctico, en o norte, dica l'Antarctida, en o sud. L'ecuador lo divide, artificialment, en dos partis, Atlantico Norte y Atlantico Sud. O suyo nombre procede d'o griego Atlas, un d'os titans d'a mitoloch\u00eda griega.\nCheograf\u00eda.\nTi\u00e9n forma de S y una amplaria d'unos 80 millons de km\u00b2, estando lo segundo en amplaria, dimpu\u00e9s de l'Oceano Pacifico.\nAs rallas submarinas situadas entre la Isla de Baffin, Groenlandia y Escocia se han establito como a muga entre l'Oceano Glacial Artico y l'Atlantico Norte .\nA l'Este, l'Estreito de Chibraltar forma la muga con o Mar Mediterranio; a l'ueste, l'arco formato por as islas d'o Caribe lo desalpartan d'o Mar Caribe.\nA lo Sud y a l'Este, a trestalladura con l'Oceano Indico s'estableix, por o meridiano de 20\u00b0 E. A lo Sud y a l'Ueste la divisoria se ha establito en a linia de mayor fundaria que va d'o Cabo de Furnos a la Peninsula Antartica.\nTien una fundaria meya de 3.743 m gracias a una gran meseta de cuasi 3.000 m de fundaria que ye cuasi tot o suyo fundo, unita a las grans depresions que se troban en os cantos d'a mesma y que arriban a superar os 9.000 m am\u00e1n de Puerto Rico.\nA salinidat de l'Oceano Atlantico ye d'unos 36 gramos de sal por kilogramo d'augua y as especies mas pescadas son a sardineta, l'arengue y l'abadeixo. Antim\u00e1s, ye l'oceano mas impotant d'a Tierra dend'o punto de vista comercial.\nPaises con costas en l'Oceano Atlantico.\nLista de paises con costas en l'Oceano Atlantico escluyendo a Mar Mediterrania y a Mar Baltica."}
{"id": "2437", "revid": "610", "url": "https://an.wikipedia.org/wiki?curid=2437", "title": "Oceano Glacial Antarctico", "text": "L'Oceano Glacial Antarctico s'estendilla dende a costa antarctica dica os 60\u00b0 S, muga con l'Oceano Atlantico, l'Oceano Pacifico y l'Oceano Indico. Ye o debantzaguer oceano en amplaria (nom\u00e1s l'Oceano Arctico ye mas chicot). A suya amplaria esti\u00f3 definiat por a Organizaci\u00f3n Hidrografica Internacional en l'anyo 2000 y consona con as mugas fixatas por o Tratato Antarctico.\nL'Oceano Antarctico ye l'unico en redolar o globo de forma plena y rod\u00eda de tot a l'Antarctida. Tien una superficie de 20.327.000\u00a0km\u00b2, una cifra que encluye a os mars d'arredol: o Mar de Amudsen, o Mar de Bellingshausen, parti d'o Pasache de Drake, o Mar de Ross y o Mar de Weddell. A tierra firme ye visible sobre l'oceano con 17.968\u00a0km de costa.\nFauna.\nBi ha mes de 255 especies de pexes."}
{"id": "2439", "revid": "610", "url": "https://an.wikipedia.org/wiki?curid=2439", "title": "Oceano Glacial Arctico", "text": "L'oceano Glacial Arctico ye un oceano que rod\u00eda o Polo Norte y s'estendilla ta o norte d'Europa, Asia y America, estando lo mas chicot de toz os oceanos.\nOcupa una amplaria d'unos 14.100.000\u00a0km\u00b2; y as fundarias d'iste oceano oscilan entre os 2.000 m y 4.000 m en a suya rechi\u00f3n central, y os 100 m en a plataforma continental; estando a suya meya d'unos 1.205 m.\nMuga con l'oceano Atlantico por o norte, recullindo grans masas d'augua a travi\u00e9s de l'estreito de Fram y la mar de Barents. Tami\u00e9n muga con l'oceano Pacifico a travi\u00e9s d'o estreito de Bering.\nGrans masas de chelo protechen mientres tot l'anyo a iste oceano d'as influencias atmosfericas. En a suya parti central pueden trobar-se casquez de chelo de dica 4 m de gordaria.\nAs temperaturas en hibierno rondan os -50\u00a0\u00b0C debito a os cerenyos aires provenients de Siberia (Rusia); mientres que en o verano cuasi no se blinca d'os 0\u00a0\u00b0C; mientres que en a plataforma continental pueden dar-se temperaturas de dica 30\u00a0\u00b0C."}
{"id": "2440", "revid": "41", "url": "https://an.wikipedia.org/wiki?curid=2440", "title": "Oceano", "text": "Se clama oceano (d'o griego \u03a9\u03ba\u03b5\u03b1\u03bd\u03cc\u03c2, Okean\u00f3s) a la parti d'a superficie terrestre ocupada por l'augua marina. L'ceano ye dividiu por os continents y grans archipielagos en cinco partis, que a la suya vegada tami\u00e9n se dicen oceanos:\nOs oceanos Pacifico y Atlantico a sob\u00e9n se distinguen entre Norte y Sud: Atlantico Norte, Atlantico Sud, Pacifico Norte y Pacifico Sud. As rechions mas chicotas d'os oceanos son clamadas a sob\u00e9n mars, golfos, badias y estreitos.\nL'augua d'os oceanos tien una gran importancia en o clima terrestre por a existencia de corrients oceanicas que transportan a calor. As corrients oceanicas pueden estar superficials u profundas. As corrients superficials son influyidas por os vientos. As corrients profundas son condicionadas por diferiencias de temperatura y salinidat en vertical que creyan diferencias de densidat."}
{"id": "2441", "revid": "610", "url": "https://an.wikipedia.org/wiki?curid=2441", "title": "Oceano Indico", "text": "L'Oceano Indico ye uno d'os cinco oceanos, estando-ne o tercer volumen d'augua mas gran d'o mundo, y cubre alto u baixo lo 20% d'a superficie d'a Tierra. Muga a lo norte con o sud d'Asia; a l'ueste con a peninsula arabica y Africa; a l'este con a peninsula malaya, as islas Sonda, y Australia; y a lo sud con l'Antarctida.\nYe desalpartato de l'oceano Atlantico por o meridiano 20 graus este, a lo sud d'Africa, y de l'oceano Pacifico por o meridiano 147 graus este. O punto mas a lo norte de l'oceano Indico ye alto u baixo a 30 graus norte de latitut d'o golfo Persico. L'oceano tien alto u baixo 10.000\u00a0km d'amplaria entre as puntas sud d'Africa y Australia; a suya superficie ye 73.556.000 km\u00b2, incluyindo-ie a mar Roya y o golfo Persico. O volumen de l'oceano s'estima en 292.131.000\u00a0km\u00b3 d'augua. Chicotas islas puntian os cantos continentals.\nAs nacions que se troban de raso en l'oceano son Madagascar, a cuatrena isla mas gran d'o mundo; Comoras; Seychelles; Maldivas; Mauricio; y Sri Lanka. Indonesia lo rodia, y cuantas atras nacions en mugan: Sudafrica, Mozambique, Tanzania, Kenya, Somalia, Chibuti, Sud\u00e1n, Echipto, Israel (con Eilat en o golfo d'Aqaba), Arabia Saudita, Yemen, Emiratos Arabes Unitos, Bahrein, Qatar, Kuwait, Iraq, Ir\u00e1n, Pakist\u00e1n, India, Birmania y Australia. A importancia de l'oceano como una rota de transito entre Asia y Africa lo ha convertido en un foco de conflictos. En cualsiquier caso, denguna naci\u00f3n lo ha xalapato con exito dica prencipios d'o sieglo XIX cuan l'Imperio Britanico controlaba a mayor parte d'a tierra perimetral de l'oceano Indico."}
{"id": "2442", "revid": "610", "url": "https://an.wikipedia.org/wiki?curid=2442", "title": "Territorios dependients", "text": "Os territorios dependients son territorios que por diversas razons no gozan d'os previlechios de total independencia u soberan\u00eda y, por tanto, son gubernatos por atros estatos, clamatos tami\u00e9n como \"metropoli\". Muitos d'\u00e9ls pueden estar ditos colonias\nExisten diversos rans de dependencia. Asinas existen territorios que tienen d'un gubierno prou distinto a lo d'a \"metropoli\", como ye o caso de Hong Kong respective a China.\nA mayor\u00eda d'istos estatos dependients corresponden a islas de baixa poblaci\u00f3n y que no pueden emparar un gubierno autonomo.\nLista de territorios dependients.\nA continaci\u00f3n, os diversos territorios dependients d'o mundo en l'actualidat, ordenatos seguntes o pa\u00eds a que perteneixen."}
{"id": "2445", "revid": "41", "url": "https://an.wikipedia.org/wiki?curid=2445", "title": "Lista de territorios ocupaus u letigaus", "text": "Ista ye una lista de territorios ocupaus u letigaus que incluye pleitos entre pa\u00edses reconoixius y pa\u00edses ocupaus. Veyer Lista de movimientos independentistas ta veyer as rechions que han proclamau a suya independencia y no han estau reconoixidas."}
{"id": "2446", "revid": "8541", "url": "https://an.wikipedia.org/wiki?curid=2446", "title": "Territorios ocupatos", "text": ""}
{"id": "2448", "revid": "610", "url": "https://an.wikipedia.org/wiki?curid=2448", "title": "Violant d'Hongr\u00eda", "text": "Violant d'Hongr\u00eda, naixita d'Esztergom (Reino d'Hongr\u00eda hue Hongr\u00eda) arredol de 1216 y muerta en Uesca, (Reino d'Arag\u00f3n hue Arag\u00f3n), en octubre de 1251, esti\u00f3 reina d'Arag\u00f3n entre 1235 y 1251, dimpu\u00e9s de casar con o rei Chaime I, de qui esti\u00f3 a suya segunda muller.\nYera filla d'o rei hongaro Andreu II y de Violant de Courtenay. O suyo dote significaba una alportaci\u00f3n de diners y bels territorios que nunca no se facioron efectivos.\nImpuls\u00f3 de trazas decisivas a conquiesta de Valencia en 1238 y particip\u00f3 activament en a politica reyal, pensando sobre tot en as particions d'os territorios que dixar\u00edan como patrimonio a os fillos d'ella con Chaime I, mirando devez de malimponer o mas posible a o suyo marito con Alifonso, o fillo que o rei heba tenito con a primer muller, Alionor de Castiella.\nViolant y Chaime I tenioron cuatre fillos y cinco fillas:\nOs restos d'ella y d'una d'as fillas, Sancha, chacen en o presbiterio d'o monesterio cistercense de \"Santa Mar\u00eda de Vallbona\", en Catalunya."}
{"id": "2449", "revid": "69718", "url": "https://an.wikipedia.org/wiki?curid=2449", "title": "Bordeus", "text": "Bordeus (\"Bord\u00e8u\" en occit\u00e1n; \"Bordeaux\" en franc\u00e9s) ye un important puerto d'o Sudueste de Francia, capital d'a provincia d' Nueva Aquitania y prefectura u capital administrativa d'o departamento de \"Gironde\". Ye a capital historica d'as rechions de Gascunya y Guyena.\nFa parte d'a Organizaci\u00f3n d'as Ciudaz d'o Patrimonio d'a Humanidat.\nUn bordeus puede estar devez o vin que s'elabora en o pa\u00eds.\nCheograf\u00eda.\nA ciudat ye construita sobre o estuario d'o r\u00edo Garona, estallata per tanto en dos cantos.\nDemograf\u00eda.\nEn 2018, a ciudat teneba 257.068 habitadors en o distrito municipal y 801.041 en l'aria metropolitana. Ta febrero de 2004, s'esmaba una poblaci\u00f3n de 229.500 habitants.\nOs habitadors de Bordeus son \"bordeleses\". A luenga parlata cheneralment y oficial ye o franc\u00e9s, bien que a parla autoctona bordelesa ye una variant d'o dialecto gasc\u00f3n, clasificato en a luenga occitana.\nVins.\nA rechi\u00f3n de Bordeus ye cuna d'os mas prestichiosos productors de vin d'o mundo. Se i fan igual de tintos como de blancos.\nO Bordeus tinto s'elabora per un regular a partir d'una mezcla d' ugas que puede estar de Cabernet Sauvignon, Cabernet Franc, Merlot, Petit Verdot y Malbec. O bordeus blanco s'elabora a partir de Sauvignon Blanc, Semillon y Muscadelle.\nA rechi\u00f3n vinicola de Bordeus ye estallata en subrechions, entre as cuals Saint \u00c9milion, Pomerol, M\u00e9doc y Graves. Istos cinco tintos \"Premier Cru\" (cuatre de M\u00e9doc y un, o Chateau Haut-Brion, de Graves), instituitos per a Clasificaci\u00f3n oficial de vins de Bordeus de 1855, se troban entre os mas caros y que mas requesta leban d'o mundo:\nSauternes ye una subrechi\u00f3n de Graves, conoixita per os suyos vins blancos dulces ta postres, como lo Ch\u00e2teau d'Yquem.\nPersonaches celebres.\nEntre os bordeleses mas conoixitos, i feguran:\nAltros datos.\nL'actual alcalde de Bordeus ye Alain Jupp\u00e9, de l'UMP (Uni\u00f3n per un Movimiento Popular).\nO equipo de futbol local ye o \"Girondins de Bordeaux\"."}
{"id": "2450", "revid": "610", "url": "https://an.wikipedia.org/wiki?curid=2450", "title": "Alto Galligo", "text": "L'Alto Galligo u Galliguera Alta ye una comarca situata a o norte d'Arag\u00f3n y ocupa a practica totalidat d'a compleganza d'o curso alto d'o r\u00edo Galligo, en a provincia de Uesca. Historicament feba parte d'a Chacetania, estando o nuclio orichinal de l'antigo Condau d'Arag\u00f3n.\nOs territorios historicos que la integran son a Val de Tena, a Tierra de Biescas y Sarrablo. Muga a l'ueste con a Chacetania, a l'este con o Sobrarbe y o Semontano de Balbastro, a o sud con a Plana de Uesca y a o norte con o Biarn por o Portalet dera Nieu y Bigorra.\nHistoria.\nA comarca de l'Alto Galligo ya yera poblata dende os tiempos prehistoricos, asinas lo contrimuestran as casetas de broixas en Ibirque u Santa Helena y atros megalitos en d'a val de Tena. B'ha tami\u00e9n tumulos d'o neolitico en atros puestos de l'Alto Galligo como Latas y Barbenuta am\u00e1s d'os dolmens, cromlechs y tumulos de Piedrafita, Tramacastiella, Pandicosa y Fornigal\nAs primeras poblacions importants se situan en a comarca con a plegata d'os romanos arredol d'o sieglo II aC, como a dita \"Corona de Sant Salvador\" que probablement se deciba allora \"Sabinianicum\" u l'asentamiento en Os Banyos de Pandicosa ta l'aproveitamiento d'as auguas termals, a on que s'han trobato monedas d'Augusto y Tiberio. Muitos d'estos asentamientos romanos se trobaban en puestos a on que yeran antes os yacetans. En a epoca romana estas tierras feban parte d'o convento churidico de Caesaraugusta en a provincia Tarraconensis. Se construy\u00f3 por ixas envueltas a calzata romana que dende Osca trescruzaba o Monrep\u00f3s y plegaba dica Os Banyos de Pandicosa. S'han trobato tami\u00e9n esculturas de capezas romanas en as localidaz de Latre y \u00darbez de Nocito, esta zaguera en a Plana de Uesca pero mugant con l'Alto Galligo.\nNo b'ha muito rastro d'o pasato visigoto, pero s\u00ed d'os musulmans que i plegoron en o sieglo VIII y entre este sieglo y o sieglo IX se crey\u00f3 o districto rural d'Al-Challiq (en arabe Galligo). Os musulmans dentroron en practicament tota a comarca y mesmo en l'anyo 781 Adb al Rahman I atacarba Sallent de Galligo, manimenos a parte de mas dominio esti\u00f3 entre Nocito por o sud y Gav\u00edn por o norte.\nImportants en o proceso d'a reconquiesta estioron os anyos 918 y 920 cuan o conte Galindo II Azn\u00e1rez conquist\u00f3 a val d'Acumuer establindo o monesterio de Sant Mart\u00edn de Cercito y plegando dica a ripera d'o Galligo en Seneg\u00fc\u00e9. S'establioron atros monesterios importants en a comarca como Sant Pelai de Gav\u00edn, Sant Andreu de Fanlo, Sant \u00darbez de Nocito u Sant Per d'a Raba y as suyas tierras se repobloron con mozarabes plegatos dende Uesca.\nUna vegata reconquistato o districto, ya integrato en o Condau d'Arag\u00f3n, ser\u00e1 cedito por Sancho Garc\u00e9s a o suyo fillo Remiro I en 1029. D'esta epoca medieval son am\u00e1s un d'os mayors conchuntos artisticos d'a comarca y d'Arag\u00f3n, o grupo d'ilesias de Sarrablo, un conchunto d'ilesias d'o sieglo XI, d'estilo mozarabe u romanico-lombardas seguntes as diferents fuents, repartitas por a m\u00e1rguin ezquierda d'o Galligo.\nMientres a Baixa Edat Meya os sinyors feudals controlaban con man de fierro a comarca, un eixemplo son os Villacampa que dominaban a Guarguera. En a val de Tena, dividita en tres quinyons (Partacua, Sallent y Pandicosa), o gubierno yera a Chunta Cheneral con seu en as \"Casas d'a Val\" en O Pueyo. As localidaz mas importants en os sieglos XIV y XV yeran Biescas y Sallent, centros de pago d'as \"cheneralidaz\" (treudos que s'heban de pagar por dentrar y quitar produtos d'a val) estando am\u00e1s esta zaguera una aduana a meyatos d'o sieglo XIII. Importants familias tensinas estioron os Lanuza, os Abarca, os Blasco u os Lop\nEn a resta d'a Edat Meya bi habi\u00f3 a-saber-las batallas en os campos d'a comarca que continarban en sieglos esvenidors como en l'anyo 1592 cuan os gascons luteranos envadioron a val de Tena. Biescas prencipalment y Seneg\u00fc\u00e9 estioron destruitas en estas envasions. En esta epoca o rei Felipe I faci\u00f3 construir a-saber-las fortificacions en as zonas mugants con Francia como o fuerte de Santielena en Biescas u as Torrazas de Larrede y Escuer. Atra invasi\u00f3n escaici\u00f3 en a val en o sieglo mientres a Guerra de Succesi\u00f3n Espanyola cuan as tropas austracistas dentroron en a comarca. No menos importants son por ixas envueltas os casos de bruixer\u00eda en a redolada, estando o mas conoixito lo protagonizato por Pedro Arruebo, vec\u00edn de l'Artosa.\nA Guerra d'o Franc\u00e9s en o sieglo XIX, estricall\u00f3 gran parte d'a poblaci\u00f3n d'a val, dimpu\u00e9s de rematar esta tornoron a restaurar-se os antigos tractatos con l'atro canto d'o Pireneu, as ditas \"pacer\u00edas\" que no yeran que tractatos sobre os pastos d'o ganato. Tami\u00e9n en esta epoca prencipian a funcionar os Banyos de Pandicosa como puesto turistico important ta a econom\u00eda d'a val de Tena.\nEn zaguer\u00edas d'o sieglo XIX y primer\u00edas d'o XIX plega a industrializaci\u00f3n ta Samianigo y tami\u00e9n o ferrocarril en l'anyo 1893, lo que fa que as chents d'os lugars mas que mas de Sobrepuerto y tot l'actual municipio de Samianigo deixen os lugars y se'n vaigan a vivir ta as ciudaz. S'establioron en a capital sarrablesa entre os anyos 1917 y 1918 importants interpresas como \"Energ\u00eda y Industrias Aragonesas\" u \"Compa\u00f1\u00eda Ib\u00e9rica de Explosivos y Aluminio Espanyol\" que empentoron o creiximiento economico d'a comarca, feito que no atur\u00f3 a perduga de poblaci\u00f3n que ya heba prencipiato.\nAtra vegata a guerra arriba a la comarca con o frent d'a Guerra Civil y con duras batallas en Sarrablo, Biescas u Gav\u00edn que ser\u00edan estrozatos. Tami\u00e9n bi habi\u00f3 batallas en Auturia y Santa Orosia. Cuan remat\u00f3 a guerra muita d'a poblaci\u00f3n heba emigrato y mientres as siguients anyatas lo ferban muitos mas habitants, asinas en as decadas de 1950 y 1960 a mayor parte d'os lugars de Sobrepuerto y a Guarguera estioron albandonatos. A decada de 1970 ser\u00eda a decada d'os entibos, con a construcci\u00f3n d'os entibos de B\u00fabal y Lanuza mas lugars d'a comarca, en este caso d'a val de Tena, estioron albandonatos.\nYa en as zagueras decadas d'o sieglo XX y en os primers anyos d'o XXI a comarca ha deixato en gran parte os tradicionals sectors de l'agricultura y a ganader\u00eda t'adedicar-se a os servicios y o turismo estando una d'as comarcas mas turisticas d'Arag\u00f3n, sobretot con o turismo d'a nieu con as estacions de Fornigal, Pandicosa y a Partacua.\nCheograf\u00eda.\nL'Alto Galligo se troba situato en os Pireneus, estando a parte mas alta d'a cuenca hidrografica d'o r\u00edo Galligo, un d'os afluyents mas importants de l'Ebro, que naxe a o norte d'esta comarca. Por o norte as altas tucas pirenencas deseparan este territorio d'a val biarnesa de Osal (puerto de Portalet dera Nieu) y as vals de Cautar\u00e8s (puerto de Marcadau) y Arrens (Peira San Mart\u00edn) en Bigorra, estando lo teito d'a comarca o pico Os Moros. Por l'este Tendennera (puerto de Cotefablo), Sobrepuerto, Sarrablo y Guarguera (Sierra de Gabard\u00f3n) son as mugas con o Sobrarbe. A o sud fan de muga con a Plana de Uesca a Sierra de Guara y o puerto de Monrep\u00f3s. A l'ueste a val d'Acumuer y Anayet son as mugas con a Chacetania.\nClimatoloch\u00eda.\nOs diferents relieus que se troban en a comarca fan que a variedat de clima entre unas zonas y atras s\u00eda tami\u00e9n gran, con influencias atlanticas u mediterranias, puyando as temperaturas y baixando as precipitancions de norte ta sud.\nEn Sallent a bels 1.305 metros d'altaria a temperatura meyana ye de 8,3\u00a0\u00b0C, con chelatas dende metat de l'ag\u00fcerro y dica prencipios de primavera y con una precipitacions de 1310\u00a0mm por anyo que son a sob\u00e9n de nieu en os meses d'ag\u00fcerro y d'hibierno. En as tucas mas altas a temperatura meyana puet estar de 0\u00a0\u00b0C con unas precipitacions de 2000\u00a0mm anyals.\nEn baixando ta o sud a influencia mediterrania se va fendo mayor. En Biescas o dominio d'o clima mediterranio ye mayor y en Samianigo, a 780 metros, a temperatura meyana ye de 10,8\u00a0\u00b0C y as precipitacions son menors, de 840\u00a0mm/anyo sobretot en os meses d'ag\u00fcerro y primavera. D'hibierno b'ha muitas vegatas boira preta en Samianigo que prevoca a inversi\u00f3n termica con temperaturas menors que atras zonas de meya montanya a on que no ne b'ha.\nCheograf\u00eda fisica.\nCheolochicament a cadena pirenenca se divide en una serie d'unidaz caracterizatas por as suyas rocas y a suya cheomorfoloch\u00eda, que son especialment visibles en esta comarca. Imos a distinguir prencipalment tres unidaz.\n1. O \"Pireneu axial\", que ye l'eixe prencipal d'a cordelera. Se sit\u00faa en l'Alto Galligo en a muga con os vecins Biarn y Bigorra, a mesma muga que fa de divisoria d'auguas entre cuencas hidrolochicas. Formato por as rocas mas antigas d'a comarca, prencipalment losetas y calsineras, materials d'o Primario. Estas zagueras forman relieus en a val de Tena como as penyas de Forroni\u00e1s, a penya d'Oz de Tena, a Cochata u a penya Foratata. Piedras d'arena y almendrons de color royiza se veyen en a divisoria entre a Canal Roya y Culibiellas. Pero entre toz os relieus de l'alta montanya tensina destacan prencipalment os granitos, as rocas metamorficas de metamorfismo de contacto asociatas y bella estructura volcanica. D'entre estos destaca o conoixito como \"batolito de Pandicosa\" que forma os macizos de Infierno y Os Moros. Como herencio de l'actividat volcanica i quedan dos cuellos volcanicos: Anayet y o mitico Midi d'Osal. As tucas aqu\u00ed pueden plegar dica os 2.900-3.000 metros d'altaria.\n2. As \"sierras interiors prepirenencas y o flysch\", as que se troban a o sud d'o Pireneu axial. Formatas por calsineras, piedras d'arena y dolom\u00edas d'o Secundario y o Terciario. Destacan as sierras de Partacua y Tendennera (con altarias maximas de dica 2.700-2.800 m.), crebatas perpendicularment por o r\u00edo Galligo, ubrindo o congosto de Santielena en a muga meridional d'a val de Tena y tami\u00e9n a muga de l'alta montanya en a comarca, ya que mas enta o sud ya no se troban relieus d'estas caracteristicas. As formacions de flysch se troban arredol d'os barrancos d'o Puerto y l'Asieso, destacando a unidat dita Grupo Echo. En o paisache d'o flysch trobamos piedras d'arena y salagons. \n3. A \"depresi\u00f3n meya y sinclinorio d'a Guarga\", en plegando ta a parte mas meridional d'a comarca. A Guarguera ye formata por molasas u rocas detriticas como piedras d'arena, almendrons y archilas. S'ubre entre o flysch y a Guarguera a depresi\u00f3n meya, que ye a continaci\u00f3n enta l'este d'a Canal de Berd\u00fan. Os Capitiellos, formaci\u00f3n de piedras d'arena, se debantan entre as vals Estrecha y Ancha. A l'este de Samianigo se troba a Vallibasa, cuenca formata como a depresi\u00f3n meya por salagons d'o periodo Eoceno superior. Mas enta o sud son as sierras exteriors prepirenencas, destacando a sierra de Guara y o suyo sinclinorio.\nCheograf\u00eda humana.\nPodemos fer una divisi\u00f3n d'a comarca en subcomarcas bien diferenciatas:\nDemograf\u00eda.\nL'Alto Galligo ye un territorio de contrastes demograficos. D'una man ye Samianigo, a ciudat con mayor creiximiento d'a poblaci\u00f3n en o sieglo XX, prencipiando dito sieglo con una poblaci\u00f3n de bels 280 habitadors ta rematar o sieglo con cuasi 10.000. D'atra man se i troban dos d'as rechions con mas lugars despoblatos d'Europa: Sobrepuerto y a Guarguera.\nActualment a mayor parti d'a poblaci\u00f3n, un 68,8%, se troba en a capital suya, Samianigo. As atras poblacions mas importants son Biescas, Sallent y Pandicosa.\nEconom\u00eda.\nTradicionalment as dos actividaz economicas prencipals en a comarca yeran l'agricultura y a ganader\u00eda.\nL'agricultura se basaba prencipalment en o cautivo de bels cerials y pastos ta os animals am\u00e1s de chicoz huertos ta consumo de cada casa.\nL'actividat mas important yera a ganader\u00eda, prencipalment d'ov\u00edn y bov\u00edn. Istas actividaz ganaderas se rechiban por un ciclo anyal en o que destacan tres fitas: a estancia alpina en verano, a transhumancia ta Tierra baixa u a ripera de l'Ebro d'hibierno y, entre estas dos, un periodo en os lugars antes de baixar ta Tierra baixa y antes de puyar ta as montanyas. Asociatas a la ganader\u00eda existiban atras muitas actividaz como las d'esquirar a las ovellas u marcar o ganato. Se feban ferias de ganato en muitos lugars, d'as que encara hue se'n conserva belunas como las de Biescas u Sallent.\nImportant esti\u00f3 d'atra man l'actividat textil en l'Alto Gallego, destacando-ie sobretot Biescas a on que b'heba a-saber-los telars y batans, raz\u00f3n por la que se conoixe a os suyos habitants como \"pelaires\".\nAutualment a econom\u00eda se basa en a industria de Samianigo y o turismo d'a val de Tena y Biescas. A industria pleg\u00f3 ta Samianigo en zaguer\u00edas d'o sieglo XIX chunto con o ferrocarril. O turismo en a comarca tien o suyo eixe prencipal en a nieu y as estacions d'esqu\u00ed de Pandicosa y O Fornigal, estando as prencipals villas turisticas Biescas, Pandicosa y Sallent. Se fan tami\u00e9n atras actividaz esportivas y d'ocio: windsurf, pirag\u00fcismo (en l'entibo de B\u00fabal), baixata de barrancos, golf (en as \"Margas Golf\", chunto a Latas), mountain bike, pesca...\nEspacios naturals.\nAm\u00e1s de que l'Alto Galligo se troba rodiato d'espacios protechitos como os Parque Nacionals d'Ordesa y d'os Pireneus en os vecins Sobrarbe y Biarn u o Parque Natural d'a Sierra y as Foces de Guara d'o que fa parte a zona sud d'o municipio de Samianigo chunto con atros municipios d'as comarcas vecinas de Plana de Uesca, Semontano de Balbastro y Sobrarbe.\nYa en l'anyo 1977 se declar\u00f3 por a UNESCO como \"Reserva d'a biosfera\" a parte d'a val de Tena aintro d'a \"Reserva d'a biosfera d'Ordesa-Comachibosa\". Fan parte d'esta reserva a val de Tena situata a o canto zurdo d'o r\u00edo Galligo que s'estendilla por os municipios de Sallent, Pandicosa, Biescas y Oz y a val de Yesero, sin incluyir deng\u00fan d'os lugars ditos, nom\u00e1s partes naturals d'os municipios. Aintro d'a reserva destacan miticas tucas como o pico Os Moros, o pico Vachimanya, Picos d'o Infierno, a Foratata u a Sierra Tendennera y ibons como los de Sabocos u Respomuso.\nAtras tucas importants d'a comarca son o pico Anayet, a penya Telera que sinyala a dentrata a la val de Tena, l'Autur\u00eda sobre Samianigo y Yebra de Basa y a Manchoya en o Sobrepuerto.\nA val de Tena ye una val d'orichen glacial. Os glaciars baixaban dende os culs de Pandicosa, Sallent, Tendennera y Partacua dica mas entabaixo de Seneg\u00fc\u00e9. Actualment encara se pueden veyer os rastros d'este pasato glacial en os culs que se troban en a parte mas alta d'a val y tami\u00e9n en as morrenas que dixoron as glaciars, destacando la de Seneg\u00fc\u00e9 y la de Santielena. Atras formacions intresants d'orichen glacial son os \"Torretons d'Ar\u00e1s\" u \"Senyoritas de Ar\u00e1s\" en Biescas, morrenas laterals situatas en o barranco d'Ar\u00e1s con forma de chaminera. Encara b'ha dos glaciars en a val renonoixitas como \"Molimentos Naturals d'os Glaciars Pirenencos\". O primero d'\u00e9ls ye o glaciar de pico Moros, dividito en dos nuclios, o chelegal de \"Frondiellas\" entre 2.700 y 2.800 metros d'altaria y con una superficie de 7,2 hectarias, y d'atra man o chelegal de \"Latour\" que se troba entre os 2.800 y os 2.880 m d'altaria y tien una hectaria de superficie. O segundo d'os glaciars reconoixitos como Molimento Natural ye o glaciar de l'Infierno que ye en o macizo d'o mesmo nombre, se divide en tres chelegals chicoz, l'oriental entre os 2.770 y os 2.900 metros tien una superficie de 5 hectarias, l'occidental entre os 2.820 y os 2.720 tien 2 hectarias y o chelegal de Punta Zarra que tien 2,9 hectarias y ye entre os 2.700 y os 2.780 metros.\nEntre os espacios protechitos cal destacar tami\u00e9n o \"Paisache Protechito de Sant Chuan d'a Penya y Mont Uruel\", que encara que se troba prencipalment en a vecina Chacetania, tami\u00e9n incluye una chicota parte d'o municipio de Candarenas.\nTami\u00e9n b'ha a-saber-los \"Puestos d'Importancia Comunitaria\" en a comarca como as \"Turberas d'Acumuer\", o \"Pico y Turberas d'Anayet\", as \"Turberas d'o Macizo d'os Infiernos\", \"Sant Chuan d'a Penya y Uruel\", \"Puertos de Pandicosa, Bramatuero y Brazatos\", a \"Capecera d'o r\u00edo Gualempeda\", o \"Mont Pacino\", a \"Foz d'Escarriella-Cucuraza\", \"Telera-Acumuer\", \"Tendennera\", \"Puerto d'Otal-Cotefablo\", \"R\u00edo Aur\u00edn\", \"R\u00edo Galligo-Ripera de Biescas\", \"Sobrepuerto\", \"Guarguera\" y \"Guara Norte\". Entre as Zonas d'Especial Protecci\u00f3n ta as Aus (ZEPA) bi son \"Comachibosa\", \"Sierra de Canci\u00e1s-Silbes\" y a \"Sierra y Foces de Guara\".\nFauna.\nEntre as especies de mamifers que se troban en a comarca destacan as poblacions de pardos (\"Cervus elaphus\") y cuerzos (\"Capreolus capreolus\") que han creixito en os zaguers anyos. As loiras (\"Lutra lutra\") tami\u00e9n s'han estendillato por tot o cauz d'o r\u00edo Galligo dende Sallent de Galligo dica o sud d'a comarca y tami\u00e9n por os r\u00edos Aur\u00edn y Guarga. Bi ha tami\u00e9n importants poblacions de chabalins (\"Sus scrofa scrofa\") y fuinas (\"Martes martes\"). Tami\u00e9n s'han visto bels eixemplars d'onso pardo (\"Ursus arctos\") dondiando por os arrigachuelos am\u00e1n d'a muga con o Biarn.\nSe pueden trobar entre as aus trencahuesos (\"Gypaetus barbatus\"), alicas (\"Aquila chrysaetos\"), alicas blancas (\"Circaetus gallicus\"), alicas chicotas (\"Hieraaetus pennatus\"), xoriguer com\u00fan (\"Falco tinnunculus\") y falcons (\"Falco peregrinus\"). Cal destacar entre as aus nocturnas as melazas (\"Tyto alba\") y os mochuelos (\"Aegolius funereus\"). Atras aus d'a comarca incluyen fresanas (\"Perdix perdix\"), gallinetas (\"Lagopus muta\"), aguaceros negros (\"Dryocopus martius\"), aurons (\"Tetrao urogallus\") y agarraparedes(\"Tichodroma muraria\").\nEntre os amfibios b'ha un numero important de guardafuents (\"Calotriton asper\") y tami\u00e9n bels eixemplars d'a rana pirenenca (\"Rana pyrenaica\"). Respective a os reptils destaca o fardacho (\"Lacerta bilineata\") y a cullebra verdiamarilla (\"Hierophis viridiflavus\").\nFlora.\nB'ha una gran variedat d'especies vechetals en os mas de 1.300 km\u00b2 de superficie que tien a comarca. Os motivos d'esta diversidat son prencipalment l'altaria, o clima, o tipo de suelo y a presi\u00f3n antropica en as diferents zonas. En os fondons d'o Galligo y atros d'os suyos afluyents se pueden trobar hue prencipalment selvas de chopos y tierras de cautivo. Tami\u00e9n b'ha zonas a on que se troba vechetaci\u00f3n como tremoletas, seneras, artos, betiqueras, sanguinyos y barzals.\nUna especie que ye pro estendillata por a comarca ye o caixico (\"Quercus gr. cerrioides\"), trobando-se caixicars de diferents amplarias, entre os que destacan os solanos de Gav\u00edn, Oliv\u00e1n, Bergusa, Escuer, Sant Rom\u00e1n y Rap\u00fan y bellas zonas d'a Guarguera. Trobamos eixemplars singulars d'esta especie en A Guarta (con troncos de 5,4 y 5,6 m de perimetro y altarias de 18 y 17 m), Seru\u00e9 (con un perimetro de dica 5,13 m y una altaria de 17,5 m) y Abiniella. A sob\u00e9n apareixen acompanyatos por atras especies, mas que mas pins royos, buxos, aliagas, chinepros, betelainas, canyuteras y escarrons.\nEn puyando tas zonas mas altas o clima se fa mas fredo. Ye ast\u00ed, arredol d'os 1000-1500 metros d'altaria, cuan os caixicos dan paso a o pin royo. Ye a especie mas abundant d'a comarca y se troba especialment en a versant norte d'os barrancos de S\u00eda y d'Oliv\u00e1n y en as vals de Basa y Guarga.\nTami\u00e9n b'ha fabars, destacando os monts de Sallent, Lanuza, Yesero, Gav\u00edn y Acumuer, ye famoso Vetato por as historias de bruixer\u00eda que i escayecioron. En a zona sud b'ha selvas de fabos en Cortiellas, Estiva (Yebra), Cadolobo (Xabierre-Cuarnas) y a Sierra (Aquilu\u00e9)\nEntre os abetals cal destacar os de Cuello Manzanico (Lanuza-Pandicosa), l'Asieso (Biescas), barranco d'o Infierno y o Paco (Yesero) y Basar\u00e1n.\nEn os puestos de mayor altaria, dende os 1800 metros, se troban pins negros, prencipalment en os monts de Piedrafita, Oz, Pandicosa y Sallent, pero tami\u00e9n en puntos d'os monts de Biescas, Acumuer, Gav\u00edn y Yesero. Os arbustos tipicos en estas selvas de pins son os aranyoners, chinepros y farnuceras.\nEntre as flors, en as zonas d'as tascas d'alta montanya, se pueden trobar flors de nieu (\"Leontopodium alpinum Cass.\") y zuecos de Venus (\"Cypripedium calceolus\"), am\u00e1s de muitas especies d'orquidias (\"Orchis mascula, Limodorum abortivum, Epipactis palustris, Dactylorhiza majalis, Spiranthes spiralis, Ophrys subinsectifera\").\nA mas de 2500 metros apareixen as especies de flors alpinas. A nieu ye present mas de 7 meses a l'anyo, a radiaci\u00f3n ultravioleta que ye muito mas gran y os procesos cheomorfolochicos (lurtes, torrocatas...) fan d'este un ambient dificil ta a vida. Entre as chicotas plantas que b'ha en estas altarias se pueden trobar a \"Saxifraga pubescens subsp. iratiana\", \"Silene acaulis\", \"Arenaria tetraquetra\", \"Sempervivum arachnoideum\" u \"Mucizonia sedoides\".\nAtros \u00e1rbols singulars d'esta comarca, am\u00e1s d'os debantitos caixicos, son o pino de Cambrill\u00f3n (en a mallata Cambrill\u00f3n, a man de Sallent, con un perimetro de 4,3 m y una altaria de 16,5 m), o fabo de Piedrafita (situato en o Campo Tiburcio d'esta localidat, con 4,95 m de perimetro y 23 m d'altaria), os pinsapos d'Arratiecho (en Biescas, con perimetros de 1,3 m y altarias de 17,5 m) u a carrasca de Fandiello (dica 2,5 m de perimetro y 18 m d'altaria) entre atros.\nCultura.\nLa base d'a cultura de l'Alto Galligo ye a instituci\u00f3n d'a \"casa\", conchunto d'as posesions d'a familia: vivienda y edificios segundarios, campos y animals. A sociedat se rechiba como en a resta de puestos y vals pirenencas en o sistema d'un solo hereu, asinas s'aseguraba a continuidat d'a \"casa\". As actividaz economicas que premitiban a subsistencia d'a casa yeran prencipalment l'agricultura y a ganader\u00eda.\nArquitectura popular.\nRespective a la vivienda tradicional en l'Alto Galligo b'ha que diferenciar dos zonas, a val de Tena y Sarrablo, ya que as diferencias de clima y orograf\u00eda entre una y atra feban que s'hesen d'emplegar diferents materials en cada zona. A vivienda tensina tien como caracteristicas as finestras zarratas con contravientos, as portaladas de piedra con escudos y os tellatos de loseta de pizarra, arquitectura parellana a las atras altas vals pirenencas aragonesas y biarnesas. En Sarrablo no se troban contravientos en as finestras y os tellatos son feitos de losas de piedra con as caracteristicas chamineras tronconicas u celindricas siempre rematatas con un espantabroixas.\nAtras construcions segundarias incluyen as bordas, situatas chunto a las eras. En os altos puertos se troban tami\u00e9n as mallatas u casetas pastorils que feban servir en as nueis de verano que pasaban en o mont con o ganato. Entre os edificios de treballo destacan os molins, sobretot os d'Ainielle y Bara, y tami\u00e9n atros edificios que en muitos casos ya s'han perdito como as ferrer\u00edas, os telars, os batans y os arnals.\nTradicions y fiestas.\nEn tot l'Alto Galligo como en atros puntos d'o Pireneu as fases d'as fainas agropastorils estructuraban o calandario festivo. As fiestas prencipals son o Carnaval, Sant Chuan y o Nadal, celebrando-se entre estas atras fiestas locals y patronals, destacando aquellas en que se feban \"palotiaus\" u \"bandiadas\" como en Sallent. As fiestas mayors gosan celebrar-se en agosto u en a festividat d'a Virchen d'o Pilar.\nManimenos probablement as fiestas relichiosas mas importants ta os habitants d'a comarca han estau siempre as romer\u00edas. Unas se fan con o ciclo ganadero entre os meses de mayo y chunio, destacando Sant Chuan de Busa o d\u00eda 24 de chunio. Atras siguen o ciclo agricola y se fan entre agosto y setiembre, destacando Sant Bertolomeu de Gav\u00edn o d\u00eda 24 d'agosto. Tami\u00e9n b'ha unas poquetas que se fan d'hibierno, destacando Sant \u00darbez de Zresola que se fa a meyayos d'aviento. As dos romer\u00edas prencipals son Santielena y Santa Orosia. A l'armita de Santielena puyan con cruces habitants de toz os lugars d'a val de Tena o d\u00eda 18 d'agosto ta homenachear a la suya patrona. O Domingo de Trinidat puyan ta l'Autur\u00eda os Romers d'o Cuerpo y os Romers d'a Capeza lo fan o d\u00eda 25 de chunio fendo asinas homenache a Santa Orosia toz os lugars de Sarrablo, Vallibasa y Chacetania, patrona d'esta zaguera comarca am\u00e1s d'estar tami\u00e9n patrona de tot l'Alto Galligo. En a romer\u00eda de Santa Orosia se fan am\u00e1s dances tradicionals con chicotens.\nEn os zaguers anyos s'han prencipiato a fer atras actividaz culturals en a comarca de gran importancia y reconoixitas aintro y difuera d'Arag\u00f3n. A \"Feria d'Ag\u00fcerro\" de Biescas ye una d'as mas importants, o suyo orichen se troba en as antigas ferias ganaderas (que d'antes mas se feban o 12 de setiembre y o 18 de noviembre), se fa a metat d'octubre y ye un d'os actos que atrayen mas turistas a la villa. Important ye tami\u00e9n o \"Festival Internacional Pireneus Sud\", festival de musica celebrato en Sallent y Lanuza entre os meses de chulio y agosto. Atras actividaz culturals incluyen a \"Feria de ganato de Sallent\" en setiembre o mercato medieval de Pandicosa u o carnaval de Samianigo.\nEsporte.\nO ciclismo ye un esporte important en a comarca. A cursa ciclista \"Quebrantahuesos\", organizata por a \"Penya Ciclista Edelweiss\", que toz anyos tien salita y plegata en Samianigo ye una d'as marchas cicloturistas mas importants d'o mundo. Entre os campions internacionals de ciclismo d'esta comarca destacan o pelaire Fernando Escart\u00edn y a samianiguense Maribel Moreno.\nO prencipal equipo de f\u00fatbol ye l'AD Sabi\u00f1\u00e1nigo que chuga en a Tercera Divisi\u00f3n. A UD Biescas ye o segundo equipo en importancia, chugando en 1\u00aa Rechional, estando as suyas instalacions esportivas o puesto esleito ta fer a pretemporada d'equipos d'elite como o Real Zaragoza, o Rayo Vallecano, o CAI Balonmano Arag\u00f3n u a UD Levante entre atros.\nLuenga.\nA luenga vernacula de l'Alto Galligo ye l'aragon\u00e9s, charrando-se a suya variedat central. Os contrastes poblacionals han feito que en esta comarca bi haiga zonas mui poblatas como Samianigo, a on ye cutiano emplegar l'idioma castellano y d'atra man zonas como Sobrepuerto, a on se conservaba millor a luenga, pero que hue se troban despoblatas. O turismo en os lugars d'a val de Tena y Biescas ha feito tami\u00e9n que muit poca chent charre hue aragon\u00e9s en a carrera, estando una luenga ta o emplego familiar.\nSe puet trestallar a comarca en cuatre partes en as que se charran cuatre subdialectos d'a variedat central de l'aragon\u00e9s: a Tierra de Biescas, Sarrablo, Sobrepuerto y a val de Tena.\nL'aragon\u00e9s d'a Tierra de Biescas se charra en Biescas y atros lugars d'o municipio, incluyito Sobremont. L'aragon\u00e9s sarrabl\u00e9s ye o subdialecto que se charra en a zona mas orichinal de Sarrablo, a o sud d'a Tierra de Biescas, y tami\u00e9n en a Guarguera. L'aragon\u00e9s de Sobrepuerto u sobrepuertano se charraba d'antes mas en Sobrepuerto. Son tres subdialectos pareixitos encara que con bels rasgos que los diferencian. Sobretot os dos zaguers son menos conoixitos ya que debito a la gran despoblaci\u00f3n s'han feito pocos estudios.\nD'atra man ye l'aragon\u00e9s tensino que ye o subdialecto que se charra en a val de Tena. Cal destacar aintro de l'aragon\u00e9s tensino a variedat de Pandicosa, o panticuto, ya que ye o que millor se conserva en a comarca y un d'os dialectos de mayor vitalidat.\nGastronom\u00eda.\nA gastronom\u00eda en l'Alto Galligo como en atras vals pirenencas ye sencilla, pero de gran calidat, sobretot debito a las sobrebuenas materias primas que ne b'ha.\nSon tipicas d'a comarca a bodela de Tena y a olla tensina. Tami\u00e9n se fan pastels de setas, espargos montanyeses, codornices rebutitas de Cartirana, quesos de Sandini\u00e9s, boliches de Biescas y ta postre sopetas de presco y vin. A cocina tradicional aragonesa como as migas u o ternasco tami\u00e9n se i fa.\nSon tipicos embutidos como as morciellas, a longaniza u as chiretas. Entre os pescatos destaca a truita y entre a cazata destacan os guisos de chabal\u00edn y conello.\nCal destacar entre os lamins que se i fan as tortas, pastillos de nueces u calabaza, crespiellos y natillas. Tami\u00e9n ye tipico o licor d'aranyons.\nYe tami\u00e9n tipico lo poncho, vin calient con espezias.\nEn Biescas se minchan os tripiligates."}
{"id": "2452", "revid": "610", "url": "https://an.wikipedia.org/wiki?curid=2452", "title": "Plana de Uesca", "text": "A Plana de Uesca (\"Hoya de Huesca\" en castellano, \"Hoya de Huesca/Plana de Uesca\" oficialment) ye una comarca d'a Provincia de Uesca en a Comunidat autonoma d'Arag\u00f3n (Espanya).\nSituata en a parti central d'o Semontano uescano ye trescruzada por os r\u00edos Isuela, Flumen y Guatizalema. Se situga entre los r\u00edos Sot\u00f3n y Alcanadre, as suyas mugas naturals son as sierras de Gratal y Guara.\nAs suyas comarcas mugants:\nA econom\u00eda s'alaceta, prencipalment, en l'agricultura y a ganader\u00eda. A industria prencipal ye la d'o metal.\nParla.\nL'idioma aragon\u00e9s d'a mayor parte d'a Plana de Uesca se clasifica en a variant meridional u semontanesa. O castellano se cheneraliz\u00f3 en o medio rural en a segunda metat d'o sieglo XX. Encara bi ha chent que charra aragon\u00e9s en bels lugars, y neofablants que lo ha apreso dende a decada d'os anyos 1970 y que charran l'aragon\u00e9s com\u00fan."}
{"id": "2454", "revid": "41", "url": "https://an.wikipedia.org/wiki?curid=2454", "title": "Galliguera Alta", "text": ""}
{"id": "2455", "revid": "401", "url": "https://an.wikipedia.org/wiki?curid=2455", "title": "Comunidat de Calatay\u00fa", "text": "A Comunidat de Calatay\u00fa ye una comarca d'Arag\u00f3n situata en a provincia de Zaragoza. Ye composada por 67 municipios estando a comarca aragonesa con mas municipios. Historicament a comarca yera mas gran ya que le pertocaban municipios que actualment son de Soria y Guadalachara.\nMuga a o norte con Aranda y a Val de Xal\u00f3n, a l'ueste con o Campo de Carinyena y o Campo de Daroca, a o sud con Guadalachara y a l'este con Soria."}
{"id": "2457", "revid": "69718", "url": "https://an.wikipedia.org/wiki?curid=2457", "title": "Chacetania", "text": "A Chacetania ye a comarca mas noroccidental d'Arag\u00f3n, dividida entre as provincias de Uesca y Zaragoza. Muga con Francia por o norte, Navarra por l'ueste, y por o sud y a l'este con as comarcas aragonesas de Cinco Villas, Plana de Uesca y Alto Galligo. En plens Pireneus, s'articula por o r\u00edo Arag\u00f3n y os suyos afluyents.\nEn ella se i form\u00f3 lo primitivo condau d'Arag\u00f3n que en 1035, cuan mori\u00f3 o rei Sancho III \"o Mayor\" de Navarra, adquiri\u00f3 a categor\u00eda de reino con capital en a ciudat de Chaca y con Remiro I como monarca. Resultau d'ista ampla historia son dos grans molimentos historico-artisticos, a seu de Chaca y o monesterio de Sant Chuan d'a Penya.\nA suya mayor altaria ye o pico Collarada (2.886 metros), y conta con dos d'as estaci\u00f3ns d'esqu\u00ed mas importants y antigas da Peninsula: Candanch\u00fa y Ast\u00fan, en a val de l'Arag\u00f3n.\nTien una superficie de 1.857,9\u00a0km\u00b2 y una poblaci\u00f3n en 2010 de 18.664 hab. (con una densidat de poblaci\u00f3n de 10,05 hab/km\u00b2) y a suya capital ye a ciudat de Chaca, que aculle o 71% d'a poblaci\u00f3n comarcal.\nA suya prencipal festividat ye Santa Orosia, patrona d'ista comarca, y que se celebra o 25 de chunio.\nA luenga vernacla d'a Chacetania ye l'aragon\u00e9s, charrando-se a suya variedat l'aragon\u00e9s occidental, chunto con o castellano que en ye l'oficial.\nComposan a Chacetania 20 municipios."}
{"id": "2459", "revid": "401", "url": "https://an.wikipedia.org/wiki?curid=2459", "title": "Cinca Baixa", "text": "A Cinca Baixa (\"Bajo Cinca\" en castellano, \"Baix Cinca\" en catal\u00e1n) ye una comarca aragonesa d'as provincias de Uesca y Zaragoza.\nMuga a o norte con as comarcas de Litera y a Cinca Meya, a l'ueste con a comarca d'os Monegros, a o sud con a comarca de Baixo Arag\u00f3n-Casp, a l'este con a provincia de Leida.\nA comarca ye biling\u00fce. Os municipios de Viliella d'a Cinca, Fraga, Mequinenza, Torrent d'a Cinca y Zaid\u00edn son mayoritariament catalano-fablants, son municipios que pertocan a la clamada \"Francha Oriental d'Arag\u00f3n\"."}
{"id": "2461", "revid": "69718", "url": "https://an.wikipedia.org/wiki?curid=2461", "title": "Ribagorza", "text": "Ribagorza (en catal\u00e1n: \"Ribagor\u00e7a\") ye una comarca oficial aragonesa d'o nord-este d'a provincia de Uesca.\nMuga a lo norte con Francia (departamento de l'Alta Garona), a lo nord-este con a Val d'Ar\u00e1n, a l'este con as comarcas d'Alta Ribagorza y Pallars Chus\u00e1n, a lo sudeste con a comarca d'a Noguera, a lo sud con a comarca de Litera, a lo sudueste con a comarca d'o Semontano de Balbastro y a l'ueste con a comarca de Sobrarbe.\nBi ha unatra Ribagorza, l'Alta Ribagorza (provincia de Leida), con un nombre oficial que coincide con a designaci\u00f3n d'una subcomarca natural mas ampla.\nSe diz \"Alta Ribagorza\" a la parte mas montanyosa, clima mas humido y vechetaci\u00f3n mas verda; que ye a lo que ye a lo norte d'o macizo de Turb\u00f3n y Sierra de Cis y d'os congustros de Ventamillo y Croqueta.\nSe diz \"Ribagorza baixa\" a la parte d'o sud, menos montanyosa, de clima mediterranio y vechetaci\u00f3n mas mediterrania con carrascals y pinars de pin borde.\nToponimia.\nO toponimo \"Ribagorza\" se remonta a lo lat\u00edn \"RIPA\" y \"CURTIA\" (adchectivo postverbal de \"CURTIARE\" u \"CURTARE\"). Ye un toponimo que en catal\u00e1n se fa servir on articlo definiu (\"La Ribagor\u00e7a\") pero que en aragon\u00e9s medieval, belset\u00e1n, chistab\u00edn y graus\u00edn se fa servir sin articlo:\nA macrotoponimia y microtoponimia de Ribagorza ye d'orichen romanz en a mes gran part d'os casos, con una pequenya presencia de toponimos prerromans que en bel caso dubdoso s'ha puesto interpretar como relacionau con as luengas basco-aquitanas. As leis foneticas presents en os toponimos romances gosan responder a la fonetica aragonesa en a compleganza de l'Esera y a la fonetica catalana en as compleganzas d'o Noguera Ribagorzana y part d'o r\u00edo Isabana, con excepcions. En toz os casos caracters ribagorzans comuns d'as parlas aragonesas y catalanas de Ribagorza.\nParla.\nAs parlas de Ribagorza son de transici\u00f3n entre o catal\u00e1n y l'aragon\u00e9s dende o punto de vista macrocheografico. O catal\u00e1n de l'este de Ribagorza se clasifica como subdialecto ribagorzano en o catal\u00e1n nordoccidental. L'aragon\u00e9s de l'ueste de Ribagorza u aragon\u00e9s ribagorzano forma a mayor parte de l'aragon\u00e9s oriental."}
{"id": "2463", "revid": "69718", "url": "https://an.wikipedia.org/wiki?curid=2463", "title": "Bichuesca", "text": "Bichuesca (\"Bijuesca\" en castellano) ye un municipio d'a provincia de Zaragoza situato en a comarca d'a Comunidat de Calatay\u00fa.\nA suya superficie ye de 57,10 km\u00b2 y a suya poblaci\u00f3n de 114 habitants (2009, en l'anyo 1920 bi heba 896 habitants). A suya densidat de poblaci\u00f3n ye de 2,00 hab/km\u00b2.\nCheograf\u00eda.\nA localidat de Bichuesca se troba situata a una distancia de 50\u00a0km d'a ciudat de Calatay\u00fa, a capital d'a suya comarca, 56 de Soria y 139 de Zaragoza, a capital d'Arag\u00f3n.\nTrescruzato por o r\u00edo Manubles, afluent d'o Xal\u00f3n, se troba a una altaria de 920 metros dencima d'o livel d'a mar.\nMugas.\nO suyo termin municipal muga con Verdello, con un cant\u00f3n d'o termin de Torre la Palla, con Malanquiella, con Clar\u00e9s de Ribota, con Turrillo en territorio aragon\u00e9s y con Deza, con La Alameda y con Carabantes en territorio d'a provincia de Soria.\nToponimia.\nSeguntes Joaqu\u00edn Caridad Arias ye un toponimo d'orichen celta que ser\u00eda relacionato con bels toponimos gallegos actuals (\"Vixoi\", \"Vixou\", \"Vix\u00e1n\", \"Vixoteira\"), bels toponimos celtas antigos (\"Vigiacum\", \"Vigobri\" y talment Bigorra), y bels antroponimos antigos (\"Vigius\", \"Vigio\" y una trobata en as inscripcions de Luix\u00f3n, \"Biho-tus\"). A terminaci\u00f3n \"-uesca\" vendr\u00eda d'a terminaci\u00f3n \"-essica\".\nEsta localidat ye citata en a Bula de Lucio III de 1183, en a que aprobaba a patrimonialidat d'as ilesias d'a Comunidat de Calatay\u00fa dimpu\u00e9s que Alifonso I d'Arag\u00f3n lis dase lo fuero:\nSi s'escribiba con -ll- se puet explicar como una hipercorrecci\u00f3n feita por o escriba, en base a que en bellas variedaz d'aragon\u00e9s como o tensino a -LL- latina evolucion\u00f3 ta -ch-, feito que ye en retacule. Manimenos en a Edat Meya bi ha chent con apellito \"de Villuesca\" en os textos provinients de Calatay\u00fa.\nEn \"\" s'escribe \"Viivesca\".\nEn atros textos medievals como as \"Cronicas d'os Chudeces de Teruel\" la claman \"Vijuesca\". En o Fogache de 1495 s'escribe \"Vixuesca\", castellanizato ya con \"x\" como atros lugars de l'este de Zaragoza y Teruel (\"Castex\u00f3n\", \"Val de Conexos\", \"Foz de la Viexa\", ecetra..., que en aragon\u00e9s cheneral estioron con -ll- y en aragon\u00e9s d'as comunidaz aragonesas estioron con -ch-). En 1610 l'astronomo Jo\u00e3o Batista Labanha escribe \"Biguesca\". En o sieglo XVII a \"x\" castellana esdeviene a j velar actual.\nMolimentos y puestos intresants.\nO suyo castiello esti\u00f3 una fortaleza mui important estratechicament por a suya situaci\u00f3n mugant con Castiella. En 1357 Pero IV lo Cerimonioso mand\u00f3 fortificar o castiello y a ilesia anque o rei de Castiella Pero I lo Cruel lo conquist\u00f3 en a invasi\u00f3n de 1358. Dimpu\u00e9s se torn\u00f3 a conquistar por parti d'Arag\u00f3n y se perdi\u00f3 atra vegada en a enrestida de 1362. Dezaga d'a remontadura zaguera Pero IV lo mand\u00f3 escatumbar, encara que nom\u00e1s se faci\u00f3 en parti.\nTami\u00e9n son intresants o \"Pozo de los Chorros\", cascant d'augua con una gorga en o r\u00edo Manubles poco antis de dentrar en Bichuesca, a Fuent de \"los canyos\" y o puent romano.\nFiestas.\nAs fiestas patronals se celebran o d\u00eda 15 d'agosto, festividat d'a \"Virchen d'o Castiello\", y o 16 d'agosto d\u00eda de \"Sant Roque\"."}
{"id": "2464", "revid": "72404", "url": "https://an.wikipedia.org/wiki?curid=2464", "title": "Monz\u00f3n", "text": "Monz\u00f3n ye una ciudat y municipio aragon\u00e9s d'a provincia de Uesca, situata en a comarca d'a Cinca Meya (en ye a suya capital).\nA suya poblaci\u00f3n ye de habitants en una superficie de 155 km\u00b2.\nCheograf\u00eda.\nYe situato chunto a los r\u00edos Cinca y Sosa, baixo un castiello, que ye en l'alto d'un tozal, a 279 metros d'altaria sobre o livel d'a mar y a una distancia de 70 km d'a ciudat de Uesca, a capital d'a suya provincia.\nMonz\u00f3n ye trescruzato por a N-240, y por a linia de ferrocarril Madrit - Barcelona. Poseye importants industrias quimicas.\nMugas.\nO suyo termin municipal muga con L'Almunia de Sant Chuan, Sant Istevan de Litera, Bin\u00e9far, Binacet, Pueyo de Santa Cruz, Sant Miguel d'a Cinca, Peralta d'Alcofeya, Ilche y Castill\u00f3n d'o Puent.\nHistoria.\nA ciudat s'ha esparracato baixo o castiello.\nEn a epoca de dominaci\u00f3n musulmana se disputaban Monz\u00f3n os Banu Sabrit de Uesca y os Banu Qasi de Leida. En lo sieglo XI perteneixeba a os Banu Hud y se diz que la preni\u00f3 lo Cit en 1083. A los cristianos lis caleba conquerir Monz\u00f3n pa tallar as comunicacions entre los reinos taifas de Zaragoza y Leida.\nO infant Pero reconqueri\u00f3 Monz\u00f3n en 1089 cuan lo reinato d'o suyo pai Sancho Rem\u00edriz d'Arag\u00f3n. Sancho Rem\u00edriz crey\u00f3 o Reino de Monz\u00f3n pa o infant, futuro Pero I enantes d'estar rei d'Arag\u00f3n. En 1143 pas\u00f3 a perteneixer a os templers.\nToponimia.\nPuede tener etimoloch\u00eda procedent de \"Mont de Si\u00f3n\", nombre que puet ilustrar as relacions d'os templers con as cruzatas en Tierra Santa. Atros autors lo derivan d'o lat\u00edn \"montione\" \"montanyeta\".\nO lugar de \"Conchel\" s'escribiba \"Cunchiel\" en o \"Libro del Reparo del General\" de 1489-1491.\nCultura.\nDende l'anyo 2005, se i celebra cada anyo la Feria d'o Libro Aragon\u00e9s de Monz\u00f3n.\nPersonalidaz naixitas de Monz\u00f3n.\n\"Categor\u00eda principal:\" ."}
{"id": "2465", "revid": "401", "url": "https://an.wikipedia.org/wiki?curid=2465", "title": "Matarranya", "text": "La comarca de lo Matarranya ye una comarca aragonesa de la provincia de Teruel que fa parte tanto de lo Baixo Arag\u00f3n tradicional como de la Francha Oriental d'Arag\u00f3n.\nCheograf\u00eda.\nEn la suya mayor parte corresponde a lo semontano de los Puertos de Beceit, macizo montanyoso que se distribuye en lo cabo sud d'esta comarca y tami\u00e9n por las zonas mugants de las provincias de Tarragona (Puertos d'Horta, Puertos de Tortosa), y Castell\u00f3n (Puertos de Moriella).\nMugas.\nMuga a lo norte con lo Baixo Arag\u00f3n-Casp, a l'este con Tarragona, a lo sud con Castell\u00f3n y a l'ueste con a comarca oficial dita Baixo Arag\u00f3n. La forman 18 municipios y lo despoblato de Mas de Llaurador.\nParla.\nFueras de Val Chunquera, que ye con las parlas de lo Guadalop-Mezqu\u00edn y La Fraixneda, las parlas d'o Matarranya gosan estar prou homochenias y perteneixen a lo subdialecto tortos\u00edn chunto con lo que se charra en lo Baixo Ebro, Tierra Alta y Los Puertos de Moriella.\nHistoria.\nBi habi\u00f3 una prebatina de reconquiesta con Alifonso I lo Batallero, que pleg\u00f3 ta Horta de Sant Joan, pero dimpu\u00e9s de la batalla de Fraga los cristianos rebloron y los musulmans recuperoron la comarca. La reconquiesta definitiva se produci\u00f3 a fins de lo sieglo XII con Alifonso II lo Casto. Dimpu\u00e9s de la reconquiesta gran parte de la comarca fue cedida a l'orden de Calatrava. Lo 24 de chulio de 1175, lo Casto desepar\u00f3 un territorio concediu teoricament a los calatravos en 1157: Mazali\u00f3n y la Penya d'Aznar Laganya. La Penya d'Aznar Laganya yera una tenencia con las localidaz de Mezqu\u00edn y Foz Espalda y con capital en Val de Robres. Mazali\u00f3n y la Penya d'Aznar Laganya pasan a depender de lo bispe de Zaragoza. Los templers tami\u00e9n i teneban representaci\u00f3n, pero las mugas entre las dos \u00f3rdens no yeran fixas a lo prencipio, porque feban cambios de tierras y lugars.\nSeguntes Carlos Laliena los musulmans fuoron acotolaus u forachitaus en la guerra de reconquiesta y la comarca yera vuida. La repoblaci\u00f3n esti\u00f3 de mayor\u00eda catalana y proveniba de lo campo de Leida. Lo resultau esti\u00f3 que encara huei se charre catal\u00e1n occidental, como en Leida, Tortosa y Castell\u00f3n. Existen textos de pagos de indemnizacions a lo bispe de Leida por las decimas y primicias que los repobladors deixan de pagar. Pa atrayer a los repobladors lis daron privilechios y lis facioron pagar impuestos menors, a vida yera mas periglosa porque yera una tierra de muga: Os actuals Puertos de Moriella yeran plenos de moros fuyius de Leida, que podeban fer incursions en territorio cristiano. Entre los pobladors am\u00e1s de catalans, bi heba occitans (\"Bret\u00f3\", \"Gasc\u00f3n\", \"Vidal\") y, seguindo lo cam\u00edn natural de la depresi\u00f3n de l'Ebro, castellanos (\"Molina\", \"Soriano\") y aragoneses (\"Robres\", \"Fonz\"). Los pobladors no s'establioron con fuerza dica lo zaguer cuarto de lo sieglo XIII.\nCuan Blasco d'Alag\u00f3n conqueri\u00f3 Moriella, reinando Chaime I, lo Matarranya dix\u00f3 d'estar tierra de muga con los moros. En los repartos de la Corona d'Arag\u00f3n que feba Chaime I, lo Matarranya y la Tierra Alta feguraban en Arag\u00f3n; anyos dimpu\u00e9s de la muerte de Chaime I la muga local definitiva entre Catalunya y Arag\u00f3n se faci\u00f3 en lo r\u00edo Algars tenendo en cuenta la muga definitiva entre calatravos, en la marguin ezquierda de L'Algars y los Templers, en la marguin dreita."}
{"id": "2467", "revid": "69718", "url": "https://an.wikipedia.org/wiki?curid=2467", "title": "Sobrarbe", "text": "Sobrarbe ye una comarca oficial d'Arag\u00f3n situada en o norte d'a provincia de Uesca, que fa muga con o departamento d'os Altos Pireneus de Francia per o norte, con a tami\u00e9n comarca aragonesa de Ribagorza per l'este, con o Semontano de Balbastro per o sud, con l'Alto Galligo per l'ueste. A suya capitalidat, per motivos de tradici\u00f3n historica y d'importancia demografica, ye compartita d'entre as villas de L'A\u00ednsa y Boltanya.\nCheograficament parlando, Sobrarbe ye una comarca de montanya, con cualques d'as alturas mayors de tot lo Pireneu, y que se prolarga dende as alturas d'o Pireneu Axial en norte y en a muga con Francia, dica las sierras exteriors pirenencas, en sud, que la deseparan contra os semontanos aragoneses. A dita limitaci\u00f3n clara con sierras y formacions cheolochicas visibles fa que siempre s'haiga considerato una comarca natural y que os suyos habitants y tami\u00e9n os de dem\u00e9s l'haigan apreciata tradicionalment como aital. Adem\u00e9s, as mugas actuals d'a comarca de Sobrarbe coinciden, alto u baixo, con as que en fu\u00e9n de lo condau de Sobrarbe.\nActualment, forman a comarca un total de 19 municipios, que en rematar l'anyo 2010 sumaban una poblaci\u00f3n de 7.176 habitants, que con una superficie comarcal de 2.202,7\u00a0km\u00b2 fan una densidat de poblaci\u00f3n de 3,26 hab/km\u00b2. A suya superficie representa o 14,1% de a provincia de Uesca, pero a suya poblaci\u00f3n no yera si que o 3,14% de lo total d'a provincia en 2010. A comarca actual ye a heredera, en o Plan de Comarcalizaci\u00f3n d'Arag\u00f3n de 2003, de l'antiga \u00ab\"Mancomunidad de Sobrarbe\"\u00bb formata en os anyos 1990 per os achuntamientos d'os diferents municipios.\nCheograf\u00eda.\nA comarca de Sobrarbe tiene una cheograf\u00eda sinyoriata per as montanyas y per os dos grans r\u00edos que confluyen en L'A\u00ednsa: A Cinca y l'Ara, y a comarca queda devidita en dos grans tipos d'espacios en os que tradicionalment s'han entendito as relacions humanas y que tiene muita relaci\u00f3n con o espacio cheografico en o que os pobladors humans se i troban: \u00abAs Fuevas\u00bb, u l'aria que corresponde aproximadament a la metat sud de a comarca, en agrupando-se con ista denominaci\u00f3n popular lo Viello Sobrarbe, a val d'o r\u00edo Cinca dende L'A\u00ednsa t'abaixo, y A Fueva de Tierrantona, y \u00abAs Valles\u00bb u espacio que comprende totas as vals tributarias d'o r\u00edo Cinca y d'o r\u00edo Ara dende L'A\u00ednsa t'alto.\nAdintro d'as mugas de Sobrarbe i naixen cualques d'os r\u00edos prencipals que dimpu\u00e9s esnaviesan per os semontanos: A Cinca, l'Alcanadre, o Vero, o Balcez (u Isuela) y o barranco de Masc\u00fan.\nMugas.\nSobrarbe muga a o norte con o departamento d'os Altos Pireneus de Francia per o norte, con a tami\u00e9n comarca aragonesa de Ribagorza per l'este, con o Semontano de Balbastro per o sud y con l'Alto Galligo per l'ueste.\nMontanyas.\nA muga d'o norte de Sobrarbe, que ye a mes larga d'as mugas con Francia que tienen as cuatre comarcas aragonesas d'o Pireneu, coincide con a crestera d'o \u00abPireneu Axial\u00bb, y ye una succesi\u00f3n de picas y alturas que se troban mayoritariament d'entre os 2.500 y os 3.400 metros sobre o nivel d'a mar, con dos teitos que son a segunda y a tercera alturas de tot lo Pireneu y se troban en o territorio comarcal, como son o Lardana (3.371 metros) y lo Mont Perdito (3.355 m).\nA linia con a man septentrional d'o Pireneu no tiene si que cinco puertos que son, a saber-se, o puerto de Buixaruelo en a cabecera d'a val de l'Ara, a breca de Rold\u00e1n por a part de lo macizo d'As Tres Serols, o puerto de Bielsa u \u00abpuerto viello\u00bb, y o \u00abpuerto de la Madera\u00bb y o \u00abpuerto de la Pez\u00bb (nombres grafiatos en chistab\u00edn) per a val de Viadors (tributadera de Chistau). De toz cinco, o paso per a breca de Rold\u00e1n ha gosato estar siempre lo mes temito, per l'altura per a on se i pasa y per as mudanzas que a sob\u00e9n i tiene l'orache, y encara en l'actualidat ye un paso per a on que no se i recomienda pasar si que a os pireneistas mes templatos.\nEn sud de totas istas montanyas, creixen as vals mes nortencas d'a comarca, cuasi totas d'or\u00edchens glacials, que fu\u00e9n socavadas per os importants glaciars d'o Pleistoceno y que en l'actualidat suposan o corso superior d'os r\u00edos principals de Sobrarbe, como son l'alta val de l'Ara u val de Buixaruelo y as suyas vals subsidiarias, a val de Bielsa y as suyas subsidiarias, y a val de Chistau, a mes oriental d'a comarca.\nDimpu\u00e9s, mes en sud de ixas vals mes axials, se i puede trobar un cintur\u00f3n de monts que trescruza la comarca no guaire leixos en kilometros de la crestera d'o Pireneu Axial, de forma sensiblement paralela a las mugas, y que muitors autors consideran que ye asimilable a lo complexo d'as sierras interiors pirenencas. Son formacions en as que i domina la penya calsinera, y se troban representatas per o macizo d'a Tendenyera (2.853 m) sobre l'alta val de l'Ara, as Sestrals (2.106 m) que sinyorean a val d'Anyisclo, de Pu\u00e9rtolas y de Vio, o Castiello Mayor (2.014 m) sobre Pu\u00e9rtolas, y o macizo de Cotiella (2.912 m) que con as suyas filials, Penya Lierga (2.268 m) y Penya Montanyesa (2.291 m) domina la val d'a Cinca y A Fueva. Dos grans sierras calsinosas se troban d'entre cualques d'ixas alturas menors y as vals axials, y comparten con as unas y as altras firmes puertos que las meten en comunicaci\u00f3n con gran altaria, por o que bels autors as clasifican como partes d'o Pireneu Axial, mientres que belaltros lo fan como sierras interiors; se tracta d'a sierra d'as Cutas, que desepara la val d'Ordesa de l'alta val de Vio (concretament, a \u00abval de Fanlo\u00bb ye como se conoix ixa partida) y tiene alturas como la punta Cuta (u \u00abAcuta\u00bb; 2.236 m) y o Pueyo Mondicieto (2.382 m) sobre Ner\u00edn, y a sierra d'as Zucas que desparte la val de Pineta contra la de Tella, con alturas como O Zuc\u00f3n (2.750 m), o Portany\u00fas (2.556 m) y a Pala d'O Bachaco (2.317 m) que se desploma sobre o forato d'As Devotas, per a on que i esnaviesa la Cinca.\nFuevas.\nAs sierras calsinosas cosiran, dende o norte d'a comarca, diferents \u00abfuevas\u00bb (depresions) que i ha d'entre o soaso de Linars dica La Fueva de Tierrantona. P. ex. O soaso de Linars se troba deseparato contra la subcomarca de Sobrepuerto per a sierra d'O Pelop\u00edn, u cualques serretas margosas que s'extendillan d'entre a val de l'Ara y a d'o r\u00edo Cinca y delimitan as vals de Vio, Pu\u00e9rtolas y A Solana, en as cuals i predomina terrenos enfaixonatos de cultura de secano (a mayor\u00eda, albandonatos en l'actualidat) en os que cuan brincan mallas deforestadas u d'erosi\u00f3n, luego i amaneixen os terreros, que son una forma erosiva tan frecuent en buena cosa d'a comarca.\nEn sud de L'A\u00ednsa i ha una gran depresi\u00f3n, asimilable a la depresi\u00f3n intrapirenenca, que tradicionalment se conoixeba como \u00abA Foya\u00bb u \u00abRibera de Mediano\u00bb, rica y de buenas fincas agricolas, pero que en l'actualidat se troba submerchita debaixo de l'entibo de Mediano. Dimpu\u00e9s, en l'este, en habendo-se salvato las terracetas fluvials a on que son Cherbe y Banast\u00f3n y tami\u00e9n a sierra de Muro de Roda, se penetra en A Fueva (a de Tierrantona), que se puede subdevidir en a \u00abFueva Alta\u00bb (a cuenca d'o r\u00edo d'A Nata), fuertement caracterizata per as faixas y sasos que i ha en os calcils d'a sierra Ferrera, y a \u00abFueva Baixa\u00bb (a d'o r\u00edo Us\u00eda), una depresi\u00f3n pura y extensa en a que i ha bella cincuentena d'aldeyas, pardinas y lugars (muitos, despoblatos) capitaniatos per a localidat de Tierrantona. En sud de la sierra de l'Entremont y d'o tozal de Trillo, as garroteras partidas que perteneix\u00f3n a os municipios de Clamosa y Trillo, en l'actualidat compresos en o municipio d'A Fueva, tienen valletas per a on que i baixa os barrancos de Clamosa y O Salinar, que afluyen en l'entibo de Lo Grau que ha cacegato lo corso d'a Cinca en ista part per en sud de l'Entremont.\nViello Sobrarbe.\nEn a metat meridional de Sobrarbe, en ueste d'o r\u00edo Cinca se troba la subcomarca que se conoix tradicionalment como \u00abViello Sobrarbe\u00bb, en a que historicament diz que naixi\u00f3 lo condau medieval, y que como A Fueva de Tierrantona y a Ribera de Mediano puede asimilar-se a la depresi\u00f3n intrapirinenca, que ixo ye, lo espacio que i ha d'entre as sierras interiors y as sierras exteriors pirenencas.\nCon denominaci\u00f3n de Viello Sobrarbe s'agrupan tres cuencas hidrolochicas que drenan a subcomarca en tres direccions: norte, este y sud. A primer ye a semi-meseta de Buil, con poblacions como A Torriciella y Buil, y que corresponde con a cuenca hidrolochica de lo r\u00edo Ena, que desaugua en direcci\u00f3n norte en o r\u00edo Ara aman de Guaso. Ista semi-meseta tiene una altitut en elevaci\u00f3n muit poco sensible anque cuasi constant, con bels tozals y arias de terreros intercalatas, y culmina en direcci\u00f3n a L'Arcusa, aman de Castellaz, a on que i naixe l'Ena. Se troba deseparata de a val d'o r\u00edo Cinca per o modesto sarrato de Bruello, y de a val de l'Ara per as sierras de Sieste y de Guaso.\nEstrictament en sud de la fondonada de Buil se troba la val d'o r\u00edo Sus\u00eda, una vegada se trescruza lo modesto sarratet que i ha per alto de L'Arcusa, con una discreta altitut que ronda os 1.000 metros sobre o nivel d'a mar, pero que representa a culminaci\u00f3n de la semi-meseta de Buil y a la vegada la divisoria d'entre a dita semi-meseta y a val d'o Sus\u00eda. Ista valleta incluye localidaz que fan parte d'o municipio de L'A\u00ednsa (como Castill\u00f3n, L'Arcusa, Mondot u Els\u00f3n) y d'o municipio de L'Abizanda (Lamata). O Sus\u00eda desemboca en a Cinca en o Mes\u00f3n de Lig\u00fcerre, per lo que creya una baixant moderata y muit solana, rica en formacions de terrero y d'especial inter\u00e9s cheolochico y cheomorfolochico, que limita en sud con a sierra d'Els\u00f3n u \u00abde Sant Benedet\u00bb, a cual concabe la penya Arrueba (1.107 m) y os puertos de \u00abl'Alto'l Pino\u00bb (857 m) y de Sant Crap\u00e1s (810 m); limita tami\u00e9n en este con os altos de l'Eripol, y en norte y nort-ueste con os mes discretos que son os sarratos de L'Arcusa (ya mencionato) y de Pelegr\u00edn y A Capana.\nA tercer cuenca hidrolochica ye la d'o r\u00edo Vero, que dende que naixe en as garras d'o tozal de Crapamote (1.299 m), aman de Puimorcat, esnaviesa mes de 20\u00a0km en territorio d'a comarca de Sobrarbe d'antes no l'abandona per Lecina, formando lo que se conoix como \u00abTierra de Buxo\u00bb (sinonimo popular de la \u00abval de l'Alto Vero\u00bb). A Tierra de Buxo, como tami\u00e9n pasa con a val d'o Sus\u00eda y a de l'Ena, no tiene una divisoria important que la desepare d'as altras zonas que s'engloba en o \u00abViello Sobrarbe\u00bb, sino que se troba bien comunicata a travi\u00e9s de la loma d'os altos d'Eripol y per alto d'Almazore con a vecina val d'o Sus\u00eda, lo que fa posible a suya continuidat en a subcomarca. Fan parte, per orientaci\u00f3n cheografica, de la dita val de l'Alto Vero u \u00abTierra de Buxo\u00bb, l'aldeyeta ganadera de Puimorcat (no pas o despoblato de Morcat, que ye en a cabecera d'a val de Sieste), en o termin municipal de l'achuntamiento de Boltanya, os lugars de Sasa de Surta, Pa\u00fals, Santa Mar\u00eda de La Nuez y O Coscollar, en o termin municipal de L'A\u00ednsa-Sobrarbe, y tami\u00e9n Betorz, Almazore, L'Hespitalet, Lecina y Barcabo, en o termin municipal que ha nombre como lo zaguer.\nA muga mes meridional d'a comarca de Sobrarbe la estableixe a foz d'o r\u00edo Vero, en sud de Lecina, que s'adintra en o termin municipal d'Alquezra, que ya fa parte d'a vecina comarca d'o Semontano de Balbastro. En sud de la penya Arrueba, en a baixant de solano de la sierra d'Els\u00f3n, se troba la poblaci\u00f3n de Suelves, que anque fa parte d'o termin municipal de Barcabo, se troba fisicament en a cuenca d'o barranco de La Llastra, per alto de Naval, localidat dende a que ye millor accesible que no dende Barcabo, per lo que puede considerar-se que fa parte cheograficament de lo Semontano de Balbastro anque politicament Suelves s\u00eda adscrito a un municipio sobrarbenco.\nR\u00edos que i naixen y marchan; o Sarrablo sobrarbenco.\nVal d'o r\u00edo Balcez.\nO r\u00edo Balcez (que mes t'adebant, en o Semontano, recibe o nombre d'\"Isuela\") naixe en os arredols d'o Mes\u00f3n de Fuevola, en as estribacions sud-orientals de la sierra d'O Gabard\u00f3n y en as inmediacions de lo puerto de Sarrablo, adintro d'o termin municipal de Boltanya, y pasa dimpu\u00e9s una parte d'o termin municipal de L'A\u00ednsa-Sobrarbe. Esnaviesa bels 17\u00a0km adintro d'a comarca de Sobrarbe, con una trachectoria cuasi paralela a la d'o r\u00edo Vero, anque deseparata d'ixe per a sierra que forman o tozal d'As Bellostas (1.297 m) primer y o tozal de Surta (1.348 m) dimpu\u00e9s, per lo que no tiene guaire comunicaci\u00f3n con a vecina val d'a Tierra de Buxo, ni se puede decir que faiga parte de lo Viello Sobrarbe.\nO naixedero se troba en una cul discreta que fa la suya val, delimitata en norte per a Penyarrueba de Napinals (1.683 m), zaguer altura d'a sierra d'O Gabard\u00f3n, as baixants occidentals d'o sarrato de Puimorcat y As Bellostas, o tozal de La Plana (1.392 m) per alto de Torrulluela, y o collato de Sant P\u00f3liz.\nAnque o r\u00edo bien luego se fica en un barranco fondo, en as baixants que l'arrodeyan se troban cualques asentamientos que son Torrulluela de Lo Vico (despoblato), Torrulluela de La Plana (despoblato), Bag\u00fceste (despoblato) y As Bellostas (9 hab. en 2010).\nDende Bag\u00fceste y cara ta'l sud, o r\u00edo Balcez s'encaixona en a foz d'o r\u00edo Balcez, que como a foz d'o Vero tami\u00e9n fa parte d'o Parque Natural d'a Sierra y as Foces de Guara. A foz ye cosirata en altura per a punta Forcas (1.540 m), que fa parte d'a sierra de Balcez, y o tozal d'Asba (1.441 m) que en ye de la sierra de Sebil.\nValleta d'o barranco de Masc\u00fan.\nO barranco de Masc\u00fan, afluent d'o r\u00edo Alcanadre, naixe per pocos cientos de metros adintro de la comarca de Sobrarbe, en a curta distancia de la baixant meridional d'o collato de Sant P\u00f3liz que o termin de Boltanya pilla aman de lo despoblato d'Alastru\u00e9. Luego se mete ya en o Semontano de Balbastro, en o municipio de Biarche, y baixa dica achuntar-se con l'Alcanadre en Rodellar, a 7 u 8\u00a0km en sud, en pasando per os despoblatos de Sant P\u00f3liz y Letosa, y dimpu\u00e9s per Ot\u00edn y mes t'abaixo Cheto d'antes d'arribar ta Rodellar.\nD'entre os despoblatos semontaneses de Letosa y Ot\u00edn, o barranco de Masc\u00fan traza una foz prefunda, considerata una d'as mes espectaculars en o Parque de Guara.\nVal de l'alto Alcanadre.\nO r\u00edo Alcanadre tami\u00e9n naixe en a comarca de Sobrarbe, anque per bels 2,5\u00a0km. O suyo naixedero ye a poca distancia de lo despoblato de Matidero, en o termin municipal de Boltanya. O r\u00edo baixa per una valleta delimitata en este per a serreta de Baibals (1.389 m, en Sobrarbe) y per l'ueste per a sierra d'Aineto (Alto Galligo) dica que, en habendo recibita l'augua d'os barrancos de Cardito y de Fuset mes t'abaixo de Bara, s'adintra en o Semontano de Balbastro per a foz de l'Alcanadre, que ye d'entre a dita sierra Lupera y o tozal Cabeza (1.870 m) d'a sierra de Guara. Se tracta, pues, d'un aria en a que en poquez kilometros se troban as mugas d'as comarcas de l'Alto Galligo, a Plana de Uesca, o Semontano de Balbastro y Sobrarbe.\nEn a part sobrarbenca d'ista val se troba os lugars de Matidero, Miz y Bib\u00e1n, toz tres en o termin municipal de Boltanya.\nO Sobrepuerto.\nO Sobrepuerto ye una subcomarca natural situata a muita altitut, encaballetata d'entre as cuencas hidrolochicas d'o r\u00edo Galligo y d'o r\u00edo Ara, y rodeyata per un corrolde de puntas que s'enfilan d'entre os 1.500 y os 2.000 metros d'altaria sobre o nivel d'a mar, como son (en sentito antihorario) A Manchoya (2.034 m), O Pelop\u00edn (2.007 m), a punta d'A Erata (2.005 m), A Oturia (1.920 m), o Pueyo de Cortiellas (1.694 m), o tozal de Santa Marina (1.646 m) y o tozal de Berroi (1.658 m). En l'actualidat ye despoblata.\nAnque administrativament se troba despartita d'entre la comarca de l'Alto Galligo y Sobrarbe, aproximadament a partes iguals, a realidat ye que cuasi o 90% d'a suya superficie se desaugua per lo barranco de Forcos, que de cam\u00edn per Bergua baixa ta l'Ara. Nomas bel 10% d'a superficie, con o solo lugar sobrepuertano d'Ainielle, se drenan per o barranco d'Ainielle que ye afluent natural d'o Galligo. Adem\u00e9s, tal como Jos\u00e9 Satu\u00e9 Buis\u00e1n explicaba en o suyo libro \u00ab\"Memoria de un monta\u00f1\u00e9s\"\u00bb (Xordica Editorial, 2005), os naturals de Sobrepuerto guardaban muita relaci\u00f3n con a val de Broto, mientres que, lo menos os d'Escart\u00edn, Basar\u00e1n, Ciellas y Cortiellas, no baixaban ta Biescas, cam\u00edn mes largo y duro, si que ta la feria de ganatos que se i feba. Manimenos, con motivo d'a festividat patronal de tot Sobrepuerto, que ye la romer\u00eda de Santa Orosia, si que i gosaba puyar habitants de la val de Basa, como chent de Yebra, con a que Cortiellas tiene cam\u00edn de ferradura tradicional.\nEn l'actualidat, d'os siete nuclios de poblaci\u00f3n que omne puede identificar como propios d'o Sobrepuerto (Bergua y Ayerbe miran t'a val de Broto), nom\u00e1s Otal, Escart\u00edn y Basar\u00e1n perteneixen a l'achuntamiento sobrarbenco de Broto, mientres que Ciellas, Cortiellas y Sasa fan parte de l'achuntamiento de Yebra de Basa (Alto Galligo), y Ainielle perteneixe a Biescas (Alto Galligo).\nCheoloch\u00eda.\nA comarca de Sobrarbe tiene a particularidat d'estar tota ella declarata Cheoparque, una figura especial ta la protecci\u00f3n d'a naturaleza que s'adhibe a la presencia de dos Parques Naturals (Pocez-Maladeta y Guara) y un Parque Nacional (Ordesa) y os cualques cientos d'hectarias d'espacios protechitos per a Red Natura 2000 de la Uni\u00f3n Europea en o territorio comarcal, y que fa extensible cualques d'as propiedaz de protecci\u00f3n d'ixes espacios a os mes de 2.200\u00a0km\u00b2 que mesura la comarca. A presencia d'o Cheoparque de Sobrarbe u \u00abParque Cheolochico d'os Pireneus\u00bb dexiche unas especials politicas de conciliaci\u00f3n d'entre o desarrollo economico y a conservaci\u00f3n d'a naturaleza, que son chestionatas per un patronato que depende de l'administraci\u00f3n d'a Comarca de Sobrarbe.\nA declaraci\u00f3n de lo Cheoparque obedeix a la particularidat cheolochica y cheomorfolocica d'a comarca, que ha estau obchecto d'estudio dende fa decadas per partes d'investigadors de diferents universidatz internacionals y espanyolas, y que ha servito ta lo millor estudio y comprensi\u00f3n d'os procesos hercinians y alpins que form\u00f3n l'actual Pireneu, que cal recordar que ye una d'as mayors sierras d'Europa.\nEn o territorio d'a comarca se dan cita plegamientos y anticlinals visibles, de grans proporcions, como l'anticlinal de Boltanya, l'Entremont y la d'Anyisclo, inmensas napas tectonicas como os que forman as alturas en As Tres Serols y as destacables penyas de lo macizo de Cotiella y as suyas subsidiarias (penya Lierga, Penya Solano, Sierra Ferrera), formacions de \u00abcarcavas\u00bb (terrers) extensas en a depresi\u00f3n central (val d'o r\u00edo Sus\u00eda) y afloramientos de rocas igneas antiquismas en a Comachibosa, a cul d'a Barrosa u l'ib\u00f3n de Barbaricia.\nCon un percentache elevadismo d'o territorio comarcal ocupato con terrenos calsinosos, as formacions erosivas, os karsts y os modelatos hidricos constituyen un atractivo adicional de Sobrarbe.\nHistoria cheolochica.\nA historia cheolochica d'o que en l'actualidat ye Sobrarbe se remonta aproximadament a fa 450 millons d'anyos, en o periodo Ordoviciano d'a era Paleozoica, que ye de cuan s'ha puesto datar que se form\u00f3n as rocas mes antigas d'o territorio. A par d'alavez, no i heba encara vida terrestre, y toz os organismos vivos se concentraban en a mar. D'ixe periodo cheolochico s'ha puesto rescatar restas d'almendrons de silicio, anque tansament en hai.\nDe lo periodo Siluriano, con bels 430 millons d'anyos, datan as pizarras muito mes abundants que s'han quitato tradicionalment en as vals septentrionals d'a comarca (como Bielsa y Chistau) ta cubillar os tellatos. En o Devoniano (fa \u00b1415 - \u00b1360 m.a.) se form\u00f3 la penya calsinera antiga como a que se puede trobar en norte de Chist\u00e9n, en o puerto de Plan.\nEn o plano paleontolochico, os fosils que amaneixen son muit escasos. Lucas Mallada describi\u00f3 \"Goniatites\" y \"Orthoceras\" (cefalopodos nautiloideus) en a val de Buixaruelo y tami\u00e9n s'ha trobato trilobites en a val de l'Ara.\nEn as zaguer\u00edas d'a era Paleozoica, o proceso global de deriva continental caus\u00f3 a emersi\u00f3n d'o territorio actual dende os fondos marins dica formar-se un Primer Pireneu, enmarcato en o proceso que se conoix como orochenia herciniana. Ixe proceso atur\u00f3 de forma cuasi fortuita (cal pensar en a duraci\u00f3n de mils u millons d'anyos d'os procesos cheolochicos) o diposito de sedimentos que heba caracterizato lo Paleozoico, en o que cuasi toz os chacimientos sobrarbencos son de rocas sedimentarias marinas, y probablement, anque con o numer tan baixo de restas tan antigas que se puede trobar no i ha garra prueba que lo demuestre, s'inici\u00f3 un proceso inverso, d'erosi\u00f3n, tan frecuent en os territorios emerchitos.\nEra Mesozoica.\nO Mesozoico conoixi\u00f3 cuasi de seguro ixe Pireneu primitivo emerchito, que debi\u00f3 d'existir d'entre lo periodo Permiano paleozoico y lo periodo Triasico d'o Mesozoico, anque i ha bien pocos datos de como heba d'estar. Se piensa, manimenos, que o grau de continentalidat habr\u00eda augmentato muito en respective a lo Carbonifero, tot tornando-se una zona de disierto en o Permiano y o Triasico inicial.\nO Triasico supos\u00f3 tami\u00e9n un tiempo de deriva continental muit marcata, a nivel global, pero que en a zona en a que actualment se troba Sobrarbe i signific\u00f3 un retroceso d'a formaci\u00f3n montanyesa primitiva. En estirando-se tot lo territorio, fay\u00f3 baixar as alturas y remat\u00f3, en habe arredol de 200 millons d'anyos, con fer que o Primer Pireneu desapareixese, deixando una plana a lo primer y dimpu\u00e9s fendo que i amaneixese un brazo de mar cada vegada mes amplo. En tot ixe periodo, se form\u00f3n grans dipositos salins, que son os que en tiempos historicos recients han feito posibles as expleitacions de salinas en o barranco d'o Salinar (Trillo), y en Salinas en a confluencia d'o Cinqueta con a Cinca. En o Mesozoico, cuasi toz os fosils corresponden a equinodermos y chicoz invertebratos marins.\nOs dipositos de sedimentos marins mesozoicos son os materials que predominan en a cheoloch\u00eda actual d'a comarca. O mantenimiento d'o territorio submerchito d'entre fa \u00b1200 millons d'anyos y ne fa bels 70 millons d'anyos pareix que ye un feito comprebato. Anque en tota ixa dilataci\u00f3n temporal, o mar que cubriba l'actual Sobrarbe tuvo variacions de prefundidat y temperatura. Per ixo, en o Cretacio y Paleoceno inicial se troba variacions substancials en as ampluras y naturalezas d'os diferents sedimentos, cuasi toz calsinosos, treito d'a famosa formaci\u00f3n d'as \u00abAreniscas de Marmorens\u00bb, que resultan vesibles a meya altaria en as parez que muito dimpu\u00e9s, en o Pleistoceno, os glaciars excavar\u00edan en a val d'Ordesa y en a de Pineta.\nEn as zaguer\u00edas d'o Cretacio, fa 70\u201365 m. a., s'emprencipi\u00f3 lo periodo d'orochenia alpina que rematar\u00eda dando lo Pireneu actual, en empuchando a placa africana contra la eurasiatica, y fendo que la que dica alavez heba estau una isla se tornase a Peninsula Iberica y fendo re-emerchir os fondos marinos prefundos como mar interior, plano, y con grans extensions de marismas en a posterior era Cenozoica.\nEra Cenozoica.\nO Cenozoico s'escomenz\u00f3 en Sobrarbe con un paisache de tot diferent de l'actual. En o periodo Paleoceno, as evidencias de fosils indican que o territorio comarcal habr\u00eda estau un aria plana, como una mar somera, con muit poca prefundidat y abundants formacions coralinas, que s'intercalar\u00edan con uno u mes deltas u estuarios salobres. En o dito periodo amaneixen os primers chacimientos paleontolochicos de vertebratos, en cheneral marins u de vita anfibia. A teor\u00eda de que Sobrarbe hese estau un gran delta en o Paleoceno y buena cosa de l'Eoceno pareix que explica la superposici\u00f3n d'estratos de diferents durezas que se troban a embutes en tota la comarca, en forma de turbiditas y formacions de \"flysch\", que corresponder\u00edan con aportacions de sedimentos aluvials de tierra t'adintro.. Entre as unidaz litostratigraficas de flysch destaca o \"Grupo Echo\", que se troba a l'ueste d'o r\u00edo Yaga. Bels cheografos parlan d'un \"Flysch de Sobrarbe\" en a parte sud d'a comarca, diferent d'o \"Flysch cretacio-eoceno\" d'o norueste de Sobrarbe (y d'a mes gran part de l'Alto Arag\u00f3n).\nTot iste proceso pareix que habr\u00eda ocurrito en paralelo con que, per o sector mes ta'l norte, as fuerzas orochenicas fesen empuchando mes y mes a tierra, y que os cheologos creyen que ser\u00eda o periodo en o que se form\u00f3n as grans anticlinals, plegamientos y cabalgamientos d'os estratos mesozoicos (anteriors) per tot lo Pireneu, feitos per fuerzas que dende lo norte (placa eurasiatica) habr\u00edan empuchato cara ta'l sud. Iste proceso se diz orochenia alpina. Muitas d'as formacions de \"flysch\", sobretot as que se troba en o soaso de Linars, corresponder\u00edan con istos procesos, de pur derrubio dende lo norte, que se podr\u00edan haber alternato u dica coexistito con as aportacions consideratas fluvials dende lo sud, dindo poquet a poquet d'entre as unas y as altras omplindo lo brazo de mar mesozoica, en un periodo que se debi\u00f3 de prolargar muitos millons d'anyos, posiblement mientres buena cosa d'a era Cenozoica. Os tierratremos y dica cualques erupcions vulcanianas i podi\u00f3n estar frecuents en a era.\nO periodo Eoceno ye a epoca en a que mes sedimentos d'os que en l'actualidat se i puede trobar se diposit\u00f3n. As formacions mes caracteristicas d'ista epoca son as \u00abmargas\u00bb grisas, que forman uns modelatos que en a tierra se conoixen como \u00abterrers/os\u00bb, y que se'n puede trobar en grans extensions dende a baixa val de l'Ara dica la cuenca de Tremp, en o Pallars Chusano (Leida). En l'Eoceno, as fuerzas de compresi\u00f3n norte-sud se fay\u00f3n intensismas, prevocando la formaci\u00f3n de plegamientos sinclinals y anticlinals, como os que son vesitables en a sierra de l'Entremont. Mes en norte, una fractura chigantosa afect\u00f3 a la crosta terrestre, y form\u00f3 una u mes napas tectonicas enormes, caracterizatos per o deslizamiento d'estratos mes antigos en superficie, en tapando-ie os mes nuevos que se qued\u00f3n debaixo.\nD'istes corrimientos, se troban as trazas d'una que se conoix como \u00abnapa de Gavarn\u00eda\u00bb, que ye socavato per o glaciar pleistoceno d'a val d'Ordesa. Un segundo corrimiento se produci\u00f3 per alto d'ixe primer, y ye la roca calsinera que forma las puntas d'o macizo d'As Tres Serols. Lo mes complexo d'as napa tectonica que se puede estudiar en Sobrarbe ye a \u00abnapa tectonica de Cotiella\u00bb, que forma l'altura d'ixe macizo, pero que tiene a estructura de diferents escratas cheolochicas superposatas, d'entre as que se rompi\u00f3n cualques \"klipes\", que di\u00f3n lugar a la punta d'as montanyas satelitals d'ixe macizo: Penya Lierga, Penya Montanyesa y Penya Solano, grans moles calsinosas d'a era secundaria que se refirman sobre materials terciarios.\nDe l'Eoceno data tami\u00e9n o conoixito fosil d'o \u00abcrocodilo de Lamata\u00bb, un cranio parcialment bien conservato de reptil crocodiliano que se trob\u00f3 en os arredols d'ista localidat d'o municipio de L'Abizanda, y que parla d'un entorno d'almarchal litoral u de mar superficial en recesi\u00f3n fa d'entre 40 y 50 millons d'anyos, en o subperiodo conoixito como Luteci\u00e1n, en a zona sud d'a comarca. Tami\u00e9n en o termin municipal de L'Abizanda se trob\u00f3 lo \u00abfemur de L'Abizanda\u00bb, un femur enter (60\u00a0cm) de bella especie de mamifero de grans dimensions, que, adem\u00e9s, tiene un dient de reptil (posiblement, bella forma de varano) que se creb\u00f3 y desprendi\u00f3 de l'amo cuan se miraba ta consumir a carcana.\nL'Oligoceno sigui\u00f3 con a elevaci\u00f3n d'o Pireneu alpino, y a total desaparici\u00f3n d'os ecosistemas acuaticos d'o territorio que actualment ye a comarca, que se va tornar, paulatinament, mes continental. L'aparici\u00f3n d'importants vias d'augua, r\u00edos y torrents que drenaban as montanyas creixents propiciaban l'acumulaci\u00f3n de sedimentos que baixaban d'ixas, y s'acumulaban en cualques puntos. Amaneixen conos de dechecci\u00f3n fluvials litificatos en a sierra de Canci\u00e1s (Fiscal), en o puerto de Sant Crap\u00e1s (Barcabo), en o \u00abpuerto de \"l'Alto'l Pino\"\u00bb, y en a vecina Ribagorza en a cuenca de Graus.\nO Mioceno y o Plioceno se caracteriz\u00f3n per os firmes cambeos en a repartici\u00f3n de cuencas hidrolochicas en a Peninsula Iberica. Os r\u00edos que naixeban en o choven Pireneu cambe\u00f3n paulatinament as suyas trachectorias a mesura que a forma d'as montanyas s'aposentaba, y l'aparici\u00f3n d'o r\u00edo Ebro (fa cosa de 6 millons d'anyos) propici\u00f3 que os r\u00edos d'o que ye Sobrarbe surtisen t'a Mar Mediterrania, per cuentas de desauguar-se en os antigos mars interiors d'a Peninsula. O mayor desnivel, con un Pireneu mes altero y con a surtita a la mar exterior, favoreixi\u00f3 a lixiviaci\u00f3n y erosi\u00f3n d'as cuencas sedimentarias meridionals, resistindo millor as vals d'o Pireneu axial, de materials mes duros. En istos millons d'anyos apareix A Fueva, cuan se buedan os sedimentos interiors d'a suya cuenca, y se forman os modelatos cheolochicos d'a cuenca d'o r\u00edo Sus\u00eda y d'o Viello Sobrarbe.\nA finals d'o Plioceno, muitas d'as montanyas calsinosas tienen ya la estructura y altaria que tienen en l'actualidat, y s'escomienzan os procesos de modelato karstico que foradan l'interior d'as moles de roca calsinera, y que encara en l'actualidat no han deixato de funcionar.\nO Pleistoceno ye la epoca dorata d'os glaciars. Aproximadament fa 2 millons d'anyos, cuan as montanyas pirenencas ya feban alto u baixo la mesma altaria que en l'actualidat, o progresivo refridamiento global d'iste periodo cheolochico supos\u00f3 l'aparici\u00f3n de grans masas de chel en as vals pirenencas. En a val de l'Ara se producci\u00f3n os glaciars de mayor mida, en arribando en os picos glacials dende a on en l'actualidat naixe o r\u00edo dica lo Plan de l'Uviar y os Ixates, en Sarvis\u00e9. En a Cinca existiban dos glaciars que no i hai pruebas que nunca s'achuntasen, la un en a val de Bielsa que gosaba arribar dica Las Devotas, y l'altra en Chistau, que naixeba en Viadors.\nEn cualques valletas laterals, como lo soaso de Linars, as morrenas de glaciars mes menudas fay\u00f3n que en os sieglos d'estadios mes calidos se i formasen lacos d'altitut. Os Foratars d'Escua\u00edn y as foces d'a val d'Anyisclo s'excav\u00f3n con l'augua que se deschelaba d'os glaciars concabitos en os cabos d'alto de las ditas vals.\nKarsts.\nAs formacions karsticas son numerosos en o terreno calsinoso de Sobrarbe, y constituyen un d'os suyos atractivos, pus en i ha cualques que son practicables en espeloloch\u00eda. As formas de modelato socavatas con l'augua de milenta anyos son comuns en buena cosa de l'actual comarca, y forman interesants cavidaz y corredors soterranios d'augua en encara en l'actualidat son vivos.\nO karst mes extenso documentato en Sobrarbe ye o de Santa Helena en Buixaruelo, con galer\u00edas de 30\u00a0km de largaria y cuasi 1\u00a0km de prefundidat, que desemboca en un viver de firme churro, que ye d'a on se quita lo nombre de \u00abSanta Helena\u00bb. En a mesma val de Buixaruelo i ha tami\u00e9n o karst de Senderuelo y o karst de Gabietos, que os dos rematan tami\u00e9n con barrancos d'augua en superficie que afluyen en l'Ara.\nOs truchos per a on percola l'augua en superficie son frecuents en a sierra Ferrera y en as baixants de Cotiella, como en a partida que se'n diz a \u00abEreta d'as Bruixas\u00bb, debaixo de las Agullas d'o Mobis\u00f3n y de la Cotiella. Tami\u00e9n se'n troba buen numer d'ixes foratos en o macizo d'As Tres Serols, y anque no s'ha puesto explorar-los en prefundidat, se suposa que la cascada d'a Font-Blanca d'Anyisclo, que le da naixedero a lo Bell\u00f3s per debaixo d'a punta d'As Solas, puede estar a manifestaci\u00f3n externa d'as corrients soterranias de lo gran macizo que conoix a suya mayor altura en o Mont Perdito.\nA cascada de Gavarn\u00eda, en a vecina comuna de Gavarn\u00eda (Altos Pireneus, Francia), ye una cascada de 423 metros d'altaria que fa parte d'o Patrimonio d'a Humanidat de la UNESCO y que ye la mes altera d'Europa occidental. Una d'as caracteristicas mes marcatas d'ixa cascada ye lo fuerte estiache que sufre en hibierno, que heba meravillato a locals y foranos en muitas decadas, sin que denguno no en hese puesto dar garra raz\u00f3n cientifica, dica que en o sieglo XX se demostr\u00f3 que naixeba d'un viver d'auguas soterranias que se pillaban d'o fundo de l'Ib\u00f3n Chelato de Mont Perdito, que no tiene prou liquideza ta abastir-la si que en o verano. Per a suya espectacularidat, a cascada de Gavarn\u00eda corresponde probablement con l'eixemplo mes destacable (pero no lo solo eixemplo que i ha) d'un corso d'augua que esnaviesa per galer\u00edas karsticas en Sobrarbe, y comparte a suya naturaleza de churro aflorador con tantas altras fuents en a comarca (Sorrosal, Garc\u00e9s, Font-Blanca d'Anyisclo, vivers d'O Campill\u00f3n, churro de Furnos, O Garonazo, etc.) lo que fa platera la riqueza de formacions karsticas que cal que i haiga en Sobrarbe, muitas d'ellas que nian s'han gosato describir encara.\nClima.\nSobrarbe tiene un clima actual dominato per dos variables que se manifiestan mes u menos en seguntes qu\u00e9 puestos d'a suya cheograf\u00eda: a continentalidat y l'altitut. A primer variable, muit marcata per a suya posici\u00f3n en o centro d'o Pireneu central, i alporta una component prencipal de sequera y temperaturas extremas, que manimenos pueden sentir-se disminuitas per l'efecto de l'agreste cheograf\u00eda, que cualques vegadas act\u00faa como cubilar contra l'orache, u como en o caso d'as foces y valletas mes estretas, fa que se i guarde millor a humedat. A segunda variable, prencipal per a dificil cheograf\u00eda d'a comarca, conta con as fuertes diferencias que suposa una comarca tan contrastada, con altituz que no pasan d'os 500 m en bels puntos en sud contra belaltras que brincan t'alto d'os 3.000 m en norte. A suma y integraci\u00f3n de totas dos variables da una diversidat de subespacios climaticos prou rica.\nContinentalidat.\nA continentalidat s'accent\u00faa per a presencia de sierras y formacions montanyesas que fan de barrera contra os vientos que arrociegan as precipitacions, per lo que buena cosa d'a comarca presenta un grau de continentalidat superior a lo que le i gosar\u00eda tocar per a suya posici\u00f3n y distancias dica las diferents mars, per lo que Sobrarbe ye la mes continental d'as cuatro comarcas pirenencas aragonesas, anque a diferencia con as de dem\u00e9s ye subtil.\nA humedat que dimana de la mar Cantabrica y que en as comarcas mes occidentals aporta precipitacions d'ag\u00fcerro y d'hibierno, se troba con a secuencia d'alturas que va dende lo macizo d'a Tendenera dica Canci\u00e1s, en pasando per recuestos como lo puerto de Cotefablo, a punta d'Otal y a Oturia que cierran o Sobrepuerto per a man occidental, y que privan relativament a dentrada d'as mesmas nubles que fan discretament mes humedos os paisaches en a man de ponient d'ixes sarratos. Significativament, a presencia de los ditas sierras en o extrimo occidental d'a comarca reduce la incidencia d'os vientos de component ueste, como lo cierzo, que tan frecuents son en a depresi\u00f3n d'Ebro y en a val Ancha, y que en Sobrarbe son discretos u no se dan si que en as alturas.\nO vientos de la Mediterrania, que arriban a travi\u00e9s de Catalunya y de Ribagorza, y que podr\u00edan aportar-ie a humedat de tronatas y ruixatas de veranos que se desarrollan en o golfo de Li\u00f3n, se troban con a linia de Pocez, collata de Sag\u00fan y o macizo de la Cotiella, que les impiden d'arribar enta'l centro y norte d'a comarca. Ye poco significativa la pluviometr\u00eda d'or\u00edchens mediterranias que se da en a comarca (si se conta con a suya posici\u00f3n cheografica), y con frecuencia, cuan en i hai, se concentra mes en a metat meridional que no en a de norte, millor guardata per as ditas sierras.\nEn cualques arias d'a comarca, manimenos, cayen mes precipitacions que dimanan d'os costato franc\u00e9s d'o Pireneu que no d'as cuencas hispanas. Ye un fenomeno prou tipico la \u00abgabacha\u00bb, nombre con o que se conoix en a comarca las formacions de boiras altas que tapan con frequencia lo sistema d'as vals de Bielsa, pero que se topan con a sierra d'As Zucas que no pueden atravesar y fan que se trobe un contraste important dende a man norte contra la man sud de la dita sierra, fendo que en Bielsa sia nuble u i pleva un numer significativament superior de dias que p. ex. en Tella.\nPrecipitacions.\nA pluviometr\u00eda meya presenta una important variaci\u00f3n dende as poblacions en norte d'a comarca, afectadas frecuentment per o fenomeno de la \u00abgabacha\u00bb (u nubles que trescruzan dende Francia), contra las poblacions en sud.\nEn poblacions en norte, se rechistra precipitacions meyas anyals de 1.600\u00a0mm (p. ex. en a villa de Bielsa, 1.500\u00a0mm en Buixaruelo) y que se suposa que pueden enfilar-se t'alto d'os 2.000\u00a0mm/anyada en as alturas. En sud, a sequera ye mes dominant, con precipitacions de 950-1.000\u00a0mm en A Fueva y a val d'o r\u00edo Cinca, y con 800\u00a0mm anyals en Lecina, en o Viello Sobrarbe, en estando que a dita \u00abTierra de Buxo\u00bb ye la part mes seca de tot Sobrarbe.\nIxa desigual repartici\u00f3n d'as precipitacions en a cheograf\u00eda comarcal tami\u00e9n en ye en tot l'anyo, con maximos d'ag\u00fcerro y de primavera, y estiaches d'hibierno y de finals de verano que se fan notar en a baixata d'o nivel d'os r\u00edos.\nFlora.\nA zonaci\u00f3n vechetacional de Sobrarbe ye muit marcata en latitut, en estando una comarca montanyesa, con as altarias mayors cuasi siempre que se troban en norte d'a comarca, a on que tami\u00e9n coincide que se i produce as mayors precipitacions.\nEn altitut, a zonaci\u00f3n d'a vechetaci\u00f3n tami\u00e9n i ye clara, pero presenta matices que de regular se troba relacionatos con as diferents cuantidaz de precipitacions que se i rechistra. Os diferents pisos de vechetaci\u00f3n que tradicionalment se da tami\u00e9n existen en Sobrarbe, pero con peculiaridaz. As prencipals peculiaridaz floristicas se pueden definir per a continchencia de diferents factors, prencipalment dominatos per o tremescluz y aleatorizaci\u00f3n d'especies vechetals propias d'as arias centroeuropeguas y mediterranias.\nExiste, tami\u00e9n, una influencia important de lo relieve: foces, conchestras, tarteras u solans proporcionan condicions fisicas y d'habitabilidat muit diferents, y tot isto fa que naturalment amaneixcan especies tipicas d'h\u00e1bitats muit diferents deseparadas tansament per pocos kilometros.\nDivisi\u00f3n.\nO territorio d'a comarca de Sobrarbe el trescruzan diferents vals que prencipalment s'obren de norte ta sud, u que s'abocan a belaltra que s\u00ed que tienga ixa orientaci\u00f3n, lo que significa que per la boca tami\u00e9n i pueden recibir influencias d'ixas. En as vals norte \u2192 sud, as influencias son mes montanyesas y atlanticas en norte, y mes de tipo mediterranio conforme baixan ta's semontanos. Manimenos, l'aparici\u00f3n d'eixemplars inesperatos d'especies impropias de bel puesto tami\u00e9n puede tornar-se un fenomeno com\u00fan, y como eixemplo se'n puede dar a presencia de selvetas de pinarras (\"Pinus halepensis\", especie muit mediterrania, de costa y clima suau) en \"l'Alto'l Pino\", a cuasi 1.000 metros d'altaria sobre o nivel d'a mar y a mes de 250\u00a0km d'a costa millor amanata, u a peculiar comunidat de carrascas (\"Quercus ilex\", de meya y baixa montanya mediterrania) que s'enfilan dica os 1.700 metros d'altitut en a baixant de solano d'As Sestrals.\nEn os pisos meyos i ha un paisache d'especies propias de l'estad\u00edo mediterranio humedo y submediterranio, que son as mes numbrosas y as que, globalment, mes superficie en a comarca cubren. Son especies de \"Quercus\" con fuella marcescent, fundamentalment caixicos como \"Quercus subpyrenaica\", muit numeroso en a comarca, y sobretot grans extensions de pinars de pin crabero (\"Pinus nigra\" var. \"salzmannii\") y de pinastra (\"Pinus pinaster\"), en estando-ie ista zaguer especie una que s'ha trobau muit favoireixita per os procesos de reforestaci\u00f3n de lo sieglo XX.\nA variabilidat de paisaches y comunidaz ye muit important, y ta muitos autors tot isto ha gosato representar un problema de clasificaci\u00f3n. A realidat floristica de la comarca ye complexa y forma un mosaico de dificil descripci\u00f3n, que en as parolas de lo botanico Helios S\u00e1inz no vale a pena romper-se a cabeza ta mirar d'encaixonar-lo en una descripci\u00f3n tradicional:\nPisos vechetacionals.\nOs pisos de vechetaci\u00f3n en Sobrarbe, d'alcuerdo con bel experto, son prencipalment seis, y son:\nUna tonica cheneral adintro de toz os pisos fitoclimaticos ye que en os puestos en os que se i puede dar mas humedat, se i puede trobar con frecuencia un numero mayor d'especies propias de la rechi\u00f3n eurosiberiana (p. ex. Europa central), mientres que en os solanos y puestos de mas sequera, as especies son mas mediterranias.\nEn Sobrarbe no i existe lo piso colino propio d'o clima atlantico. Tampoco no se i troba especies tan frecuents en a rechi\u00f3n eurosiberiana como \"Quercus robur\", per garra puesto.\nCheograf\u00eda orografica y humana.\nTa entender a fesionom\u00eda popular y demografica de Sobrarbe, cal mirar-se es dos r\u00edos principals d'a suya naturaleza; a metat ueste, dominata per a influencia de l'Ara, ye una tierra de vals chicotas con lugars alteros que enfilan t'alto en o Sobrepuerto, con as chicolonas vals d'Otal y d'o Sorrosal, per alto de nuclios poblacionals como Broto y Boltanya en a ribera d'o r\u00edo, constituyen un paisache bien curioso a on es despoblatos mandan es puestos mes altos (con contadas excepcions como Fraix\u00e9n y Lin\u00e1s) y severas poblacions d'alto d'es 100 habitadors mandando-ne as fincas mes baixas (Sarvis\u00e9, Broto, Fiscal...). A parti mes calmera, a baixa cuenca de l'Ara, tien importants despoblatos como la rematanza d'a Ribera de Fiscal, a on que l'entibo nunca construito de Chanovas vued\u00f3 de tot en es anyos 60 es lugars de Lavelilla, Lacort y Chanobas, y a on que o prochecto inconcluso d'una repoblaci\u00f3n forestal d'es 70, que nunca se pleg\u00f3 a fer, en exili\u00f3 es pobladors d'a lateral val d'a Solana.\nA metat este, dominata per A Cinca, ye una zona mes complexa a on que vals como A Fueva y Chistau han aconservato dica es nuestros d\u00edas plen furas personalidaz individuals, mientres que a ribera mesma d'o r\u00edo no ha habito (dica tiempos recients) guaires diferencias con es lugars d'alto a las vals como Puertolas u Tella. Bielsa, partida d'a on que libra a Cinca, ye per ast\u00ed uno d'es municipios mes singulars d'Arag\u00f3n, con capezana en a villa d'o mesmo nombre, repliega como a lavallos un conchunto de vals que bien baixan d'o mallo d'As Tres Serols, u bien enfilan t'as buegas que fan puesto a Francia d'altra man d'a montanya, d'entre d'as cualas a Cinca en amaneix \"de mai tornar\" a travi\u00e9s d'o Forato d'as Devotas (\"O Forau\") que ye o solo puesto per a on esta compleguera ha garra paso ent'a resta de Sobrarbe.\nO interfluvio d'a Cinca y de l'Ara, con a redolada d'o \"Quiny\u00f3n\" de Fanlo y d'a Valle de Vi\u00f3 (\"Valle' Vi\u00f3\" en as formas d'a parla local) como a estandartes, ye una tierra de gradients, culturals y demograficos, a on l'espoblaci\u00f3n y a falta d'envenache turistico han permeso la conservaci\u00f3n de beluns d'es nuclios mes rusticos y isolatos d'a zona, y a on que cualsiquier visitant (y cada vegada ne son mes) bi puet trobar puestos unicos, paisaches remotos, y una rica muestra d'as formas tradicionals sobrarbencas en a cultura y l'arquitectura autoctona.\nA rechi\u00f3n mes baixa d'a \"comarca\" ye separata per a ringlera de monts que forman a Sierra d'Ols\u00f3n en dos partis: o Viello Sobrarbe y o Baixo Sobrarbe (cuenca de Mediano), enta que a ralla be d'implantar-se en a Sierra de Naval que en ye la muga mes inferior con o Semont\u00e1n. O Viello Sobrarbe esti\u00f3 a ixe efecto o primordio historico d'esta comarca, feta d'alto u baixo d'as tierras que estioren o Condau de Sobrarbe medieval, feto que seguntes prou historiadors, en salioren de debaixo d'es tozals de Guaso y per ixo d'a fondalada de Paul\u00e9s (depresi\u00f3n de l'Arcusa), as fuerzas cristianas ta conquerir-ne las villas de Boltanya y l'A\u00ednsa d'a valle de l'Ara. Una tierra complexa, fondalada orografica sulcada per o r\u00edo Ena en o norte, ixuca y repentata de terreros y lavallatas per o sud, a on que es lugars dispersos d'o municipio de Barcabo fan puesto ta lo zaguer repui sobrarbenco antes de fer-se semontanesa semontanesa ixa tierra que o Vero ha de veyer, y mes dura que verda en a suya despullatura per l'ueste, a on que se'n diz con gran encierto a Tierra d'o Buixo, perque cuasi no se i vei altra cosa, penya sulcada de barrancos que sin mes arbols que as almendreras d'as marguins, fa cam\u00edn enta o ya vec\u00edn Sarrablo.\nYe ixe Viello Sobrarbe de benas profundas afundato d'es territorios a on yera l'antigo Condau de Sobrarbe d'o Sieglo IX, mientres que l'actual comarca politica coincide alto u baixo con es limites d'aquel que fue dito asinas en o sieglo X, a centuria dimpu\u00e9s, dezaga d'a conquista que heba de portar-ne lo nombre en radigar-se con es orichens d'o mesmo Reino d'Arag\u00f3n. Diz, no obstante, que ya heba per ixes lugars ideya, de plen en o sieglo XX, que a tierra conoixita como Sobrarbe no fues que a tierra que trobamos d'entre las sierras de Guara, Sevil, Balcez y d'Ols\u00f3n, bellas partes baixo a uembra d'o Tozal de l'Asba (1441m), bellas partes crebata d'as escorrenteras d'a tierra de Barcabo y Lecina, y d'a Tierra d'o Buxo, pero nunca no mes enta o norte d'o Tozal de Guaso y d'o r\u00edo Ara. Ni l'A\u00ednsa ni Boltanya, ni tota aquella tierra dita \"As Valles\" u mesmo A Fueva, tiene o privilechio de contar-se adintro de Sobrarbe propiament dito.\nL'autor belset\u00e1n Leonardo Escalona fa tami\u00e9n ista distinci\u00f3n en un poema:\n\"Como en altros puestos pasa\"\n\"En Ribagorza y Litera\"\n\"Y al igual que per ast\u00ed\"\n\"En Sobrarbe y per la Fueva\"\nD'o Viello Sobrarbe en amaneix una val lateral ent'a cuenca d'a Cinca, de l'Arcusa ent'a Cosculluela pasando per Castill\u00f3n, que ye la valle d'Ols\u00f3n (u compleguera d'a Sus\u00eda, menazata per un prochecto de \"entibo\"), actualment con despoblatos importants como o mesmo Ols\u00f3n, d'antis mes un lugar de pelegrinaci\u00f3n de tot Sobrarbe ta romer\u00edas y similars, a ilesia d'o cual, uei de poco ta enronar-se, yera conoixita d'antigos como \"a Catedral de Sobrarbe\". O Baixo Sobrarbe, a redolada natural de Mediano, a on que antes mas diz que bi heba es millors campos de tota la \"comarca\", encet\u00f3 con mal piet o sieglo XX per a fuyita d'as fadas, diz, y per a construcci\u00f3n d'a reclosa que heba d'entibar-ne la vida baixo mes augua que les caleba ta regar. O Entibo de Mediano ye, asinas, o responsable d'a factica muerte d'un aria que habe tiempos heba estau o mes beroi espiello que uellos montanyeses podeban veyer.\nA Fueva ye d'altra man, una fondalada como o suyo nombre fa a veyer, per baixo d'a Sierra Ferrera s'estendilla adintro d'unas tierras sin guaires monts ni altros. Estruturada arredol d'o nuclio de Tierrantona, baixa d'a Sierra d'Arro que la separa d'a valle d'a Cinca per l'ueste, y d'as sierras Ferrera y de Foradada per o norte y l'este respectivament. Paisache planer, no tien guaire mes lugars granizos que Tierrantona y talment Fuendecampo, constando a suya distribuci\u00f3n demografica d'una base important de nuclios chicotez con belas casas como a mes gran d'\u00e9ls, deseparatos politicament per es municipios de Palo (o mes chicot de tot Sobrarbe) y d'A Fueva.\nParques Naturals y altros espacios protechitos.\nA \"comarca\" de Sobrarbe conti\u00e9n cuatro grans arias naturals protechitas; una con ran de parque nacional, dos en grau de parques naturals y una tercena, relacionata con a primera, en grau de reserva d'a biosfera. Chunto con es puestos declaratos \"Zonas d'Especial Protecci\u00f3n ta las Aves\" (ZEPA), que s'han declarato en habe pocos tiempos, y o \"Molimento Natural d'os Glaciars Pirenencos\" (declaraci\u00f3n d'o 1990), tien o 46% d'o suyo territorio (1.017 Km2) considerato espacio protechito. Actualment toz es espacios protechitos d'a comarca feguran en a Lista de Puestos d'Inter\u00e9s Comunitario (conoixita per as sieglas castellanas LIC -\"Lugares de Inter\u00e9s Comunitario\"-) ta que en caso que o prochecto s'aprob\u00e1s, faigan parte d'a \"Rete Natura 2000\" d'espacios protechitos per a Uni\u00f3n Europea.\nParque Nacional d'Ordesa y d'as Tres Serols.\nCreyato orichinalment o 16 d'agosto d'o 1918 con un extensi\u00f3n unica que cobriba a valle d'Ordesa, esti\u00f3 lo segundo Parque Nacional d'Espanya en estar creyato, no mes que bels d\u00edas dimpu\u00e9s que yeba declarato o Parque Nacional de \"Covadonga\" (actual Picos d'Europa), en Asturias. No esti\u00f3 dica lo 13 de chulio d'o 1982 que se-bi encluyoren o mallo d'o Mont Perdito y las valles de Pineta y Anyisclo, enamplando-ne asinas a extensi\u00f3n dica 15 600 has.\nCompliega fincas d'es municipios de Torla, Broto, Fanlo, Puertolas, Tella-Sin y Bielsa, y ye, d'ixa traza, tot er en a suya amplaria aintre de Sobrarbe.\nA complicadisma historia cheolochica d'esta aria, con es rigors d'o clima local, han feto que s\u00eda un medio a on que de luent se feba duro vivir. O medio natural d'as redoladas naturals de l'actual parque ye de plen furo y ixo ye una cosa que n'ha feto de siempre es suyos pobladors mirar cuentas de no veyer-se sien de recursos. Alto u baixo, toz es habitants d'as valles redolantas han feto exploitacions racionals y cudiatosas con o medio natural, como solo cam\u00edn ta resistir-be, y per ixo se n'ha afavorito a conservaci\u00f3n ambiental dica es nuestros d\u00edas.\nPaisachisticament, es endreitos d'o Parque Nacional son contrastatos. Es lapiars d'alto en as tucas son ixucos y foradatos d'auguas que s'escuelan per aintre d'a montanya, amagadas de no veyer-se y luent d'as benas d'una vechetaci\u00f3n esparza y fustiata d'aires y ixuqueras, y per baixo en as valles, libradors d'auguas en abundancia que alimentan selvas caducifolias centenarias a on que s'amaga la fauna, y nutren as garonas d'es grans r\u00edos d'a \"comarca\", como la Cinca en Pineta, l'Arazas en Ordesa, u lo Bell\u00f3s en Anyisclo.\nParque Natural d'o Pocez-Maladeta.\nO parque d'o Pocez-Maladeta ye un aria protechita d'entre as valles de Chistau y d'Ar\u00e1n, con a suya mes gran parti aintre d'es limites d'a comarca de Ribagorza (Valle de Benasc), prene no obstante belas fincas d'a Valle de Chistau per l'ueste.\nEstruturado arredol d'o sistema montanyoso d'a Maladeta per a suya bersant benasquesa, y con a Tuca Lardana (u Pocez) como a mes gran montanya que ne fa parti per Chistau, tien un total de 33 207 has de superficie vertida a dos valles pirenencas, que engloban fincas d'es municipios ribagorzans de Benasc, Montanui y Sa\u00fanc, y d'a man sobrarbenca Chist\u00e9n, Plan y Sant Chuan.\nD'un terr\u00e9n prou complicato, esta parti d'a montanya enclui o mes gran numbro de tucas en puntas per alto d'es 3000m d'altaria de tot o Pireneu, con l'Aneto en a parti benasquesa d'o parque que ye l'uno mes alto de tota a cordelera, tien no obstante os glaciars y ibons mes importants en as suyas faldadas, trobando-se-be nieus perpetuas a bel puesto, y estando o mallo rocoso de tot foradato per aintre de chamineras, simas y regalladors que ne filtran as auguas ent'as cuenca per una man de l'Esera y per l'altra d'a Cinqueta.\nConti\u00e9n altras montanyas importants como a Culfreda, a Vachimala, a Bag\u00fcenyola, a Punta d'Espadas, o Puntal Perdiguero y a Vallhibierna.\nAs pratieras d'a man chistabina enfilan t'alto per as garras d'a Llardana, desembratas d'ibons, beluns d'es cuals tienen mitos y falordias relacionatos, y amuestras paisaches de verdura sien de comparacions. As bordas son frecuents en toz es transectos per as parzanas mes altas d'a valle de Chistau, formando a bel puesto agrupacions curiosas, a on que d'antigos se-bi guardaba palla y alfalz t'as bestias en l'hibierno. Altras bordas, poquetas huei, encara conservan es tiellatos de palla que d'abantis mes heban estau una d'as caracteristicas d'as bordas d'esta valle.\nParque Natural d'a Sierra y Foces de Guara.\nComo en o caso anterior, este ye un espacio natural deseparato en mes d'una comarca, d'entre d'o Viello Sobrarbe, d'a Plana de Uesca y Sarrablo. Tien una superficie total de 47 450 has am\u00e9s de belas 33 775 has d\"'Aria de Protecci\u00f3n Periferica\", con bels puestos interiors adeclaratos \"Zonas d'Especial Protecci\u00f3n ta las Aus\" (ZEPA). Asinas, embraca fincas d'es municipios d'Abiego, Adauesca, l'A\u00ednsa-Sobrarbe, Boltanya, Barcabo, Alquezra, Arguis, Candarenas, Casbas de Uesca, Colungo, Samianigo, Lo Porzano y d'o mesmo Uesca.\nA naturaleza d'o terr\u00e9n, rico en sedimentos calsionosos y fuertament karsticos, fa que s\u00eda mes blando d'escardar per l'augua, d'on ye l'enchaque que s'aiga foradato per es r\u00edos y escorrenteras d'una maniera tan fura tot o paisache. As sierras de Guara, Sebil, Gabard\u00f3n, Balcez, Gabardilla y d'Arengol s'embrazan a esta parti d'as sierras exteriors solcatas per es cinco r\u00edos principals: l'Alcanadre, o Vero, o Flumen, o Guatizalema y o Masc\u00fan, d'entre es cuals o Bero n'ha feto o mes destacato cany\u00f3n, a man d'o lugar de Lecina.\nGastronom\u00eda.\nSobrarbe ye, como tot l'Alto Arag\u00f3n, tierra de buen minchar. A gastronom\u00eda local enclui muitos mes platos de carne que no en altras rechions. A tradici\u00f3n rematera d'esta tierra, chunto con a deficultat t'aconservar as minchas ta l'hibierno facilit\u00f3 de seguras l'especial desarrollo de tradicions carnicas y conservaderas como a fabricaci\u00f3n artesanal de numbrosas variantas de chacinas y matac\u00edas, que bi han plegato a estar claus ta entendier a gastronom\u00eda local.\nClasicas est\u00e1n as longanizas (\"secallonas\") de Boltanya, como clasicas son as chiretas, una especialidat culinaria sobrarbenca cuasi desconeixita fuera d'a redolada, que en tien d'arroz, pimienta, y trocez d'o liviano de corder (o coraz\u00f3n y es polmons fetos borralla) bien cotraciatos aintre d'o bodiello de l'animal, que se cuez buens ratos d'antis no se sirbe, con recetas peculiars pendendo d'o lugar, que gosan a incluyir hierbas aromaticas autoctonas que preban d'aromatizar-ne o gusto.\nAs tortetas son masaduras d'a sangre d'o toc\u00edn con farina, an\u00eds (u talment altros licors), a grasada de l'animal, canela y belaltras especias, masatas enta una forma d'aniello u rosqueta, que dimpu\u00e9s se fa tostar a l'alto d'una plancha de fierra en alto d'o fueco u similar, ta fer-las conservables. Dimpu\u00e9s, d'antis no se sirvan, s'han de cuecer bien aintre d'o forno ta trigar-ne a millor sapia d'as especias. A butifarda u butifarra ye o mondongo tipico d'a redolada, que como altros mondongos d'Arag\u00f3n, conti\u00e9n en a tripa d'o toc\u00edn, a suya sangre con especias, grasa y arroz.\nO salmorrello u \"salmorrejo\" que no ye si que una torta d'arroz con patata y carne de corder u craba. A polleta en pepitoria tammi\u00e9n ye altro plato a gustar. A bels puestos, am\u00e9s, son aconservatos platos tradicionals de guisada d'es pastors; ixes preparatos feban honra d'aproveitar es ingredients como garra no en feba. Cuasi toz tienen a patata como a base, pero per alto d'ella encluyen trocez de carne, vediella u corder per un regular. En son ixemplos as \"Patatas de sopas\" u as \"Patatas con carne\".\nA reposter\u00eda d'a redolada ye, am\u00e9s, rica y variata. As Tortas de farina y uevo con zucre per l'alto son preparato forniatos, fetos per un regular a masader\u00edas. Actualment son famosas en a comarca as unas fetas en A Buerda. A torta tien una versi\u00f3n mes dulcera encara, con l'interior emplenato de carabaza u altras fruitas, que se'n diz pastillo. Formas mes complicatas se troban a bels lugars, a on que ixas especialidaz gosan a incluir trocez de nuez u abellanas. Es crespiellos son una varianta local de bunyuelos con especias."}
{"id": "2474", "revid": "610", "url": "https://an.wikipedia.org/wiki?curid=2474", "title": "Provincia de Soria", "text": "Soria ye una provincia d'o centro d'Espanya, en a parti este d'a comunidat autonoma de Castiella y Ley\u00f3n.\nMuga con as provincias de A Riocha, Zaragoza, Guadalachara, Segovia, y Burgos.\nSoria ye a provincia espanyola menos poblada, con una densidat d'alto u baixo 9 habitants/km\u00b2: una d'as menors d'a Uni\u00f3n Europea. A poblaci\u00f3n d'a provincia ye de 91.487 hab. (2002) y o 40% viven en a capital, Soria.\nA provincia tien 183 municipios, cuasi a metat d'\u00e9ls son lugars de menos de 100 vecins y nom\u00e1s 12 d'\u00e9ls tienen mas de 1000 habitants.\nPAES.\nO \"Plan de Actuaci\u00f3n Espec\u00edfico para Soria\", \"PAES\" (\"Plan d'Actuaci\u00f3n Especifico ta Soria\", en aragon\u00e9s) tien l'obchectivo d'empentar o desarrollo d'a provincia. Fue aprobato por o Consello de Ministros o 6 de mayo de 2005, con Jos\u00e9 Luis Rodr\u00edguez Zapatero como President d'o Gubierno."}
{"id": "2475", "revid": "610", "url": "https://an.wikipedia.org/wiki?curid=2475", "title": "Peng\u0151", "text": "O peng\u0151 ye una antiga moneda d'Hongr\u00eda, emplegata entre o 21 de chinero de 1927 y o 31 de chulio de 1946, anyo en o cual fue reemplazata per o forint dimpu\u00e9s d'un periodo d'intensa hiperinflaci\u00f3n. O \"peng\u0151\" se trestallaba en 100 \"fill\u00e9r\".\nIntroducci\u00f3n.\nDimpu\u00e9s d'a Primer Guerra Mundial, a corona austrohongara sofri\u00f3 una alta tasa d'inflaci\u00f3n. En Hongr\u00eda, s'introduci\u00f3 una nueva unidat monetaria, o \"peng\u0151\", preciato en 12,500 coronas, y definito como 3800 ta un kilogramo d'oro. Manimenos, a diferencia de con as coronas, nunca no se faci\u00f3 garra \"peng\u0151\" d'oro.\nA fin d'o peng\u0151.\nO \"peng\u0151\" perdi\u00f3 a suya valura dimpu\u00e9s d'a Segunda Guerra Mundial, sofrindo a mas gran tasa d'hiperinflaci\u00f3n nunca rechistrata. O \"peng\u0151\" se revalur\u00f3, pero ixo no atur\u00f3 la hiperinflaci\u00f3n, y os pres continoron a suya espiral escontrolata, introducindo-sen valuras superiors y plegando ta un maximo d'un sestill\u00f3n(1021) de \"peng\u0151\" (Se'n veiga la imachen). Anque s'imprent\u00f3, nunca no s'emiti\u00f3. A valura mas gran en cerculaci\u00f3n esti\u00f3 de cient quintillons, (1020) de \"peng\u0151\" (Se'n veiga la imachen).\nA econom\u00eda hongara solo que podeba estabilizar-se con a introducci\u00f3n d'una nueva unidat monetaria; asinas esti\u00f3 que, ta l'1 d'agosto de 1946, s'introduciba lo forint a raz\u00f3n de 400 octillons(4\u00d71029) de \"peng\u0151\"."}
{"id": "2476", "revid": "610", "url": "https://an.wikipedia.org/wiki?curid=2476", "title": "Litera", "text": "Litera (en catal\u00e1n: \"La Llitera\"; en castellano: \"La Litera\") ye una comarca de a provincia de Uesca, Arag\u00f3n, Espanya.\nMugas.\nMuga: a lo norte con a comarca de Ribagorza, a l'este con as comarcas d'a Noguera y d'o Segri\u00e1n, a lo sud con a comarca d'a Cinca Baixa, a l'este con a comarca d'a Cinca Meya, y a lo norueste con a comarca d'o Semontano de Balbastro.\nToponimia.\nD'alcuerdo con Joan Coromines i Vigneaux, o toponimo Llitera s'aplica actualment a la parte plana d'o que ye a comarca oficial, o sector entre Tamarit de Litera y Albelda, o lo relaciona con as euforbiacias (as letreras). O toponimo Litera puet tener un orichen com\u00fan con \"barranco de Lliterola\" (Ben\u00e1s). En aragon\u00e9s medieval una \"Litera\" yera parte d'a ropa que se feba servir pa cubrir un leito.\nEn un texto de 1301 por lo que Chaime II promulg\u00f3 los fueros aprobaus en las Corz de Zaragoza s'escribe sin articlo: \nLo toponimo Litera se documenta sin articlo en belset\u00e1n:\nBienvenido Mascaray manimenos, lo empega con articlo en lo suyo libro \"\":"}
{"id": "2478", "revid": "610", "url": "https://an.wikipedia.org/wiki?curid=2478", "title": "Semontano de Balbastro", "text": "O Semontano de Balbastro ye una comarca aragonesa d'o centro d'a provincia de Uesca. La trescruzan os r\u00edos Alcanadre, Cinca y Esera. Muga a o norte con o Sobrarbe y l'Alto Galligo, a l'este con Ribagorza y Litera, a o sudeste con a Cinca Meya, a o sud con os Monegros y a l'ueste con a Plana de Uesca. A comarca tien una superficie de 1.166,60 km\u00b2 y una poblaci\u00f3n de 24.410 habitants en l'anyo 2010 partidos en 29 municipios con a capital en Balbastro.\nA suya econom\u00eda s'alaceta en a industria de l'alimentaci\u00f3n, a construcci\u00f3n y a quimica en Balbastro y l'agricultura y a ganader\u00eda en a resta de poblacions. En l'agricultura abunda o cerial y o vin habendo obtenito a denominaci\u00f3n d'orichen (D.O. Somontano).\nParla.\nL'aragon\u00e9s propio d'esta zona ye o semontan\u00e9s oriental, variant de l'aragon\u00e9s meridional que tien elementos comuns con as parlas mes orientals de Sobrarbe y Ribagorza."}
{"id": "2480", "revid": "41", "url": "https://an.wikipedia.org/wiki?curid=2480", "title": "Lista de municipios de Zaragoza", "text": "Lista de municipios d'a provincia de Zaragoza:"}
{"id": "2481", "revid": "41", "url": "https://an.wikipedia.org/wiki?curid=2481", "title": "Lista de municipios de Teruel", "text": "Lista de municipios d'a provincia de Teruel:"}
{"id": "2482", "revid": "3972", "url": "https://an.wikipedia.org/wiki?curid=2482", "title": "Baixo Cinca", "text": ""}
{"id": "2483", "revid": "69718", "url": "https://an.wikipedia.org/wiki?curid=2483", "title": "Munebrega", "text": "Munebrega (\"Mun\u00e9brega\" en espanyol) ye un municipio d'a provincia de Zaragoza (Arag\u00f3n), situau en a Comunidat de Calatay\u00fa. A suya poblaci\u00f3n ye de 437 habitants, en una superficie de 41\u00a0km\u00b2.\nCheograf\u00eda.\nDeng\u00fan r\u00edo trescruza o lugar, l'unico cauz ye a \"Rambla d'o Mol\u00edn\".\nHistoria.\nYa existiba un poblau celta en iste puesto clamau \"Munebrix\" (o suyo nombre celtibero yera \"Mundobriga\"), nuclio que se conserv\u00f3 en as epocas romana, visigoda y musulmana.\nToponimia.\n\"Munebrega\" ye una clara derivaci\u00f3n de \"Mundobriga\". En os textos medievals escritos en lat\u00edn s'escribiba \"Monobrega\".\nMolimentos y puestos intresants.\nO molimento mas intresant ye a ilesia de Nuestra Sinyora de l'Asumpci\u00f3n d'estilo mud\u00e9char y que data d'o sieglo XIV, anque en realidat nom\u00e1s conserva d'ixa epoca a planta. En l'interior i hai retablos d'os sieglos XVI-XVIII.\nO basal que se troba a os arredols de Munebrega se crey\u00f3 fa mas de 600 anyadas.\nTami\u00e9n ye intresant o Museu Parroquial a on s'exposan entre atras cosas os retratos de toz os fillos de Munebrega que tenioron puestos destacaus en a ilesia, a diplomacia u a melicia.\nI hai dos ermitas en Munebrega, una adedicada a Nuestra Sinyora d'a Mar y d'a Cuesta y atra a Sant Cristofo.\nPersonalidaz naixidas de Munebrega.\nI ha habiu muitos personaches ilustres naixius de Munebrega: siet bispes, tres arcebispes, un cardenal, embaixadors de reis, escritors, pintors, un chusticia d'Arag\u00f3n y o mas destacau Johan Ferr\u00e1ndez d'Heredia, qui esti\u00f3 Gran Mayestre d'a Orden d'o Hespital."}
{"id": "2484", "revid": "610", "url": "https://an.wikipedia.org/wiki?curid=2484", "title": "Monegros", "text": "Os Monegros ye una comarca aragonesa dividita entre as provincias de Zaragoza y Uesca.\nCheograf\u00eda.\nA sierra d'Alcubierre trescruza a comarca de norueste ta sudeste, adubindo a suya mayor altaria en mont Escuro a 822 metros. O clima ye semiarido con escasas plevias y alteras temperaturas en verano. Bi ha muitas lacunas saladas y basetas que forman o complexo endorreico mas important d'Europa. Destacan a lacuna de Sarinyena y a salada d'a Playa.\nMuga a o norte con a Plana de Uesca, a l'este con Semontano de Balbastro, Cinca Meya y Cinca Baixa, a l'ueste con a comarca de Zaragoza y a o sud con a Ribera Baixa d'Ebro y Baixo Arag\u00f3n-Casp.\nToponimia.\nO toponimo \"Monegros\" fa referencia a la escuritat d'a vechetaci\u00f3n que bi heba en a Edat Meya antes d'una intensa deforestaci\u00f3n por causas ganaderas. En aragon\u00e9s medieval se documenta o toponimo comarcal en singular:\nTami\u00e9n Cheronimo Zurita se refiere a esta comarca en singular en o sieglo XVI en castellano d'o sieglo XV:"}
{"id": "2486", "revid": "610", "url": "https://an.wikipedia.org/wiki?curid=2486", "title": "Pieter Bruegel o Viello", "text": "Pieter Brueghel o Viello u Bruegel (1525? \u2013 9 de setiembre de 1569) esti\u00f3 un pintor flamenco, conoixito sobretot per os suyos paisaches y escenas de campesins.\nBiograf\u00eda.\nBels documentos sit\u00faan o suyo puesto de naiximiento en Broghel, am\u00e1n de Breda, pero no ye seguro si se refieren a la ciudat holandesa de Breda u a la ciudat belga de Bree, clamata Breda en lat\u00edn. De l'anyo 1559 entadebant, o pintor sac\u00f3 l'hache d'o suyo apellito y emprencipi\u00f3 a sinyar os cuadros suyos como Bruegel.\nEsti\u00f3 aprendiz de Pieter van Aelst, a filla de qui ser\u00eda mas tardi a suya muller, y ta 1551 l'aceptaban como mayestro en a cofrar\u00eda de pintors d'Anvers. Poco dimpu\u00e9s vesit\u00f3 Italia, tornando unaltra vegata ta Anvers antis d'estableixer-se a la fin en Bruselas 10 anyos dimpu\u00e9s, an i moriba lo 9 de setiembre de 1569.\nEsti\u00f3 lo pai de Pieter Bruegel o Ch\u00f3ven y Jan Bruegel o Viello. Os dos fillos se fer\u00edan tami\u00e9n pintors, pero a la muerte de su pai yeran encara chiquez.\nBruegel s'especializ\u00f3 en paisaches plens de campesins, pintatos en un estilo mas simple que o d'os suyos contemporanios. A influencia mas evident en l'arte suyo ye a de l'anterior mayestro holand\u00e9s Hieronymus Bosch.\nA ormino se considera a Bruegel o Viello lo primer pintor d'Occident en fer paisaches per gusto propio mas que no pas como lo tel\u00f3n de fundo de bella alegor\u00eda relichiosa. Os suyos paisaches d'hibierno de 1565 son una buena preba d'a riguridat d'os hibiernos en o tiempo d'a clamata Chiqueta Edat de Chelo."}
{"id": "2487", "revid": "69718", "url": "https://an.wikipedia.org/wiki?curid=2487", "title": "Cinca Meya", "text": "A Cinca Meya ye una comarca aragonesa d'a provincia de Uesca situada en o curso meyo d'o r\u00edo Cinca.\nA suya poblaci\u00f3n ye de 23.072 habitants (2006) en una superficie de 576,70 km\u00b2. Ye una d'as comarcas aragonesas con mayor densidat de poblaci\u00f3n con os suyos 41,84 hab/km\u00b2. As suyas prencipals fuents d'ingresos son a industria y l'agricultura.\nCheograf\u00eda.\nMugas.\nMuga a lo norueste con o Semontano de Balbastro, a l'este con Litera, a lo sud con a Cinca Baixa y a l'ueste con os Monegros."}
{"id": "2490", "revid": "610", "url": "https://an.wikipedia.org/wiki?curid=2490", "title": "Cinco Villas", "text": "Cinco Villas ye una comarca aragonesa situada a lo norte d'a provincia de Zaragoza. Ye a comarca mayor d'Arag\u00f3n.\nToponimia.\nAs villas historicas que dan nombre a la comarca son Uncastiello, Taust, Sadaba, l'actual capital Exeya y l'antigua capital y que n'heba estau historicament Sos d'o Rei Catolico.\nCheograf\u00eda.\nCinco Villas ye una comarca cheograficament muit variada por estar la sola comarca aragonesa que s'estiende dende lo Prepireneu dica Ebro.\nEn a part prepirenenca de Cinco Villas bi ha una representaci\u00f3n d'as sierras prepirenencas exteriors y d'a depresi\u00f3n meya intrapirenenca.\nLa sola sierra prepirenenca exteriors de Cinco Villas ye la sierra de Santo Domingo, que va dende lo pozo de Sant Marzal (Longars) dica lo r\u00edo Galligo.\nLa depresi\u00f3n meya intrapirenenca ye formada por unas sierras menors de molasas oligocenas (almendr\u00f3n y piedra d'arena d'edat oligocena), entre vals y foyas escavadas en os salagons como la val d'Onsella.\nLa mes gran part d'a superficie de Cinco Villas ye en a depresi\u00f3n d'Ebro y bi ha tres sectors: semontano pirenenco, depresi\u00f3n presemontana y plataformas estructurals.\nEn o primer sector bi ha unas sierras modeladas en almendrons miocenos que fan de semontano d'a sierra de Santo Domingo, son las sierras de Penya, Uncastiello, Luesia y los monts de Biel. Las sierra de Luna y d'Or\u00e9s tami\u00e9n fan part d'o semontano pirenenco, ya tocando lo cabo norte d'a fondada d'as Cinco Villas igual como lo cabaixo d'a sierra d'Uncastiello.\nEn o sector d'a depresi\u00f3n presemontana se troba la fondada d'as Cinco Villas, desauguada por los r\u00edos Arba de Luesia, Arba de Biel, Riguel. En esta fondada bi ha un foco d'endorre\u00edsmo con vint lagunas y basas entre Sadaba y Exeya d'os Caballers, las mas grans han estau transformadas en estancas y entibos.\nEn o sector d'as plataformas estructurals bi ha muelas y plataformas a menor altaria. Destacan la plana Negra y los Monts de Castell\u00f3n. Adintro d'a fondada de Cinco Villas bi ha faixas fluvials y glacis.\nMugas.\nMuga a l'ueste con Navarra, a l'este con a Plana de Uesca, a lo sud con a Ribera Alta d'Ebro, a comarca de Zaragoza y o Campo de Borcha y a lo norte con a Chacetania.\nHistoricament, Petiella d'Arag\u00f3n (que hue fa parte de Navarra) perteneix a las Cinco Villas.\nLuengas y parlas.\nEn a mes gran parte d'os lugars se charra un castellano con muitos aragonesismos en linia con l'aragon\u00e9s occidental y l'ayerbense (la parla d'o vec\u00edn lugar de Morillo de Galligo ye l'ayerbense). En bel lugar d'o norte y nord-este d'a comarca la chent mes viella en los anyos 1980 encara conoixeba l'aragon\u00e9s d'haber-lo sentito de ch\u00f3vens pero ya no lo charraba. Sindembargo, Longars ye o lugar d'a comarca a on mas s'ha conservato l'emplego de l'aragon\u00e9s y ye considerato por a \"Lei d'uso, protecci\u00f3n y promoci\u00f3n d'as luengas propias d'Arag\u00f3n\" como parte d'a \"zona d'utilizaci\u00f3n historica predominant de l'aragon\u00e9s\"."}
{"id": "2493", "revid": "41", "url": "https://an.wikipedia.org/wiki?curid=2493", "title": "Comunidat de Teruel", "text": "A Comunidat de Teruel ye una comarca aragonesa situata en a provincia de Teruel. Coincide en nombre con l'antiga Comunidat de Teruel, que s'estendillaba tami\u00e9n por tierras de G\u00fadar-Chabalambre y por bels lugars d'as Cuencas Meneras.\nCheograf\u00eda fisica.\nA comunidat de Teruel ye situada principalment en a fuesa de Teruel, y as sierras d'a comarca (Palomera, Escoriuela, etcetra...). Esta fuesa tectonica recibe a denominaci\u00f3n de fuesa d'Alfambra por o menos a lo norte de Teruel, ciudat a on l'Alfambra caye en Guadalaviar, o r\u00edo mes important que provi\u00e9n d'a sierra d'Albarrac\u00edn y que manimenos sigue a mesma direcci\u00f3n de l'Alfambra enta o sud. Por convenci\u00f3n uns cheografos decidioron dicir \"Turia\" a la uni\u00f3n d'estos dos r\u00edos, sin parar cuenta en a tradici\u00f3n toponimica aragonesa.\nUna part d'a Comunidat de Teruel corresponde a la fuesa de Xiloca, d'edat posterior y que afecto a materials neochenos de l'anterior fuesa.\nMugas.\nMuga a lo norte con as comarcas de Xiloca y Cuencas Meneras, a l'ueste con a Sierra d'Albarrac\u00edn, a l'este con Mayestrato y G\u00fadar-Chabalambre y a lo sud con Cuenca.\nEconom\u00eda.\nA econom\u00eda tradicional de bels lugars d'a Comunidat se basaba en a ganader\u00eda transhumant y en o cautivo de pereras en a ribera de l'Alfambra y Guadalaviar, ribera actualment ocupata por choperas.\nA industria en a comarca se concentra principalment en a suya capital, Teruel, ciudat con muita poblaci\u00f3n chubilata y con muitos funcionarios. En as atras poblacions d'a comarca destaca la ganader\u00eda, gracias a la elaboraci\u00f3n de pernil con denominaci\u00f3n d'orichen. Tami\u00e9n son importants ta la suya econom\u00eda o turismo, actualment, que ha recibito un buen empent\u00f3n con a creyaci\u00f3n d'o Parque Paleontolochico de Galv y o d'o parque tematico Dinopolis."}
{"id": "2505", "revid": "12563", "url": "https://an.wikipedia.org/wiki?curid=2505", "title": "Comarca Central", "text": "A Comarca Central ye situada en a parti central d'a provincia de Zaragoza. Ye formada prencipalment por a ciudat de Zaragoza y os municipios d'a suya aria metropolitana y l'actual capital ye Utevo. Una tercera parti d'ella ye ocupada por o casco urb\u00e1n d'a capital y a suya econom\u00eda se basa en a industria y os servicios.\nMuga a o norte con a Plana de Uesca, y Cinco Villas, a l'ueste con a Ribera Alta d'Ebro y Val de Xal\u00f3n, a l'este con a Ribera Baixa d'Ebro y Monegros y a o sud con Campo de Carinyena y Campo de Belchit."}
{"id": "2507", "revid": "610", "url": "https://an.wikipedia.org/wiki?curid=2507", "title": "Uello", "text": "O uello (pronunciato /'gwe\u028eo/; d'o lat\u00edn &lt;\"OC\u016aLU\") ye un organo sensible a la percepci\u00f3n d'a luz, que en os humanos s'identifica con o sentito d'a vista. Os uellos mas simples no fan que detectar si arredol d'\u00e9lls ye claro u escuro. Os uellos mas complexos son acostumbratos a ofreixer una percepci\u00f3n visual. Muitos organismos complexos, como los mamiferos, os paixaros, os reptils u os peixes, tienen dos uellos que pueden enfocar-se bien enta un mesmo plano, resultando-ne una sola \"imachen\" tridimensional (visi\u00f3n binocular) como en o caso d'os humans, bien enta planos diferens, creyando asinas dos \"im\u00e1chens\" deseparatas (visi\u00f3n monocular), como en o caso d'os coniellos y os camalions.\nEn a mayor\u00eda de vertebratos y en bels moluscos, a funci\u00f3n d'o uello ye de prochectar im\u00e1chens sobre una retina sensible a la luz, en a cual se detecta la luz y os sinyals son trasmesos ta o cerebro per meyo do niervo optico. Istos uellos, per un regular, son alto u baixo esfericos, contienen una substancia trasparent chelatinosa dita humor vitria, con una lent d'enfoque dita cristalino y a ormino un musclo, l'iris, que regula la intensidat de luz que penetra en o uello. Os uellos d'os cefalopodos, os peixes, os anfibios y as serpients acostumbran a tener cristalinos fixos y o enfoque se consigue de manieras pareixitas a las d'a lent d'una camara.\nA evoluci\u00f3n d'os uellos.\nYe una cuesti\u00f3n dif\u00edcil, dende o punto de vista d'a teor\u00eda d'a evoluci\u00f3n, determinar c\u00f3mo puede haber-se desarrollato una estructura tan complicata como a d'o uello. Anque a suya precisi\u00f3n y complexidat son grans, os modelos d'evoluci\u00f3n ocular per ordinador que realizoron Dan-Erik Nilsson y Susanne Pelger contrimostroron que un organo sensitivo optico primitivo podeba evolucionar ta un complexo uello humanoide en un periodo de tiempo razonable, menor a un mill\u00f3n d'anyos, solo que per meyo de chiquetas mutacions y a selecci\u00f3n natural.\nOs uellos s'adaptan a las necesidaz de cada animal. Per eixemplo, as rapinyaderas tienen una agudeza visual muito mas gran que a d'os humanos y bellunas, como as diurnas, pueden veyer a luz ultravrioleta. A ormino s'ha parlato d'as diferents formas de uello en, per eixemplo, os vertebratos y os moluscos como sinyal d'una evoluci\u00f3n paralela, socherindo que o desarrollo d'os uellos per evoluci\u00f3n no ye tan improbable como pareix. Manimenos, a evoluci\u00f3n d'o uello se considera monofiletica, o que significa que toz os uellos actuals, per variatos que sigan, tienen os suyos or\u00edchens en un proto-uello que aparentment s'habr\u00eda desarrollato fa bels 540 millons d'anyos.\nAnatom\u00eda d'o uello.\nEn os mamiferos, a estructura d'o uello ye especialment disenyata ta o quefer d'enfocar a luz sobre a retina. Toz os components per os que pasa la luz adintro d'o uello antis de plegar en a retina son trasparents, en minimizando lo escureiximiento d'a luz. A cornia y o cristalino aduyan a que os rayos de luz converchan en a retina. Ista luz causa uns cambeos quimicos en as celulas fotosensibles d'a retina, prevocando asina que uns empulsos niervosos endrecen enta o cerebro.\nA luz dentra en o uello dende un meyo externo como l'aire u l'augua y pasa a travi\u00e9s d'a cornia dica la primera d'as dos humors, l'humor acuosa. Gran parti d'a refracci\u00f3n d'a luz ocurre en a cornia, que tiene una curvatura fixa. A primer humor ye una masa clara que conecta la cornia con o cristalino, aduya a mantener a forma convexa d'a cornia (necesaria ta la converchencia d'a luz en a lent) y subministra nutriens a lo epitelio d'a cornia. L'iris, entre o cristalino y a primer humor, ye un circlo coloriato de fibras musculars. A luz ha de pasar en primeras per o centro de l'iris, a pupila u nineta d'o uello. Os musclos circular y radial s'encargan activament d'achustar a grandaria d'a pupila ta mantener un nivel mas u menos contino de luz que penetra en o uello. Si bi n'entrase de mas, a retina podr\u00eda resultar danyata; y si bi n'entrase de menos, no se i captar\u00eda garra imachen. O cristalino, dezaga de l'iris, ye un disco elastico convexo que enfoca la luz, a travi\u00e9s d'a segunda humor, sobre a retina.\nA l'altro canto d'o cristalino se troba la segunda humor, a humor vitria, que i deixa entrar a luz sin refracci\u00f3n, aduya a mantener a forma d'o uello y suspende o delicato cristalino.\nTres napas de teixito rodeyan l'humor vitria. Am\u00e1s externa ye a esclerotica, que da ixa color blanca a la mayor parti d'o uello. Ye feita de teixito conchuntivo de fibrina y s'encarga de protecher os components internos d'o uello y de mantener a suya forma. En a parti interna d'a esclerotica se troba la coroides, que conti\u00e9n os vasos sanguinios que subministran l'oxicheno necesario a las celulas d'a retina y eliminan o reb\u00fas d'a respiraci\u00f3n celular. Ye a que da una color escura a la parti interna d'o uello, privando asinas cualsiquier reflexo perchudicioso en l'interior d'o uello. A napa mas interna ye a retina, que conti\u00e9n as fotorreceptoras celulas gayatas y celulas conicas, y neuronas.\nTa maximizar a visi\u00f3n y l'absorci\u00f3n de luz, a retina ye una napa relativament lisa, anque curvata. Con tot, bi ha dos puntos en que ye diferent: a \u00abfovea\u00bb y o punto ciego. A fovea ye a responsable d'a visi\u00f3n en color d'os humans y de l'alta agudeza visual necesaria, per eixemplo, a la hora de leyer. O punto ciego ye aon que o niervo optico penetra en a retina ta conectar con as celulas niervosas d'o suyo interior. En no existindo celulas fotosensibles en iste punto, le dicen punto \"ciego\". En bels animals, a retina conti\u00e9n una napa reflectora que acreixenta la cantidat de luz que percibe cada celula fotosensible, premitindo a l'animal de veyer millor en condicions de baixa luminosidat.\nEn resumen, as prencipals partis d'o uello son:\nCambeos oculars per a edat.\nCon o paso d'os anyos, o uello adopta bels cambeos que nom\u00e1s que pueden acumular-se en o proceso d'envellimiento. Muitos d'istos procesos anatomicos y fisiolochicos siguen un decliu gradual. Con a edat, a calidat d'a visi\u00f3n s'apiora per razons que no siempre son relacionatas con malot\u00edas oculars. Anque son muitos os cambeos que se producen, os mas significativos son a reducci\u00f3n d'a grandaria d'a nineta y a perduga de capacidat ta enfocar, a presbiop\u00eda. L'aria d'a nineta decide a cantidat de luz que puede plegar en a retina. Tami\u00e9n decreix a capacidat de dilataci\u00f3n d'a pupila. O feito d'haber una nineta mas chica fa que os uellos viellos reciban mas luz en a retina, como si portasen espiellos de sol de densidat meya a clara luz d'o d\u00eda y espiellos bien escuros a las fuscas. Per ixo, as personas grans han a menister de mas luz ta realizar quefers que requieran una buena iluminaci\u00f3n.\nCon a edat, se desarrolla una mena de cerclo blanco en a periferia d'a cornia, dito \"arcus senilis\". L'aviellamiento fa que os teixitos d'os parpagos se tornen mas tovos y decaigan. Istos y bellaltros cambeos contrebuyen a la etioloch\u00eda de desordens en l'aria d'os parpagos. O chel vitrio sofre una licuefacci\u00f3n (o desprendimiento vitrio posterior), fendo que creixca o numero d'opacidaz vesibles, as ditas \"moscas voladeras\"."}
{"id": "2508", "revid": "41", "url": "https://an.wikipedia.org/wiki?curid=2508", "title": "Baixo Arag\u00f3n-Casp", "text": "O Baixo Arag\u00f3n-Casp (en castellano \"Bajo Arag\u00f3n-Caspe\"; en catal\u00e1n \"Baix Arag\u00f3-Casp\") ye una comarca aragonesa situada en a provincia de Zaragoza. Destaca l'agricultura adedicada a la producci\u00f3n de l'aceite d'oliva. En ista comarca se troba l'entibo de Mequinenza, dito tami\u00e9n mar d'Arag\u00f3n por a suya gran amplaria.\nMuga a lo norte con os Monegros y a Cinca Baixa, a l'ueste con a Ribera Baixa d'Ebro y o Baixo Mart\u00edn, a lo sud con Matarranya y Baixo Arag\u00f3n y a l'este con Leida y Tarragona.\nYe una comarca de recient creyaci\u00f3n. Han tenito problemas entre los concellos pa trobar un nombre comarcal. De feito o \"Baixo Matarranya\" forma una entidat cheografica, cultural y ling\u00fcistica propia, una parzana u dica una comarca natural (Maella, Favara, Nonasp, Fay\u00f3n y mesmo Mequinenza), con relacions humanas con a Tierra Alta catalana. Casp tiene mas relaci\u00f3n economica con Alcanyiz, sobretot dende que Alcanyiz ha puyato de poblaci\u00f3n y Casp ha baixato. O termin municipal de Casp ye gran y i existiban nuclios de poblacion ya desapareixitos.\nLuengas y parla.\nEn la comarca Baixo Arag\u00f3n-Casp bi ha localidaz castellanoparlants (Casp, Chiprana), y catalanoparlants (Maella, Favara, Nonasp y Fay\u00f3n).\nDende o punto de vista linguistico son curiosas as islas linguisticas prou diferents d'os d'a comarca, o chipranesco en o costau castellanoparlant, con caracters sobrarbeses, y en o costau catalanoparlant o maell\u00e1n (\"maell\u00e0\"), con caracters ribagorzanos y valencianos. En Casp o castellano tiene muito substrato aragon\u00e9s, pero tami\u00e9n muitos catalanismos, y en Favara son presens cualques caracters que no son chenerals en l'alto Matarranya, pero que se troban millor a l'este y a o sud d'esta comarca vecina."}
{"id": "2511", "revid": "610", "url": "https://an.wikipedia.org/wiki?curid=2511", "title": "Campo de Daroca", "text": "O Campo de Daroca ye una comarca aragonesa situada a lo sudueste d'a provincia de Zaragoza. L'agricultura ye o prencipal recurso d'a comarca, sobretot o cautivo de cerials, ferraina, y vinya. Entre o suyo patrimonio destaca a ciudat de Daroca y a lacuna de Gallocanta an se concentran muitas aus, estando la mayor lacuna d'ambients de paramera y estepa en Espanya.\nCheograf\u00eda.\nMuga a lo norte con a Comunidat de Calatay\u00fa y o Campo de Carinyena, a lo sudueste con a provincia de Guadalachara, a lo sud con a comarca de Xiloca y a l'este con o Campo de Belchit\nL'actual comarca de Daroca ye nom\u00e1s que una chicota part d'a medieval Comunidat de Daroca y se reduce a o Campo de Santet, a Ribera Meya de Xiloca, y a mas gran parte de Campo Romanos, comarca natural que contina en a comarca de Xiloca.\nParla.\nEn o campo de Daroca se charra un castellano con substrato aragon\u00e9s como consecuencia d'a castellanizaci\u00f3n de l'aragon\u00e9s que se i charraba dica por o menos o sieglo XVI. Podemos veyer aragonesismos como \"airegaz\", \"amprar\", \"aturar\", \"azarolla\", \"cambra\", \"caparra\", \"capolar\", \"carnuz\", \"cayer\", \"coda\", \"curto\", \"chaminera\", \"chemecar\", \"chilar\", \"chuflar\", \"chulla\", \"dalla\", \"dimpu\u00e9s\", \"enreligar\", \"enrona\", \"ensundia\", \"herencio\", \"esfollinar\", \"falsa\", \"farfalloso\", \"faumar\", \"filorcho\", \"fosqueta\", \"fumarro\", \"galacho\", \"gall\u00f3n\", \"gurriato\", \"galdrufa\", \"gayata\", \"jinebro\", \"jinesta\", \"glarima\", \"medolla\", \"ruejo\", \"trena\", \"zarracatralla\", etc...\nTami\u00e9n bi ha mozarabismos como \"gulur\u00eda\" y antigos galicismos como \"chin\"."}
{"id": "2513", "revid": "610", "url": "https://an.wikipedia.org/wiki?curid=2513", "title": "G\u00fadar-Chabalambre", "text": "G\u00fadar-Chabalambre ye una comarca d'a provincia de Teruel, Arag\u00f3n, Espanya. Situada a lo sud d'a provincia y mugant con Castell\u00f3n. Actualment tien mas de 7.000 habitants repartius en 24 municipios. A suya capital ye Mora de Rubielos y o suyo actual president ye Manuel Laz\u00e1ro, d'o Partido Aragon\u00e9s, qui ye tami\u00e9n l'alcalde de Manzanera.\nIsta comarca ye trescruzada por a N-234 (que actualment ye estando transformada en autov\u00eda), que une Valencia con o norte, arredol d'ista carretera se vertebran as comunicacions d'a comarca. Paralela a ella transcorre a v\u00eda d'o tren y a v\u00eda verda, un pasache turistico por o puesto que pasaba l'antigo tren menero de Uellos Negros.\nCheograf\u00eda.\nA comarca ye dividida por a depresi\u00f3n de Sarri\u00f3n y o r\u00edo Millars en dos domos serranos, o macizo de Chabalambre y as serran\u00edas de G\u00fadar, con altarias maximas de 2.020 y 2.024 metros respectivament. Dende o punto de vista medioambiental as dos poseyen zonas con una important biodiversidat y proporcionan augua a las compleganzas d'os r\u00edos Millars y Guadalaviar.\nEconom\u00eda.\nEntre os suyos servicios destacan as suyas dos estacions d'esqu\u00ed: Valdelinars y Chabalambre. Ye una comarca que vive d'o turismo mientres toda l'anyada, en hibierno por istas dos estacions d'esqu\u00ed y en estiu por o turismo termal y d'interior. Existen municipios molimentals como Rubiuelos de Mora, Mora de Rubielos u Manzanera; tami\u00e9n bi ha cuantos balniarios, zonas d'acampada, puestos t'a practica de muitos esportes, etcetra... O turismo d'a comarca viene principalment d'a Comunidat Valenciana."}
{"id": "2516", "revid": "610", "url": "https://an.wikipedia.org/wiki?curid=2516", "title": "Tarazona y Moncayo", "text": "Tarazona y Moncayo ye una comarca aragonesa d'a provincia de Zaragoza. Situada en a estrimera occidental d'ista, muga a o norte con Navarra a l'ueste con Soria y a Riocha, a o sud con Aranda y a l'este con o Campo de Borcha. A suya capital ye Tarazona, chicota ciudat de gran belleza molimental .\nA Sierra de Moncayo ye o suyo prencipal patrimonio natural y turistico, sierra que adube l'altaria de 2.316 metros, tuca d'o Sistema Iberico. A suya comarca, declarata parque natural, poseye una gran biodiversidat, con especies endemicas d'ista sierra.\nClima.\nA comarca de Tarazona y Moncayo tien un clima mediterranio continental con veranos largos y calurosos de temperatura meya de dica 25\u00a0\u00b0C y hibiernos con temperaturas meyas de bels 8\u00a0\u00b0C. As precipitacions meyas anyals son dentre os 250 y 400\u00a0mm, y son mas frecuents entre a primavera y l'ag\u00fcerro. O cierzo, aire fredo y seco, bufa entre tot l'anyo.\nPor unatra parte, Moncayo poseye un clima continental con hibiernos largos, fredos y con abundants nevazos mientres que os veranos poseyen unas temperaturas suaus."}
{"id": "2518", "revid": "610", "url": "https://an.wikipedia.org/wiki?curid=2518", "title": "Xiloca", "text": "Xiloca ye una comarca d'Arag\u00f3n situada en a provincia de Teruel, a lo sudueste de Zaragoza, especial por a suya naturaleza. Muga a lo norte con o Campo de Daroca, a l'ueste con Guadalachara, a lo sud con a Comunidat de Teruel y a l'este con as Cuencas Meneras y o Campo de Belchit.\nEn ista comarca se culle a flor d'o zafr\u00e1n, una d'as especias mas valiosas existents, que alimenta una impotant industria local. Atra important industria d'a comarca ye a industria d'o pernil, y l'activo turismo rural, por a diversidat de l'anvista y os suyos molimentos.\nVisitas intresants.\nRotas toristicas:\nMuseus:\nLuengas y parlas.\nActualment en Xiloca se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charr\u00f3 en la Edat Meya en las comunidatz de la muga suroccidental de lo Reino d'Arag\u00f3n. Lo lexico aragon\u00e9s d'intr\u00e9s etnografico de Xiloca se conoix relativament bien por figurar las localidaz de Barrachina, Bello, Ferreruela de la Uerba, Nogueras, Torrillo y Villar d'el Salz en l'ALEANR con las siglas Te 104, Te 103, Te 101, Te 100, Te 301 y Te 303. La revista Xiloca tami\u00e9n ha publicau estudios sobre vocabulario local y articlos de tematica medieval con apendices documentals que amuestran l'aragon\u00e9s que s'escribiba en esta comarca en la Edat Meya."}
{"id": "2520", "revid": "610", "url": "https://an.wikipedia.org/wiki?curid=2520", "title": "Milorcha", "text": "A milorcha ye un artefacto volador, emplegato per un regular como chuguet infantil, que consiste en un tarabidato sobre o cual s'estendilla un material lichero como papel, tela u plastico. O tarabidato s'achunta a un u mas d'un filos largos que o guiador afloixa abonico ta fer-la volar. En l'inte que l'aire eixerce presi\u00f3n sobre a suya superficie, la va puyando y movendo y ye faina d'o piloto guiar-la y privar de que caiga. Como elemento decorativo, ye costumbre d'anyadir-li betas u trozos de papel que fan de coda d'a milorcha y s'esbolligan con a fuerza de l'aire. \nPer a suya propia naturaleza, ye normal d'esplegar as milorchas en puestos ubiertos, an bufe un airaz, como los escampaders u as plachas.\nHistoria.\nAs milorchas naixioron en l'antiga China. Se sape que ta las envueltas de l'anyo 1200 aC. se feban servir como dispositivo de sinyalizaci\u00f3n militar. Os movimientos y as colors d'as milorchas costituyiban mensaches que se comunicaban en a distancia entre estacamentos militars. En o sieglo XII, en Europa, os chiquez ya chugaban con milorchas a las que anyadiban betas ta fer-las sonar. Ye tami\u00e9n d'estacar a onra feita per as milorchas como equipos de medici\u00f3n atmosferica. O inventor Benjamin Franklin empleg\u00f3 una milorcha ta investigar os rayos y inventar o pararrayos.\nHuei d\u00eda, a milorcha manti\u00e9n a suya popularidat entre os ninos de totas as culturas, sobre tot en os pa\u00edses d'Asia, y esisten numerosos concursos y festivals per tot lo mundo.\nMiscelania.\nMilorcha ye tami\u00e9n o nombre d'una interpresa aragonesa especializata en esportes d'aventura a l'aire libre, con seu en Ben\u00e1s, Balbastro, Rodellar y Alquezra."}
{"id": "2522", "revid": "41", "url": "https://an.wikipedia.org/wiki?curid=2522", "title": "Ribera Baixa d'Ebro", "text": "A Ribera Baixa d'Ebro ye una comarca aragonesa situata en a provincia de Zaragoza. Destacan entre o suyo patrimonio lo monesterio de Rueda situato en o municipio de Sastago y o ronal d'a ciudat romana de Celsa am\u00e1n de Viliella d'Ebro.\nMuga a lo norte con os Monegros, a l'ueste con Zaragoza, a lo sud con Campo de Belchit y Baixo Mart\u00edn y a l'este con Baixo Arag\u00f3n-Casp"}
{"id": "2524", "revid": "610", "url": "https://an.wikipedia.org/wiki?curid=2524", "title": "Escureixiu", "text": "O escureixiu (u escureixito), u boca de nuei, ye l'inte d'o d\u00eda en que o Sol se pone per l'Ueste, dispareixendo per debaixo lo plan de l'horizont.\nA hora d'o escureixiu var\u00eda seguntes o tiempo de l'anyo y a latitut d'o puesto dende o cual se lo mira. Istas variacions se deben a la inclinaci\u00f3n de l'eixe d'a Tierra y a lo movimiento d'o planeta arredol d'a suya orbita. En as semanas que abracan os solsticios de verano y d'hibierno, igual lo escureixiu como l'alba se rezagan una mica cada d\u00eda. A refracci\u00f3n per l'atmosfera d'as rayadas d'o Sol fan que veigamos a suya luz mesmo cuan o Sol ya s'ha puesto. Ixa refracci\u00f3n aluenga o d\u00eda y alcuerza la nuei. En o \"Libro del Trasoro\" parlan sobre a variaci\u00f3n d'a duraci\u00f3n d'o d\u00eda y a nueit seguntes o tiempo de l'anyo en zonas muito septentrionals:\nA difusi\u00f3n Rayleigh de luz azul per o polvo atmosferico produz os tipicos tintes royiscos en o cielo ta lo escureixiu, que pueden fer-sen mas espectaculars per l'efecto d'as boiras, o fumo, a cenisa d'as erupcions volcanicas u os gases causaus per l'actividat humana. O brilo d'as colors acostumbra a estar mas intenso que ta la boca de d\u00eda, ya que per un regular bi ha mas polvo en a baixa atmosfera ta la fin d'a chornada, si bien tot pende muito d'a ubicaci\u00f3n cheografica d'o espectador.\nComo simbolo, o escureixiu representa os intes zaguers de bella cosa, como la viellera en a vida d'as personas. "}
{"id": "2525", "revid": "3972", "url": "https://an.wikipedia.org/wiki?curid=2525", "title": "Xal\u00f3n Meyo", "text": ""}
{"id": "2527", "revid": "41", "url": "https://an.wikipedia.org/wiki?curid=2527", "title": "Cuencas Meneras", "text": "As Cuencas Meneras (\"Cuencas Mineras\" en castellano) ye una comarca aragonesa situada en a provincia de Teruel. Muga a lo norte con o Campo de Belchit, a l'ueste con o Xiloca, a lo sud con o Mayestrato y a Comunidat de Teruel y a l'ueste con o Baixo Mart\u00edn, Andorra-Sierra d'Arcos y o Baixo Arag\u00f3n.\nL'actividat agricola y ganadera han desforestau prou a comarca. En o sieglo XX yeran ubiertas muitas menas: lignito, fierro, cheso, plomo y sal. As menas y l'actividat industrial compensoron o exodo rural, y vinioron inmigrants d'altas zonas meneras d'Espanya. En os lugars mas grans como Utriellas y Escuita part d'a poblaci\u00f3n ye d'orichen andaluz.\nHistoria.\nEn 1210, Pero II don\u00f3 a villa de Mont Alb\u00e1n a la Orden de Sant Chaime. D'ast\u00ed enta debant yeran gubernatas por o comandador de Mont Alb\u00e1n as aldeyas de Cabra, Palomar d'Arroyos, Torre de las Arcas, Utriellas, Escuita, Penyarroyas, Las Adobas, Penya d'el Cit, Cuatro Dineros, L'Algar, La Zoma, Ot\u00f3n, La Cueva, Muresa, La Vega y Coire de las Arcas."}
{"id": "2529", "revid": "41", "url": "https://an.wikipedia.org/wiki?curid=2529", "title": "Lista de municipios d'a provincia de Soria", "text": "Lista de municipios d'a provincia de Soria:"}
{"id": "2530", "revid": "610", "url": "https://an.wikipedia.org/wiki?curid=2530", "title": "El Burgo de Osma-Ciudad de Osma", "text": "El Burgo de Osma-Ciudad de Osma ye un municipio situato a lo sudueste d'a provincia de Soria, a 60 km a lo sudueste de Soria capital. A suya poblaci\u00f3n ye de 5032 habitants en una superficie de 289,07 km\u00b2 y una densidat de 17,41 hab/km\u00b2.\nD'o suyo termin municipal fa parte o lugar de Valdenarros.\n\"Osma\" ye o nuclio historico altomeyeval, mientres que El Burgo de Osma ye a poblaci\u00f3n moderna mugant, declarata \"Villa de Intr\u00e9s Turistico\" en 1962 y \"Conchunto Istorico Artistico\" en 1993."}
{"id": "2531", "revid": "82", "url": "https://an.wikipedia.org/wiki?curid=2531", "title": "Lo Burgo d'Osma", "text": ""}
{"id": "2532", "revid": "610", "url": "https://an.wikipedia.org/wiki?curid=2532", "title": "Ribera Alta d'Ebro", "text": "A Ribera Alta d'Ebro ye una comarca aragonesa situata en a provincia de Zaragoza. Tradicionalment a suya econom\u00eda yera basata en a huerta cautivata entre os r\u00edos Ebro y Xal\u00f3n que desemboca en l'Ebro en ista comarca, pero actualment se basa en a factor\u00eda \"Opel Espanya\" situata en Figueruelas y as suyas interpresas auxiliars.\nMuga a o norte con as Cinco Villas, a l'ueste con o Campo de Borcha, a o sud con a Val de Xal\u00f3n y a l'este con a comarca de Zaragoza"}
{"id": "2533", "revid": "610", "url": "https://an.wikipedia.org/wiki?curid=2533", "title": "Val de Xal\u00f3n", "text": "Val de Xal\u00f3n u Xal\u00f3n Meyo ye una comarca aragonesa situada en a provincia de Zaragoza. A suya econom\u00eda s'alaceta en as industrias de transformaci\u00f3n agraria de L'Almunia y as industrias auxiliars d'a fabrica d'autos Opel situadas en Epila. En agricultura destacan os cautivos de cerials y os vinyers arredol d'o r\u00edo Xal\u00f3n. Tami\u00e9n se situa en a comarca la Escuela Politecnica de L'Almunia an estudian mas de tres mil alumnos.\nMuga a lo norte con a Ribera Alta d'Ebro y o Campo de Borcha, a l'ueste con Aranda, a lo sudueste con a Comunidat de Calatay\u00fa, a lo sudeste con o Campo de Carinyena y a l'este con a Comarca Central."}
{"id": "2535", "revid": "610", "url": "https://an.wikipedia.org/wiki?curid=2535", "title": "Val de Tena", "text": "A Val de Tena se troba en a vesant sud de lo Pireneu, en a comarca de l'Alto Galligo y la trescruza o r\u00edo Galligo de norte ta sud. B'ha dos entibos en o r\u00edo: o de Lanuza y o de B\u00fabal. O \"Estreito Closura\" u \"de Santa Elena\" sinyala la dentrata en a val dende a Tierra de Biescas. Ye comunicata con a val d'Osal, en o Biarn, por o puerto de lo Portalet de ra Nieu.\nOs lugars d'a Val son O Fornigal, Sallent de Galligo, Lanuza, Escarriella, Pandicosa, O Pueyo de Tena, Sandini\u00e9s, Tramacastiella, Piedrafita, Oz de Tena, B\u00fabal, Saqu\u00e9s y Polituara.\nA suya econom\u00eda ye tradicionalment ganadera con bella cosa d'agricultura y actualment tami\u00e9n s'alaceta en o turismo, sobre tot relacionato con a nieu, y en os recursos hidroelectricos.\nYe rodiata de monts de mas de 3.000 metros, como son o pico Os Moros, Vachimanya u Os infiernos.\nO chentilicio d'a val ye tensino/a, igual como lo dialecto de l'aragon\u00e9s que charran os suyos habitants.\nDivisi\u00f3n administrativa tradicional.\nDica 1836 a val se trestallaba oficialment en tres quinyons estando Sallent a unica villa y capecera d'a val:\nA \"Chunta Cheneral d'a Val de Tena\" yera la instituci\u00f3n que s'encargaba d'os afers entre os distintos quinyons. A suya seu yera en as \"Casas d'a val\", en O Pueyo, capital administrativa d'a val."}
{"id": "2536", "revid": "610", "url": "https://an.wikipedia.org/wiki?curid=2536", "title": "Aram\u00f3n Formigal", "text": "Aram\u00f3n Formigal ye una estaci\u00f3n d'esqu\u00ed aragonesa d'o grupo \"Aram\u00f3n\" situata en O Fornigal, termin municipal de Sallent de Galligo, en a val de Tena (Pireneu Aragon\u00e9s).\nCon 137 kilometros de superficie esquiable ye a estaci\u00f3n d'esqu\u00ed mas gran d'o Pireneu y tami\u00e9n a mas gran d'o Estato espanyol.\nZonas.\nA estaci\u00f3n ye dividita en 4 grans zonas, subdividitas en atras mas chicotas:\nServicios.\nOfreixe os servicios habituals d'una estaci\u00f3n d'esqu\u00ed remuntes, anfermer\u00eda, escuela d'esqu\u00ed, logadura de material, restaurants, etcetra. Tami\u00e9n ye ubierta en estiu con una gran cantidat de posibilidaz en a val de Tena como baixata de barrancos, espeleoloch\u00eda, puenting, rafting, Mountain Bike u pesca.\nAntim\u00e1s tien 3 pistas especials: Snow Park, Bidio Slalom y Tubers."}
{"id": "2537", "revid": "41", "url": "https://an.wikipedia.org/wiki?curid=2537", "title": "Baixo Mart\u00edn", "text": "Baixo Mart\u00edn ye una comarca aragonesa situada en a provincia de Teruel. A comarca ye conoixida por estar formata por os lugars que composan a Rota d'o Tambor y d'o Bombo. A suya econom\u00eda s'alaceta en l'agricultura y a ganader\u00eda. En o sieglo XIX teneba una densidat de poblacion alta. A despoblaci\u00f3n en o sieglo XX ha estau muit gran.\nMuga a lo norte con a Ribera Baixa d'Ebro, a l'ueste con o Campo de Belchit y as Cuencas Meneras, a lo sud con Andorra-Sierra d'Arcos y a l'este con as comarcas oficials ditas Baixo Arag\u00f3n y Baixo Arag\u00f3n-Casp."}
{"id": "2539", "revid": "401", "url": "https://an.wikipedia.org/wiki?curid=2539", "title": "Condau d'Arag\u00f3n", "text": "O Condau d'Arag\u00f3n s'orichina en una faixa monteriza en o Pireneu central que encluyiba as vals d'Ans\u00f3, Echo y Canfranc.\nVa naixer como un intr\u00e9s d'a dinast\u00eda franca Carolinchia de protecher a suya muga sud d'as posibles enrestidas d'os musulmans d'Al-Andalus.\nAnque en un comencipio estio baixo a tutela d'os reis francos, mientres iba estendillando-se por a compleganza altera d'o r\u00edo Galligo s'eslurtaba d'o emparo carolinchio y s'amanaba a o nuclio de gubernants de Pamplona.\nEn afeminar-se a linia sucesoria d'os contes d'Arag\u00f3n y haber casato a la heredera d'o condau, Andregoto Gal\u00edndez, con o rei de Pamplona Garc\u00eda S\u00e1nchez I fa que o fillo d'os dos, Sancho Garc\u00e9s II lebase os t\u00edtols de rei de Pamplona y conte d'Arag\u00f3n.\nIstos t\u00edtols ir\u00e1n unitos dica l'anyo 1035 en que o testamento de Sancho o Mayor, trestalla istas tierras entre os suyos fillos y anque Remiro I d'Arag\u00f3n hereda con t\u00edtol de conte supeditato a la corona de Pamplona, luit\u00f3 lo increyible por consiguir a suya independencia.\nO fillo de Remiro I, Sancho Rem\u00edriz, y o fillato Pietro I consiguen que Arag\u00f3n entre a fer parte d'os estatos occidentals a t\u00edtol de Reino; encara asinas se considera a Remiro I como primer rei d'a dinast\u00eda aragonesa."}
{"id": "2541", "revid": "610", "url": "https://an.wikipedia.org/wiki?curid=2541", "title": "Reino d'Arag\u00f3n", "text": "O Reino d'Arag\u00f3n naixe en 1035, por a uni\u00f3n d'os condatos d'Arag\u00f3n, Sobrarbe y Ribagorza en a fegura de Remiro I.\nA lechitimidat d'a nueva dinast\u00eda la logran Sancho Rem\u00edriz y Pero I metendo lo reino baixo lo emparo d'a Santa Seu. Asinas pas\u00f3 Arag\u00f3n a fer parte d'os estatos occidentals.\nA prochecci\u00f3n de Remiro I t'a reconquiesta d'a \"tierra plana\" se veyi\u00f3 superada con creixes por os suyos inmeyatos succesors.\nA primers d'o sieglo XII, Peyronela d'Arag\u00f3n, a sola descendient d'o rei Remiro lo Monche, contray\u00f3 matrimonio con Rem\u00f3n Berenguer IV, conte de Barcelona. O fillo d'os dos Alifonso II esti\u00f3 lo primer monarca en heredar os t\u00edtols de \"rei d'Arag\u00f3n\" y \"conte de Barcelona\". D'ast\u00ed enta debant a uni\u00f3n d'istos dos territorios se conoixer\u00e1 como a Corona d'Arag\u00f3n."}
{"id": "2542", "revid": "41", "url": "https://an.wikipedia.org/wiki?curid=2542", "title": "Lista de monarcas d'Arag\u00f3n", "text": ""}
{"id": "2543", "revid": "69718", "url": "https://an.wikipedia.org/wiki?curid=2543", "title": "Campo de Borcha", "text": "O Campo de Borcha ye una comarca aragonesa situata en a provincia de Zaragoza. Destaca en ista comarca a elaboraci\u00f3n de v\u00edns con denominaci\u00f3n d'orichen.\nMuga a o norte con Navarra, a l'ueste con Tarazona y Moncayo, a o sud con Aranda y a Val de Xal\u00f3n y a l'este con a Ribera Alta de l'Ebro y as Cinco Villas.\nD'a comarca de Campo de Borcha fan parte 18 municipios. A suya poblaci\u00f3n ye de 14.326 habitants en una superficie de 690,5 km\u00b2, con una densidat de poblaci\u00f3n de 20,74 hab/km\u00b2.\nHistoria.\nOs lugars arredol d'a val d'a Uecha han teniu per\u00e9n una personalidat comarcal propia. Con os Decretos de Nueva Planta, Felipe V Borb\u00f3n impos\u00f3 lo clamau \"Corregimiento\" de Borcha en 1711. Iste comprendeba los siguients lugars: Ag\u00f3n, Ainz\u00f3n, Alberit de Sant Chuan, Albeta, Alcal\u00e1 d'Ebro, Ambel, Bisimbre, Boquinyeni, Borcha, Bulbuent, Bureta, Cabanyas d'Ebro, Figueruelas, Frescano, Fuent de Xal\u00f3n, Gallur, Ganyarul, Gris\u00e9n, Luceni, Lumpiaque, Magall\u00f3n, Maleix\u00e1n, Mall\u00e9n, Mazalcoraz, Noviellas, Oitura, Pedrola, Pleitas, Pozuelo d'Arag\u00f3n y Saliellas de Xal\u00f3n.\nEn 1834 o \"Corregimiento\" de Borcha se transform\u00f3 en o \"Partiu Chudicial de Borcha\". A nueva divisi\u00f3n administrativa comprendeba los siguients lugars: Ag\u00f3n, Ainz\u00f3n, Alberit de Sant Chuan, Albeta, Ambel, Bisimbre, Boquinyeni, Borcha, Bulbuent, Bureta, Calcena, Frescano, Fuent de Xal\u00f3n, Gallur, Ganyarul, Huechaseca, Luceni, Lumpiaque, Magall\u00f3n, Maleix\u00e1n, Mall\u00e9n, Mazalcoraz, Noviellas, Pomer, Pozuelo d'Arag\u00f3n, Purullosa, Tag\u00fcenca, Talamantes y Trasobars.\nO \"Partiu Chudicial de Borcha\" deix\u00f3 d'existir en 1965.\nEn 1968 se crey\u00f3 lo Centro d'Estudeos Borchanos pa promocionar a investigaci\u00f3n cientifica en o campo d'as humanidaz en o Campo de Borcha.\nL'autual comarca se constituyi\u00f3 lo 17 de chinero de 2001. As suyas competenzias le estioron trespasadas l'1 d'abril de 2002.\nClima.\nO Campo de Borcha tien un clima mediterranio continental con veranos largos y calurosos de temperatura meya de dica 25\u00a0\u00b0C y hibiernos con temperaturas meyas de bels 8\u00a0\u00b0C. As precipitacions meyas anyals son dentre os 250 y 400\u00a0mm, y son mas frecuents entre a primavera y l'ag\u00fcerro. O cierzo, aire fredo y ixuto, bufa entre tot l'anyo.\nEconom\u00eda.\nA comarca destaca en a elaboraci\u00f3n de vins que poseyen la Denominaci\u00f3n d'Orichen \"Campo de Borja\".\nA suya producci\u00f3n d'aceite de oliva ye tami\u00e9n destacable.\nAm\u00e1s, en zagueras, s'han establius diversas interpresas dedicadas a la fabricaci\u00f3n de components pa l'automoci\u00f3n."}
{"id": "2545", "revid": "610", "url": "https://an.wikipedia.org/wiki?curid=2545", "title": "Aries (constelaci\u00f3n)", "text": "Aries (en aragon\u00e9s \"o mard\u00e1n\") ye una d'as constelacions d'o zodiaco, situada entre a constelaci\u00f3n de Pisces a l'Ueste y a de Tauro a l'Este.\nCaracteristicas.\nAs estrelas d'Aries no son guaire luminosas, fueras de Hamal (\u03b1 Arietis) y Sharatan (\u03b2 Arietis).\nObchectos.\nOs pocos obchectos d'o cielo prefundo d'Aries tampoco no brilan guaire. Abracan as galaxias NGC 697 (a lo Norueste de \u03b2), NGC 772 (a lo Sudeste de \u03b2), NGC 972 (en l'anglo a lo Norte d'a constelaci\u00f3n) y NGC 1156 (a lo Norueste de \u03b4).\nMitoloch\u00eda.\nSi s'incluyen as estrelas mas esmorteixidas, visteras a uello humano, o conchunto se retraye a la capeza d'un mard\u00e1n.\nEn a mitoloch\u00eda griega, s'identificaba con o mard\u00e1n que port\u00f3 a os fillos d'Atam\u00e1n, Frixo y Hele, ta la Colquida, fuyindo asinas d'a suya madrastra Ino. Hele cay\u00f3 en o mar que mas tardi levar\u00eda o suyo nombre, Mar d'Hele u Helesponto. Malas que i pleg\u00f3 en un puesto ya seguro, Frixo sacrific\u00f3 lo mard\u00e1n y en pinch\u00f3 lo pell\u00f3n en una carrasca d'a selva d'Ares, an se torn\u00f3 d'oro, estando dimpu\u00e9s a raz\u00f3n d'o viache de Chas\u00f3n y os argonautas. Pareix que as antigas civilizacions de Babilonia, Grecia, Persia y Echipto s'encertoron en dar a ista constelaci\u00f3n o nombre d'un mard\u00e1n.\nL'aria d'o cielo que abraca la constelaci\u00f3n d'Aries, con parti d'as de Pisces, as Crapetas y Andromeda, podr\u00edan estar l'orichen d'o mito d'o cintur\u00f3n d'Hipolita, que ye parti d'os doce treballos d'Heracles.\nAstroloch\u00eda.\nEn l'astroloch\u00eda occidental, o signo d'Aries (21 de marzo-19 d'abril) ye asociau con l'elemento d'o fuego; ye, pues, un d'os tres signos de fuego, chunto con Sachitario y Le\u00f3n. En Aries tien o suyo domicilio Marte y a suya exaltaci\u00f3n o Sol. Ye un d'os cuatre signos cardinals, chunto con Libra, Capricorno y Cancro. O suyo oposau ye Libra. D'entre as partis d'o cuerpo, Aries gubierna la capeza.\nAs cualidaz que os astrologos acostumbran a acumular-li son os d'un car\u00e1cter emprendedor, empulsivo, optimista y apasionau, devez que autoritario, muito atreviu, inchenuo y egocentrico.\nAries en fuents aragonesas.\nEn o \"Libro d'o Trasoro\" dicen:"}
{"id": "2546", "revid": "610", "url": "https://an.wikipedia.org/wiki?curid=2546", "title": "Aranda", "text": "A comarca aragonesa de l'Aranda ye situada en a provincia de Zaragoza, con capital en Illueca. En fan parte 13 municipios. Trescruzada por os r\u00edos Aranda y Isuela. A industria se centra en a producci\u00f3n de calcero concentrata en Illueca y Ebreya, localidaz en las que tami\u00e9n se concentra la mayor\u00eda d'a poblaci\u00f3n d'a comarca. Entre o suyo patrimonio destaca o castiello d'o Papa Luna en Illueca y o castiello de Mesons d'Isuela, fortaleza d'o sieglo XV.\nMuga a lo norte con Tarazona y Moncayo y o Campo de Borcha, a l'ueste con Soria (Castiella y Ley\u00f3n), y a lo sud y a l'este con Comunidat de Calatay\u00fa y con Val de Xal\u00f3n.\nCheograf\u00eda.\nBuega a o norte con a comarca de Tarazona y Moncayo y o Campo de Borcha, a l'ueste con a provincia de Soria, a o sud y a l'este con a Comunidat de Calatay\u00fa y con a Val de Xal\u00f3n. Por ista comarca traviesan os r\u00edos Aranda y Isuela. Parte d'o suyo territorio ye ocupau por o Parque Natural de Moncayo."}
{"id": "2548", "revid": "41", "url": "https://an.wikipedia.org/wiki?curid=2548", "title": "Tauro (constelaci\u00f3n)", "text": "Tauro (en aragon\u00e9s \"toro\") ye una d'as constelacions d'o zodiaco, situada entre a constelaci\u00f3n d'Aries a l'Ueste y a de Cheminis a l'Este. A lo Norte se troban Perseu y Auriga, a lo Sudueste Ori\u00f3n y a lo Sudeste Eridano y Ballena.\nCaracteristicas.\nEn o centro d'ista constelaci\u00f3n, se i troba una d'as pocas estrelas de primer magnitut d'o cielo, a luminosa y roya Aldebar\u00e1n. Os cuernos d'o toro s'estendillan enta l'Ueste, formaus per Elnath (Beta Tauri, compartiu tradicionalment con Auriga) y Zeta Tauri.\nObchectos.\nA l'Este d'a constelaci\u00f3n, bi ye un d'os carrazos estelars ubiertos mas conoixius, vistero a simple uello: as Crapetas.\nDezaga d'Aldebar\u00e1n, bi son as Iadas, o carrazo estelar ubierto mas amanau, que farchan en chunto a V en o cielo que constituye a capeza d'o toro.\nUnaltro obchecto, visible que per telescopio, ye a Nebulosa d'o Cangrillo (M1), resto d'una \"supernova\" a lo nord-este de Zeta. A explosi\u00f3n, vista en a Tierra lo 4 de chulio de 1054, esti\u00f3 prou luminosa ta alufrar-se de d\u00edas, y ne fan menci\u00f3n bels textos d'historia chineses y obchectos de ceramica d'os pueblos nativos d'America.\nMitoloch\u00eda.\nEn a mitoloch\u00eda griega, s'identifica con a forma de toro que adopt\u00f3 Zeus ta conquerir a Europa, una mitica princesa fenicia. Tami\u00e9n s'asoc\u00eda con o Minotauro. Devez, cuan o Sol recorre o zodiaco, ha d'esnavesar a francha d'o cielo conoixida como \"lo Mar\" ta plegar en Tauro, o que constituye l'orichen d'o mito d'o Toro de Creta, a cazata d'o cual esti\u00f3 un d'os doce treballos d'Heracles.\nAstroloch\u00eda.\nEn l'astroloch\u00eda occidental, o sino de Tauro (20 d'abril-20 de mayo) ye asociau con l'elemento tierra; ye, pues, un d'os tres signos de tierra, chunto con Virgo y Capricorno. En Tauro tien o suyo domicilio Venus y a suya exaltaci\u00f3n a Luna. Ye un d'os cuatre signos fixos, chunto con Le\u00f3n, Escurpi\u00f3n y Acuario. O suyo oposau ye Escurpi\u00f3n. D'entre as partis d'o cuerpo, Tauro gubierna o cuello y os huembros.\nAs cualidatz que os astrologos acostumbran a acumular-li son os d'un caracter practico, pacient, leyal y sensual, devez que materialista, tozoludo, posesivo y cofl\u00f3n.\nTauro en fuents aragonesas.\nSe puet leyer \"Taurus\" en o \"Libro d'el Trasoro\":"}
{"id": "2549", "revid": "401", "url": "https://an.wikipedia.org/wiki?curid=2549", "title": "Catalunya", "text": "Catalunya (en catal\u00e1n \"Catalunya\", en aran\u00e9s \"Catalonha\") ye un pa\u00eds intregrato como comunidat autonoma en Espanya y situado en o nord-este d'a Peninsula Iberica. Muga a lo norte con Francia y Andorra, a l'este con a Mar Mediterrania, a lo sud con a Comunidat Valenciana y a l'ueste con Arag\u00f3n. Historicament Catalunya tami\u00e9n ha abracau as comarcas d'o Vallespir, o Conflent, o Capcir, o Rosell\u00f3n y a parti norte d'a Cerdanya u Alta Cerdanya, territorios ultrapirenencos dependients d'os antigos condaus d'o Rosell\u00f3n y a Cerdanya y que fan parte de l'actual departamento franc\u00e9s d'os Pireneus Orientals. Istas comarcas s'abracan baixo a denominaci\u00f3n de Catalunya Norte. As Islas Medas tami\u00e9n fan parti de Catalunya.\nCatalunya ye a comunidat autonoma con mayor producci\u00f3n industrial d'Espanya y en ella se troba un 25% d'os foranos estachers en tot o pa\u00eds.\nDivisi\u00f3n politico-administrativa.\nProvincias.\nCatalunya ye formata por cuatro provincias:\nA Val d'Ar\u00e1n anque ye incluso dentro d'a organizaci\u00f3n provincial, tien cierta autonom\u00eda administrativa.\nComarcas.\nCatalunya se divide en 41 \"comarques\", 38 d'as cuals datan d'a divisi\u00f3n feita en 1936. En 1988 s'adhibioron 3 nuevas comarcas."}
{"id": "2550", "revid": "41", "url": "https://an.wikipedia.org/wiki?curid=2550", "title": "Cheminis (constelaci\u00f3n)", "text": "Cheminis (en aragon\u00e9s os \"cheminucos\" u \"meyos\") ye una d'as constelacions d'o zodiaco, situada entre a constelaci\u00f3n de Tauro a l'ueste y a de Cancro a l'este. A lo norte, se troban as constelacions d'Auriga y a cuasi invisible d'o Lupo cerbal. A lo sud, as de l'Unicorni y o Can menor.\nCaracteristicas.\nEn ista constelaci\u00f3n, bi son dos estrelas luminosas: C\u00e1stor (\u03b1), una estrela binaria telescopica (sextuple en l'actualidat), y P\u00f3lux, mas luminosa y ubicada mas a o sudueste. As altras estrelas son mas esmorteixidas -nom\u00e1s que una, Alhena (\u03b3), puede alufrar-se bella vez dende as grans ciudaz-, y debuixan un rectanglo enta o sudeste.\nTami\u00e9n en ista constelaci\u00f3n, en 1930, s'escubri\u00f3 lo planeta Plut\u00f3n, am\u00e1n d'a estrela Wasat (\u03b4 Geminorum).\nObchectos.\nL'obchecto d'o cielo prefundo mas luminoso de Cheminis ye M35, un carrazo estelar ubierto de 5\u00aa magnitut, a 2800 anyos luz d'a Tierra. Se troba a lo nordueste d'\u03b7 Geminorum, cerca d'a marguin zurda d'a constelaci\u00f3n.\nMitoloch\u00eda.\nParando cuenta en as estrelas poco luminosas visteras a simple uello, ista constelaci\u00f3n pareix debuixar dos feguras alargadas paralelas. Ixo faci\u00f3 que s'identificase con o mito d'os clamaus Dioscuros, C\u00e1stor u P\u00f3lux, os fillos cheminucos de Leda. O mito d'istos meyos ye muito relacionau con o furto de ganau, y podr\u00eda estar ligau a visions primitivas d'a Carrera de Sant Chaime u V\u00eda Lactia, en as que ser\u00edan situaus en metat d'o ganau u d'una rabanyera de vacas leiteras.\nA orientaci\u00f3n d'a constelaci\u00f3n puede variar -ya que continan fendo lo debuixo de feguras alargadas igual si s'enclinan ta la dreita como ta la ezquierda-, anque s'acostumbra a veyer a os cheminucos decantaus enta man zurda. Manimenos, cuan s'enclinan ta man dreita, un d'os cheminucos se troba en a Carrera de Sant Chaime y l'altro en ye difuera, o que fa que pareixca que un d'os meyos ye furtando lo ganau y que l'altro se lo mira. Ixo, chunto con a francha d'o cielo que ye desenta (an que agora se considera que i son as nuevas y muito esmorteixidas constelacions d'a Chirafa y o Lupo cerbal) y as altras caracteristicas de l'aria de Cheminis (Ori\u00f3n, Auriga y Can Menor), podr\u00eda haber estau l'orichen d'o mito d'os ueis de Cheri\u00f3n, un d'os doce treballos d'Heracles.\nAstroloch\u00eda.\nEn l'astroloch\u00eda occidental, o signo de Cheminis (21 de mayo-20 de chunio) ye asociau con l'elemento aire; ye, pues, un d'os tres signos d'aire, chunto con Libra y Acuario. En Cheminucos tien o suyo domicilio en lo planeta Mercurio. Ye un d'os cuatre signos mutables, chunto con Virgo, Sachitario y Pisces. O suyo oposau ye Sachitario. D'entre as partis d'o cuerpo, os Cheminucos gubiernan os brazos y as mans.\nAs cualidaz que os astrologos acostumbran a acumular-li son os d'un car\u00e1cter independient, adaptable, peligarcero y elocuent, devez que dual, foricador, malestachero y niervudo.\nEn o \"Libro d'o Trasoro\" lo nombran como \"Gemjnjs\", ye dicir \"Cheminis\"."}
{"id": "2551", "revid": "610", "url": "https://an.wikipedia.org/wiki?curid=2551", "title": "Mayestrato", "text": "Lo Mayestrato ye una comarca aragonesa situata en la provincia de Teruel. Muga a lo norte con lo Baixo Arag\u00f3n, a l'ueste con Andorra-Sierra d'Arcos, Cuencas Meneras y Comunidat de Teruel, a lo sud con G\u00fadar-Chabalambre y a l'este con la provincia de Castill\u00f3n.\nYe una comarca artificial que responde un poquet a criterios historicos, pero no a cheograficos, Castellot tiene mas relaci\u00f3n y millor comunicaci\u00f3n con Alcorisa y Calanda que con Cantaviella (capital d'a comarca), con muitos menos habitants. Mesmo lo nombre \"Mayestrato\" ye discutible.\nHistoria.\nLos lugars de lo Mayestrato fuoron por un regular lugars baixo a churisdicci\u00f3n d'ordens militars, primero de los Templers y, dimpues de la suya disoluci\u00f3n, os Hespitalers. Manimenos Aliaga, que teneba comanda espitalera s'ha aliniato con las Cuencas Meneras en la comarcalizaci\u00f3n actual; Allepuz yera de la Comunidat de Teruel medieval y Miravet de la Sierra dependeba de l'arcebispe de Zaragoza.\nEn los sieglos XVIII y principios de lo sieglo XIX lo Mayestrato de Teruel se deciba \"las Bayl\u00edas\", fendo referencia a las tres bail\u00edas u comandas de los hespitalers: Aliaga, Castellot y Cantaviella. En lo sieglo XIX esti\u00f3 un important foco carlista, foco que teneba continaci\u00f3n territorial con la comarca de Castell\u00f3n dita \"Maestrat\" y con los Puertos de Beceit.\nToponimia.\nOrichinalment lo nombre \"Maestrazgo\" s'emplegaba en castellano pa lo norte de Castell\u00f3n, una zona que en catal\u00e1n se diz \"Maestrat\" y en aragon\u00e9s medieval s'escriba \"Maestrado de Montesa\". Lo toponimo \"Maestrazgo\" encomenz\u00f3 a emplegar-se pa denominar zonas de Teruel cuan os carlistas dirichitos por Cabrera se facioron fuertes en un enclau montanyoso entre Teruel, Castell\u00f3n y Tarragona, con capital en Cantaviella y dimpu\u00e9s Moriella. Lo nombre \"Maestrazgo\" / \"Maestrat\" ha continato tenendo aplicaci\u00f3n pa tierras teruelanas y castellonencas en lo sieglo XX como termin de promoci\u00f3n turistica (\"Mancomunidad tur\u00edstica del Maestrazgo\"), y s'emplega huei pa dicir a esta comarca."}
{"id": "2553", "revid": "41", "url": "https://an.wikipedia.org/wiki?curid=2553", "title": "Idioma catal\u00e1n", "text": "O catal\u00e1n (\"catal\u00e0\" en idioma catal\u00e1n) ye una luenga romance que conta con alto u baixo 7,5 millons de fablants y ye comprendida por unos 10,5 millons de personas en Espanya, Francia, Andorra y Italia.\nFonetica.\nNo diftongaci\u00f3n d'as \u0114 y \u014e curtas tonicas: \"b\u00e9\", \"cent\", \"cel\", \"front\", \"os\". A \u014e curta se conserva como O ubierta, manimenos a E ubierta no deriva d'a \u0114 curta tonica latina.\nReducci\u00f3n d'a E y O curtas tonicas debant de yod: \nCaita d'as vocals finals atonas, fueras de \u2013A: \nCaita d'as consonants intervocalicas \"\u2013C-\" debant de \"E\" e \"I\", y \"-TY-\" debant l'accento: \nPalatalizaci\u00f3n d'a L- inicial latina: \nAsimilaci\u00f3n d'os grupos \u2013MB- y \u2013ND- en \u2013m- y \u2013n-: \nDesaparici\u00f3n d'a -n final romanica:\nSoluci\u00f3n \u2013u d'as consonants o grupos finals \"\u2013TY-\", \"-C\" debant de \"E e \"I\", y \"-D\": \nMorfoloch\u00eda.\nEn la evoluci\u00f3n dende lo lat\u00edn a lo catal\u00e1n bi habi\u00f3 una formaci\u00f3n d'articlos definius primero a partir de \"IPSE\", \"IPSA\", \"IPSUM\" y dimpu\u00e9s a partir de \"ILLA\", \"ILLA\", \"ILLUD\". Los primers orichinoron los articlos salaus que encara perviven en part de lo catal\u00e1n oriental, los segundos han orichinau las formas medievals \"lo\", \"los\", \"la\", \"les\" (que tienen cierta pervivencia en part de lo catal\u00e1n nordoccidental), y las formas actuals \"el\", \"els\", \"la\", \"les\".\nMorfoloch\u00eda verbal.\nBi ha verbos velarizaus con /k/ que se chenera en las formas verbals con \"u\":\nLo catal\u00e1n presenta verbos acabaus en -re como continaci\u00f3n natural de la conchugaci\u00f3n de verbos en -\u0114RE esdruixola latina. En catal\u00e1n y part de l'occit\u00e1n muitos verbos de la conchugaci\u00f3n de verbos en -\u0112RE plana latina fuoron absorbius en la suya evoluci\u00f3n por este grupo prenendo una terminaci\u00f3n en \"-re\" que contrasta con atra part de l'occit\u00e1n y lo franc\u00e9s. Ye por esta raz\u00f3n que \"deure\", \"moure\" contrastan con \"devoir\" y \"mouvoir\", derivaus de \"DEB\u0112RE\" y \"MOV\u0112RE\".\nBi ha uns verbos cultistas que han cambiau de conchugaci\u00f3n en catal\u00e1n pasando dende conchugacions latinas en \"-\u0112RE\" u \"-\u0114RE\" ta la conchugaci\u00f3n catalan en \"-ir\", que deriva de la conchugaci\u00f3n en \"-IRE\": \"cedir\", \"proce(d)ir\", \"succeir\", \"precedir\", \"accedir\", que se podr\u00eda explicar por los substantivos abstractos con sufixo \"-ment\" acabaus en \"iment\".\nLexico.\nLo lexico de lo catal\u00e1n presenta un predominio de formas patrimonials que siguen las leis foneticas d'evoluci\u00f3n dende lo catal\u00e1n partindo d'elementos latinos tanto propios de las luengas iberorromanicas como de las galorromanicas. Tami\u00e9n bi ha elementos lexicos d'orichen lat\u00edn que por la suya fonetica conservadera son cultismos u semicultismos, y palabras ampradas de las luengas romances vecinas.\nBi ha palabras d'un substrato preindoeuropeu (\"esquerra\"), d'un substrato indoeuropeu sorotaptico (\"barranc\"), celtismos transmesos por lo lat\u00edn (\"cervesa\"), helenismos (\"c\u00e0nem\", \"tim\u00f3\"), goticismos (\"estaca\", \"parra\"), superstrato francico (\"c\u00f2fia\", \"esparver\"), neerlandismos (\"amarrar\"), tudesquismos (\"quars\"), escandinavismos (\"bid\u00f3\"), anglicismos (\"bar\"), arabismos (\"cot\u00f3\", \"carxofa\"), turquismos (\"llaut\u00f3\", \"caf\u00e9\"), italianismos (\"piano\", \"pilot\"), galicismos (\"fitxa\", \"garatge\"), y castellanismos (\"tarda\", \"queixa\").\nEn catal\u00e1n bi ha dos arias lexicas, la occidental y la oriental. Lo lexico occidental presenta coincidencias mes grans con las luengas iberorromanicas (\"corder\", \"moix\u00f3\"). Lo lexico oriental presenta coincidencias mes grans con las luengas galorromanicas (\"ocell\")."}
{"id": "2554", "revid": "41", "url": "https://an.wikipedia.org/wiki?curid=2554", "title": "Catal\u00e1n", "text": ""}
{"id": "2556", "revid": "610", "url": "https://an.wikipedia.org/wiki?curid=2556", "title": "Luengas na-dene", "text": "As luengas na-dene u na-den\u00e9 son una d'as familias ling\u00fcisticas d'os pueblos nativos d'America, que abraca las luengas atapascas, l'eyak y o tlingit, charratas en chunto per bellas 200.000 personas.\nDistribuci\u00f3n.\nA familia ye espardita per o nordueste d'America d'o Norte (Alaska y l'ueste de Canad\u00e1), y per bellas rechions d'o sud y d'a costa occidental d'Estaus Unius.\nClasificaci\u00f3n.\nO navajo ye con diferencia l'idioma na-dene mas parlato; se charra prencipalment en Arizona, Nuevo Mexico y altras rechions d'o Sudueste d'Estaus Unius.\nFiliaci\u00f3n ling\u00fcistica.\nA luenga haida, con solo que unas 15 personas que lo charran fluidament (M. Krauss, 1995), se consideraba parti d'a familia na-dene, pero a mayor\u00eda de ling\u00fcistas no creyen que n'i haiga prou evidencia ling\u00fcistica y s'estiman mas de clasificar-la como una luenga aislata.\nSeguntes a controvertita clasificaci\u00f3n ling\u00fcistica de Joseph Greenberg, a familia ye un d'os tres grupos prencipals d'idiomas d'os nativos americanos, y representa una migraci\u00f3n destintiva d'Asia enta America. Os altros dos son as luengas esquimalaleutianas, fablatas en Alaska e l'Artico canadense, y as luengas amerindias, una d'as clasificacions de Greenberg mas descutitas, que abraca totas as luengas d'os nativos americanos que no son na-dene u esquimalaleutianas. D'entre os que actualment refirman a teor\u00eda de Greenberg sobre a migraci\u00f3n na-dene, bi ye o ling\u00fcista Merrit Ruhlen, ta qui a migraci\u00f3n habr\u00eda ocurrito fa bels seis u ueito mil anyos, alto u baixo cuatre mil anyos dimpu\u00e9s d'o poblamiento inicial d'as Americas per parti d'os amerindios. Seguntes Ruhlen, habr\u00edan arribato en barcas, establindo-sen en primeras cerca d'as Islas d'a Reina Carlota, uei en a Columbia Britanica, Canad\u00e1.\nSeguntes a teor\u00eda ling\u00fcistica de Sergei Starostin, as luengas na-dene fan parti de superfamilia dene-caucasica, chunto con as luengas norcaucasicas y as sinotibetanas."}
{"id": "2557", "revid": "610", "url": "https://an.wikipedia.org/wiki?curid=2557", "title": "Sierra d'Albarrac\u00edn", "text": "A Sierra d'Albarrac\u00edn ye una comarca aragonesa situada en a provincia de Teruel, con capital en Albarrac\u00edn.\nCheograf\u00eda.\nA comarca Sierra d'Albarrac\u00edn muga a lo norte con Xiloca, a l'ueste con Guadalachara, a lo sud con Cuenca y a l'este con a Comunidat de Teruel.\nO territorio d'a comarca ye cuasi tot adintro d'a unidat morfoestructural dita \"Serrania d'Albarrac\u00edn\" u \"Macizo d'Albarrac\u00edn\", devez formau por Sierra Menera, Sierra d'el Tremedal, Sierra d'Albarrac\u00edn \"sensu strictu\", Monts Universals y Sierra Carbonera.\nEn a comarca Sierra d'Albarrac\u00edn naixen os r\u00edos Gallo y Tacho d'a versant atlantica, y los r\u00edos Guadalaviar, Cabriuel y Xiloca d'a versant mediterrania.\nEconom\u00eda.\nAs suyas principals fuents d'ingresos son a ganader\u00eda y a explotaci\u00f3n forestal. Tami\u00e9n ye important o turismo.\nPatrimonio historico.\nDestacan en o suyo patrimonio a ciudat d'Albarrac\u00edn y as pinturas rupestres de entre o 6000 y o 1500 aC d'arte levant\u00edn y esquematico am\u00e1n d'Albarrac\u00edn.\nPatrimonio natural.\nBi ha importants espacios naturals como por eixemplo os pinars de rodeno, protechius con o nombre de \"Paisaje Protegido de los Pinares de Rodeno\"."}
{"id": "2559", "revid": "610", "url": "https://an.wikipedia.org/wiki?curid=2559", "title": "Pireneu", "text": "Lo Pireneu u Pirineu (con denominaci\u00f3n en plural como Pireneus u Pirineus) ye una cordelera montanyesa situada a lo norte d'a peninsula Iberica entre Espanya y Francia. S'estendilla a lo largo de 415\u00a0km dende o cabo de Creus (mar Mediterrania) a l'este, dica o golfo de Bizcaya (mar Cantabrica) a l'ueste. En a suya parti central tien una amplaria de bels 150\u00a0km. En o luengache corrient a palabra Pireneu s'aplica a lo conchunto de sarras buegants entre Espanya y Francia.\nEn a vesant norte, transcorre por as rechions francesas de Nueva Aquitania y Occitania. En a vesant sud transcorre por o Pa\u00eds Basco, Navarra, Arag\u00f3n y Catalunya. O chicot estau d'Andorra ye situato en o Pireneu, entre Espanya y Francia.\nOrichen etimolochico.\nA palabra Pireneu provi\u00e9n d'a mitolochica filla d'Atlas, Pirene. Seguntes os griegos, os Pireneus recullioron o suyo nombre de Pirene, una choven d'a rechi\u00f3n a la que Hercules se lev\u00f3 con \u00e9l en un d'os suyos viaches.\nUnatra versi\u00f3n diz que ye un antigo toponimo, d'orichen basco. Seguntes ista luenga, a cordelera se clam\u00f3 \"Ilene bos\", que significa \"monts d'a Luna\", pos \"Ilene\" ye a Luna.\nCheoloch\u00eda.\nOs Pireneus se formoron en a Era Terciaria, cuan se produci\u00f3 a orochenia alpina.\nEn o marco d'a tectonica de placas o Pireneu s'interpreta como un orocheno de colisi\u00f3n. Dimpu\u00e9s de producir-se una rotaci\u00f3n d'a placa iberica, se produce una colisi\u00f3n entre esta placa y a placa euroasiatica con plegamiento d'as rocas sedimentarias principalment formadas en as plataformas continentals y os glacis continentals d'estas placas y posterior acurzamiento litosferico, con obducci\u00f3n d'a placa euroasiatica sobre a placa iberica. En este proceso de colisi\u00f3n se formoron tami\u00e9n o Sistema Iberico y as Costero-Catalanas como cordeleras, devez que se fundiban las cuencas d'antepa\u00eds de la depresi\u00f3n d'Ebro a lo sud y la cuenca d'Aquitania a lo norte.\nLos Pireneus no son la sola cordelera de l'orocheno pirenenco, que incluye la Cordelera Cantabrica y los Monts Bascos a l'ueste y Cevenas y part de Provenza a l'este, a on que l'orocheno pirenenco enlaza con l'orocheno alp\u00edn.\nAs caracteristicas cheolochicas mas destacadas son a disimetr\u00eda d'as vesants en o sentiu transversal, ye dicir que a suya baixant ye muito mas accentuada en a vesant francesa que no en a espanyola, y a disimetr\u00eda en o sentiu lonchitudinal: desciende suaument enta l'Atlantico y feriosament enta la Mediterrania.\nSe i pueden distinguir unas cuantas unidaz:\nO Pireneu axial ye formau de materials d'a Era Paleozoica plegatos en a orochenia herzinica, que s'han erosionato dimpu\u00e9s d'a orochenia y que han feito de calcil pa la sedimentaci\u00f3n en a Era Secundaria.\nO Prepireneu consiste en cabalgamientos y napas tectonicas que viachoron enta o sud cuan s'alcorz\u00f3 a crosta inferior.\nA depresi\u00f3n pirenenca intermeya no siempre ye bien definita, por a superposici\u00f3n de napas tectonicas y cabalgamientos, pero se veye bien en a Canal de Berd\u00fan u en la Guarguera.\nCimas.\n As cimas mas destacadas d'ista cordelera son:\nPireneus centrals.\nOrdesa y as Tres Serols\nPineta\nChist\u00e9n\nBen\u00e1s\nLuix\u00f3n\nCheleras.\nDebiu a que a glaciaci\u00f3n d'o Cuaternario afect\u00f3 a los Pireneus de modo mas decisivo que no a las atras cordeleras espanyolas, existen trazas de modelato glacial dende o Canig\u00f3 dica o pico d'Adi. A mas gran parte d'os actuals ibons son d'orichen glacial. Hue os Pireneus nom\u00e1s poseyen cascos glacials u con chicotas luengas por dencima d'os 3000 m: Pico Os Moros, Comachibosa, Mont Perdito y Maladeta.\nRios.\nIsta cordelera ye a cuna de r\u00edos importants: l'Adour, a Garona, o Nivelle, o Tec, o Tet, l'Agl\u00ed y l'Ande en a vesant occitana, y a Bidasoa, l'Arag\u00f3n, o Galligo, a Cinca, l'Esera, o Segre, o Ter, o Llobregat, a Muga y a Fluvia en a vesant espanyola.\nPireneistas.\nBels cientificos y montanyers que s'han destacato en o estudio d'istas montanyas son:\nOcio.\nIsta cordellera conta con grans espacios atrapaciaus ta l'ocio y ofreix grans posibilidaz por a suya polideza y clima.\nAs instalacions t'a practica de lo esqu\u00ed son as que aprecisan d'un espacio mas amplo y han modificau l'uso d'o suelo en l'alta montanya."}
{"id": "2560", "revid": "610", "url": "https://an.wikipedia.org/wiki?curid=2560", "title": "Midi d'Osal", "text": "O pico Midi d'Osal (en occit\u00e1n \"pic de Mieidia d'Aussau\", en franc\u00e9s \"pic du Midi d'Ossau\") ye un mitico pico d'a parti biarnesa d'os Pireneus, am\u00e1n d'a muga con Arag\u00f3n, entre as colleras d'o Portalet y Somport. A suya fama viene data porque sobreixe en altaria (2.885 metros) d'a suya redolada proxima, con lo que xalapa l'anvista d'a redolada dende cualsiquier punto de vista, y tami\u00e9n porque a suya mole cantalosa en forma de piramide la fa obchectivo d'escaladors.\nCheolochicament ye en o suyo orichen una antiga caldera volcanica, y belunas d'as colatas de lava d'esta caldera se troban en os Lacos d'Ayous."}
{"id": "2561", "revid": "3972", "url": "https://an.wikipedia.org/wiki?curid=2561", "title": "Perin\u00e9s", "text": ""}
{"id": "2562", "revid": "41", "url": "https://an.wikipedia.org/wiki?curid=2562", "title": "Luengas atapascas", "text": "As luengas atapascas (tami\u00e9n ditas atabascas) son un grupo espardito de luengas na-dene charratas per pueblos nativos nordamericanos distanment relacionatos, conoixitos como atapascos u indios atapascos, que habitan a l'Ueste d'America d'o Norte estallatos en dos grans grupos, un a lo Norte y l'altro a lo Sud. En o numero de luengas y de charradors, l'atapasca ye a familia mas gran d'America d'o Norte dimpu\u00e9s de l'uto-azteca. En o respective a territorio, solo que as luengas algonquinas abracan un aria mas extensa.\nAs 24 luengas atapascas septentrionals se charran per as tierras interiors d'Alaska y d'o Nordueste de Canad\u00e1 (Yuk\u00f3n, Territorios d'o Nordueste, Columbia Britanica, Alberta, Saskatchewan y Manitoba). En os Territorios d'o Nordueste, cuatre luengas atapascas son oficials: o chipewyano, o dogrib (u \"tli cho\"), o gwichin e o eslebi (u \"slavey\").\nAs 7 luengas atapascas d'o litoral Pacifico se charran a lo Sud d'Oreg\u00f3n y a lo Norte de California.\nAs 6 luengas atapascas meridionals, alpartatas d'as septentrionals y as d'o litoral, se charran en una ampla francha d'o Sudueste d' Estaus Unius y d'a parti nordoccidental de Mexico. Ye o grupo d'as luengas apache y navaho.\nS'acostumbra a clasificar a luenga eyak y as atapascas en un mesmo grupo ling\u00fcistico clamato atapasco-eyak u atapascano-eyak. Chunto con a luenga tlingit, que se suposa relacionata con iste grupo, forman a familia de luengas na-dene.\nO vocable atapasco (u atabasco) procede d'a versi\u00f3n anglesa d'o nombre cree ta o Laco Atabasca.\nClasificaci\u00f3n.\nI. Atapasco septentrional\nII. Atapasco d'o litoral Pacifico\nIII. Atapasco meridional (u Apache)\nS'acostumbra a trestallar a familia de luengas atapascas en tres grans grupos: septentrionals, d'o litoral Pacifico y meridionals. Manimenos, no ye claro que as luengas d'o litoral y as septentrionals formen en realidat agrupacions completament validas. O estallo setentrional ye o mas problematico. O modelo d'\u00e1rbol familiar ta la clasificaci\u00f3n chenetica d'istas luengas podr\u00eda estar inapropiato. O ling\u00fcista Michael Krauss se refiri\u00f3 a o conchunto de luengas atapascas como \"cohesive complex\" (complexo codesivo). Con tot, as luengas d'o estallo meridional fan un grupet muito mas homochenio y valido dende o punto de vista d'ista clasificaci\u00f3n."}
{"id": "2563", "revid": "41", "url": "https://an.wikipedia.org/wiki?curid=2563", "title": "Baixo Arag\u00f3n (comarca)", "text": "O Baixo Arag\u00f3n ye una comarca aragonesa situada en a provincia de Teruel. Muga a lo norte con Baixo Arag\u00f3n-Casp, a l'ueste con Baixo Mart\u00edn y Andorra-Sierra d'Arcos, a lo sud con Castell\u00f3n y Mayestrato y a l'este con o Matarranya. S'ha apropiato d'o nombre tradicional de Baixo Arag\u00f3n, que antes d'a comarcalizaci\u00f3n d'Arag\u00f3n teneba l'aria formata por esta y atras comarcas buegants.\nA suya econom\u00eda se basa en a industria y os cautivos d'olivera y fruitals, destacando os prescos.\nEn bels lugars d'a comarca se charra catal\u00e1n. Bels lugars se troban dentro d'a \"Rota d'o tambor y o bombo\".\nHistoria.\nAlifonso II lo Casto cedi\u00f3 muitos d'os lugars d'esta comarca a la orden de Calatrava. En a repoblaci\u00f3n intervinioron catalans, y por ixo se charra catal\u00e1n en o sector sudeste: Auguaviva, Belmont de Sant Chus\u00e9, La Canyada de Beric, La Codonyera, La Chinebrosa, La Torre de Viliella y La Cerollera, y os apellitos catalans son muit frecuents en Alcanyiz."}
{"id": "2565", "revid": "69718", "url": "https://an.wikipedia.org/wiki?curid=2565", "title": "Francha Oriental d'Arag\u00f3n", "text": "La Francha Oriental (\"Franja Oriental\" en catal\u00e1n), Francha de Levant (\"Franja de Llevant\" en catal\u00e1n), Francha d'Arag\u00f3n (\"Franja d'Arag\u00f3\" en catal\u00e1n) u Arag\u00f3n oriental (\"Arag\u00f3 oriental\" en catal\u00e1n) incluye las tierras de luenga catalana d'Arag\u00f3n, mugants con Catalunya, ye dicir, las comarcas siguients (de norte a sud):\nLo territorio d'a Francha no tien garra ligarza administrativa com\u00fan, mes all\u00e1 d'o feito de fer parte d'a Comunidat Autonoma d'Arag\u00f3n. Dende la perspectiva catalana ye tami\u00e9n conoixida en catal\u00e1n como la \"Franja de Ponent\" (\"Francha de Ponient\" en aragon\u00e9s), per la suya posici\u00f3n a l'occident de Catalunya u d'o dominio linguistico catal\u00e1n.\nLas mugas politicas d'as comarcas no consonan con as mugas ling\u00fcisticas que definen la Francha Oriental. Las comarcas incluyen municipios castellanoparlants como Bin\u00e9far (Litera), y aragonesoparlants como Graus (Ribagorza).\nLa situaci\u00f3n d'a luenga y la \"Lei de luengas\".\nLo catal\u00e1n ye charrato per am\u00e9s gran parte d'a poblaci\u00f3n (mes d'o 90%, lo porcentache mes gran de toz es territorios an que se charra), per mes que no ye una luenga oficial y de que tien una presencia oficial cuasi nula, escasa amostranza (simplament ye posible d'estudiar-la como asignatura optativa), y poco emplego en l'administraci\u00f3n y actos publicos en cheneral. La \"Lei de luengas\" d'Arag\u00f3n, promovida per lo gubierno de coalici\u00f3n PSOE-PAR, teniba como finalidat regular iste aspecto. Cuantas tentativas de tramitar la lei no tenioron exito, y estioron rodiadas de polemicas y recullidas de firmas en Arag\u00f3n que s'oposaban a que lo catal\u00e1n se fese cooficial. L'argumento que daban ye que encara que los dialectos charratos en a Francha s'asemellan muito a lo catal\u00e1n l'idioma s'habr\u00eda de dicir aragon\u00e9s per lo feito de parlar-se en Arag\u00f3n.\nA la fin, en aviento de 2009 s'apreb\u00f3 la Lei 10/2009, de 22 d'aviento, d'uso, protecci\u00f3n y promoci\u00f3n d'as luengas propias d'Arag\u00f3n que, explicitament, denomina la luenga d'a francha como luenga catalana, y estableix que se definir\u00e1 una zona d'utilizaci\u00f3n historica predominant d'o catal\u00e1n, chunto d'o castellano, en a zona este d'Arag\u00f3n.\nAnexo II de l'Anteprochecto de Lei de Luengas d'Arag\u00f3n de 2001.\nLista de municipios que pueden estar declaratos como formadors de comarcas d'emplego predominant d'a suya respectiva luenga u modalidat ling\u00fcistica mesma u comarcas d'emplego predominant d'o catal\u00e1n normalizau.\nProvincia de Uesca.\nAlbelda, Alcampell, Altorric\u00f3n, Ar\u00e9n de Noguera, Llascuarre, Las Pauls, Azanui-Alins, Baells, Benabarri, Beranui, Viacamp i Lliter\u00e0, Bonansa, Camporr\u00e9lls, Castigaleu, Castillonroyo, Estupiny\u00e1n, Fraga, Isabana, Monesma y Caixigar, Montanui, Peralta y Calasanz, Puent de Montanyana, San Istevan de Litera, Sopeira, Tamarit de Litera, Tolva, Torlarribera, Torrent d'a Cinca, Valdellou, Vencill\u00f3n, Viliella d'a Cinca y Zaid\u00edn.\nProvincia de Teruel.\nAuguaviva, Arens de Led\u00f3n, Val de Robres, Val del Tormo, Val Chunquera, Beceit, Belmont de Sant Chus\u00e9, Calaceit, La Canyada de Beric, La Codonyera, La Chinebrosa, Cretas, F\u00f3rnols, La Fraixneda, Foz Espalda, Led\u00f3n, Mazali\u00f3n, Mont-royo, Penyarroya de Tastavins, La Portellada, R\u00e1fals, Torre d'Arcas, Torrelconte, La Torre de Viliella y La Cerollera\nProvincia de Zaragoza.\nFavara, Fay\u00f3n, Maella, Mequinenza y Nonasp.\nMugas exactas d'a Francha Oriental.\nLas mugas exactas d'a Francha pueden prolargar pendendo en a fuent, per haber-ie una muga progresiva entre lo catal\u00e1n y l'aragon\u00e9s con parlas de transici\u00f3n con ventallo d'isoglosas como en as mugas de cualsiquier luenga neolatina. Bi ha municipios en Baixa Ribagorza, en a Ribagorza Meya central y lo cabo norueste de Litera on bi ha dandalos sobre si incluir-los como catalanoparlants u aragonesoparlants. Tami\u00e9n la Val de Ben\u00e1s yera considerata como catalanoparlant dica fa poco per autors catalans, oposando-se a lo punto de vista cheneral de considerar-lo aragon\u00e9s. La proporci\u00f3n de parlants d'una u atra luenga en bels municipios ribagorzans var\u00eda con o tiempo y la inmigraci\u00f3n seguntes lo municipio, cosa que prevoca que distintas fuents puedan establir mugas licherament diferents.\nA lo sud de Litera la muga d'a Francha Oriental no ofreixe dudas, ye abrupta de tot, en una ampla zona on l'idioma castellano ha substituyiu a l'aragon\u00e9s dende los sieglos XVII y XVIII desfendo-se con ixo las parlas de transici\u00f3n en caso d'haber existito.\nLo caso d'a comarca de Casp.\nEn 2003 se segreg\u00f3 la cuenca d'o Matarranya en tres comarcas distintas, conservando una d'ellas lo nombre de Matarranya, entre que s'uniban cuantos municipios a las comarcas d'o Baixo Arag\u00f3n (capital Alcanyiz) y Baixo Arag\u00f3n-Casp (capital Casp).\nA causa d'a polemica creyada, cal dicir que la nueva muga fue demandada y aprebada per unanimidat per toz es municipios afectaus, ye dicir, que no fue imposada dende a D.G.A., como s'ha arribato a dicir.\nBi ha habiu muitas queixas dende Catalunya sobre las nuevas mugas de comarca, aduitando-se que ista nueva muga prevocar\u00e1 la perda de l'idioma en muitos d'os municipios per estar istas nuevas comarcas de mayor\u00eda castellanoparlant, per contra de l'antiga comarca d'o Matarranya, de mayor\u00eda catalanoparlant. Am\u00e9s las capitals de comarca, Alcanyiz y Casp, son castellanoparlants, cosa que acelerar\u00eda iste proceso de perda d'a luenga catalana en os municipios d'as suyas comarcas. Tami\u00e9n s'ha aduitau como argumento en contra d'a muga la perda d'as presuntas mugas historicas d'a comarca d'o Matarranya.\nPer totas istas enchaquias, la comarca de Casp no apareixe en a lista de comarcas d'a Francha. Tami\u00e9n ye un buen indicador veyer los articlos d'a \"Gran Enciclop\u00e8dia Catalana\" (GREC) que sinyalan istos municipios como pertenixients a lo Matarranya, sin mentar la comarca administrativa actual."}
{"id": "2566", "revid": "41", "url": "https://an.wikipedia.org/wiki?curid=2566", "title": "Andorra-Sierra d'Arcos", "text": "Andorra-Sierra d'Arcos ye una comarca aragonesa situada en a provincia de Teruel. A suya econom\u00eda se basa prencipalment en a mener\u00eda y tami\u00e9n destaca a central termica d'Endesa situada en Andorra.\nIsta comarca con capital en Andorra ye recient y relacionada con a explotaci\u00f3n d'o lignito en o sieglo XX, a costrucci\u00f3n d'a central termica y a industrializaci\u00f3n. D'antes Andorra yera un lugar chicot mas d'a zona, equidistant entre lugars mas grans como Alcorisa, Calanda y Albalat de l'Arcebispe, istos zaguers con una prospera agricultura de regano. Os lugars d'a Sierra d'Arcos no teneban guaire m\u00e1s relaci\u00f3n con Andorra que con atras localidaz fuera d'a comarca.\nMuga a lo norte con o Baixo Mart\u00edn, a l'ueste con Cuencas Meneras, a lo sud con Mayestrato y a l'este con Baixo Arag\u00f3n."}
{"id": "2570", "revid": "610", "url": "https://an.wikipedia.org/wiki?curid=2570", "title": "Ebro", "text": "L'Ebro (en catal\u00e1n \"Ebre\") ye o r\u00edo mas cabaloso d'a Peninsula Iberica, recorre a val d'o suyo nombre en direcci\u00f3n norueste-sudeste. Tien una longaria total de 910\u00a0km y 83.093\u00a0km\u00b2 superficie de cuenca.\nNaixe en Fontibre (d'o lat\u00edn \"Fontes Iberis\", \"Fuents de l'Ebro\", en griego \"\u0388\u03b2\u03c1\u03bf\u03c2\") am\u00e1n de Reinosa, en a Comunidat Autonoma de Cantabria, pasando por Miranda d'Ebro, Aro, Logronyo, Tudela, Alag\u00f3n, Zaragoza, Mequinenza y Tortosa.\nOs prencipals macizos montanyosos que amugan a suya cuenca son: os Pireneus a lo norte, o Sistema Iberico a lo sud y os Picos d'Europa en o suyo naixedero.\nDesemboca en o mar Mediterranio en Deltebre (Delta d'Ebro), a m\u00e1n de Tortosa y d'Amposta (zaguera ciudat por a que pasa) (Tarragona), formando un Delta a on a Isla de Buda divide a corrient en dos brazos prencipals (Golas Norte y Sud). O Delta d'Ebro cubre 330\u00a0km\u00b2, un 20% d'os cuals son arias naturals y a resta ye superficie agricola y urbana; os campos de roz en o Delta cubren unas 21.000 ha.\nL'Ebro tien as suyas creixitas mas cutianas en a estaci\u00f3n freda, d'octubre a marzo, anque a vegatas se producen incluso en mayo con influencia d'o mayenco en os Pireneus. As baixatas se producen en estiu: de chulio a octubre, en Miranda d'Ebro y de remates d'agosto a primers de setiembre en Tortosa.\nAs auguas de l'Ebro s'aproveitan en muitos puntos ta o regano por meyo d'as canals Imperial y de Taust. O suyo cabal ye regulato por os entibos de l'Ebro, Mequinenza y Ribarroya. Istos entibos fan que en l'actualidat en o Delta se produzca un fenomeno cheolochico clamato \"regresi\u00f3n\", porque aturan os sedimentos que deberban arribar a la desembocadura.\nO suyo nombre deriva de l'antigo toponimo Iber, que da tami\u00e9n nombre a los lugars ibers. En basco \"ibar\" significa ribera u m\u00e1rguin d'o r\u00edo.\nEntibos.\nEntibo d'Ebro en su curso alto.\nEntibos de Mequinenza y Ribarroya en lo suyo curso baixo.\nProducci\u00f3n hidroelectrica.\nEn Arag\u00f3n se troban instalatas:\nRechimen fluvial.\nL'Ebro ye un r\u00edo cabaloso pero con un cabal irregular, a remates d'estiu tien cerenyas baixatas y en primavera, con o mayenco en os Pireneus tien o suyo maximo cabal. En Tortosa ha arribato a tener un caval de 32m\u00b3/s en periodo d'ixuquera y se superoron os 10.000 m\u00b3/s en bella creixita.\nAs prencipals inundacions en Zaragoza dende remates d'o sieglo XIX son:\nCuriosidaz.\nOs r\u00edos Isuela (r\u00edo de Uesca afluent d'o Flumen; r\u00edo de Zaragoza afluent de l'Aranda) y Cidacos (con a mesma prenuncia y diferent graf\u00eda en espanyol: \"Cidacos\" r\u00edo riochano y \"Cidacos\", r\u00edo navarro) son afluents con o mesmo nombre, por a marguin dreita y por a ezquierda."}
{"id": "2573", "revid": "610", "url": "https://an.wikipedia.org/wiki?curid=2573", "title": "Roine", "text": "O Roine (\"R\u00f2se\" en occit\u00e1n, \"R\u00f4no\" en francoprovenzal, \"Rh\u00f4ne\" en franc\u00e9s, \"Rhone\" en alem\u00e1n st\u00e1ndard, \"Rotten\" en alamanico superior de Valais) ye un d'os r\u00edos mas grans d' Europa, que naixe en o cant\u00f3n de Valais (u \"Wallis\"), en Suiza, y muere en a costa mediterrania francesa.\nO puesto exacto d'o suyo naixedero se troba en o glaciar d'o Roine (Suiza), a 1.753 metros d'altaria sobre o livel d'a mar, tenendo un curso d'una longaria de 812 km dica desauguar en a mar Mediterrania en un delta fluvial en a costa de Francia, con un cabal meyano de 1.820 m\u00b3/s (o segundo cabal mes alto d'os r\u00edos que desauguan en a Mediterrania dezaga d'o r\u00edo Nilo). A superficie d'a suya cuenca hidrolochica ye de 95.500 km\u00b2. Am\u00e1s de cuantos afluents, en o suyo curso por territorio suizo se troba o laco L\u00e9man.\nHidronimia.\nO nombre d'o \"Roine\", escrito \"Royne\" en graf\u00eda aragonesa medieval, procede d'o lat\u00edn \"Rhodanus\", devez preso a o griego antigo \"P\u03bf\u03b4\u03b1\u03bd\u03cc\u03c2\" (Rhodan\u00f3s), versi\u00f3n helena d'o nombre galo (celta) d'o r\u00edo, tal cual yera sentito per os griegos foceus que habitaban a colonia de Massalia, l'actual Marsiella.\nO nombre celta d'o r\u00edo, que debeba d'estar \"Rodo\" u \"Roto\" (\"o que redola\", \"o que corre\"), yera una denominaci\u00f3n frecuent ta os r\u00edos en l'antiga luenga celta. Asinas clamaban tami\u00e9n o baixo Sena y d'altros r\u00edos d'a Europa occidental. O nombre celta procede d'una radiz protoindoeuropea *\"ret-\" (\"redolar, correr\"), que dar\u00eda \"rota\" en lat\u00edn (d'an \"rueda\" y os suyos derivatos en aragon\u00e9s).\nManimenos, bel ling\u00fcista opina que a radiz \"rot-\" u \"rod-\" d'o nombre \"Roine\" y d'altros muitos r\u00edos europeus ye en verdat preindoeuropea; en ixe caso, que se pareixese a o verbo protocelta \"reto\" (\"correr\") ser\u00eda una coincidencia.\nCurso d'o r\u00edo.\nNaxe am\u00e1n d'o chelero d'o Roine (Valais, Suiza) en o macizo de Saint-Gotthard, a una altaria de 1.753 metros.\nO Roine ye una garona dica que plega ta Martigny; d'all\u00e1 entadebant se torna un gran r\u00edo de montanya que esnabesa, enta o sudueste, una val glacial. Dimpu\u00e9s chira enta o nordueste ta salir d'os Alpes y fluye ta l'ueste per o Laco Leman (u Laco de Chinevra) antis d'entrar en Francia.\nEn Le\u00f3n del Roine, s'achunta con o Saona.\nEn plegando ta Arles, o Roine se trestalla en dos, formando lo delta de Camarga. Os dos estallos rematan en a Mar Mediterrania; un ye o \"Grand Rh\u00f4ne\" u Roine Gran y l'altro lo \"Petit Rh\u00f4ne\" u Roine Chico.\nHidroloch\u00eda.\nTien una longaria de 812 km y un cabal meyano en a desembocadura de 1.710 m\u00b3/s; considerando-ne l'aria, de 95.000 km\u00b2, ye pues un d'os r\u00edos con un cabal relativo mas gran d'Europa: 17,9 l/s/ km\u00b2. \nTiene tres mecanismos d'alimentaci\u00f3n prencipals:\nIxo causa un rechimen irregular, con un minimo ta verano marcato y maximos ta primavera y ag\u00fcerro. As creixitas alcanzan anyalment valuras maximas de 4.000 m\u00b3/s, mientres que en riadas excepcionals s'ha plegato ta cabals de 13.000 m\u00b3/s. O suyo cabal se ye achiquito prou en os zaguers sieglos. 3 posibles razons:\nOs dos zaguers factors no solo n'han achiquito lo cabal, tami\u00e9n n'han escabonato as puntas y esmermato l'alportaci\u00f3n de sedimentos (o incremento d'a superficie boscosa gracias a una menor erosi\u00f3n, a entibadura per culpa de l'acumulaci\u00f3n en as infrastructuras).\nHistoria.\nO Roine ye estata una v\u00eda de comercio dende os tiempos prehistoricos, unindo lo Norte d'Europa con o Mediterranio.\nO delta d'o Roine s'emprencipi\u00f3 a formar fa uns 7.000 anyos, con un creiximiento centrato en o suyo costato occidental (o que corresponde huei a o Roine Chico) que dimpu\u00e9s fue remplazato per a formaci\u00f3n d'a punta oriental en a boca d'o Roine Gran. Actualment o delta ocupa una superficie de 1.710 km\u00b2, con una longaria de litoral de 90 km.\nEn o zaguer sieglo, o delta ha visto recular o suyo comportamiento expansivo. En cheneral, tota la costa d'o delta ye en regresi\u00f3n."}
{"id": "2574", "revid": "401", "url": "https://an.wikipedia.org/wiki?curid=2574", "title": "Campo de Carinyena", "text": "O Campo de Carinyena ye una comarca aragonesa situada en a provincia de Zaragoza y que s'estendilla entre os r\u00edos Xal\u00f3n y Uerba. Dende o punto de vista cheografico ista comarca ye en gran parte o Semontano Norte d'o Sistema Iberico, en concreto d'a sierra d'Algair\u00e9n. Dende o punto de vista cheomorfolochico ye un gran glacis. Destacan os suyos vins con denominaci\u00f3n d'orichen (D.O. Carinyena) obtenita en 1932 y homologata en 1989. A superficie de cautivo d'a vinya ye d'unas 17.908 hectarias y a producci\u00f3n de vin de 300.000 hectolitros.\nMuga a o norte con a Val de Xal\u00f3n y a comarca de Zaragoza, a l'ueste con a Comunidat de Calatay\u00fa, a o sud con o Campo de Daroca y a l'este con o Campo de Belchit."}
{"id": "2576", "revid": "69718", "url": "https://an.wikipedia.org/wiki?curid=2576", "title": "Val de l'Arag\u00f3n", "text": "A val de l'Arag\u00f3n u val de Canfranc (en a suya parti superior) ye una val d'o Pireneu aragon\u00e9s dentro d'a comarca d'a Chacetania en a parti noroccidental d'a provincia de Uesca (Espanya).\nPrene o suyo nombre d'o r\u00edo Arag\u00f3n, que lo recorre de norte a sud y naixe cuasi en a muga con Francia en os ibons de Truitas y Escalar en Ast\u00fan, y encluye a los municipios de:\nIsta val tien tres mugas con Francia, o puerto de Somport a 1.640 m d'altaria, o t\u00fanel de Somport, con a suya cota a cuasi 1.200 m y mas de 8\u00a0km de largaria y a viella muga ferroviaria d'o canfranero, que fue lo 18 de chulio de 1928 y trancato en 1970.\nForma parti d'a v\u00eda tolosana d'o Cam\u00edn de Sant Chaime con a Seu de Chaca como exponent mes gran. Antim\u00e1s de contar con muitas ilesias y armitas romanicas.\nEn a suya cabecera se troban as estaci\u00f3ns d'esqu\u00ed de Candanch\u00fa y Ast\u00fan lo que fa que siga o turismo a principal y cuasi sola fuent d'ingresos y a suya maxima altaria ye o Pico Collarada de 2.886 m d'altaria en Villanuga.\nEn a Edat Meya esta val yera conoixita como \"val d'Arueix\" (pronunciato /a.ru.e\u0283/) por o despoblato d'Arueix en o termin municipal de Villanuga."}
{"id": "2577", "revid": "3972", "url": "https://an.wikipedia.org/wiki?curid=2577", "title": "Perineu", "text": ""}
{"id": "2578", "revid": "69718", "url": "https://an.wikipedia.org/wiki?curid=2578", "title": "As Tres Serols", "text": "As Tres Serols, u mas a sob\u00e9n dito Treserols, ye o macizo calsinoso mas alto d'os Pireneus y d'Europa y fa part d'as sierras interiors pirenencas. O suyo pico de mas altaria ye o Mont Perdito con 3.355 m.\nO macizo de Mont Perdito, conoixito por As Tres Serols, lo forman os picos de Mont Perdito (3.355 m), Mallo de Marmor\u00e9s (3.328m.), y Anyisclo (3.263 m.) dito tami\u00e9n, iste zaguer, Soum de Ramond. En iste sector se troban 22 tucas de mas de 3.000 m.\nO macizo d'as Tres Serols fa parte d'o Parque Nacional d'Ordesa y d'as Tres Serols, formato por 4 vals de extraordinaria polideza: Ordesa a lo sudueste, Anyisclo a lo sud, Escua\u00edn a lo sudeste y Verde a l'este. Parti d'o macizo s'interna a lo norte en territorio franc\u00e9s, formando parti d'o Parc National des Pyr\u00e9n\u00e9es Occidentals (Parc national des Pyr\u00e9n\u00e9es), destacando a \"Val y Circo de Gavarnie\" (Gavarnie), atro polito circo glacial que en a suya cabecera tien o salto d'augua mas alto d'Europa, con mas de 400 metros de ca\u00edta vertical.\nEn a cara Norte d'o Mont Perdito, se i troba un d'os poquez glaciarss que siguen existindo en os Pireneus, anque en pando pero contino retacule. Se tracta d'una luenga con muita pendient, que tien un frent d'unos 750 metros y va dende os 2700 a los 3500 metros d'altaria.\nEntre os montanyers, Mont Perdito goza d'una gran popularidat debito a que ye un tresmil pro f\u00e1cil d'enrestir. A v\u00eda normal de puyata s'efectua dende o cubilar de G\u00f3riz (2100 m), a on ye habitual pernoitar, y a canal de \"a escopidera\", un d'os puntos negros d'o Pireneu a on s'ha amortato muita chent prebando de adubir a tuca.\nIste macizo ye incluso dentro d'a Reserva d'a Biosfera d'Ordesa-Comachibosa declarata por a UNESCO en 1997."}
{"id": "2581", "revid": "433", "url": "https://an.wikipedia.org/wiki?curid=2581", "title": "Comunid\u00e1 Autonoma", "text": ""}
{"id": "2583", "revid": "610", "url": "https://an.wikipedia.org/wiki?curid=2583", "title": "Remiro I d'Arag\u00f3n", "text": "Remiro I esti\u00f3 lo primer rei d'Arag\u00f3n, gubernando dende 1035 dica 1063, l'anyo d'a suya muerte.\nEsti\u00f3 lo primer fillo de Sancho lo Gran, considerato borde per estar su mai Sancha d'Aibar, d'a nobleza d'as tierras d'Aibar. O suyo orichen ilechitimo ye conoixito gracias a una historia a on se conta como Remiro ye l'unico d'os fillos de Sancho que aduya a la suya muller (y mesmo a os fillos d'ella). Agradeixita, ella l'adopta como fillo suyo.\nDimpu\u00e9s d'a muerte de Sancho lo Gran, hered\u00f3 lo trono lo suyo primer fillo lechitimo, Garc\u00eda de Nachera, que gubernaba en tot lo territorio d'o pai. Su chirmano Remiro lo consider\u00f3 menor d'edat y se proclam\u00f3 \"baiulus\" (baile) en as tierras que heba recebitas de su pai ta vivir d'as rendas en o condau d'Arag\u00f3n. Bien luego se concarar\u00edan en a batalla de Tafalla y Remiro decidi\u00f3 d'emprencipiar una nueva dinast\u00eda en Arag\u00f3n. Dimpu\u00e9s d'a muerte de su chirmano Gonzalo en 1038, obteni\u00f3 tami\u00e9n os reinos de Sobrarbe y Ribagorza per alcuerdo d'os nobles d'ixos reinos, que ofriban os territorios a lo Reino d'Arag\u00f3n. Con tot, en a suya documentaci\u00f3n autentica, o monarca aragon\u00e9s se tetulaba como Remiro, fillo d'o rei Sancho, sin fer uso d'o t\u00edtol de rei.\nTeni\u00f3, difuera d'o matrimonio y antis de contrayer-lo, un fillo natural de donya Amunya, clamato Sancho Rem\u00edriz (igual como lo suyo chirmano o rei) que ser\u00eda conte de Ribagorza.\nRemiro I contray\u00f3 dos matrimonios sucesivos:\nRemiro I convoc\u00f3 un concilio en Chaca en 1063:\nRemiro decidi\u00f3 a forma d'a futura seu: planta de tres naus, con vueltas de piedra, torres de ueito campanas sobre a puerta prencipal y chapitel tami\u00e9n de piedra. Ye dicir, bella cosa que encara se puet veyer en Chaca u en o monesterio de Fleury (Saint-Beno\u00eet-sur Loire) u en a ilesia de Sant Hilario de Piteus. En o concilio i heba nueu bispes presiditos por a dignidat d'Austindo, arcebispe de Aush, (que como metropolitano yera en a cabeza d'os prelatos franceses, aragoneses (Chaca y Roda), catalans (Urchel), riochans (de Calagorra), mozarabes d'a val de l'Ebro (Zaragoza) y gascons-biarneses (Heraclio de Bigorra y Esteban d'Aulor\u00f3n).\nMori\u00f3 en mayo de 1063 d'una lanzada deb\u00e1n d'as puertas de Graus, en mirando de conquerir-la."}
{"id": "2584", "revid": "401", "url": "https://an.wikipedia.org/wiki?curid=2584", "title": "1063", "text": ""}
{"id": "2585", "revid": "401", "url": "https://an.wikipedia.org/wiki?curid=2585", "title": "1569", "text": ""}
{"id": "2586", "revid": "610", "url": "https://an.wikipedia.org/wiki?curid=2586", "title": "Lista de reis d'Arag\u00f3n", "text": "Guerra de Succesi\u00f3n espanyola.\nFin d'a Guerra.\nA fin d'a Guerra de Succesi\u00f3n Espanyola, con victoria d'as tropas de Felipe IV, supos\u00f3 l'anexi\u00f3n d'os territorios d'a Corona d'Arag\u00f3n a la Corona de Castiella, y l'abolici\u00f3n d'os fueros d'Arag\u00f3n, Catalunya y Valencia per meyo d'os clamatos Decretos de Nueva Planta. Rancando d'ast\u00ed, no bi ha mas monarcas aragoneses, ya que Arag\u00f3n pasa a fer parti como territorio no independient d'a Monarqu\u00eda espanyola. A suya historia monarquica posterior ye, pues, a mesma que a d'Espanya, en a suya mayor parti con monarcas descendients d'a Casa de Borb\u00f3n."}
{"id": "2589", "revid": "41", "url": "https://an.wikipedia.org/wiki?curid=2589", "title": "Campo de Belchit", "text": "O Campo de Belchit ye una comarca aragonesa situada en a provincia de Zaragoza. L'agricultura de secano ye a prencipal actividat d'a comarca, o cautivo de cerials, vinya y olivera. Bi ha dos espacios naturals protechius en a comarca: a Reserva Nacional de Caza de La Lomaza, cerca de Codo, y a Reserva Ornitolochica de lo Planer\u00f3n, entre a basa d'el Planer\u00f3n y o barranco de Val de Cenicera.\nMuga a o norte con a comarca de Zaragoza, a l'ueste con Campo de Carinyena y Campo de Daroca, a o sud con Xiloca y Cuencas Meneras y a l'este con Baixo Mart\u00edn."}
{"id": "2615", "revid": "610", "url": "https://an.wikipedia.org/wiki?curid=2615", "title": "\u0391lfa", "text": "L'alfa ye a primera letra de l'alfabeto griego. S'escribe \u0391 en mayuscla y \u03b1 en minuscla. A suya valura numerica en griego yera d' 1. Acostumbra a trascribir-se como \"a\".\nL'orichen d'a letra y d'o nombre ye fenicio. En l'alfabeto fenicio, como en altros alfabetos semitas, o nombre d'a letra ye \"aleph\". A letra tien o suyo orichen en a representaci\u00f3n d'a capeza d'un buei, rotata 45\u00ba ta la dreita en l'alfabeto fenicio y 90\u00ba en o griego.\nDe l'alfa griega procede l'A d'altros alfabetos d'orichen europeu como lo latino u o cirilico.\nUsos de l'alfa mayuscla, \u0391:\nUsos de l'alfa minuscla, \u03b1:\nComo adchectivo, a ormino indica la primera u principal d'una serie de cosas: un masclo alfa, a estrela alfa d'una constelaci\u00f3n, una versi\u00f3n alfa...\nEn literatura, Alfa ye a casta superior y mas intelichent en a satira distopica d'Aldous Huxley, \"Brave New World\" (Polito mundo nuevo).\nEn o clamato alfabeto fonetico d'a OTAN, alfa ye o nombre asociato a la letra A."}
{"id": "2617", "revid": "610", "url": "https://an.wikipedia.org/wiki?curid=2617", "title": "Idioma aari", "text": "L'aari ye una luenga omotica d'o filo afroasiatico, parlata per o pueblo aari, en Etiopia.\nFiliaci\u00f3n ling\u00fcistica.\nL'aari ye clasificata como una luenga d'o grupo meridional u aroide d'a branca de luengas omoticas d'o filo afroasiatico.\nD'entre as luengas mas amanatas, i son l'amer-banna, o dima y o kerre.\nAspectos socioculturals.\nSituaci\u00f3n cheografica.\nA luenga se localiza a lo sudueste de Etiopia, en a rechi\u00f3n d'Omo.\nSituaci\u00f3n social.\nA luenga ye charrata per mes d'uns 150.000 aari. Muitos d'\u00e9ls son monoling\u00fces; en bi ha de biling\u00fces, sobretot en amharico.\nVariedaz diatopicas (dialectoloch\u00eda).\nL'aari ye trestallato en uns diez dialectos: o gozza, o bako, o biyo, o galila, o laydo, o seyki, o shangama, o sido, que ye o dialecto central, o wubahamer y o zeddo. O dialecto galila ye d'os mas diferenciatos.\nLiteratura.\nL'alfabetismo d'os aari no blinca d'o 10%, y a producci\u00f3n de libros se reduz a libros d'amostranza u traduccions de car\u00e1cter relichioso feitas per misioners protestants, como a d'o Nuevo Testamento en 1997."}
{"id": "2618", "revid": "610", "url": "https://an.wikipedia.org/wiki?curid=2618", "title": "Toni Collada", "text": "Ant\u00f3n Lleonardo Collada Ferrer naixi\u00f3 de Fonz (Cinca Meya) en 1974. Ha cursato estudios de Mecanica Industrial en o \"Instituto Salesiano\" de Monz\u00f3n.\nCollada ha escrito en aragon\u00e9s baixorribagorzano, muitos relatos curtos como \"Dos cartas y una llonganiza p'atar\" (1998), \"De bestia...\" (2000), publicatos en senglos programas de festellos. Tami\u00e9n ha escrito ta bellas publicacions as narracions \"Fabula del cocho charrador\" (1999), \"Diyas de fiesta\" (2000) y \"L'ons\u00e9t bllanco\" (1999) ta la revista \"Fuellas\" u \"Niebe bllanca\" (1999) en \"Luenga e Fablas\".\nAntim\u00e1s esti\u00f3 ganador d'o \"I Premio de Nobela Curta \"Ziud\u00e1 de Balbastro\"\" con \"El biache\", Collada tambi\u00e9n esti\u00f3 co-ganador en 1999 d'o \"Premio literario Villa de Sietemo de rilatos en aragon\u00e9s\", con a suya obra \"Alfredo Serbl\u00e1n\", publicata por o Consello d'a Fabla Aragonesa.\nA suya zaguera obra ye \"\u00bfPer qu\u00e9 plloran las estrelas?\" (2009), novela historica que transcurre en plena Guerra d'o Franc\u00e9s."}
{"id": "2619", "revid": "41", "url": "https://an.wikipedia.org/wiki?curid=2619", "title": "Idioma amer-banna", "text": "L'amer-banna ye una luenga omotica d'o filo afroasiatico, parlata en Etiopia per o pueblo amer u \"hamer\", per o pueblo banna, per o pueblo bashada, y probablement tami\u00e9n per o pueblo kerre.\nFiliaci\u00f3n ling\u00fcistica.\nL'amer-banna ye clasificata como una luenga d'o grupo meridional (u aroide) d'a branca d'as luengas omoticas d'o filo afroasiatico.\nD'entre as luengas mas amanatas, i son o kerre, o dima y l'aari.\nAspectos socioculturals.\nSituaci\u00f3n cheografica.\nA luenga se localiza a lo Sudueste d' Etiopia, en a francha meridional d'a rechi\u00f3n d'Omo.\nSituaci\u00f3n social.\nSeguntes o \"Ethnologue\", a luenga contaba con 42,838 charradors d'alcuerdo con un censo de 1998. D'\u00e9ls, 38,354 yeran monoling\u00fces. Altras fuents citan un numero de charradors mas baixo (entre 10.000 y 30.000). Probablement en b'haiga bels 20.000 u 25.000.\nVariacions diatopicas (dialectoloch\u00eda).\nPoca diverchencia dialectal entre os amer, os banna y os bashada. O kerre u karo ye a vegatas considerato un dialecto d'ista luenga.\nLiteratura.\nL'alfabetismo d'os amer-banna no blinca d'o 10%, per o que a producci\u00f3n de textos literarios ye bien radita."}
{"id": "2620", "revid": "610", "url": "https://an.wikipedia.org/wiki?curid=2620", "title": "Idioma dima", "text": "O dima u dime ye una luenga omotica d'o filo afroasiatico, parlata en Etiopia per o pueblo dima.\nFiliaci\u00f3n ling\u00fcistica.\nO dima ye clasificato como una luenga d'o grupo meridional u aroide d'a branca d'as luengas omoticas d'o filo afroasiatico.\nD'entre as luengas mas amanatas, i son l'amer-banna y l'aari .\nAspectos socioculturals.\nSituaci\u00f3n cheografica.\nA luenga se localiza a lo Sudueste d' Etiopia, a lo Norte d'o r\u00edo Omo, en l'antiga provincia de Kafa, dende 1995 parti d'a Rechi\u00f3n d'as Nacions, Nacionalidaz y Pueblos d'o Sud.\nSituaci\u00f3n social.\nSeguntes o \"Ethnologue\", a luenga contaba con 6,501 charradors d'alcuerdo con un censo de 1998. D'\u00e9ls, 4,785 yeran monoling\u00fces. Huei o numero s\u00eda probablement mas redueito (entre 2.000 y 5.000) a causa d'as guerras y as malot\u00edas.\nVariacions diatopicas (dialectoloch\u00eda).\nNo s'aprec\u00eda variedat dialectal. A luenga comparte buena parti d'o suyo lexico con l'amer-banna.\nLiteratura.\nL'alfabetismo d'os dima no blinca d'o 10%, per o que a producci\u00f3n de textos literarios ye bien radita."}
{"id": "2621", "revid": "610", "url": "https://an.wikipedia.org/wiki?curid=2621", "title": "Idioma kerre", "text": "O kerre u karo ye una variedat ling\u00fcistica d'o grupo meridional d'as luengas omoticas, charrata per uns 200 kerres (seguntes un censo de 1998) en Etiopia, a lo sud d'a rechi\u00f3n d'Omo.\nA luenga mas amanata ye l'amer-banna, d'a cual probablement en s\u00eda un dialecto."}
{"id": "2622", "revid": "610", "url": "https://an.wikipedia.org/wiki?curid=2622", "title": "Idioma dizi", "text": "O dizi ye una luenga omotica d'o filo afroasiatico, parlata en Etiopia per o pueblo dizi.\nFiliaci\u00f3n ling\u00fcistica.\nO dizi ye clasificato como una luenga d'o subgrupo dizoide d'a branca d'as luengas omoticas septentrionals d'o filo afroasiatico.\nD'entre as luengas mas amanatas, i son o nao u nayi y o shako.\nAspectos socioculturals.\nSituaci\u00f3n cheografica.\nA luenga se localiza a lo Sudueste de Etiopia, en l'antiga rechi\u00f3n de Kafa, en l'aria d'a ciudat de Maji.\nSituaci\u00f3n social.\nSeguntes o \"Ethnologue\", a luenga contaba con 21,075 charradors d'alcuerdo con un censo de 1998. D'\u00e9lls, 17,583 yeran monoling\u00fces. Altras fuents citan un numero de charradors mas baixo (entre 7.000 y 18.000).\nLiteratura.\nL'alfabetismo d'os dizi ye baixo, per o que a producci\u00f3n de textos literarios ye radita."}
{"id": "2623", "revid": "610", "url": "https://an.wikipedia.org/wiki?curid=2623", "title": "Idioma nao", "text": "O nao u nayi ye una luenga omotica d'o filo afroasiatico, parlata per os nayi en Etiopia.\nFiliaci\u00f3n ling\u00fcistica.\nO nao ye clasificato como una luenga d'o subgrupo dizoide d'a branca d'as luengas omoticas setentrionals, d'o filo afroasiatico.\nD'entre as luengas mas cercanas, i son o dizi y o shako.\nAspectos socioculturals.\nSituaci\u00f3n cheografica.\nA luenga se localiza a lo Sudueste d' Etiopia, en l'antiga rechi\u00f3n de Kafa.\nSituaci\u00f3n social.\nSeguntes o \"Ethnologue\", a luenga contaba con 3,656 charradors d'alcuerdo con un cens de 1998. D'\u00e9ls, 1,137 yeran monoling\u00fces. Altras fuents citan un numero de charradors mas alto, uns 5.000, anque puede estar que ista cifra faiga nom\u00e1s referencia a lo grupo etnico. A mayor\u00eda d'os nao son biling\u00fces en kafa, y las cheneracions ch\u00f3vens ya no emplegan que o kafa. Probablement os numero de charradors s\u00eda entre 1.000 y 3.000.\nLiteratura.\nL'alfabetismo d'os nao ye baixo, per o que a producci\u00f3n de textos literarios ye bien radita. Antiparti, os alfabetizatos gosan d'estar-ne en luenga kafa."}
{"id": "2624", "revid": "41", "url": "https://an.wikipedia.org/wiki?curid=2624", "title": "Idioma shako", "text": "O shako u sheko ye una luenga omotica d'o filo afroasiatico, parlata per os shako en Etiopia.\nFiliaci\u00f3n ling\u00fcistica.\nO shako ye clasificato como una luenga d'o subgrupo dizoide d'a branca d'as luengas omoticas septentrionals d'o filo afroasiatico.\nD'entre as luengas mas cercanas, i son o dizi y o nao.\nAspectos socioculturals.\nSituaci\u00f3n cheografica.\nA luenga se localiza a lo Sudueste de Etiopia, en o distrito Shako de l'antiga rechi\u00f3n de Kafa.\nSituaci\u00f3n social.\nSeguntes o \"Ethnologue\", a luenga contaba con 23,785 charradors d'alcuerdo con un censo de 1998. D'\u00e9ls, 13,611 yeran monoling\u00fces, sobretot en a comunidat gaizeka. Altras comunidaz son biling\u00fces u pluriling\u00fces. Con uns 20.000 charradors, ye l'idioma d'o subgrupo dizoide mas vigoroso.\nVariaci\u00f3n diatopica (Dialectoloch\u00eda).\nA luenga conta con tres variedaz prencipals: o \"shako\" u \"sheko\", propiament dito; o \"dorsa\" u \"dorsha\", en a francha occidental d'a luenga; y o \"bulla\".\nLiteratura.\nL'alfabetismo d'os shako ye baixo, per o que a producci\u00f3n de textos literarios ye radita. Antiparti, os alfabetizatos gosan d'estar-ne en unaltra luenga, l'amarinya."}
{"id": "2625", "revid": "610", "url": "https://an.wikipedia.org/wiki?curid=2625", "title": "Luengas dizoides", "text": "As luengas dizoides son as que forman o subgrupo dizoide d'as luengas omoticas septentrionals, charratas en a rechi\u00f3n Kafa, a lo Sud d'Etiopia.\nEn cheneral, os ling\u00fcistas consideran que forman o subgrupo dizoide tres luengas prou amanatas:\nFoneticament, son luengas tonals. A mas vigorosa d'as tres ye a luenga shako. Muitos d'os charradors dizoides son biling\u00fces, sobre tot entre os nao.\nEn chunto, parlan luengas dizoides uns 50.000 etiopes."}
{"id": "2626", "revid": "610", "url": "https://an.wikipedia.org/wiki?curid=2626", "title": "Luengas aroides", "text": "A denominaci\u00f3n luengas aroides ye unaltra denominaci\u00f3n posible ta o conchunto de luengas omoticas meridionals, charratas en as rechions d'Omo y Kafa, a lo Sudueste d'Etiopia.\nBels ling\u00fcistas consideran que as luengas aroides son cuatro; d'altros consideran que son tres y que o kerre ye un dialecto de l'amer-banna:\nO dialecto galila d'a luenga aari ye o mas diferenciato d'o conchunto d'a luenga, pero no se considera una luenga aparti.\nA mas charrata d'as luengas aroides ye a luenga aari, que blinca d'os 150.000 charradors.\nEn chunto, parlan luengas aroides cuasi uns 200.000 etiopes."}
{"id": "2627", "revid": "41", "url": "https://an.wikipedia.org/wiki?curid=2627", "title": "Iraq", "text": "A Republica d'Iraq, u Iraq, tami\u00e9n Irak (en arabe \u062c\u0645\u0647\u0648\u0631\u064a\u0629 \u0627\u0644\u0639\u0631\u0627\u0642), ye un pa\u00eds situato en Orient Meyo, a lo sudueste d'Asia. Muga a lo norte con Turqu\u00eda, a lo sud con Arabia Saudita y Kuwait, a lo norueste con Siria, a l'ueste con Chordania y a l'este con Ir\u00e1n. A capital d'o pa\u00eds ye a ciudat de Bagdad.\nA suya poblaci\u00f3n ye de 37.056.169 habitants (2015) en una superficie de 437.072 km\u00b2, con una densidat de poblaci\u00f3n de 82,7 hab/km\u00b2. A mayor parte d'a poblaci\u00f3n d'o pa\u00eds son arabes, charrando a luenga arabe, encara que en o nord-este d'o pa\u00eds bi ha presencia predominant d'os kurdos, que charran idioma kurdo. Tami\u00e9n bi ha atras minor\u00edas, como turcomans y asirianos. A relichi\u00f3n d'a mayor parte d'a poblaci\u00f3n ye o Islam, dividito entre chiitas y sunnitas, con presencia de chicotas minor\u00edas de cristianos, como os mesmos asirianos.\nConoixito entantes como Mesopotamia, en o territorio entre os r\u00edos Eufrates y Tigris, Iraq ye o lugar a on que as civilizacions antigas prosperoron, entre as que s'incluyen as culturas sumeria, acadia, babilonica, asiria, persa, seleucida, parta y sasanida. Os musulmans conquirioron Iraq en o sieglo VII dimpu\u00e9s de Cristo. En o sieglo VIII, o califato abasida establi\u00f3 a suya capital en Bagdad, ciudat que dimpu\u00e9s esdevenirba un puesto mugant con l'Imperio Otom\u00e1n.\nDende a invasi\u00f3n d'Iraq en 2003 por una coalici\u00f3n liderata por os Estaus Unius con participaci\u00f3n britanica y d'atros pa\u00edses, ista coalici\u00f3n preni\u00f3 lo control d'o pa\u00eds, en derrocando a l'anterior president, Saddam Husein, que fue aforcato dimpu\u00e9s d'un chudicio. Dende ixas envueltas, a situaci\u00f3n d'o pa\u00eds ye d'una gran inestabilidat politica y economica, con muita violencia politica y muitas victimas civils, en un clima de guerra. L'actual president d'Iraq ye Chalal Talabani, y l'actual primer ministro ye Nouri al-Maliki.\nCheograf\u00eda d'Iraq.\nO territorio d'Iraq se situa en l'extremo septentrional d'o disierto d'Arabia, dica os piez meridionals d'os Monts Zagros, a lo norte. Ye trescruzato por dos r\u00edos prencipals de trazato norueste-sudeste, o Tigris y l'\u00c9ufrates, que por meyo una serie de planas aluvials de gran fertilidat rematan desembocando en o golfo Persico formando un delta.\nIraq tien una superficie de 437.073\u00a0km\u00b2 con nom\u00e1s 58\u00a0km de costas. As prencipals ciudaz son Bagdad que ye a suya capital, Basora, Mosul, Karkuk, As Sulaymaniyah y Irbil.\nHistoria d'Iraq.\nPrehistoria y Sumer.\nL'actual territorio d'Iraq ye considerato como una d'as cunas d'a civilizaci\u00f3n, en permitir a sedentarizaci\u00f3n d'os grupos nomadas en un sector en o cual as auguas d'os r\u00edos Eufrates y Tigris permeteban l'agricultura intensiva de regano. Ye asinas en o periodo de Sumer, en o sieglo XXX aC, cuan se conoixen os primers entibos feitos por l'hombre ta profitar d'as auguas d'os r\u00edos ta uso agricola. Isto faci\u00f3 tami\u00e9n que apareixiese a escritura, en iste mesmo lugar.\nAs ciudaz-estato.\nEn a comarca apareixioron tami\u00e9n as primeras ciudaz-estato, en un periodo d'alternancia d'o dominio entre istas ciudaz, encara que destacando belunas d'istas ciudaz, como Susa u Babilonia.\nOs indoeuropeus.\nDimpu\u00e9s plegoron a la rechi\u00f3n os primers grupos d'os pueblos indoeuropeus, como hititas y medos, establindo cada uno d'istos pueblos o suyo imperio en a rechi\u00f3n, dica rematar en l'Imperio Persa Aquemenida. O periodo aquemenida dur\u00f3 a conquiesta d'o territorio por Aleixandre lo Gran en 330 aC, t'adhibir-lo a o suyo Imperio efimero, que s'esminglan\u00f3 y contin\u00f3 en Mesopotamia como o Reino Seleucida.\nOs Sasanidas.\nDende o sieglo III o territorio feba parte de l'Imperio Sasanida, estando un periodo de gran desarrollo cultural en a rechi\u00f3n.\nConquiesta islamica.\nEn o sieglo VIII, dentroron en o pa\u00eds os arabes, en un proceso de conquiesta islamica, creyando-se a capital d'o Califato abas\u00ed en a ciudat de Bagdad, luego de redotar a lo Califato omeya. Bagdad esdevi\u00e9n una d'as ciudaz mas grans d'o mundo.\nMonarqu\u00eda e republica.\nO pa\u00eds actual se crey\u00f3 dimpu\u00e9s d'a desaparici\u00f3n de l'Imperio Otom\u00e1n, unindo-se-ie os bilayatos u provincias (que corresponderba a lo Iraq historico) y Mosul, a los que am\u00e1s s'adhibi\u00f3 una francha de disierto dica la muga con Transchordania. Metioron como rei a lo prencipe hachem\u00ed Faysal Ibn Husayn, l\u00edder d'a Rebeli\u00f3n Arabe. Iraq fue administrato por Gran Bretanya baixo a forma d'o Mandato Britanico de Mesopotamia.\nEn 1932, o Reino d'Iraq fue reconoixito por a Sociedat de Nacions, encara que os nacionalistas arabes dandaliaban sobre a suya autonom\u00eda. A l'anyo siguient, Faysal fue substituyiu por o suyo fillo Gazi y a iste lo substituy\u00f3 Faysal II, zaguer rei d'Iraq que fue derrocado en 1958. Mientres a [[Segunda Guerra Mundial]], Iraq fue [[Guerra Anglo-Iraqu\u00ed|invadito por o Reino Uniu]], dimpu\u00e9s d'a presa de poder por parte d'os nacionalistas gracias a lo refirme alem\u00e1n.\nEn [[1958]] un golpe d'Estato militar populista proclam\u00f3 a republica, que ser\u00eda dirichita dende allora por o partiu [[nacionalismo arabe|nacionalista]] [[Baath]]. Baixo iste manto no deixoron de desarrollar-se luitas por o poder y se succedioron os presidents, estando lo zaguer d'istos [[Saddam Husein]].\n[[Imachen:Car bomb in Iraq.jpg|thumb|250px|Guerra en Iraq en [[2005]]]]\nGuerra de Iraq.\nEn l'anyo 2002 o gubierno estausunidense acus\u00f3 a Iraq de mantener vinclos con o rete [[Al-Qaeda]] y de poseyer [[armas de destrucci\u00f3n masiva]]. Encara que istas afirmacions nunca no pudioron probar-se debidament, se faci\u00f3 un ataque seguito d'a [[invasi\u00f3n d'Iraq en 2003]]. O conflicto augment\u00f3 a violencia en o pa\u00eds y lev\u00f3 a lo derrocamiento d'o president [[Saddam Husein]], qui dimpu\u00e9s d'estar feito preso y chuzgato, fue aforcato por crimens de guerra en aviento de 2006.\nOrganizaci\u00f3n territorial.\nIraq ye dividito en 18 [[Provincias d'Iraq|provincias]] (\"muhafazat\", singular: \"muhafaza\", en [[Idioma arabe|arabe]]):\nEconom\u00eda.\nA econom\u00eda d'Iraq se basa en a exportaci\u00f3n de [[petrolio]]. O teixito productivo local se troba muit malmeso por os anyos de guerra y os esfuerzos se centran en a reconstrucci\u00f3n d'a industria basica y o comercio de primera necesidat, con l'aduya internacional.\nAntis d'esclatar a guerra cuentra Ir\u00e1n en setiembre de 1980, o futuro d'a economia iraqu\u00ed yera brillant. A producci\u00f3n de petrolio heba conseguito lo nivel de 3,5 millons de barrils por d\u00eda y os ingresos de petrolio sumaban 21.000 millons de dolars en 1979 y 27.000 millons de dolars en 1980. En prencipiar a guerra, Iraq heba acumulato alto u baixo 35.000 millons de dolars en reservas de divisas.\nDemograf\u00eda.\n[[Imachen:Sabaa Nissan Militiaman.jpg|left|thumb|180px|Ombre iraqu\u00ed]]\nUn 75% d'os habitants d'o pa\u00eds son [[Pueblo arabe|arabes]], con una important minor\u00eda [[kurdo|kurda]] (mas d'o 15% d'o censo total) y atros pueblos en as zonas de montanya d'o norte. Arredol d'o 95% d'a poblaci\u00f3n ye musulmana, con fuertes divisions entre [[chiitas]] y sunnitas. Mas d'un mill\u00f3n y meyo d'iraqu\u00eds han habito de fuyir d'o suyo pa\u00eds por a guerra y una cifra parellana ye desplazata de casa suya (refuchiatos internos).\n\"Evoluci\u00f3n demografica :\"\nVinclos externos.\n[[Categor\u00eda:Iraq]]"}
{"id": "2631", "revid": "69718", "url": "https://an.wikipedia.org/wiki?curid=2631", "title": "Chasa", "text": "Chasa ye un municipio aragon\u00e9s de la comarca de la Chacetania, en la provincia de Uesca y partiu chudicial de Chaca. Tami\u00e9n fa parte de la diocesi de Chaca.\nLa suya poblaci\u00f3n ye de habitants en una superficie de 8,9 km\u00b2, con una densidat de poblaci\u00f3n de hab/km\u00b2.\nCheograf\u00eda.\nLa localidat de Chasa ye situata en la val de lo r\u00edo Osia a una altaria de 944 metros dencima de lo ran del mar, a lo norte de la provincia de Uesca y a una distancia de 92 km de la ciudat de Uesca, la capital de la suya provincia.\nChunto con Ans\u00f3, Arag\u00fc\u00e9s de lo Puerto y Val d'Echo forman la Mancomunidat d'as Vals.\nEconom\u00eda.\nL'actividat economica principal ye la ganader\u00eda de bov\u00edn y en segundo puesto, dende las anyadas 70, lo turismo.\nHistoria.\nLa val de lo r\u00edo Osia debi\u00f3 d'estar poblada dende tiempos prehistoricos como testimonian diversas restas identificadas en la val como lo dolmen de Lizara.\nEn lo \"Diccionario Historico-Cheografico de la Diocesi de Chaca\" (D\u00e1maso Sangorr\u00edn Diest, 1917) se fa referencia a un rechistro de l'archivo d'Arag\u00f3n de 1227 en lo que s'ementa que ye de lo rei Pietro II a Onor de Suesa que se composa de los puestos de \"Jassa, Arahues, Bosa y Aysa\".\nDestaca en la suya historia recient Joaqu\u00edn Gil Berges, ministro de los gubiernos de la Primera Republica Espanyola: de Gracia y Chusticia mientres lo gubierno de Francisco Pi i Margall y ministro de Fomento mientres lo gubierno de Emilio Castelar.\nInformaci\u00f3n.\nConcello de Chasa, Telf.: 974 371 431.\nMancomunidat d'as Vals: losvalles.com\nMapas topograficos que describen la comarca son:"}
{"id": "2632", "revid": "69718", "url": "https://an.wikipedia.org/wiki?curid=2632", "title": "Lacuna de Gallocanta", "text": "A cuenca d'a lacuna de Gallocanta u laguna de Gallocanta ye en metat d'o Sistema Iberico. Ye amugada en o nord-este por as sierras de Santa Cruz, Penya Alta y Valdellosa, y ta par d'o sud por os monts d'Od\u00f3n y Torralba de los Sisons.\nYe a bels 1.000 metros d'altaria, tien 7'7\u00a0km de longaria y 2'8\u00a0km de amplaria, y conta con una fondaria en os puestos mas fundos de 1'5 m.\nA Lacuna de Gallocanta no siempre tien augua en a suya cuenca, ya que i hai periodos de plevias y de sequera.\nOs lugars que fan rolde a la lacuna son: Gallocanta, Berrueco, Tornos, Bello, Las Cuerlas. Una mica mas luent trobamos: Santet, Fuset, Torralba de los Sisons, Od\u00f3n y Castell\u00f3n de Tornos.\nToponimia.\nSe fa menci\u00f3n de la \"laguna de Gallocanta\" en los textos medievals sobre las propiedaz de lo Monesterio de Piedra:\nCheoloch\u00eda.\nOcupa o fond\u00f3n d'una fuesa tectonica en una zona a on materials mesozoicos descansan sobre materials d'a era paleozoica. Os materials paleozoicos, viellos y con grau de metamorfismo, tienen poqueta porosidat (encara que sigan en o suyo orichen piedras d'arena) y fan de livel impermiable. Estos materials afloran enta l'este d'a lacuna fendo elevacions d'o terreno, desfendo-se en bloques de caras planas con costaus rectilinios, con un modelau de tipo berrocal que da nombre a dos lugars Berrocal y o Berrueco. Os materials mesozoicos afloran millor enta l'ueste. O centro d'a cuenca sedimentaria ye pleno, como ye normal, de materials cuaternarios resultau d'a erosi\u00f3n recient d'o debantdito.\nFa bels mils d'anyadas la cuenca endorreica de Gallocanta yera mes gran y s'estendillaba dica buena part de lo nord-este de la provincia de Guadalachara. Los lugars de l'actual cuenca de lo r\u00edo Piedra auguas ent'alto d'Embit yeran en la cuenca endorreica dica que la erosi\u00f3n regresiva d'este r\u00edo en lo espacio a on que hue son las Foces de Torralba teni\u00f3 como resultau final una captura fluvial y la formaci\u00f3n de las anteditas foces. A pesar d'esta perda de superficie, l'actual cuenca endorreica de Gallocanta encara ye la mes gran de la Peninsula Iberica.\nFlora.\nA lacuna, por estar cuasi un ambient estepario, y por a man de l'hombre, ye plena de campos de cerials, tornasols, bel panizal, hortals y campos d'alfalz. \nEn os monts encara se i puede veyer pins, carrascas u chaparras, caixicos y chinebros. An que i hai augua se troban os chopos y azarolleras. Os \u00e1rbols fruitals mas comuns son as almendreras, encara que se puede trobar bella manzanera. Antes mas se cautivaba a vinya y o zafr\u00e1n.\nI ha gran cantidat de plantas halofilas que soportan muita salinidat y, por ixo, perfectas t'a lacuna. O sistema conta con bel endemismo y especies en protecci\u00f3n como a \"Puccinella pungenns\" y o \"Luthrum flexousom\", y bella \"Orchis palustris\".\nFauna.\nEncara que a lacuna, debito a la suya salinidat, no puede albergar peixes, s\u00ed que i ha un important numero d'aves, reptils y amfibios por os arroyos y as basas, y mamiferos por as sierras y monts. \nConta con mas de 220 especies diferents d'aves, entre as mas importants os vueitres, alicas, grudas, porputz u \"baubas\" y fochas.\nEntre os mamiferos podemos trobar-ie: corzos, paniquesas, rabosas, gatos montesins, bel ciervo, chabalins, fuinas, conillos, taixugos, etc.\nSon comuns en as basas y arroyos d'a comarca as ranas, zapos, fardachos u \"ardachos\" (que se minchaban fa poco tiempo), sargantanas u \"sangartesas\" y bella especie de serpient como as gripias."}
{"id": "2634", "revid": "61993", "url": "https://an.wikipedia.org/wiki?curid=2634", "title": "Real Zaragoza", "text": "O Real Zaragoza ye un club de f\u00fatbol aragon\u00e9s, d'a ciudat de Zaragoza. Esti\u00f3 establito en 1932 y actualment chuga en a Segunda divisi\u00f3n espanyola de f\u00fatbol.\nHistoria.\nAntecedents.\nEn 1903, a tamas d'o esconoiximiento cheneral d'a sociedat sobre o f\u00fatbol, naixe o primer equipo local, o \"Zaragoza F\u00fatbol Club\", a on a lo prencipio se impartiban as nocions basicas d'iste esporte ta mirar de reunir prous chugadors ta formar l'equipo. Manimenos, a versi\u00f3n moderna de l'equipo esti\u00f3 establita en 1921 por un grupo de estudiants de Medicina y recibe un nombre diferent, Zaragoza CD, anque ye conoixito con a embotada d'os \"tomates\" por o suyo uniforme royo. Entre 1924 y 1925 l'equipo se fusiona con os equipos menors \"Fuenclara\" y \"Stadium\", alquirindo mayor fuerza aintro d'o f\u00fatbol local y tami\u00e9n trestallando-lo ya que existiba antim\u00e1s unatro equipo en a ciudat l\"'Iberia SC\".\nL\"'Iberia SC\" naixe tami\u00e9n en os primers anyos d'o sieglo XX y se torna en l'equipo dominador d'o f\u00fatbol local por a suya estructura, ya que atrayeba gran cantidat de publico a los partius y premitiba a participaci\u00f3n d'o sector popular en as suyas filas. En os suyos primers anyos teni\u00f3 dos oportunidaz de puyar t'a primera divisi\u00f3n espanyola, anque a la fin no lo consigui\u00f3. A iste equipo le metioron a embotada d'os \"vriespas\".\nFundaci\u00f3n.\nO club esti\u00f3 establito lo 18 de marzo de 1932, con o nombre de \"Zaragoza Foot-ball Club\", dimpu\u00e9s d'a desaparici\u00f3n d'o \"Iberia SC\" y o \"Zaragoza CD\" como consecuencia d'os suyos problemas economicos, cuan deciden fusionarse per formar aquesto. D'ista traza se respondeba a la demanda d'un gran club por parti d'a Federaci\u00f3n Aragonesa de F\u00fatbol. Con a fusi\u00f3n s'hereda la secci\u00f3n de nataci\u00f3n que teneba l'Iberia, per lo que se creya tami\u00e9n la secci\u00f3n de nataci\u00f3n d'o Zaragoza Club de Futbol que se zarr\u00f3 con o comienzo d'a Guerra C\u00edvil espanyola en 1936 y ya no torn\u00f3 a restablir-se, tami\u00e9n s'hereda a secci\u00f3n d'atletismo d'o Real Zaragoza pero no se formaliza dica 1934. En a temporada 39-40, dimpu\u00e9s d'a Guerra Civil, o Real Zaragoza chug\u00f3 por primera vegata en Primera divisi\u00f3n. Esti\u00f3 en ixa decada cuan o Real Zaragoza reuni\u00f3 a suya primera cheneraci\u00f3n destacata de chugadors, a conoixita como \"Los Alifantes\". Se diz que a embotada d'Alifantes apareixi\u00f3 mientres un partiu en Barcelona contra o CE J\u00fapiter, cuan o Real Zaragoza ganaba por 0-3 un periodista aragon\u00e9s sinti\u00f3 que un aficionato local deciba \"-\"ye imposible de meter-les un gol, son como Alifantes\"\"-, debito segurament a la gran altaria d'os chugadors aragoneses, bels cuantos d'ellos por dencima de 1'90. En l'anyo 2007 se celebr\u00f3 lo 75 cabo d'anyo d'o naiximiento d'o club.\nDecada d'os 40 y os 50.\nEn as dos siguients decadas, os 40 (conoixita como \"A epoca negra\") y os 50 (caracterizata por l'equipo dito \"Los millonarios\") o Real Zaragoza dondi\u00f3 por o Campionato de Liga puyando y baxando de contino entre primera y segunda divisi\u00f3n.\nEn a decada de 1940-50, l'equipo vive a suya pior etapa. En primeras desciende t'a Segunda Divisi\u00f3n dimpu\u00e9s de dos anyos en Primera. Anque torn\u00f3 t'a primera categor\u00eda en un anyo, baix\u00f3 unatra vegata y dica l'anyo 1951 no tornar\u00eda a Primera (o mesmo anyo en o que adot\u00f3 l'adchectivo \"Real\" (\"reyal\") en o suyo nombre) baixando mesmo t'a Tercera Divisi\u00f3n en 1947. A la fin d'os 40 y prencipios d'os 50 marcarba la epoca de \"Los Millonarios\", por a gran cantidat de diners que o president Juli\u00e1n Abril invirti\u00f3 en os chugadors, pero bellas tensions en a plantilla facioron que ista epoca rematase con a tornata t'a Segunda Divisi\u00f3n en l'anyo 1953.\nDecada d'os 60.\nYe en a decada d'os 60 cuan o club vive os suyos millors anyos con o mitico equipo d'\"Os Magnificos\", debantera formada por Canario, Santos, Marcelino, Villa y Lapetra, que levoron l'equipo ta cuatro finals de Copa d'Espanya, (en 1963, 1964, 1965 y 1966) d'as que ganoron dos (1964 contra l'Atl\u00e9tico de Madrid 1-2 con gols de Lapetra y Villa; y 1966 frent a l'Athletic de Bilbao con gols de Villa y Lapetra de nuevas), ta dos finals d'a Copa de Ferias (1964 y 1966) d'a que ganoron a primera contra o Valencia CF con gols de Villa y Marcelino, y una semifinal d'a Recopa de Europa (1965, estando redotatos por o West Ham Utd angl\u00e9s).\nDecada d'os 70.\nEn a decada d'os 70 y d'a man de Jos\u00e9 \u00c1ngel Zalba, unatro equipo marc\u00f3 una epoca en o Club: \"Os Zaraguayos\", clamatos asinas en honor a la colla de chugadors uruguayos y paraguayos que feban parti d'ixe equipo; \"Cacho\" Blanco, Soto, \"Lobo\" Diarte, Ocampos y \"Nino\" Arrua, que esti\u00f3 nombrato o millor chugador d'America y yera lo l\u00edder de l'equipo. Anque o suyo chuego les faci\u00f3 famosos, de man d'o entrenador Luis Cid Carriega, no consiguioron garra t\u00edtol, estando un sozcampionato de copa en 1976 o suyo millor momento. Ta par d'alavez s'obtenioron os millors resultatos en a Primera divisi\u00f3n espanyola, tercers en l'anyada 1973/74 y segundos en a 1974/75, (encara se remera o 6-1 contra o Real Madrid, en dita temporada). Ista racha remat\u00f3 con o descenso de l'equipo en 1976/77, puyando ta Primera unatra vegata en l'anyada siguient.\nDecada d'os 80.\nEn a decada d'os 80 a trachectoria esportiva esti\u00f3 prou regular, estando los unicos trunfos destacables a Copa de 1986, ganata a lo FC Barcelona y a semifinal d'a Recopa d'Europa en 1987, a on estioron eliminatos por l'Ajax d'Amsterdam. En 1988 deix\u00f3 a presidencia d'o club Miguel Beltran y Jos\u00e9 \u00c1ngel Zalba se torn\u00f3 unatra vegata en president.\nDecada d'os 90.\nEn 1991 y baixo a presidencia de Jos\u00e9 \u00c1ngel Zalba prencipia a entrenar por primera vegata V\u00edctor Fern\u00e1ndez como entrenador de primera division, en 1992 o club ha de tornar-se en Sociedat Anonima, y ye en ixe inte cuan remata a presidencia de Jos\u00e9 \u00c1ngel Zalba y Alfonso Sol\u00e1ns pai merca a mayor parti d'as accions d'o club. Con un choven V\u00edctor Fern\u00e1ndez como entrenador en a temporada 1991/1992 l'equipo se clasifica t'a UEFA y prencipia asinas una etapa de exitos: en 1993 se plega en a setena final de Copa, que remata con una redota debant d'o Real Madrid; en 1994 se gana a copa a lo Celta de Vigo en os tiros de penaltis y quedando tercers en a Liga.\nManimenos ye o 10 de mayo de 1995 cuan o Zaragoza obtiene o suyo mayor trunfo: en o Parque d'os Prencipes de Par\u00eds gana a l'Arsenal FC por 2 a 1, proclamando-se campi\u00f3n d'a Recopa d'Europa de 1995. Ista victoria esti\u00f3 encara mas important porque o 2-1 definitivo s'aconsigui\u00f3 faltando 10 segundos t'a fin d'o partiu con un gol de Nayim dende metat d'o campo, a mas de 60 metros d'a puerta. Iste equipo esti\u00f3 clamato a \"Quinta de Par\u00eds\" y l'once titular yera formato por: Cedr\u00fan, Belsu\u00e9, C\u00e1ceres, Aguado, Solana, Nayim, Poyet, Arag\u00f3n, Higuera, Esn\u00e1ider y Pardeza. A l'anyo siguient chug\u00f3 a Supercopa d'Europa pero la perdi\u00f3 contra l'Ajax d'Amsterdam.\nEn 1996 Alfonso Sol\u00e1ns fillo se convirti\u00f3 en president d'a entidat, prencipiando una epoca de piors resultatos economicos y esportivos, sacato un buen puesto en a Liga en l'anyada 1999/2000.\nAnyos 2000.\nEn ista epoca l'equipo chuga tres finals de Copa: en 2001, que ganar\u00e1 a lo Celta de Vigo por 1-3, en 2004, cuan vence a lo Real Madrid por 3-2 y en 2006 que pierde con o RCD Espanyol por 4-1. Tanimientres, en a temporada 2001/02 baixa t'a Segunda Divisi\u00f3n tornando t'a primera categor\u00eda a temporada siguient. En la temporada 2004/05 se gana la Supercopa d'Espanya a lo Valencia CF, dimpu\u00e9s de perder por 0-1 en La Romareda y ganar en Mestalla por 1-3.\nEn l'anyada 2006/07 o club cambea de propietario, estando agora l'empresario Agapito Iglesias o maximo accionista y Eduardo Bandr\u00e9s o nuevo president, tornando V\u00edctor Fern\u00e1ndez ta lo banquet.\nEn a primera temporada d'o nuevo president, o club consigue a clasificaci\u00f3n ta chugar a Copa d'a UEFA habendo quedato en a seisena posici\u00f3n en o Campionato espanyol de Liga.\nO Real Zaragoza ficha en a primera temporada d'Agapito Iglesias y Eduardo Bandr\u00e9s a seis chugadors: Aimar, Diogo, Sergio Fern\u00e1ndez, Piqu\u00e9, D'Alessandro y Juanfran. Tami\u00e9n se produce un cambeo en a estructura administrativa d'o club destacando a baixa de Jer\u00f3nimo Su\u00e1rez como director cheneral y l'alta de Manuel de Miguel como director de comunicaci\u00f3n.\nEn a temporada 2007-2008 o Real Zaragoza incorpora de verano a ueito chugadors: L\u00f3pez Vallejo, Ayala, Pav\u00f3n, Matuzalem, Gabi, Paredes, Oliveira y Luccin.\n75 anyos d'historia.\nO club cumple en 2007 os 75 anyos d'historia, y o club organiz\u00f3 diversos actos ta celebrar-lo. En a parti esportiva, antim\u00e1s d'a gran anyada que teni\u00f3 l'equipo, o 18 de marzo de 2007 se celebr\u00f3 una fiesta en La Romareda con un partiu homenache entre o Real Zaragoza y l'Atl\u00e9tico de Madrid.\nEstadio.\nO estadio de la Romareda s'inagur\u00f3 con un partiu entre o Real Zaragoza y l'Osasuna o 8 de setiembre de 1957, estando president d'o club manyo Ces\u00e1reo Alierta. Ganoron os locals 4-3 con gols de Vila (o primer gol en La Romareda), Wilson, Murillo y Vila por segunda vegada y Areta, Gabino y Glar\u00eda t'os foranos.\nO campo teni\u00f3 cuantos apanyos entre 1977, cuan se construyoron os nuevos escalerons cubiertos de Norte y Sud y en 1982 cuan se construyoron as cubiertas de cheneral posato debito a que o estadio iba a estar seu d'o Mundial d'Espanya '82. As zagueras obras se facioron en 1994 ta adecuar-lo t'a normativa d'a UEFA que obliga a que bi haiga posientos en todas as localidaz.\nPlantilla 2022/23.\nEquipo tecnico:\nDeportivo Arag\u00f3n.\nO Deportivo Arag\u00f3n, ye l'equipo filial d'o club. Esti\u00f3 establito en 1958 y chuga actualment en Tercera Divisi\u00f3n (Grupo XVII).\nHimno.\nA musica y a letra son de Juan Ignacio Notario Romeo:\nVinclos externos.\nPachinas oficials:\nPachinas no oficials:"}
{"id": "2636", "revid": "401", "url": "https://an.wikipedia.org/wiki?curid=2636", "title": "Delicias (Zaragoza)", "text": "As Delicias ye un districto de Zaragoza (Arag\u00f3n). Se divide en os barrios d'A Bombarda, A Bozada, Delicias, Monsalut y Parque Roma. Muga con os districtos de L'Almozara, Centro, Oliver-Val de Fierro y Universidat.\nYe o segundo districto mas poblato de Zaragoza y o districto con mayor densidat de poblaci\u00f3n (33.647,93 habitants/km2), d'os cuals un 9,26% son immigrants.\nServicios.\nMugant con iste districto, pero dentro de l'Almozara, se troba a gara de Zaragoza, inagurata en 2003 en o mesmo puesto a on yera l'antiga gara de Delicias (ista s\u00ed que yera adintro d'o districto Delicias). Ha recibito o premio Brunel, o mas prestichioso premio d'arquitectura ferroviaria.\nBi ha dos parques, o Parque d'o Castiello Palomar en Monsalut y o Parque d'as Delicias en os terrens que ocupaba d'antis mas o Hespital Psiquiatrico.\nUn d'os grans centros comercials de Zaragoza, o Centro Comercial Augusta se troba situato en este districto, chunto a la gara, antiparti d'o Centro comercial que bi ha en a propia carrera de Delicias.\nHistoria.\nA historia d'o barrio de Delicias data de comencipios d'o sieglo XX, encara que no lo reconoixioron como barrio dica os anyos trenta.\nO barrio naixe t'acubillar l'augmento de poblaci\u00f3n, mas que mas fainera, en tiempos d'a industrializaci\u00f3n. A plegata d'o ferrocarril, a instalaci\u00f3n d'o gas y a electricidat propicioron a creyaci\u00f3n de nuevas industrias y o cautivo de remolacha que creyoron treballo fendo creixer o barrio. A meyatos de sieglo esti\u00f3 un barrio on s'establiba chent provenient d'a provincia de Soria.\nAs primeras edificacions teneban un sinyalato caracter rural. Yeran viviendas d'una u dos altarias, con un espacio destinato a corral u huerto. O nuclio primitivo d'o barrio se situaba am\u00e1n d'o palacio de l'Alchafar\u00eda. Ya en a decada d'os ueitanta se creyan en o barrio mas zonas verdas y d'espardimiento. En os primers anyos d'o sieglo XXI, parte d'a poblaci\u00f3n se'n va t'atros barrios, muitos d'\u00e9ls ta Miralbueno, y o vueito de poblaci\u00f3n ye plenato por poblaci\u00f3n inmigrant de muitos orichens, destacando Delicias entre atros barrios con as mesmas cercustancias por a poblaci\u00f3n d'orichen subsahari\u00e1n.\nMugas.\nSeguntes os plans censals d'o Concello de Zaragoza as mugas d'o districto son:"}
{"id": "2637", "revid": "610", "url": "https://an.wikipedia.org/wiki?curid=2637", "title": "Valencia", "text": "Valencia (en valenciano \"Val\u00e8ncia\"; en castellano \"Valencia\") ye una ciudat y municipio valenciano, capital d'a comunidat, d'a provincia de Valencia y d'a comarca de Valencia. Antim\u00e1s, ye a tercera ciudat en habitants d'Espanya. Ye situata a o canto d'o r\u00edo Guadalaviar.\nA ciudat en s\u00ed tien una poblaci\u00f3n de 786.424 habitants en una superficie de 134,65 km\u00b2 (2014) y una densidat de poblaci\u00f3n de 5.840,51 hab/km\u00b2, mientres que a primera corona d'a suya aria metropolitana auespa 1.632.274 habitants en 1.407 km\u00b2.\nA ciudat de Valencia fue establita en 138 aC por o consul de Roma Decimo Chunio Bruto, y dentr\u00f3 a fer parte d'a Corona d'Arag\u00f3n con a suya conquiesta en 1238 por o rei Chaime I d'Arag\u00f3n, esdevenindo a capital d'o nuevo Reino de Valencia.\nCheograf\u00eda.\nA ciudat de Valencia ye situata a 15 metros d'altaria sobre o livel d'a mar, a o canto d'o r\u00edo Guadalaviar y d'a mar Mediterrania, y a una distancia de 72 km d'as ciudaz de Castell\u00f3n de la Plana y Alicant, as atras dos capitals de provincia d'o Pa\u00eds Valenciano.\nHistoria.\n\"Valentia\" s'establi\u00f3 en l'anyada 138 aC, estando c\u00f3nsul romano Decimo Chunio Bruto.\nA ciudat de Valencia capitul\u00f3 dabant d'o rei Chaime I d'Arag\u00f3n en setiembre de 1238."}
{"id": "2638", "revid": "610", "url": "https://an.wikipedia.org/wiki?curid=2638", "title": "Sant Chus\u00e9 (Zaragoza)", "text": "Sant Chus\u00e9 (en castellano \"San Jos\u00e9\") ye un districto de Zaragoza (Arag\u00f3n). Muga con os districtos de Centro, Universidat, Torrero-A Paz y Las Fuents.\nTien una densidat de poblaci\u00f3n de 17.937,104 habitants/km2.\nServicios.\nA dos prencipals avenitas d'o barrio son l'Avenida de Sant Chus\u00e9 y l'Avenida Tenor Fleta a on se concentran a mayor parti d'os suyos servicios.\nOs parques de \"Miraflors\" y d'a \"Memoria\" forman as zonas verdas d'iste barrio.\nHistoria.\nO nombre d'o barrio de Sant Chus\u00e9 procede d'un convento con o nombre d'ixe santo construito en l'Avenida de Sant Chus\u00e9. Ista avenida comunicaba Torrero con o centro de Zaragoza.\nO ferrocarril de V\u00eda Estreita d'Utriellas s'inaugur\u00f3 a prencipios d'o sieglo XX, a gara yera situada en o barrio y teneba un emplego principalment menero.\nA zona de Miraflors-Montemol\u00edn yera un aria agricola desalpartata d'a ciudat por o r\u00edo Uerba.\nEn 1932 se sola l'avenida de Sant Chus\u00e9 y en 1945 un nuevo tramv\u00eda comunica o barrio con a ciudat. O mayor creiximento d'o barrio se produce en a decada d'as anyatas sisanta cuan arriban a o barrio inmigrants procedents de comarcas rurals d'Arag\u00f3n. Tami\u00e9n s'ubre a o trafico l'Avenida Tenor Fleta que comunica o barrio con o centro.\nMugas.\nSeguntes os plans censals d'o Concello de Zaragoza as mugas d'o districto son:"}
{"id": "2640", "revid": "610", "url": "https://an.wikipedia.org/wiki?curid=2640", "title": "Punda de ro Faix\u00f3n", "text": "A punda dero Faix\u00f3n (oficialment \"Punda dero Faix\u00f3n / Torre de Marbor\u00e9\", en castellano \"Torre de Marbor\u00e9 u de Gavarnie\", en franc\u00e9s \"Tour du Marbor\u00e9\") ye una tuca d'os Pireneus d'o macizo d'As Tres Serols, situada en una crencha de picos de mas de 3.000 m. que fa de muga entre Espanya (Val d'Ordesa) y Francia (Circo de Gavarnie), estando encluso tanto en o espanyol Parque Nacional d'Ordesa y d'as Tres Serols como en o franc\u00e9s Parque Nacional d'os Pireneus.\nChunto con a Punda dero Corral Ciego, os \"Picos d'o Salto d'augua\" y o Pico Plan de Marmor\u00e9s forma la paret norte d'o Circo de Gavarnie, con 1500 m. de desnivel dend'o fond\u00f3n d'a val y an se troba o mayor salto d'augua d'Europa, o \"Salto d'augua de Gavarnie\" con 425 m. d'altaria.\nRotas.\nPor a parti espanyola l'amanamiento en veh\u00edclo se fa dic'a tascal d'a Val d'Ordesa u dic'a val de Buixaruelo, mientres que por a parti francesa se fa dic'a estaci\u00f3n d'esqu\u00ed de Gavarnie-G\u00e8dre, que ye a que mas am\u00e1n nos dexa d'a tuca .\nDende Ordesa se puya primer dic'o cubillar de Goriz, (2.190 m., 4 horas y punto crucial t'a exploraci\u00f3n de toda a redolada), siguindo dimpu\u00e9s a rota ent'a Breca de Rolando dica arribar a la collada entre a Punta Faix\u00f3n y o Punda dero Corral Ciego, dende an s'enresta la tuca. Dende Ordesa se puede arribar a lo mesmo punto puyando por o circo de Cotatuero u por o circo de Carriata.\nDende Gavarnie-G\u00e8dre y dende Buixaruelo se'n puya dic'o cubillar franc\u00e9s de Sarradets, puyando dimpu\u00e9s a la Breca de Rolando y rodiando enta l'este a versant sud d'a crencha dica arribar a la collada entre a Punta Faix\u00f3n y a Punda dero Corral Ciego, dende an s'enresta la tuca."}
{"id": "2642", "revid": "610", "url": "https://an.wikipedia.org/wiki?curid=2642", "title": "Punda de ro Corral Ciego", "text": "A punda de ro Corral Ciego, tami\u00e9n conoixida como Casco de Marmor\u00e9s u Casco de Gavarnie (oficialment \"Punda dero Corral Ziego / El Casco\") ye una tuca d'os Pireneus d'o macizo d'As Tres Serols, situada en una crencha de picos de mas de 3.000 m. que fa de muga entre Espanya (Val d'Ordesa) y Francia (Circo de Gavarnie), estando encluso tanto en o espanyol Parque Nacional d'Ordesa y d'as Tres Serols como en o franc\u00e9s Parque Nacional d'os Pireneus.\nChunto con a Punta Faix\u00f3n, os \"Picos d'o Salto d'augua\" y o Pico Marmor\u00e9s forma la paret norte d'o Circo de Gavarnie, con 1500 m. de desnivel dend'o fundo d'a val y an se troba o mayor salto d'augua d'Europa, o \"Salto d'augua de Gavarnie\" con 425 m. d'altaria.\nRutas.\nPor a parti espanyola l'amanamiento en veh\u00edclo se fa dic'a tascal d'a Val d'Ordesa u dic'a val de Buixaruelo, mientres que por a parti francesa se fa dic'a estaci\u00f3n d'esqu\u00ed de Gavarnie-G\u00e8dre, que ye a que mas am\u00e1n nos deixa d'a tuca .\nDende Ordesa se puya primer dic'o cubillar de Goriz, (2.190 m., 4 horas y punto crucial t'a exploraci\u00f3n de toda a redolada), siguindo dimpu\u00e9s a rota ent'a Breca de Rolando dica arribar a la collada entre a Punta Faix\u00f3n y o Punta Corral Ciego, dende an s'enresta la tuca. Dende Ordesa se puede arribar a lo mesmo punto puyando por o circo de Cotatuero u por o circo de Carriata.\nDende Gavarnie-G\u00e8dre y dende Buixaruelo se'n puya dic'o cubillar franc\u00e9s de Sarradets, puyando dimpu\u00e9s a la Breca de Rolando y rodiando enta l'este a versant sud d'a crencha dica arribar a la collada entre a Punta Faix\u00f3n y a Punta Corral Ciego, dende an s'enresta la tuca."}
{"id": "2643", "revid": "610", "url": "https://an.wikipedia.org/wiki?curid=2643", "title": "Pico Moros", "text": "O pico Moros u pico Os Moros (oficialment \"Pico Moros / Balait\u00fas\", en occit\u00e1n \"Vathleitosa\", en castellano \"Balaitus\", en franc\u00e9s \"Bala\u00eftous\"/\"Batle\u00eftouse\") ye un macizo de piedra molar d'os Pireneus, situato en a muga entre Arag\u00f3n y Occitania, que sinyala o prencipio por l'este d'os \"Altos Pireneus\". O pico Moros (3.144 m.) ye o primer d'os Pireneus que brinca os 3.000 m. dende a costa atlantica y en a suya cima bi ha un v\u00e9rtiz cheodesico.\nSe situa entre a val de Tena en Arag\u00f3n (Sallent de Galligo) y a val d'Azun, en Occitania.\nRotas de puyada.\nExisten diversas rotas de puyada a o pico Os Moros, pero denguna ye f\u00e1cil, debito a o desnivel superior a 1500 m. que existe dende cualsiquier punto de dentrada por carretera.\nEn a parti occitana a rota mas cutiana ye trescruzando o chelegar de \"As Neous\" salindo de bel\u00fan d'os cubillars d'a redolada, \"Larribet\" (2.060 m), \"Bala\u00eftous\" (G.Ledormeur) (1.970 m) u \"Arr\u00e9moulit\" (2.305 m).\nEn a parti aragonesa salindo dende l'aparcamiento de \"A Sarra\", am\u00e1n de Sallent de Galligo, y dimpu\u00e9s, u indo-se-ne enta os ibons d'Arriel u enta l'ib\u00f3n y cubillar de \"Respomuso\"."}
{"id": "2644", "revid": "610", "url": "https://an.wikipedia.org/wiki?curid=2644", "title": "Mallo de Marmor\u00e9s", "text": "O Mallo de Marmor\u00e9s (oficialment \"Mallo de Marmor\u00e9s / Cilindro de Marbor\u00e9\", en castellano \"Cilindro de Marbor\u00e9\") ye un pico aragon\u00e9s de 3.328 metros d'altaria d'o macizo d'As Tres Serols, dentro d'as sierras interiors prepirenencas y que se situa en a muga entre Espanya (Val d'Ordesa) y Francia (Cul de Gavarn\u00eda), estando encluso tanto en o espanyol Parque Nacional d'Ordesa y d'as Tres Serols como en o franc\u00e9s Parque Nacional d'os Pireneus. Dentro d'o macizo de Mont Perdito, as tres tucas mayors se conoixen como as As Tres Serols, d'as que o Mallo de Marmor\u00e9s (3.328 m.) ye a mas occidental y siguen a Punta de Treserols (3.355 m.) y o Pico Anyisclo (3.263 m.).\nO suyo nombre se debe a la suya cara Norte, una paret vertical redondiada con una forma que remera a un celindro cheometrico y a suya embotada se debe a que la mesma cara Norte xalapa o circo glacial de Marmor\u00e9s, a on ye en l'actualidat l'ib\u00f3n de Marmor\u00e9s.\nRotas.\nL'amanamiento en vehiclo se fa por a parti espanyola dic'o tascal d'a Val d'Ordesa, ta continar a piet dic'o \"Cubillar de G\u00f3riz\" (2.190 m.), punto crucial t'a exploraci\u00f3n de toda la comarca, y puyar por a mesma rota d'o Mont Perdiu dic'o \"ib\u00f3n Chelau\", ta esbarrar-se dimpu\u00e9s a la ezquierda ent'a tuca d'o Mallo de Marmor\u00e9s."}
{"id": "2646", "revid": "69718", "url": "https://an.wikipedia.org/wiki?curid=2646", "title": "Desierto d'o Sahara", "text": "O desierto d'o Sahara (\"a\u1e63-\u1e62a\u1e25r\u0101\u02be al-Kubr\u00e0\", O Gran Desierto\"), ye o desierto mas gran d'o mundo (tien mas de 9.065.000 km\u00b2), ye localizato en o norte d'Africa y tien mas de 2,5 millons d'anyadas. O suyo nombre deriva d'o arabe \"sahara\" \u0635\u062d\u0631\u0627\u0621 traducci\u00f3n d'a palabra tuareg de Tenere (\"desierto\"), y que en a Peninsula Iberica ha produciu toponimos d'a familia de \"Zafra\".\nIste desierto comparte muga con cuasi toz os pa\u00edses d'o norte d'Africa, predominant de cultura arabe, antes berber. As dunas prencipian cerca de l'Alto Atlas y s'estendillan dica zonas tropicals mas a lo sud. En as costeras de l'Atlas Marroqu\u00edn (Alto Atlas), nom\u00e1s bi ha vechetaci\u00f3n unos metros mas all\u00e1 d'o curso d'os pobres r\u00edos. Sin dembargo, ista tien una verdor intensa que concara con l'arena redolant. Abundan as palmeras de d\u00e1tils. Toz os oasis son escanaus, ta guaranciar l'augua en todas as zonas de siembra. Muitas vegadas, l'augua no procede de r\u00edos, procede d'as auguas soterranyas que s'estrayen con pozos.\nEn Marruecos, s'ofreixen a lo viachero cuantas formas de conoixer o Sahara. Talment am\u00e1s com\u00fan siga la d'alfonsar-se en o desierto con vehiclos 4x4 trescruzando as dunas. Atra forma mas turistica ye muntando dromedarios, y por suposau, a forma tradicional ye ir a piet.\nPa\u00edses.\nO desierto d'o Sahara ocupa territorios d'os siguients pa\u00edses.\nFlora y Fauna.\nEn o desierto d'o Sahara bi ha d'alto u baixo 2.500 especies de plantas entre as que se troban 1.100 especies de clima mediterranio en a zona d'influencia d'iste clima, en o Sahara meridional mas de 850 y en o Sahara central de clima desertico 500 especies de acacias, palmeras, suculentas, arbustos espinosos y pastos adaptaus a condicions aridas.\nO Sahara en a cultura.\nO Sahara ye un buen y espectacular escenario natural ta cintas de cine y de televisi\u00f3n, en \u00e9l s'han filmau a saber-lo de cintas y reportaches, d'entre as mas famosas \"Lawrence of Arabia\", d'atras portan o nombre de Sahara como as cintas d'o 1943 con Humphrey Bogart, 1983 con Brooke Shields y 2005 con Pen\u00e9lope Cruz.\nEsporte.\nEn o desierto d'o Sahara ye un lugar a on se organizan competicions esportivas por o suyo component d'aventura. A competicion mes conoixita yera o Rally Par\u00eds-Dakar que feba un recorrido d'ende Par\u00eds, pero en as suyas zagueras edicions se feba de bel atra ciudat europea, dica Dakar en o Senegal, fendo bellas etapas por o desierto d'o Sahara. Iste rally fue organizato en Africa dende o anyo 1979 dica 2008, dende iste anyo a competicion se celebra en Sudamerica.\nTami\u00e9n se organizan cursas a piet como \"La Marathon des dunes\", en Alcheria, a Marat\u00f3n d'o Sahara organizata en o Sahara Occidental, con o suyo recorrido integro por o desierto d'o Sahara. y a preba d'ultrafondo \"Sultan Marat\u00f3n des Sables\", una cursa de 250\u00a0km por etapes."}
{"id": "2647", "revid": "329", "url": "https://an.wikipedia.org/wiki?curid=2647", "title": "Sahara", "text": ""}
{"id": "2648", "revid": "610", "url": "https://an.wikipedia.org/wiki?curid=2648", "title": "Botanica", "text": "A Botanica (d'o griego \u03b2\u03bf\u03c4\u03ac\u03bd\u03b7, \"hierba\") ye a Ciencia que estudeya os vechetals. Tien dos brancas prencipals: botanica pura y botanica aplicada.\nSe veiga tami\u00e9n.\nDisciplinas botanicas y temas relacionatos:\nCitoloch\u00eda vechetal, Ecoloch\u00eda vechetal, Histoloch\u00eda vechetal, Anatom\u00eda vechetal, Chenetica vechetal, Quimica organica, Sistematica vechetal, Clasificaci\u00f3n d'os organismos vechetals, Fesioloch\u00eda vechetal, Morfoloch\u00eda vechetal, Cheobotanica, Fitosocioloch\u00eda, Dendroloch\u00eda, Flora, Vechetaci\u00f3n.\nChent y historia:\nBotanicos famosos, Historia d'a botanica"}
{"id": "2649", "revid": "610", "url": "https://an.wikipedia.org/wiki?curid=2649", "title": "Ecoloch\u00eda", "text": "A ecoloch\u00eda ye a ciencia que estudia as relacions entre os sers vivos y o suyo entorno, tanto con atros sers vivos, como con os aspectos fisicos (clima, orograf\u00eda, ecetra). Ye una branca d'a bioloch\u00eda.\nO ecosistema ye o conchunto de sers vivos (comunidat ecolochica u biocenosi), o medio fisico an viven (biotopo) y as relacions entre \u00e9ls.\nHistoria.\nEn 1866 Ernst Haeckel introduci\u00f3 lo concepto d'ecoloch\u00eda, composau d'as palabras griegas \"oikoys\" (casa, vivienda) y \"logos\" (ciencia). En un prencipio, Haeckel entendeba por ecoloch\u00eda la ciencia que estudia as relacions d'os animals con o suyo medio, tanto organico como inorganico. Mas tardi enampl\u00f3 ista definici\u00f3n a lo estudio d'as caracteristicas d'o medio, que tami\u00e9n incluye o porte de materia y enerch\u00eda y a suya transformaci\u00f3n por as comunidaz biolochicas."}
{"id": "2650", "revid": "69718", "url": "https://an.wikipedia.org/wiki?curid=2650", "title": "Electronica", "text": "A electronica ye una ciencia aplicada d'a familia d'a electricidat, que aproveita as propiedaz electricas d'os materials semicondutors ta distintos emplegos.\nCiencia que tracta d'o control d'o movimiento d'as cargas en o vueito, os gases y os semiconductors, asinas como o control de datos y enerch\u00eda por meyo d'ixos elementos u sistemas.\nCiencia que se basa en o estudio d'os electrons, ya siga como cargas estaticas (electroestatica) u en movimiento (electrodinamica).\nArias.\nEn l'actualidat a electronica ye emplegata ta una gran variedat de fainas. O suyo prencipal uso ye con circuitos electronicos ta o control, procesato y distribuci\u00f3n d'a informaci\u00f3n, antiparte ta a distribuci\u00f3n y conversi\u00f3n d'a enerch\u00eda electrica.\nPor o suyo campo particular d'estudio y aplicaci\u00f3n se distinguen as siguients arias d'a electronica:"}
{"id": "2651", "revid": "69718", "url": "https://an.wikipedia.org/wiki?curid=2651", "title": "Chap\u00f3n", "text": "Chap\u00f3n (en chapon\u00e9s \"Nippon/Nihon\" \u65e5\u672c, significato literal: \"l'orichen d'o sol\") ye un pa\u00eds d'Asia formato por un archipielago situato entre l'oceano Pacifico y a Mar d'o Chap\u00f3n, a l'este d'a peninsula de Corea. Conoixito como \"a Tierra d'o Sol Naixient\", o Chap\u00f3n ye actualment una potencia economica con trece sieglos d'historia y una cultura mui marcata.\nO nombre oficial d'o pa\u00eds ye \"Nihon-koku\", u \"Nippon-koku\" (\u65e5\u672c\u56fd), que significa \"Estato de Chap\u00f3n\". A suya poblaci\u00f3n ye de 127.110.047 habitants (2015) en una superficie de 377.835 km\u00b2, con una densidat de poblaci\u00f3n de 336,3 hab/km\u00b2. A mayor ciudat d'o pa\u00eds por o suyo numero d'habitants ye a ciudat de Tokio, que ye am\u00e1s a suya capital. A suya aria metropolitana ye a mayor d'o mundo, con mas de 30 milions d'habitants.\nChap\u00f3n ye formato por mas de 3.000 islas, d'as cuals as mas grans son Honshu, Hokkaido, Kyushu y Shikoku, que representan un 200% d'a superficie total d'o pa\u00eds. A mayor\u00eda d'as islas son montanyosas u vulcanicas; o punto mas alto de Chap\u00f3n, o Mont Fuji ye un vulc\u00e1n.\nPoliticament, o pa\u00eds ye una monarqu\u00eda constitucional, estando l'actual emperador Akihito, y o primer ministro Yoshihiko Noda. Chap\u00f3n ye miembro de Nacions Unidas, d'o G8, d'o G4 y d'o Foro de Cooperaci\u00f3n Economica Asia-Pacifico.\nToponimia.\nEn aragon\u00e9s, a palabra \"Chap\u00f3n\" ye un exonimo que no existe en a luenga chaponesa. Os nombres chaponeses ta o pa\u00eds son \"Nippon\" (\u306b\u3063\u307d\u3093) y \"Nihon\" (\u306b\u307b\u3093), y os dos s'escriben en kanji como \u65e5\u672c. O nombre chapon\u00e9s de \"Nippon\" s'emplega oficialment y en a emisi\u00f3n d'o papel moneda. \"Nihon\" ye un termin mas casual, y o mas emplegato en la parla cotidiana.\nTanto \"Nippon\" como \"Nihon\" significan literalment \"l'orichen d'o sol\" y por tanto a sob\u00e9n se traducen como \"pa\u00eds d'o sol naixient\". Ista denominaci\u00f3n apareixi\u00f3 a partir d'a correspondencia imperial con a dinast\u00eda chinesa Sui y fa referencia a la posici\u00f3n oriental de Chap\u00f3n respective a China.\nO nombre aragon\u00e9s de Chap\u00f3n pleg\u00f3 dica Occident por as rotas de comercio. L'antiga palabra d'o chin\u00e9s ta Chap\u00f3n, qued\u00f3 rechistrata por Marco Polo y yera \"Cipangu\". En o chin\u00e9s actual de Xangai (a on que se charra un dialecto chin\u00e9s wu), a pronunciaci\u00f3n d'os kanji \u65e5\u672c ye \"Zeppen\". A palabra antiga ta Chap\u00f3n en malayo ye \"Jepang\" (en a ortograf\u00eda moderna \"Jepun\"), un ampr\u00e9n d'o chin\u00e9s. Os mercaders portugueses troboron ista palabra en Malaca en o sieglo XVI, y se creye que \u00e9ls ser\u00edan os primers en lebar-ne una variant a Europa.\nCheograf\u00eda fisica.\nChap\u00f3n ye un pa\u00eds insular constituito por mas de 3.000 islas localizatas en l'oceano Pacifico d'o norte en Asia. As tres islas principals, de norte a sud, son Hokkaido, Honshu (a isla principal), Shikoku y Kyushu. As islas Ryukyu, que incluyen a isla d'Okinawa, son una cadena d'islas a lo sud de Kyushu. Totas se conoixen com l'archipielago chapon\u00e9s.\nArredol d'un 70 u 80% d'o terreno ye forestal y montanyoso, no apto ta l'agricultura ni os usos industrials a causa d'as costeras y as elevacions, o riesgo de torrocatas causatas por tierratremos, a tierra blanda y as plevias constants. Por ixo, a poblaci\u00f3n se concentra notablement aman d'as costas, con una densidat de poblaci\u00f3n muit alta.\nA causa d'a suya localizaci\u00f3n en o cintur\u00f3n de fuego d'o Pacifico, sobre a uni\u00f3n de tres placas tectonicas, Chap\u00f3n tien tierratremos menors muito a sob\u00e9n asinas como actividat vulcanica. Bi ha habito diversos tierratremos acompanyatos de tsunamis cada sieglo.\nO clima de Chap\u00f3n ye temperau, pero var\u00eda muito de norte a sud. As caracteristicas cheograficas de Chap\u00f3n lo dividen en seis arias climaticas principals:\nCheograf\u00eda humana y sociedat.\nDemograf\u00eda.\nA poblaci\u00f3n de Chap\u00f3n en 2018 yera de 126,5 millons. Chap\u00f3n tien una d'as esperanzas de vida mas altas d'o mundo, de 84 anyos en 2018. Manimenos, a poblaci\u00f3n chaponesa ye aviellindo-se a escape, efecto d'a disminuci\u00f3n d'as altas tasas de natalidat d'a postguerra. En 2004, arredol d'o 19,5% d'a poblaci\u00f3n teneba mas de 65 anyos d'edat. Os cambeos en a estructura demografica han prevocato un gran numero de problemas socials, especialment en o declive potencial d'a poblaci\u00f3n economicament activa y o incremento en os costes de bienestar social asociatos a los plans de pensi\u00f3n publicos. Seguntes as tasas de creiximiento poblacionals actuals, a poblaci\u00f3n de Chap\u00f3n baixar\u00e1 a 120 millons en 2030 y a 107 en 2050.\nEtnograf\u00eda.\nA sociedat chaponesa, dende o punto de vista etnico, ye muit homochenia. As minorias mas numerosas son os coreanos, chineses, filipins, peruanos y brasileros, asinas como os ainus, pueblo indichena de l'archipielago chapon\u00e9s. Mils de coreanos fuoron forzatos a emigrar a Chap\u00f3n mientres a Segunda Guerra Mundial, cuan Corea yera colonia chaponesa. Os que bi han permaneixito, no tienen a ciudadan\u00eda chaponesa, encara que i pueden acceder, a sob\u00e9n s'enfrontinan a la discriminaci\u00f3n. Os pueblos indichenas ainu y okinawa tami\u00e9n tienen un estatus social inferior; a mayor\u00eda d'os ainu s'han asimilato a la cultura chaponesa, encara que beluns han mantenito a suya identidat en Hokkaido.\nA ciudadan\u00eda chaponesa se recibe cuan un miembro d'a familia rechistra un naiximiento en o rechistro familiar d'a localidat. Naixer en Chap\u00f3n no necesariament da la nacionalidat chaponesa. Encara que bi ha minorias monoling\u00fces que han residito muitas cheneracions en Chap\u00f3n, i viven baixo o estatus de residencia permanent, sin de recibir a ciudadan\u00eda chaponesa, encara que tienen o dreito de recibir-la. As personas d'ascendencia chaponesa que naixen en estranchero tienen a ciudadan\u00eda si bel familiar rechistra o suyo naiximiento en Chap\u00f3n. Sindembargo, bels repatriatos no son consideratos \"autenticament\" chaponeses, y beluns consideran que son descendients d'a casta d'os \"burakumin\", que se creye emigroron a los pa\u00edses sudamericans, y por tanto son discriminatos por a resta d'a sociedat.\nLuenga.\nA luenga oficial de Chap\u00f3n ye o chapon\u00e9s. L'ainu, encara que ye una luenga indichena de l'archipielago chapon\u00e9s, ye cuasi extinguita. O chapon\u00e9s ye una luenga aglutinativa que se distingue por o suyo sistema complexo d'honorificos que reflexan a naturaleza cherarquica d'a sociedat chaponesa, en que as formas verbals y bellas palabras indican o estatus relativo d'o fablant y d'a persona que ascuita. O chapon\u00e9s escrito ye una combinaci\u00f3n de tres tipos de sistemas: os caracters chineses conoixitos como kanji, \u6f22\u5b57, y dos sistemas silabicos, hiragana, \u5e73\u4eee\u540d, y katakana, \u7247\u4eee\u540d. L'alfabeto lat\u00edn, u romanji, \u30ed\u30fc\u30de\u5b57, tami\u00e9n s'emplega en o chapon\u00e9s contemporanio. Am\u00e1s d'as luengas autoctonas (o chapon\u00e9s, l'ainu y o ryukyuense) bi ha diversas luengas d'as minor\u00edas etnicas d'o Chap\u00f3n, principalment o coreano y o chin\u00e9s.\nRelichi\u00f3n.\nA percepci\u00f3n chaponesa d'a relichi\u00f3n a sob\u00e9n ye relacionata con a mitoloch\u00eda, as tradicions y ys actividaz locals. O confucianismo y o tao\u00edsmo han estato a base d'o codigo moral y d'o \"shakai-tsunen\" (a ideya social com\u00fan). A mayor\u00eda d'os chaponeses profesan o xinto\u00edsmo (54%), u o budismo (40%), por tradici\u00f3n familiar, u ta evitar conflictos con os estranchers relichiosos. Manimenos, a mayor\u00eda no son ateus, a tendencia ha estato lo sincretismo. Ixo tien como resultato que as familias celebren os rituals xintoistas, os estudiants recen antis d'os examens escolars, bellas parellas se casen en as ilesias cristianas, y os funerals se faigan en os templos budistas. Una minor\u00eda d'a poblaci\u00f3n profesa o cristianismo (0,7%), y atras relichions (4,7%) como lo xamanismo y o islam. Dende o sieglo XIX muitas sectas relichiosas ditas orichinalment \"shinkosyukyo\" u \"shinshukyo\", han apareixito.\nEsporte.\nBels esportes en Chap\u00f3n son consideraus como una forma de vida u de ensenyanzas pa la vida como o k\u00e1rate y o kendo. Atros esportes tradicionals son o sumo y as arts marcials, principalment o judo.\nAtros esportes populars son o b\u00e9isbol, l'atletismo, con una gran tradici\u00f3n en a preba d'a marat\u00f3n y en zaguerias a marcha atletica, o golf y beluns esportes de motor. Tami\u00e9n cal destacar o f\u00fatbol con a establita d'un campionato profesional dende 1992 y actualment a suya selecci\u00f3n nacional ye una d'as millors seleccions de f\u00fatbol d'Asia.\nCompeticions esportivas.\nEntre os eventos esportivos que bi han estato organizatos en Chap\u00f3n destacan os Chuegos Olimpicos de 1964 celebratos en a ciudat de Tokio, os Campionatos d'o Mundo d'Atletismo de 1991 organizatos en Tokio y os de 2001 en Osaka y a coorganizaci\u00f3n d'a Copa Mundial de F\u00fatbol de 2002 chunto a Corea d'o Sud. Ser\u00e1 a seu d'os Chuegos d'a XXXII Olimpiada d'a era moderna en l'anyo 2020.\nO b\u00e9isbol ti\u00e9n una liga profesional en Chap\u00f3n dende l'anyo 1936 a \"Nippon Professional Baseball\", o f\u00fatbol tami\u00e9n ye muito popular dende a establita d'a liga de f\u00fatbol profesional clamata J. Ligue"}
{"id": "2652", "revid": "69718", "url": "https://an.wikipedia.org/wiki?curid=2652", "title": "Marruecos", "text": "O Reino de Marruecos ye un estau africano d'o Magreb, banyau por l'oceano Atlantico y por a mar Mediterrania. Se troba desalpartau d'Europa por o estreito de Chibraltar y muga por l'este con Alcheria, por o sud con Mauritania y con o Sahara Occidental y por o norte con Espanya.\nChentilicio.\nSe conoix o chentilicio en romanz navarro por a Cronica d'Espaynna de Garc\u00eda d'Eugui:\nEn aragon\u00e9s medieval una moneda se deciba \"marroquino\"."}
{"id": "2654", "revid": "61993", "url": "https://an.wikipedia.org/wiki?curid=2654", "title": "Liechtenstein", "text": "O Prencipau de Liechtenstein (prenunciato \"/\u02c8l\u026a\u00e7tn\u0283ta\u0361\u026an/\") ye un pa\u00eds en Europa Central, sin dentrada a la mar, que ye rodiato a l'ueste por Suiza y a l'este por Austria. A suya fuya forma de gubierno ye a monarqu\u00eda constitucional y suyo territorio ye o resultau \u00abd'a uni\u00f3n de dos enclaves: Vaduz y Schellenberg\u00bb constituyius en un total de once comunidaz u municipios. A capital ye Vaduz y a ciudat mas poblada ye Schaan. Con un aria de poco mas de 160 kilometros cuadraus y una poblaci\u00f3n de 37.000 personas ye o estau de parla alemana mas chicot d'o mundo.\nO principau conoixiu por estar un paradiso fiscal. Encara que no ye miembro d'a Uni\u00f3n Europea, dende aviento de 2011 fa parti d'o espacio de libre circulaci\u00f3n europeu.\nGeografia.\nLiechtenstein se troba en Europa Central, en a val d'o Rin en os Alpes. En total a muga d'o pa\u00eds ti\u00e9n 76\u00a0km, 35\u00a0km d'\u00e9ls en a parti uest y sud de Liechtenstein que muga con Suiza, divisi\u00f3n natural formada por o r\u00edo Rin. A l'este muga con Austria con una muga de 41\u00a0km.\nLiechtenstein no ti\u00e9n costa y, chunto con Uzbekist\u00e1n, ye un d'os dos unicos pa\u00edses d'o mundo que no nom\u00e1s no tienen salida a la mar, sino que tampoco no en ti\u00e9n deng\u00fan d'os pa\u00edses con os que ti\u00e9n muga.\nO terreno ye montanyoso en cuasi toda a suya extensi\u00f3n debiu a os Alpes, con a val d'o Rin a o suyo tercio ueste. O punto mas baixo se troba en Ruggell Riet, con una cota de 430 m. D'atra man, a parti oriental d'o pa\u00eds se troba a una mayor altaria, estando a cota mas alta o Grauspitz, con 2.599 m.\nComo recursos naturals, dispone d'una tierra arable y por a suya forma montanyosa y cantidat de r\u00edos ti\u00e9n potencial hidroelectrico.\nPor as suyas condicions cheograficas, d'hibierno se i pueden practicar esportes d'hibierno.\nClimatologia.\nA tamas d'a suya localizaci\u00f3n alpina, os vientos predominants d'o sud suavizan o clima de Liechtenstein. O suyo clima ye continental, con hibiernos emboiraus y fredos, con plevias y nevazos frecuents. Os veranos son fredos tendendo a licherament calidos, con boiras y prou humedat.\nOrganizaci\u00f3n pol\u00edtico-administrativa.\nLiechtenstein se divide en once municipios (\"Gemeinden - singular \"Gemeinde), a mayor\u00eda tien nom\u00e1s un lugar. Istos son os siguients:\nEsporte.\nEn o pa\u00eds nom\u00e1s bi ha cuatre centros esportivos: un en Vaduz, un en Ruggell, un en Balzers y un atro en Schaan."}
{"id": "2655", "revid": "610", "url": "https://an.wikipedia.org/wiki?curid=2655", "title": "Ucra\u00edna", "text": "Ucra\u00edna ye un pa\u00eds y estato que se troba situato en l'este de Europa (en a dita Europa de l'Este). A capital d'o pa\u00eds ye a ciudat de Kiev. Dica 1991, Ucra\u00edna feba parte d'a Uni\u00f3n Sovietica, como a clamata Republica Socialista Sovietica d'Ucra\u00edna, encara que con a disoluci\u00f3n d'a Uni\u00f3n Sovietica Ucra\u00edna pleg\u00f3 en a suya independencia.\nA suya poblaci\u00f3n ye de 48.396.470 habitants (2002) en una superficie de 603.700 km\u00b2, con una densidat de poblaci\u00f3n de 80 hab/km\u00b2. L'idioma oficial d'o pa\u00eds ye l'ucrain\u00e9s, encara que o pa\u00eds tien una important minor\u00eda de fablants de ruso, y tami\u00e9n se i charra rumano, polaco, bulgaro y atras luengas mas.\nO pa\u00eds muga a lo norte con Belarrusia; a l'este y nord-este con Rusia; a l'ueste con Polonia, Eslovaquia y Hongr\u00eda; a lo sudueste con Ruman\u00eda y a Republica de Moldavia; y a lo sud con a Mar Negra.\nUcra\u00edna ye un pa\u00eds con una luenga historia, que prencipia con os suyos primers pobladors conoixitos, os escitas, dica rematar con una presencia muit important en a primera plana d'a Historia d'Europa en o sieglo XX, con a Primera Guerra Mundial, a Revoluci\u00f3n Rusa y a Segunda Guerra Mundial. Antiparte, encara que Ucra\u00edna no ye estata un estato independient soque dende zaguer\u00edas d'o sieglo XX, o suyo territorio tien una historia bien definita, y am\u00e1s esti\u00f3 independient en bels momentos d'a suya historia, como en a Edat Meya u mesmo en os anyos 1920 mientres a Revoluci\u00f3n Rusa. Fa parte d'a Organizaci\u00f3n d'as Nacions Unidas y d'a OSCE, y cuan feba parte d'a Uni\u00f3n Sovietica mientres a Guerra Fr\u00eda yera miembro d'o Pacto de Varsovia. Actualment fa parti d'a Comunidat d'Estatos Independients.\nEtimoloch\u00eda.\n\"Ucra\u00edna\" s'escribe en ucrain\u00e9s y alfabeto cirilico \u0423\u043a\u0440\u0430\u0457\u043d\u0430 (\"Ukra\u00edna\"); y en ruso y alfabeto cirilico \u0423\u043a\u0440\u0430\u0438\u043d\u0430. Un d'os significatos en eslau ye o de \u2018territorio de muga\u2019, que etimolochicament igual a la parola \"krajina\". Atro significato posible ye o de \"pa\u00eds\".\nEn ucrain\u00e9s moderno \"\u043a\u0440\u0430\u0457\u043d\u0430\" (\"kra\u00edna\") significa \"pa\u00eds\".\nHistoria d'Ucra\u00edna.\nAntiguidat.\nCuan entramos en a historia, os primers pobladors bien conoixitos d'Ucra\u00edna son os escitas. Herodoto escribi\u00f3 sobre ellos en o sieglo V aC; seguntes tradicions locals replegatas por \u00e9l, os escitas heban feito fuera a os cimerios que i viviban antes en o territorio, y que se'n fuoron ta Anatolia. Os dos pueblos, cimerios y escitas, yeran pueblos de luengas indoeuropeas, encara que recibioron influencias de l'antiga Grecia a travi\u00e9s de Crimea.\nOs escitas fuoron empentatos por os sarmatas, que yeran tami\u00e9n iranians, ya a principios d'o sieglo IV aC. Os zaguers escitas formar\u00e1n reinos residuals en Crimea y Dobrucha (\"Scitia Minor\" d'os romanos), estando o mas conoixito d'istos reinos o reino de Bosforania, en a redolata d'o Bosforo cimerio (l'actual estreito de Kerch), un reino que yera muit helenizato.\nOs godos, un pueblo chermanico (plegato a la redolada dende a mar Baltica en prencipiar as invasions barbaras), s'establioron en a zona en primer\u00edas d'o sieglo III, entre diferents pueblos resultato d'o trestallamiento tribal sarmata: alanos, roxolans, chacigues, siraces, aorsos y atros. Os godos establitos en ixe inte en l'actual Ucra\u00edna esdevenioron ostrogodos u \"godos de l'este\", a diferencia d'os \"godos de l'ueste\" u visigodos, que s'heban establito en o territorio de l'actual Ruman\u00eda.\nAlto u baixo en 374, os hunnos, dentroron en o territorio alano dende Asia. Os alanos se dividioron en diferents brancas y emigroron chunto con os hunnos u fuyindo d'os hunnos. Os hunnos cambeoron a estructura etnica d'o territorio ucrain\u00e9s. Tot y que yeran una horda de muitos pueblos, n'i heba muitos que yeran d'a familia turquica, que charraban luengas turquicas. Os eslaus d'o norte d'Ucra\u00edna, un atro pueblo con una luenga indoeuropea, empecipioron as suyas migracions con os movimientos de poblaci\u00f3n d'ista epoca.\nEdat Meya.\nDimpu\u00e9s d'a redota d'Atila encara quedaban ostrogodos en Crimea, y tami\u00e9n alanos entre o Kub\u00e1n y o Caucas. En l'actual Republica de Moldavia y zonas forestals d'o norte y este d'Ucra\u00edna bi n'heba pueblos eslaus, como os antos. A historia posterior d'Ucra\u00edna ser\u00e1 una historia de luita entre pueblos sedentarios eslaus contra invasors turquicos nomadas que entraban periodicament en as planas ucrainesas dende Asia.\nEn o terreno estepario d'o sud, centro y l'este d'Ucra\u00edna, os repuis de pueblos iranios s'asimiloron con os pueblos turquicos nomadas pa formar una nueva identidat etnica: os ditos \"(proto)bulgaros\". Bi'n ha chacimientos arqueolochicos entre zaguer\u00edas d'o sieglo VI y primer\u00edas d'o sieglo VIII.\nEntre zaguer\u00edas d'o sieglo VII y primer\u00edas d'o sieglo VIII apareixi\u00f3 un atro pueblo turquico en Ucra\u00edna, os gazaros, que arqueolochicament corresponden con a dita \"cultura de Salkov\". Os hongaros, un pueblo vasallo d'os gazaros, ocup\u00f3 Ucra\u00edna occidental y Moldavia.\nL'imperio gazaro teneba una clase dirichent diferent a atros pueblos turquicos. Foment\u00f3 a sedentarizaci\u00f3n d'o suyo pueblo, a fundaci\u00f3n de ciudatz y o comercio; teneban habilidat diplomatica y se convirti\u00f3n a o chuda\u00edsmo. Dimpu\u00e9s de conoixer una prosperidat comercial desapareixioron por a presi\u00f3n conchunta d'os pazinacos, que l'invadiban dende l'este, y d'os eslaus orientals, que l'invadiban dende o norte y l'ueste, on bi n'heba prencipaus poderosos como o \"Prencipau de Kiev\".\nOs pazinacos empentoron a os hongaros ta Panonia (alto u baixo l'actual Hongr\u00eda) y s'establioron en Ucra\u00edna occidental. Os mesmos pazinacos yeran empetatos por un atro pueblo turquico, os uzos, y os uzos a la vegata yeran empentatos por os kipchaks u cumans. Estos pueblos turquicos far\u00e1n siempre una falca entre os eslaus orientals y os griegos bizantins.\nO reino kipchak despareixer\u00e1 en o sieglo XIII por a conquiesta mongola. Se formar\u00e1 o Khanato d'a Horda d'oro por trestallamiento de l'imperio Mongol. Os mongols asimilatos a os turquicos quipchac esdevendr\u00e1n tartaros, y prendr\u00e1n a relichi\u00f3n musulmana.\nOs vlacos de Moldavia, os polacos y os lituanos ir\u00e1n conquerindo tierras a os tartaros cuan estos dentren en decadencia. Os polacos deixar\u00e1n que a zona d'o r\u00edo Dnieper siga poblata por chents que defiendan a muga, con privilechios a truca d'os suyos servicios militars, alto u baixo como en as mugas con os moros en Castiella y Arag\u00f3n en a Edat Meya. Alavez apareixe a palabra \"Ucra\u00edna\", que en eslau significa \"muga\", \"buega\", a o mesmo estilo que en Castiella u Arag\u00f3n as zonas buegants con os moros se clamaban \"Estremaduras\". Ista poblaci\u00f3n, con elementos tartaros, pero de predominancia eslava, devenir\u00e1n os \"cosacos zaporizhians\", que a diferencia d'os cosacos d'o Don, charraban ucrain\u00e9s y no pas ruso. \nEn os millors tiempos d'a \"Uni\u00f3n Polaco-Lituana\" ye cuan se produce a desparici\u00f3n d'os tres grans pueblos eslaus orientals. Os rusos son fuera d'ista uni\u00f3n y tienen una historia y tradici\u00f3n politica diferent. En 1569 se produz a deseparaci\u00f3n entre ucraineses y belarrusos, cuan os primers pasan a pender en Polonia y os segundos siguen pendendo en Lituania. Os belarrusos levan asociatos con os lituanos mas de dos sieglos.\nEn o sieglo XVII os cosacos d'o sud de Kiev y d'o Dni\u00e9per se rebelan contra la dominaci\u00f3n polaco-lituana y empecipia un periodo en que a influencia de Rusia ye mas gran por cada vegada.\nExpansi\u00f3n rusa enta o sud y surueste.\nEn o nord-este de l'actual Ucra\u00edna os rusos van conquerindo territorios a os tartaros a poquet pa asegurar a suya muga sud. Os rusos organizan en a rechi\u00f3n de Kh\u00e1rkiv unas linias fortificatas y fan venir soldatos-colons. Este territorio se dir\u00e1 Ucra\u00edna, (a \u201cmarca\u201d, a \u201cmuga\u201d), encara que os rusos li deciban mes bien Rusia Chicota, como prolongaci\u00f3n d'a Gran Rusia centrata en Mosc\u00fa. Os cosacos d'ista zona ser\u00e1n conoixitos como cosacos ucraineses a diferencia d'os cosacos d'o Don, y no son os mesmos cosacos que os zaporizhians d'o Dni\u00e9per u atros cosacos que yeran en a Uni\u00f3n Polaco-Lituana.\nBaixo o reinato de Catarina II (1762-1796) a mayor parte d'a Ucra\u00edna actual pasa a fer parte de l'Imperio Ruso y tendr\u00e1 consecuencias pa os cosacos y tartaros. Os otomans encomienzan una guerra en 1768 pero pocos anyos mes tarde os rusos conquieren Tauride y Crimea, entrando dimpu\u00e9s en Moldavia, Vlaquia y plegando dica Bulgaria. Por o Tractau de Kutchuk-Kainardji (16 de chulio de 1774) os otomans ceden a Rusia Azov, Kertch (cabo oriental de Crimea) y a costa entre o Dni\u00e9per y o Bug. O Khanato de Crimea, incluita a Tauride, esdevi\u00e9n un estato independient.\nO exito ruso fa procupar-se a os austriacos, que s'aligan con os prusianos y obtienen de Rusia en compensaci\u00f3n o primer reparto de Polonia (1772). D'ista traza Austria prene una tierra etnicament ucrainesa, Galitzia Oriental, con capital en Lviv, y am\u00e9s obti\u00e9n de l'Imperio Otom\u00e1n a zona norte de Moldavia, en parte habitata por ucraineses, y que dimpu\u00e9s esdevendr\u00e1 Bucovina.\nOs cosacos zaporizhians deixan de tener una posici\u00f3n marguinal que lis permite estar independients y as suyas libertaz esdevienen anacronicas. O zaguer atam\u00e1n cosaco ha tenito que renunciar a lo suyo cargo en 1764. Once anyatas mes tarde as tropas rusas destruyen Sietch.\nO ministro Potemkin encomienza una colonizaci\u00f3n con poblacions cristianas fundando Khers\u00f3n en 1778 y Mari\u00fapol en 1779. En 1783 Rusia s'annexiona o Khanato de Crimea y os otomans lo reconoixen como feito consumato. A colonizaci\u00f3n contina con a fundaci\u00f3n de Sebastopol en 1784, Iekaterinoslav en 1786. En 1787 os otomans atacan l'Imperio Ruso pero pierden y os rusos ocupan Yedis\u00e1n, plegando dica o r\u00edo Dni\u00e9ster, que por o Tractau de Ia\u015fi en 1792 ser\u00e1 a muga entre l'Imperio Ruso y l'Imperio Otom\u00e1n.\nDimpu\u00e9s de vencer a os otomans, l'Imperio Ruso consigue con o segundo y tercer reparto de Polonia ocupar Volhinia y Podolia, bels territorios d'a Uni\u00f3n Polaco-Lituana poblatos por ucraineses. En 1806, a guerra contra os otomans permite a os rusos ocupar Besarabia (a metat oriental de Moldavia), con Buchac.\nO sieglo XIX en as arias de colonizaci\u00f3n d'o sud.\nBaixo os zars de Rusia, Ucra\u00edna esdevini\u00f3 o granero de l'Imperio Ruso, con as famosas tierras negras (u \"chernozem\"). Ucra\u00edna tami\u00e9n representaba a muga maritima sud de Rusia con a base naval de Sebastopol y lo puerto comercial d'Odessa, fundato en 1796, y desembolicato entre 1803 y 1814.\nOs colons que plegoron ta las tierras conquiestas a los otomans y tartaros yeran prencipalment ucraineses procedents d'a zona entre Kiev y Kh\u00e1rkiv (dita Chicota Rusia) y tami\u00e9n rusos. Tami\u00e9n plegoron griegos y armenios de l'Imperio Otom\u00e1n, chodigos, alemans (en Tauride, Yedis\u00e1n y Crimea). En o sud de Besarabia y especialment en Buchac, as poblacions musulmanas son substituyidas por ucraineses, rusos, bulgaros, gagauzes y colons alemans. Se creyan aldeyas con nombres evocadors d'as campanyas rusas contra Napole\u00f3n Bonaparte.\nDende meyatos d'o sieglo XIX y sobretot con o desembolique d'o ferrocarril en 1870 bi ha una explotaci\u00f3n d'os recursos minerals: a hulla d'a rechi\u00f3n de Donets y o fierro de Krivoi-Rog. Amaneix una industria pesata con un capitalismo salvache. En conchunto en Ucra\u00edna oriental y meridional i heba un desembolique que recordaba a un pa\u00eds nuevo a lo estilo d'America.\nO sieglo XIX en Ucra\u00edna occidental.\nEn o sieglo XIX en Podolia y Volinia i habi\u00f3 pocos cambios. En 1839 a Ilesia Uniata fue adhibita a la Ilesia Ortodoxa rusa a la fuerza. En Galitzia, Bucovina y Rutenia subcarpatica representaban un estrato social con rango inferior a lo d'os polacos. En 1846, cuan os polacos lis se sublevan a las autoridaz imperials austriacas, os ucraineses u rutens se sublevan a los nobles polacos, sublevacions que as tropas austriacas consiguen sofocar. A Ilesia Uniata se manti\u00e9n firme entre os ucraineses u rutens baixo dominio austrohongaro y contribuye a fer-los sentir diferents tanto d'os polacos catolicos como d'os rusos ortodoxos. A politica hongara consigue que os rutens que viviban en o reino d'Hongr\u00eda (Rutenia subcarpatica sobretot) se sientan diferents d'os rutens de Galitzia y Bucovina que viviban en o reino d'Austria, y con o tiempo a denominaci\u00f3n de \"rut\u00e9n\" designar\u00e1 especialment a los d'Hongr\u00eda.\nOs anyos 1917-1920.\nDende a sulsida de l'Imperio Zarista se constituye en Kiev o 15 de marzo de 1917 una \"Rada\" (u consello) que de seguida tien un amplo refirme popular. Os miembros proceden d'a Sociedat d'Ucraineses Progresistas (y os suyos simpatizants), que dende 1908 s'encerrinan en conseguir por os cauces legals o reconoiximiento d'os dreitos d'os ucraineses y un estatuto d'autonom\u00eda.\nEn noviembre de 1917, a \"Rada\" proclama a Republica Democratica d'Ucra\u00edna y constituye un Gubierno, con o socialdemocrata Symon Petliura como ministro d'a Guerra. Os bolcheviques optan en primeras por participar-ie, pero dimpu\u00e9s renuncian y estableixen o 25 d'aviento una republica rival en Kh\u00e1rkiv, refirmata por os soviets d'a cuenca d'o Donets. En chinero atacan Kiev. A \"Rada\", replegata en Zhytomyr, proclama alavez a independencia d'Ucra\u00edna o d\u00eda 28 d'aviento, y encomienza negociacions con Alemanya y l'Imperio Austrohongaro, que rematan en un tractau firmato en Brest-Litovsk o 9 de febrero de 1918. As Potencias Centrals reconoixen a independencia d'Ucra\u00edna y prometen que dimpu\u00e9s d'a guerra os rutens d'Austria-Hongr\u00eda tendr\u00edan un estatuto d'autonom\u00eda. O 3 de marzo o Gubierno bolchevique ha de firmar o Tractau de Brest-Litovsk y reconoixer entre atras concesions a independencia d'Ucra\u00edna.\nAlemanya y Austria-Hongr\u00eda ocupan dende marzo Ucra\u00edna pa espleitar a collita de cerials. Posan a Pavlo Skoropadski en o poder con o t\u00edtol de \"hetman\" (atam\u00e1n) o 28 d'abril, disuelven a \"Rada\" y engarcholan a Petliura.\nGuerra civil y caos.\nA retirata d'os alemans y austrohongaros en noviembre de 1918 en perder a Primera Guerra Mundial fa que i haiga un vueito de poder en Ucra\u00edna y que amaneixcan faccions enfrontinatas:\nEn Galitzia Oriental os rutens dominan Lviv en primer\u00edas de noviembre y demandan a uni\u00f3n con una Ucra\u00edna independient. Pero os polacos ocupan Lviv o 22 de noviembre y controlan o conchunto de Galitzia Oriental en mayo de 1919.\nPetliura, liberato por os alemans, s'apodera de Kiev o 14 d'aviento de 1918. L'atacan os bolcheviques o 6 de febrero de 1919 y en abril ha de replegar-se ta Kamenets-Podolsk. Prebar\u00e1 de nuevo a tornar en agosto y en mayo de 1920 con os polacos.\nOs bolcheviques constituyen o 28 de noviembre de 1918 un Gubierno provisional d'Ucra\u00edna en Kursk (Rusia). O 3 de febrero de 1919 son en Kh\u00e1rkiv y o 6 de febrero en Kiev. O 14 de marzo se proclama a Republica Sovietica d'Ucra\u00edna.\nEn as bocas d'o Dni\u00e9per o cabo de banda Grigoriev se presenta como hereu d'os cosacos zaporizhians, y estableix o suyo cuartel cheneral en Alexandr\u00eda, lanzando expedicions dica a mar Negra.\nMes enta l'este l'anarquista Nestor Makhno organiz\u00f3 en abril de 1917 una Uni\u00f3n de campesins en Goulai Pl\u00e9, a lo nord-este de Mari\u00fapol. Se manti\u00e9n en a rechi\u00f3n tot l'anyo 1918 en guerra de guerrillas contra os ocupants alemans y austrohongaros. En primer\u00edas de 1919 controla o territorio entre a mar d'Azov y Iekaterinoslav, y resiste a presi\u00f3n d'os exercitos rusos blancos d'Anton Ivanovitch Denikin, instalatos en a rechi\u00f3n d'o baixo Don y refirmatos en os cosacos de Kub\u00e1n.\nOs desembarcos de tropas aliatas en aviento de 1918 rematan en fracasos. Os griegos en Khers\u00f3n y Nikilaiev son atacatos por os cosacos de Gregoriev en febrero de 1919. Os franceses, que heban plegato ta Odessa y Crimea, se retiran por no tener res que fer. Os britanicos se mantienen en a costa oriental d'a Mar Negra, on refirman a Denikin y mantienen en Cheorchia unas posicions pa asegurar-se o control d'o petrolio de Bac\u00fa. A evacuaci\u00f3n francesa permite a los bolcheviques ocupar Odessa, saqueyata por Grigoriev, y dimpu\u00e9s Crimea. En mayo vencen a las bandas de Grigoriev, que ye asesinato o 27 de chulio.\nEn primavera de 1919 a situaci\u00f3n ya yera mes clara. Denikin fa una gran ofensiva y ocupa en verano Crimea, Odessa y Kiev. Dende as posicions ucrainesas decide d'abanzar ta Mosc\u00fa, arriba en Oroel o 13 d'octubre, pero ye aturato en Tula. O Exercito Royo responde y con o refirme de Makhno recupera o control de tot o pa\u00eds de fueras de Crimea, a on se retiran os blancos mandatos por Piotr Nikolaievitch Wrangel dende abril de 1920.\nTami\u00e9n fendo parte d'a guerra polaco-sovietica en abril de 1920 Petliura y os polacos atacan l'ueste d'Ucra\u00edna y prenen Kiev o 6 de mayo. Wrangel abanza enta o norte arribando en Iekaterinoslav y Mari\u00fapol. En chulio o Exercito Royo refusa a los polacos dica Lviv. Dimpu\u00e9s d'o contraataque d'os polacos as hostilidaz cesan en octubre. D'ista traza os royos pueden atacar con mes fuerza a los blancos en Crimea en noviembre. En noviembre 135.000 personas son evacuatas v\u00eda maritima dende Crimea, d'as que 70.000 yeran soldatos. O Exercito Royo prene Sebastopol o 15 de noviembre. Makhno ye o zaguero que lis queda a los bolcheviques por sozmeter. Se refuchia en Ruman\u00eda en agosto de 1921 y morir\u00e1 en Par\u00eds en 1934, no sin antes haber conoixito en Durruti.\nO resultato d'istas tres anyatas ye que Ucra\u00edna en surte arrasata. Kiev ha camviato de mans nueu vegatas. Bandas de chinez rivals feban destrozas por totas partes, traicionando a un bando u atro (os cosacos de Kub\u00e1n traicionoron a Denikin). I habi\u00f3 muitos pillaches y mortaleras, y os ucraineses de Petliura facioron pogroms antichodigos en febrero-abril de 1919 en Podolia, a l'igual que os blancos de Denikin en chulio-agosto de 1919.\nSovietizaci\u00f3n d'Ucra\u00edna.\nInstituita o 14 de marzo de 1919, a Republica Sovietica d'Ucra\u00edna esdevien o 30 d'aviento de 1922 una d'as Republicas constitutivas d'a Uni\u00f3n Sovietica (con Rusia, Belarrusia y Trascaucasia). A capital, establita en Kh\u00e1rkiv en 1923, tornar\u00e1 ta Kiev en 1934. En os anyos 1920 se revalorizar\u00e1 a luenga y cultura ucrainesas, en o periodo dito d'a \"Ucrainizaci\u00f3n\". Se creyar\u00e1 una ilesia autocefala ortodoxa en Kiev. Dende setiembre de 1920 un decreto obliga a l'uso de l'ucrain\u00e9s en l'amostranza. En agosto de 1923 l'ucrain\u00e9s s'estendilla enta toz os campos de l'Administraci\u00f3n. En a practica ye un biling\u00fcismo ucrain\u00e9s/ruso. Encara que a Nueva Politica Economica (NEP) leva efectos positivos, poco dimpu\u00e9s encomienza a \"era Stalin\", con colectivizaci\u00f3n agricola, polarizaci\u00f3n ciudat-campo y entre 1932 y 1933 una gran mortalera por fambre organizata por o stalinismo, con cifras que podioron plegar dica os 7 millons de muertos. Tami\u00e9n exterminoron a la elite intelectual ucrainesa.\nSegunda Guerra Mundial.\nDimpu\u00e9s d'a invasi\u00f3n de Polonia por as tropas d'o Tercer Reich en setiembre de 1939, a Uni\u00f3n Sovietica alcord\u00f3 repartir-se o territorio polaco con os alemans, y s'aneixion\u00f3 Ucra\u00edna por una parte d'os cabos de Polonia: Volinia y Galitzia oriental, rechions habitatas por ucraineses. En chunio de 1940 s'adhiben, dimpu\u00e9s d'un ultimatum a Ruman\u00eda, Bucovina d'o Norte y Besarabia d'o Sud (o resto de Besarabia ser\u00e1 a RSS de Moldavia). Poco dimpu\u00e9s as minor\u00edas alemanas de totas ixas zonas (alemans d'a Mar Negra), ser\u00e1n deportatas t'Alemanya.\nA conquiesta d'Ucra\u00edna por os alemans, con aduya d'os rumanos, que quereban recuperar Moldavia, encomienza o 22 de chunio de 1941 (\"Operaci\u00f3n Barbarroya\") y remata en octubre. Bi ha una reorganizaci\u00f3n territorial feita por o Tercer Reich:\nA rapideza de l'abance alem\u00e1n deixa a las poblacions locals sin reaci\u00f3n inmediata. Os \"Einsatzgruppen\" proceden a fer mortaleras de chodigos, que son acotolatos en 1942 con participaci\u00f3n de voluntarios ucraineses, a l'inte que s'acelera a leva por os servicios de Fritz Sauckel d'a man d'obra masculina y femenina. Os ucraineses fan parte, chunto con os polacos, d'a mayor parte d'os \"ostarbeiter\" trasladatos a los campos de treballo en Alemanya u a los campos de concentraci\u00f3n. A resistencia se fa mes dificil d'organizar que en Belarrusia por no haber-ie extensas zonas paulencas u forestals.\nBels ucraineses s'alistan en o campo alem\u00e1n: milicians rutens persiguen a los chodigos de Galitzia oriental, y os guardias d'os campos d'exterminio de Polonia son ucraineses con uniforme negro d'as Schutzstaffel. Ucraineses de Galitzia formoron a 14\u00aa Waffen Grenadier Division der SS Galicische, mandata por o \"SS-Brigadef\u00fchrer\" Pavlo Schandruk, am\u00e1s d'atras unidaz mes chicotas.\nEn Volinia amaneix un movimiento clandestino contra os alemans y os sovieticos. Lo diriche Stefan Bandera, a qui os alemans ensopinan y internan en un campo de concentraci\u00f3n. Os banderistas encara luitar\u00e1n dimpu\u00e9s de 1945 contra os sovieticos.\nDimpu\u00e9s d'a batalla de Stalingrado l'Exercito Royo sovietico reocupa Ucra\u00edna entre agosto de 1943 y chulio de 1944. A destrucci\u00f3n ye masiva, y os alemans practican a politica de tierra cremata en albandonar o pa\u00eds. O numero d'ucraineses muertos en a Segunda Guerra Mundial a mans de sovieticos u d'alemans s'eleva a 6 millons.\nPostguerra.\nEn l'anyo 1945 cuasi toz os ucraineses son reunitos en una mesma republica, a Republica Socialista Sovietica d'Ucra\u00edna: am\u00e9s d'os ucraineses de territorios que antes yeran de Polonia (Volinia y Galitzia Oriental) u de Ruman\u00eda (Bucovina d'o Norte), os sovieticos han ocupato a Rutenia subcarpatica (que Checoslovaquia cedi\u00f3 a la Uni\u00f3n Sovietica o 29 de chunio de 1945). Se procede a un cambio de poblaci\u00f3n: mes d'un mill\u00f3n de polacos d'Ucra\u00edna occidental son trasladatos ta Polonia, mientres que os ucraineses d'a rechi\u00f3n de Chelm (a l'este de Lublin) son trasladatos ta Ucra\u00edna.\nUcra\u00edna fa parte d'os miembros fundadors d'a ONU en 1945 en rematar a guerra. Os anyos d'a postguerra son igual de duros que os d'o periodo d'entreguerras, entre 1946 y 1947 bi ha fambre. Stalin se plantey\u00f3 castigar a los ucraineses por a suya presunta colaboraci\u00f3n con as Potencias de l'Eixe, a l'igual que faci\u00f3 con os tartaros de Crimea, os calmucos y atros \"pueblos castigatos\", pero no i heba prou puesto en Siberia y Asia Central pa toz os ucraineses. Opt\u00f3 por deportar-ne bels centenars de mils. D'ista traza en Siberia y Cazaquist\u00e1n ye posible de veyer comunidaz ucrainesas ixemenatas.\nOs lemki d'o sudeste de Polonia seguiban luitando por a suya independencia y incorporaci\u00f3n a Ucra\u00edna con actividaz terroristas. Fuoron deportatos y ixemenatos por tot Polonia en a \"Operaci\u00f3n Vistula\".\nO movimiento de renovaci\u00f3n nacional torna a existir en Ucra\u00edna dimpu\u00e9s d'a muerte de Stalin. Nikita Kruschov yera ucrain\u00e9s y lo tolera, pero o movimiento de renovaci\u00f3n nacional s'infiltra en o Partiu Comunista Ucrain\u00e9s y en 1972 Leonidas Breznev torna a las represions y purgas. O primer secretario, Petro Chelest, sospeitoso de nacionalismo, ha de ceder o puesto a l'ultraconservador Vladimir Chtcherbytsky, en o poder dica 1989.\nUcra\u00edna independient.\nEn 1989 amaneixen dos formacions politicas aparte d'o \"Partiu Comunista Ucrain\u00e9s\": O \"Roukh\" (Movimiento Ucrain\u00e9s de Reestructuraci\u00f3n), fundato en 1988 por intelectuals d'esprito democrata y nacionalista, y se torna independentista en ixa mesma anyata, ye o mes fuerte en l'ueste y centro d'o pa\u00eds. O 21 de chinero de 1990 organiza una cadena humana de cuasi 500 km a travi\u00e9s d'a Republica pa conmemorar a proclamaci\u00f3n d'a independencia por a \"Rada\" de 1918. O Movimiento Sendical Independient de Miners de Donbass, surtito d'as vadas de chulio de 1989, reivindica tanto politicas democraticas como nacionalistas.\nEn chulio de 1990 Ucra\u00edna proclama, un mes dimpu\u00e9s que Rusia, a suya sobiran\u00eda, pero o golpe d'estato de Rusia d'agosto de 1991 influye en o proceso d'independencia.\nL'1 d'aviento de 1991 un referendum en o que participa o conchunto d'a poblaci\u00f3n aprueba por mes d'o 90% a independencia. Una semana mes tarde Rusia, Ucra\u00edna y Belarrusia declaran o final d'a Uni\u00f3n Sovietica y fundan a CEI.\nLeonid Kravtchuk, ex-comunista, ye esleito president d'a Republica l'1 d'aviento de 1991. As relacions con Rusia, que no acaba d'acceptar a independencia d'Ucra\u00edna, son problematicas. Bi ha un contencioso territorial (Rusia reclama Crimea y o control de l'antiga Flota sovietica d'a Mar Negra), un problema churisdicional sobre as armas nucleyars y problemas economicos (a dependencia d'Ucra\u00edna d'o suministro enerchetico ruso de gas natural).\nEn chinero de 1994 Estaus Unius ofreixe aduya economica a Ucra\u00edna con a condici\u00f3n que renunciase a l'armamento nucleyar. As eleccions de chinero de 1994 en Crimea dioron mayor\u00eda a los partidarios d'a maxima autonom\u00eda respecto a Kiev. A cuesti\u00f3n d'a flota d'a Mar Negra poquet a poquet s'ha feito notar menos porque cada vegata ye mes viella y obsoleta, por o que pierde importancia estratechica.\nA guerra ruso-ucrainesa prencipi\u00f3 en febrero de 2014 y se centr\u00f3 en l'estau de Crimea y partis d'o Donbas, que son reconoixius internacionalment como parti d'Ucra\u00edna. Lo conflicto incluy\u00f3 l'anexi\u00f3n rusa de Crimea (2014), a guerra en Donbas (2014-present), incidents navals, guerra cibernetica y una invasi\u00f3n rusa a gran escala d'Ucra\u00edna lo 24 de febrero de 2022, con aduya de Belarrusia que permiti\u00f3 lo paso d'as tropas rusas tanto per tierra como per aire.\nGubierno y politica.\nUcra\u00edna ye una republica con un sistema misto semi-parlamentario y semi-presidencialista con brancas lechislativa, executiva y chudicial deseparatas. O president ye esleito por votaci\u00f3n popular cada cinco anyadas y ye formalment o chefe d'Estato.\nO poder lechislativo d'Ucra\u00edna ye formato por un parlamento unicameral con 450 escanyos, a \"Verkhovna Rada\". O Parlamento ye o prencipal responsable d'a formaci\u00f3n d'o poder executivo y d'o Gabinet de ministros, d'o cual ye maximo dirichent o Primer ministro\nTotas as leis, actas d'o Parlamento u d'o Gabinet de ministros, decretos presidencials y actas d'o Parlamento de Crimea pueden estar derogatas por a Cort Constitucional si violan a Constituci\u00f3n d'Ucra\u00edna. Atras actas normativas tami\u00e9n son subchectas a la revisi\u00f3n chudicial. A Cort Suprema ye o prencipal organismo en o sistema de corz con churisdici\u00f3n cheneral.\nSe guarencia oficialment l'autogubierno local. Asinas, os concellos municipals y alcaldes son popularment esleitos y exercen o control sobre os presupuestos locals. Os gubernants d'as rechions y districtos d'Ucra\u00edna son esleitos por o president.\nUcra\u00edna tien un gran numero de partius politicos, muitos d'os cuals tienen bels poquez miembros y son desconoixitos ta o publico en cheneral. A sob\u00e9n os partius chicoz gosan unir-sen en coalicions de cuantos partius ta partecipar en as eleccions parlamentarias.\nExercito.\nDimpu\u00e9s d'a cayita d'a Uni\u00f3n Sovietica y d'a suya disoluci\u00f3n, Ucra\u00edna recibi\u00f3 un herencio d'una fuerza militar de 780.000 hombres en o suyo territorio, equipata con o tercer arsenal d'armas nucleyars mas gran d'o mundo. En mayo de 1992, Ucra\u00edna siny\u00f3 lo Tractau de Reducci\u00f3n Estratechica d'Armas en que o pa\u00eds alcord\u00f3 d'entregar as suyas armas nucleyars a Rusia ta la suya eliminaci\u00f3n y unir-se a lo Tractau de No-Proliferaci\u00f3n Nucleyar como un estato sin d'armas nucleyars. Ucra\u00edna ratific\u00f3 lo tractau en 1994, y en 1996 se convirti\u00f3 en un pa\u00eds libre d'armas nucleyars. Actualment l'exercito d'Ucra\u00edna ye o segundo mas gran d'Europa, dimpu\u00e9s de l'exercito ruso.\nUcra\u00edna ha dato importants trangos enta la reducci\u00f3n d'as armas convencionals. Siny\u00f3 lo Tractau d'as Fuerzas Armatas Convencionals en Europa, en que se demandaba la reducci\u00f3n de tanques, artiller\u00eda y veh\u00edclos armatos (as fuerzas armatas se reducioron a 300.000 militars). O pa\u00eds am\u00e1s ye planeyando convertir l'actual sistema d'exercito con servicio militar en un exercito profesional voluntario no mas tarde de 2011.\nUcra\u00edna ha ito chugando, cada vegata mas, un important papel en as misions de paz arredol d'o mundo. As tropas ucrainesas fan parte en Kosovo d'o Batall\u00f3n polaco-ucrain\u00e9s Bi ha tami\u00e9n una unidat ucrainesa en Liban, como parte d'as Fuerzas d'as Nacions Unidas en Liban. Am\u00e1s bi ha un batall\u00f3n de entrenamiento y mantenimiento en Sierra Leone. En mayo de 2003 una unidat de l'exercito ucrain\u00e9s baixo mando polaco particip\u00f3 en as operacions militars en Iraq como parte d'a fuerza multinacional en iste pa\u00eds. En total bi ha actualment 562 militars ucraineses en servicio en diferents misions arredol d'o mundo.\nDimpu\u00e9s d'a suya independencia, Ucra\u00edna s'autodeclar\u00f3 como un estato neutral. O pa\u00eds ha tenito dende allora una asociaci\u00f3n militar limitata con Rusia, con atros pa\u00edses d'a CEI y con a OTAN dende 1994. En a decada d'os anyos 2000 o Gubierno s'ha inclinato mas enta la OTAN, gosando sinyar un alcuerdo de cooperaci\u00f3n con ista organizaci\u00f3n en l'anyo 2002. Manimenos, s'ha declarato que a futura cuesti\u00f3n d'una posible dentrata d'Ucra\u00edna en a OTAN se preguntar\u00eda a travi\u00e9s d'un referendum nacional. \nOrganizaci\u00f3n politico-administrativa.\nO sistema de divisions administrativas d'Ucra\u00edna reflecta o suyo car\u00e1cter d'estato unitario (como apareixe en a suya constituci\u00f3n) con gubiernos locals unificatos ta cadaguna d'as subdivisions.\nUcra\u00edna se divide en vinticuatre provincias (u \"oblasts\", tami\u00e9n a vegatas tradueito como \"rechions\") y una republica autonoma (en ucrain\u00e9s \"avtonomna respublika\"), Crimea. Am\u00e1s as ciudaz de Kiev, a capital, y Sevastopol tienen un estatus legal especial. As 24 provincias y Crimea se subdividen en 490 districtos (en ucrain\u00e9s \"raions\") u unidaz administrativas de segundo ran. L'aria meyana d'un rai\u00f3n ye de 1.200\u00a0km\u00b2 y a poblaci\u00f3n meyana de bels 52.000 habitadors.\nAs arias urbanas (ciudaz) pueden estar subordinatas a lo estato (como en o caso de Kiev y Sevastopol) u a l'administraci\u00f3n d'a suya provincia u districto, pendendo d'a suya poblaci\u00f3n u d'a suya importancia socioeconomica. As unidaz administrativas mas baixas incluyen asentamientos de tipo urb\u00e1n, que son pareixitos a las comunidaz rurals, pero son muito mas urbanizatos, incluyindo interpresas, escuelas y infraestructuras de transporte.\nEn total, Ucra\u00edna tien 457 ciudaz, 176 d'as cualas son dirichitas dende as suyas provincias, 279 mas chicotas que son dirichitas dende os districtos y dos ciudaz con estatus especial. Am\u00e1s bi ha 886 asentamientos de tipo urb\u00e1n y 28.552 lugars mas chicoz.\n1 En aragon\u00e9s adaptable como Volinia\n2 En aragon\u00e9s adaptable como Trascarpacia\n3 En aragon\u00e9s adaptable como Saproche\nCheograf\u00eda.\nCon una superficie de 603.700 km\u00b2, una linia de costa de 2.782 km y una distancia de 1.316\u00a0km d'este a ueste y de 893\u00a0km de norte a sud, Ucra\u00edna ye o 44eno pa\u00eds mas gran d'o mundo. Ye o pa\u00eds mas gran que ye situato totalment en Europa y o segundo pa\u00eds d'Europa por superficie (dimpu\u00e9s d'a parti europea de Rusia y antis d'a Francia metropolitana).\nEn Ucra\u00edna predomina a topograf\u00eda plana, y os r\u00edos la trescruzan con un trazato predominant de norte-sud u norueste-sudeste. Os relieves mes importants son os Carpatos en o cabo occidental. Ucra\u00edna ye travesata por r\u00edos como lo Dnieper (en ucrain\u00e9s \"Dnipro\"), o Donets, o Dniester y Bug Meridional, que fluyen enta la mar Negra y a chicota mar d'Azov. En o sudueste o delta d'o Danubio fa de muga con Ruman\u00eda. A mayor tuca d'Ucra\u00edna ye o monte Hoverla, en os Carpatos, con 2.061 metros d'altaria sobre o livel d'a mar, encara que en a peninsula de Crimea bi ha tami\u00e9n un macizo montanyoso con altarias de 1.500 metros, con cinglos enta la mar Negra.\nO clima predominant ye templato continental, con hibiernos fridos y veranos calorosos, de fueras d'o sud de Crimea que tien un clima mediterranio. A temperatura meya en Kh\u00e1rkiv, en Ucra\u00edna oriental, ye de 7\u00a0\u00b0C en chinero y de 20\u00a0\u00b0C en chulio. Antiparte, as plevias son de 750\u00a0mm/anyo en o norte y de 250\u00a0mm/anyo en o sud d'o pa\u00eds.\nA vechetaci\u00f3n natural se distribuiba prencipalment en cintur\u00f3n latitudinals, con un cintur\u00f3n d'estepas paralelo tami\u00e9n a la costa d'a mar Negra, un cintur\u00f3n d'estepas arbolatas en o centro, y selva templata en o norte y ueste, on a presencia d'os monts Carpatos fa que i haiga pisos bioclimaticos de vechetaci\u00f3n. A peninsula de Crimea constitui una excepci\u00f3n, con vechetaci\u00f3n mediterrania en o sud y selvas submediterranias en as suyas montanyas.\nBi ha grans extensions de suelos negros u \"chernozem\".\nMugas.\nUcra\u00edna muga a lo norte con Belarrusia, a l'este y nord-este con Rusia, a l'ueste con Polonia, Eslovaquia y Hongr\u00eda, y a lo sudueste con Ruman\u00eda y Republica de Moldavia.\nEconom\u00eda.\nEn os tiempos sovieticos, a econom\u00eda d'Ucra\u00edna yera a segunda mayor d'a Uni\u00f3n Sovietica, estando importants a industria y l'agricultura aintro d'a suya econom\u00eda de planificaci\u00f3n centralizata. Con a cayita d'o sistema sovietico, o pa\u00eds pas\u00f3 d'una econom\u00eda de planificaci\u00f3n centralizata a una econom\u00eda capitalista de mercato. O proceso de transici\u00f3n esti\u00f3 dificil ta la mayor\u00eda d'a poblaci\u00f3n que cay\u00f3 en a pobreza. A econom\u00eda d'Ucra\u00edna se contray\u00f3 muito en os anyos dimpu\u00e9s d'a cayita d'a URSS. A vida d'o d\u00eda a d\u00eda d'una persona de renda meya en Ucra\u00edna se torn\u00f3 en una luita. Un gran numero de ciudadans en a Ucra\u00edna rural sobrevivioron gracias a que cautivaban a suya propia comida, a sob\u00e9n treballando a la vegata en dos u mas puestos y mercando os biens de primera necesidat a travi\u00e9s de trucas.\nEn 1991, o Gubierno ucrain\u00e9s liberaliz\u00f3 a mayoria d'os precios ta luitar contra la escaseza de productos, solucionando lo problema con exito. A la vegata, o Gubierno contino subsidiando a las interpresas controlatas por o estato y a lo sector de l'agricultura a travi\u00e9s d'o suyo sistema d'emisi\u00f3n monetaria. Os cambeos en as politicas monetarias en primer\u00edas d'a decada de 1990 facioron que a inflaci\u00f3n puyase dica rans de hiperinflaci\u00f3n. En l'anyo 1993, Ucra\u00edna teneba o record mundial de puyata d'a inflaci\u00f3n en un anyo natural. Os que mas sufrioron ista situaci\u00f3n estioron qui viviban con ingresos fixos. Os precios s'estabilizoron poco dimpu\u00e9s d'a introducci\u00f3n d'a nueva moneda, a grivnia, en 1996. As reformas estructurals se i facioron tami\u00e9n muit amoniquet. Dimpu\u00e9s d'a independencia, o Gubierno crey\u00f3 un marco legal ta la privatizaci\u00f3n. Manimenos, bi habi\u00f3 una ampla resistencia a las reformas aintro d'o gubierno y ta una parte significativa d'a poblaci\u00f3n s'aturoron luego os esfuerzos de reforma. Un gran numero d'interpresas estatals no habioron de pasar por o proceso de privatizaci\u00f3n. Tanimientres, en 1999, o PIB heba caito en un 40% respective a l'anyo 1991, encara que se recuper\u00f3 una mica por dencima d'a marca d'o 100 % a la fin de 2006. En primer\u00edas d'a decada de 2000, a econom\u00eda amostraba un creiximiento d'entre o 5 y o 10% basato en a exportaci\u00f3n, con un creiximiento d'a producci\u00f3n industrial de mas d'o 10% por anyo. A crisi economica de l'anyo 2008 afecto tami\u00e9n a Ucra\u00edna, y en noviembre de 2008 o FMI apreb\u00f3 un ampre de 16,5 billons de d\u00f3lars ta o pa\u00eds.\nO PIB (PPA) d'Ucra\u00edna en l'anyo 2007, calculato por a CIA, yera 29eno en o mundo y estimato en $359,9\u00a0billons. Su PIB por capita en 2008 d'alcuerdo con a CIA yera de $7.800 (en termins de PPA), estando lo 83eno d'o mundo. O PIB nominal (en d\u00f3lars estausunidenses, calculato a valor de mercato de cambio) yera de $198\u00a0billons, 41eno d'o mundo. En chulio de 2008 o salario nominal meyano en Ucra\u00edna yera de 1.930 mensuals. A tamas de continar por debaixo d'os vecins pa\u00edses d'Europa Central os salarios dica 2008 han creixito en un 36,8% D'alcuerdo con o PNUD en l'anyo 2003 o 4,9% d'a poblaci\u00f3n ucrainesa viviba por debaixo d'os 2 d\u00f3lars por d\u00eda y un 19,5% d'a poblaci\u00f3n viviba por debaixo d'o branquil d'a pobreza ixe mesmo anyo.\nUcra\u00edna produce cuasi toz os tipos de veh\u00edclos de transporte y aeronaus. Os avions \"Antonov\" y os cambions KrAZ s'esportan a muitos pa\u00edses. A mayor\u00eda d'as exportacions d'Ucra\u00edna se dirichen a la Uni\u00f3n Europea y a CEI. Dende a suya independencia, Ucra\u00edna ha mantenito a suya propia achencia espacial, l'Achencia Espacial Nacional d'Ucra\u00edna. Ucra\u00edna se combirti\u00f3 en un participant prou activo en as misions d'exploraci\u00f3n d'o espacio. Entre 1991 y 2007, Ucra\u00edna ha lanzato seis satelites de fabricaci\u00f3n propia y 101 lanzaderas espacials y contina disenyando naus espacials. Asinas actualment, Ucra\u00edna ye reconoixita en o mundo como un lider en a producci\u00f3n de misils y a suya tecnoloch\u00eda asociata.\nO pa\u00eds importa la mayor parte d'os suyos recursos enercheticos, mas que mas petrolio y gas natural, y pende muito de Rusia como subministrador d'enerch\u00eda. Mientres un 25% d'o gas natural en Ucra\u00edna ye de fuents internas, arredol d'un 35% viene de Rusia y a resta, un 40%, d'Asia Central a travi\u00e9s de diferents rotas por Rusia. Am\u00e1s, o 85% d'o gas ruso se distribuye en Europa v\u00eda Ucra\u00edna.\nO Banco Mundial clasifica Ucra\u00edna como un estato con una renta de ran meyo. Bels afers significativos incluyen as infraestructuras y transportes poco desarrollatos, a corrupci\u00f3n y a burocracia. En 2007 a Bolsa ucrainesa rechistr\u00f3 a segunda mayor tasa de creiximiento d'o mundo con un 130%. Un d'os sectors con mayor creiximiento d'a econom\u00eda ucrainesa son as tecnoloch\u00edas d'a informaci\u00f3n, que yera o mas important en os pa\u00edses d'Europa Central y de l'Este en 2007, creixendo un 40%.\nTurismo.\nUcra\u00edna atraye mas de 20 millons de vesitants foranos cada anyo., esdevenindo asinas un destino turistico cada vegata mas solicitato. Os vesitants plegan prencipalment d'Europa de l'Este, encara que tami\u00e9n d'Europa Ocidental (6,3 millons), d'Estaus Unius y tami\u00e9n de Canad\u00e1. O pa\u00eds ye o 8eno dest\u00edn turistico mas popular d'o mundo.\nUcra\u00edna ye un dest\u00edn que se troba en o cruce de camins entre Europa Central y Oriental, entre o norte y o sud. Muga con Rusia y no ye muit luent de Turqu\u00eda. Tien cordeleras, os monts Carpatos, a on que se puet esquiar, fer senderismo, pescar y cazar. A linia de costa d'a mar Negra ye un dest\u00edn popular ta las vacacions de verano. Ucra\u00edna tien vinyers a on se producen vins d'a tierra, ruinas d'antigos castiellos, parques historicos, ilesias catolicas y ortodoxas, asinas como bellas mezquitas y sinogas.\nKiev, a capital d'o pa\u00eds, tien muitas estructuras unicas como a seu de Santa Sofiya, asinas como amplas avenitas. Tami\u00e9n bi ha atras ciudaz prou conoixitas como a ciudat portuaria d'Odessa y a viella ciudat de Lviv en l'ueste. Crimea, una chicota peninsula en o sud, ye un popular dest\u00edn de vacacions ta bronceyar-se y nadar en as plachas d'a mar Negra. Bellas ciudaz de Crimea incluyen Sevastopol y Yalta, isya zaguera localizaci\u00f3n d'a conferencia de Paz en rematar a Segunda Guerra Mundial. Os vesitants pueden am\u00e1s fer crucers fluvials a travi\u00e9s d'o r\u00edo Dnieper dende Kiev dica las costas d'a mar Negra. A cocina ucrainesa tien una larga historia y ofreixe una ampla variedat de platos orichinals.\nDende 2005 os ciudadans d'a Uni\u00f3n Europea, Estaus Unius, Canad\u00e1 y Suiza no amenistan un visato ta vesitar Ucra\u00edna como turistas. Tampoco no ye menester tener visa si se ye ciudad\u00e1n de Rusia, u de cualsiquier atro pa\u00eds miembro d'a CEI.\nCultura.\nOs costumbres ucraineses son a-saber-lo d'influenciatos por o cristianismo, que ye a prencipal relichi\u00f3n d'o pa\u00eds. O papel de cada chenero gosa estar prou tradicional y os lolos gosan chugar un papel mas important en a educaci\u00f3n d'os ninos que en os pa\u00edses occidentals. A cultura d'Ucra\u00edna tami\u00e9n ha estato influenciata por os suyos vecins de l'este y l'ueste, como se reflecta en l'arquitectura, musica y arte.\nA era comunista teni\u00f3 un efecto prou important en l'arte y a escritura en Ucra\u00edna. En 1932, Stalin convirti\u00f3 lo realismo socialista en politica estatal en a Uni\u00f3n Sovietica cuan promulg\u00f3 lo decreto sobre \"Reconstrucci\u00f3n d'Organizacions Literarias y Artisticas\". Iste decreto limit\u00f3 a-saber-lo a creyatividat. Mientres a decada de 1980 se crey\u00f3 a politica de \"gl\u00e1snost\" (en aragon\u00e9s \"apertura\") que permitiba atra vegata a artistas y escritors exprisar-se con libertat.\nA tradici\u00f3n d'os uegos de pascua, conoixitos como \"pysanky\" tien unas fundas radices en Ucra\u00edna. Istos uegos son decoratos con cera ta creyar patrons, allora, cuan son xutos lis se pinta con politas colors, y a la fin se saca la cera, dixando los patrons de colors. Ista tradici\u00f3n tien mils d'anyos d'antig\u00fcidat, antis d'a plegata d'o cristianismo a Ucra\u00edna. En a ciudat de Kolomya, en o semontano d'os monts Carpatos se construy\u00f3 en 2000 o museu d'o Pysanka que fue nominato como un d'os monimentos modernos candidatos a fer parti d'as Siet Marabillas d'Ucra\u00edna.\nA tradicional dieta ucrainesa incluye, pollo, toc\u00edn, vaca, peix y bulez. Os ucraineses tami\u00e9n minchan muitas trunfas, cerials y vechetals. Os platos tradicionals mas populars incluyen o \"varenyky\" (almondigas rebullitas con setas, trunfas, chucrut, queso y ceresas), o borscht (sopa de remolacha con pella y setas u carne) y \"holubtsy\" (roldes de pella rebullita con roz, cenorias y carne). As especialidaz ucrainesas incluyen tami\u00e9n o pollo de Kiev y tarta de Kiev. As bebitas mas tradicionals son os sucos de fruita, a leit, siero de manteca, augua mineral, t\u00e9 y caf\u00e9, cerveza, vin y \"horilka\".\nIdiomas.\nD'alcuerdo con a constituci\u00f3n, l'idioma d'o estato d'Ucra\u00edna ye l'ucrain\u00e9s. O ruso, que yera \"de facto\" l'idioma oficial d'a Uni\u00f3n Sovietica, tami\u00e9n ye amplament parlato, mas que mas en l'este y sud d'Ucra\u00edna. D'alcuerdo con o censo de 2001, un 67% d'a poblaci\u00f3n declar\u00f3 tener l'ucrain\u00e9s como idioma nativo y un 29% teneban o ruso. A mayor\u00eda de parlants nativos d'ucrain\u00e9s tienen o ruso como segunda luenga. L'ucrain\u00e9s se parla prencipalment en Ucra\u00edna occidental y central. En Ucra\u00edna occidental, l'ucrain\u00e9s ye tami\u00e9n a luenga dominant en as grans ciudaz (como Lviv). En Ucra\u00edna central, l'ucrain\u00e9s y o ruso se charran por igual, estando lo ruso mas com\u00fan en Kiev, mientres que l'ucrain\u00e9s ye a luenga d'emplego mas com\u00fan en as comunidaz rurals. En l'este y sud d'Ucra\u00edna, o ruso ye prencipalment emplegato en as ciudaz, y l'ucrain\u00e9s se usa en as arias rurals.\nMientres gran parte d'a era sovietica, o numero de parlants d'ucrain\u00e9s fue baixando en cada cheneraci\u00f3n, y a metat d'a decada de 1980, l'uso de l'idioma ucrain\u00e9s en a vida publica heba menguato significativament. Dimpu\u00e9s d'a independencia, o Gubierno d'Ucra\u00edna prencipi\u00f3 una politica d'ucrainizaci\u00f3n ta fer medrar l'uso de l'ucrain\u00e9s, mientres que o ruso se refus\u00f3, prohibindo-lo y restrinchindo-lo en os medios de comunicaci\u00f3n y as cintas.\nD'alcuerdo con a Constituci\u00f3n d'a Republica Autonoma de Crimea, l'ucrain\u00e9s ye l'unico idioma oficial estatal d'a republica. Manimenos, a constituci\u00f3n reconoixe o ruso como l'idioma d'a mayor parte d'a suya poblaci\u00f3n y guarancia o suyo emplego \"en totas as esferas d'a vida publica\". D'a mesma traza, o tartaro de Crimea (idioma d'o 12% d'a poblaci\u00f3n de Crimea) tien guaranciata una protecci\u00f3n especial d'o estato, asinas como as luengas d'atras etnias. Os parlants de ruso constituyen a gran mayor\u00eda d'a poblaci\u00f3n de Crimea (o 77%), estando los parlants d'ucrain\u00e9s un 10,1% y os parlants de tartaro de Crimea un 11,4%. Pero en a vida cutiana a mayor\u00eda d'os tartaros de Crimea y ucraineses en Crimea fan servir o ruso.\nLiteratura.\nA historia d'a literatura ucrainesa prencipia en o sieglo XI, dimpu\u00e9s d'a cristianizaci\u00f3n d'o Rus de Kiev Os documentos escritos por ixas envueltas yeran mas que mas textos liturchicos en l'idioma antigo eslau eclesiastico. En os rechistros historicos d'a epoca apareixeban con o nombre de \"cronicas\", estando am\u00e1s significativa d'ellas a \"Primera Cronica Rusa\" u \"Cronica de N\u00e9stor\". L'actividat literaria teni\u00f3 un important declive mientres a invasi\u00f3n mongola d'o rus.\nA literatura ucrainesea torn\u00f3 a desarrollar-se atra vegata en o sieglo XIV, y teni\u00f3 un important empent\u00f3n en o sieglo XVI con a introducci\u00f3n d'a imprenta y o prencipio d'a era d'os cosacos, baixo los dominios ruso y polaco. Os cosacos establioron una sociedat independient y popularizoron una nueva mena de poemas epicos, os \"dumi\", marcando lo punto mas important d'a literatura oral ucrainesa. Istos importants abances, s'esfacioron cuan en os sieglos XVII y XVIII se prohibi\u00f3 a publicaci\u00f3n en idioma ucrain\u00e9s. Manimenos en zaguer\u00edas d'o sieglo XVIII a literatura ucrainesa moderna torn\u00f3 a renaixer.\nEn o sieglo XIX prencipio un periodo d'uso d'a luenga vernacular en Ucra\u00edna, liderato por o treballo d'Ivan Kotliarevsky, a \"Eneyida\", primera publicaci\u00f3n moderna en ucrain\u00e9s. En os anyos 1830, o romanticismo ucrain\u00e9s prencipi\u00f3 a desembolicar-se, y apareixi\u00f3 Taras Shevchenko, poeta y pintor y un d'os simbolos nacionals d'iste renaiximiento cultural. Mientres Ivan Kotliarevsky ye considerato como lo pai d'a literatura en idioma ucrain\u00e9s, Shevchenko ye o pai d'o renaiximiento d'a naci\u00f3n ucrainesa. En l'anyo 1863 l'Imperio ruso prohibi\u00f3 as publicacions escritas en idioma ucrain\u00e9s.. Iste feito faci\u00f3 que os escritors ucraineses habesen d'escribir as suyas obras en ruso u publicar-las en Galitzia, allora baixo control austriaco. A debantdita prohibici\u00f3n nunca no se quit\u00f3, encara que dimpu\u00e9s d'a revoluci\u00f3n y a plegata a lo poder d'os bolcheviques qued\u00f3 obsoleta.\nA literatura ucrainesa contin\u00f3 floreixendo en os primers anyos d'a Uni\u00f3n Sovietica, cuan cuasi totas as tendencias literarias yeran aprebatas. Istas politicas se restrinchioron en os anyos 1930, cuan Stalin implement\u00f3 o suyo realismo socialista. A doctrina no reprimiba necesariament l'idioma ucrain\u00e9s, pero meteba una serie de reglas d'estilo que os escritors heban de seguir en as suyas obras. As actividaz literarias continoron estando limitatas baixo lo poder d'o partiu comunista, y no esti\u00f3 realment dica la independencia d'Ucra\u00edna en 1991 cuan os escritors estioron libres ta exprisar en as suyas obras lo que deseyaban.\nEsporte.\nUcraina se benefici\u00f3 muito d'as politicas d'a epoca sovietica en educaci\u00f3n fisica. Asinas, dimpu\u00e9s d'a suya independencia, Ucra\u00edna hered\u00f3 cientos d'estadios, piscinas, chimnasios y muitas atras instalacions esportivas.\nO esporte mas popular ye o f\u00fatbol. A competici\u00f3n futbolistica de maximo ran ye a \"Vyscha Liha\", tami\u00e9n conoixita como Liga Premier d'Ucra\u00edna. Os dos equipos mas importants d'ista liga son o \"FC Dynamo Kyiv\" y o \"FC Shakhtar Donetsk\". A tamas de que actualment o Shakhtar ye o campi\u00f3n d'a Vyscha Liha, o Dynamo Kyiv ha estato historicament l'equipo con mas exitos esportivos en Ucra\u00edna, ganando dos Recopas d'Europa, una Supercopa d'Europa y estando lo equipo con mas ligas d'a Uni\u00f3n Sovietica, con un total de 13, y mas Ligas d'Ucra\u00edna, con un total de 12; mientres que o Shakhtar nom\u00e1s tien cuatre ligas ucrainesas y una Copa d'a UEFA.\nMuitos ucraineses chugoron ta la Selecci\u00f3n Nacional de F\u00fatbol d'a Uni\u00f3n Sovietica, estando los mas importants Igor Belanov y Oleg Blokhin, ganadors d'a prestichiosa Pilota d'Oro ta o millor chugador de l'anyo. Dimpu\u00e9s d'a cayita d'a URSS nom\u00e1s un ucrain\u00e9s ha ganato iste premio, Andriy Shevchenko, l'actual capit\u00e1n d'a Selecci\u00f3n Nacional de F\u00fatbol d'Ucra\u00edna. L'equipo nacional debut\u00f3 en a Copa d'o Mundo de 2006, y pleg\u00f3 dica cuatrenos de final, antis de perder con os futuros campions, Italia.\nOs ucraineses tami\u00e9n han destacato en boxeyo a on que os chirmans Vitali Klitschko y Wladimir Klitschko han ganato o campionato d'o mundo d'os pesos pesatos.\nO debut d'Ucra\u00edna en uns Chuegos Olimpicos esti\u00f3 en os Chuegos d'hibierno de 2004. Dica hue Ucra\u00edna ha tenito millor actuaci\u00f3n en os chuegos de verano (con 96 medallas en cuatre participacions) que en os chuegos d'hibierno (cinco medallas en cuatre participacions). L'actual ranking d'Ucra\u00edna en numero de medallas ye o 35eno, tenendo toz os pa\u00edses que se troban por dencimal d'\u00e9ls, fueras de Rusia, mayor numero de participacions. O siguient trango d'Ucra\u00edna en o mundo d'o esporte ye a candidatura t'ag\u00fcespar os Chuegos Olimpicos d'hibierno de l'anyo 2018, estando a ciudat esleyita Bukovel, a estaci\u00f3n d'esqu\u00ed mas chovena d'o pa\u00eds.\nDemograf\u00eda.\nA poblaci\u00f3n d'Ucra\u00edna ye de 48.396.470 habitants (2002) en una superficie de 603.700 km\u00b2, con una densidat de poblaci\u00f3n de 80 hab/km\u00b2.\nPoblaci\u00f3n por nacionalidaz y etnias.\nEn o censo de poblaci\u00f3n de 1989 os ucraineses yeran 37.419.000, os rusos 11.356.000, os moldavos y rumanos 460.000, os belarrusos 440.000, os bulgaros 234.000, os polacos 219.000, os hongaros 163.000, os griegos 99.000, os tartaros no crimeus 87.000, os armenios 54.000, os chitans cingaros 48.000 y os tartaros crimeus 47.000 (pero dende 1994 se calcula que en son uns 250.000). A deseparaci\u00f3n entre ucraineses y os rusos (a minor\u00eda prencipal) ye menos clara en Ucra\u00edna oriental, on ye mayor o porcentache d'a minor\u00eda rusa y on a identidat ucrainesa no ye una cosa tan conscient como en Ucra\u00edna occidental. Cal parar cuenta que en Ucra\u00edna consideran a los rusins o rutens como ucraineses, y as estimacions dicen que bi ha en o pa\u00eds arredol d'un 1% de poblaci\u00f3n rutena.\nAntiparte, arredol d'1 mill\u00f3n d'ucraineses marchoron d'o pa\u00eds dende a suya independencia ta Estaus Unius, Canad\u00e1, Israel u la Uni\u00f3n Europea.\nRelichi\u00f3n.\nA relichi\u00f3n encara no aglutina a los ucraineses actuals. Os ortodoxos d'Ucra\u00edna y Belarrusia dependeban d'o metropolitano de Kiev, reestablito en 1361 dimpu\u00e9s d'a invasi\u00f3n mongola. \nEn o sinodo de Brest de 1596 o metropolitano de Kiev reconoixi\u00f3 l'autoridat d'o papa y naixi\u00f3 a \"Ilesia Uniata\" u greco-catolica. Encara que en o sieglo XVII muitos ucraineses s'oposaban a ista ilesia, permaneixendo en a Ilesia Ortodoxa orichinal, (o patriarca de Costantinoble nombr\u00f3 atro metropolitano ortodoxo de Kiev). Os uniatas s'expansionoron y en a Galitzia baixo dominio austriaco esdevini\u00f3 a ilesia nacional d'os ucraineses, a lo tiempo que despareixeba por a fuerza en os territorios d'os ucraineses baixo l'Imperio Ruso.\nEn primer\u00edas d'a decada de 1920 bi heba una ilesia autocefala especificament ucrainesa, esclafata por Stalin en primer\u00edas d'a decada de 1930, continando entre os ucraineses emigratos.\nEn 1946, con o cambio de mugas y o paso de Galitzia Oriental a la RSS d'Ucra\u00edna os uniatas fuoron adhibitos a la fuerza a la ilesia ortodoxa, encara que a Ilesia Greco-Catolica sigui\u00f3 existindo en a clandestinidat y entre os ucraineses emigratos. Actualment a Ilesia Uniata ha tornato a Ucra\u00edna pa reclamar os edificios que fuoron confiscatos por a fuerza y recuperar as congregacions que fuoron forzatos a pasar-sen a la ilesia ortodoxa.\nOs rusos d'Ucra\u00edna son cuasi toz cristiants ortodoxos, o mesmo que os moldavos, os bulgaros, os gagauzes y os griegos d'Ucra\u00edna. Os armenios son cristiants monofisistas, con a suya ilesia nacional.\nOs tartaros, (tartaros de Crimea y atros tartaros) y nogais son musulmans, y tami\u00e9n bi ha una minor\u00eda chodiga, correspondendo a los askenaz\u00eds y os crimchacos que son chodigos ortodoxos, y a los carains que son d'a secta cara\u00edta, toz diezmatos en a Segunda Guerra Mundial.\nEducaci\u00f3n.\nD'alcuerdo con a constituci\u00f3n d'Ucra\u00edna, toz os ciudadans tienen guaranciato l'acceso libre a la educaci\u00f3n. A finalizaci\u00f3n d'a educaci\u00f3n secundaria ye obligatoria en as escualas publicas que son a gran mayor\u00eda.\nDebito a que mientres o periodo sovietico un d'os prencipals obchectivos d'o gubierno yera proporcionar acceso a la educaci\u00f3n a toz os ciudadans, dreito que contina hue, bi ha un ratio estimato de alfabetizaci\u00f3n d'o 99.4% Dende l'anyo 2005 o sistema escolar, que d'antis mas yera d'11 anyos s'ha enamplato un anyo, durando actualment 12 anyos: a educaci\u00f3n primaria dura cuatre anyos (prencipiando con 6 anyos), a educaci\u00f3n meya (secundaria) y a educaci\u00f3n post-secundaria son tres anyos. En o 12eno grado, en salir d'a escuela, os estudiants fan os Examens d'o Gubierno. Istos examens s'emplegan tami\u00e9n como pruebas d'acceso a la universidat.\nA organizaci\u00f3n d'a educaci\u00f3n superior en Ucra\u00edna se fa d'alcuerdo a la estructura educativa d'os pa\u00edses mas desembolicatos, como definen a UNESCO y as Nacions Unidas.\nInfraestructuras.\nA mayor\u00eda d'as carreteras ucrainesas no han estato esviellatas dende a epoca sovietica, y por tanto son prou antigas. O gubierno d'Ucra\u00edna s'ha compromeso a construir bels 4.500\u00a0km d'autopistas antis de l'anyo 2012. En total o rete actual de carreteras en Ucra\u00edna ye de 164.732\u00a0km. O ferrocarril chuga un important papel en a conexi\u00f3n entre as prencipals arias urbanas, puertos, zonas industrials y os pa\u00edses vecins. A mayor concentraci\u00f3n de v\u00edas ferrias se troba en a rechi\u00f3n de Donbas. A tamas d'isto a cantidat de mercader\u00edas transportatas por ferrocarril descendi\u00f3 en un 7,4% en 1995 en comparaci\u00f3n con 1994, manimenos Ucra\u00edna contina estando un d'os pa\u00edses con mayor numero d'usuarios de ferrocarril d'o mundo. A cantidat total de v\u00edas de ferrocarril en Ucra\u00edna ye de 22.473\u00a0km, d'os cuals bels 9.250\u00a0km son electrificatos.\nUcra\u00edna ye un d'os mayors consumidors d'enerch\u00eda electrica d'Europa; consumindo alto u baixo lo doble d'enerch\u00eda que Alemanya en unidaz por capita. Una gran cantidat d'o suministro d'enerch\u00eda en Ucra\u00edna viene d'a enerch\u00eda nucleyar, recibindo a mayor parte d'o combustible nucleyar d'a vecina Rusia. As reservas de petrolio y gas natural s'importan tami\u00e9n de l'antiga Uni\u00f3n Sovietica. Asinas Ucra\u00edna ye un pa\u00eds que pende muito d'a enerch\u00eda nucleyar. A mayor central nucleyar d'Europa, a planta nucleyar de Zaporizhia, se troba en Ucra\u00edna. En 2006 o gubierno planeyaba la construcci\u00f3n de 11 nuevos reators nucleyars dica l'anyo 2030, doblando cuasi a capacidat enerchetica d'o pa\u00eds. O sector d'a enerch\u00eda en Ucra\u00edna ye o doceno en o mundo en termins de capacidat instalata, con 54 gigawatts (GW). As enerch\u00edas tienen un papel poco important en iste sector enerchetico, estando en 2005 a producci\u00f3n d'enerch\u00eda soministrata por as siguients fuents: nucleyar 47%, termica (45%), hidroelectricas y atras (8%)."}
{"id": "2657", "revid": "69718", "url": "https://an.wikipedia.org/wiki?curid=2657", "title": "Uni\u00f3n de Republicas Socialistas Sovieticas", "text": "A Uni\u00f3n de Republicas Socialistas Sovieticas (URSS) (en ruso: \u0421\u043e\u044e\u0437 \u0421\u043e\u0432\u0435\u0442\u0441\u043a\u0438\u0445 \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0438\u0445 \u0420\u0435\u0441\u043f\u0443\u0431\u043b\u0438\u043a (\u0421\u0421\u0421\u0420), \"Soyuz Sovietskij Sotsialistichieskij Riespublik (SSSR)\"), u Uni\u00f3n Sovietica (\u0421\u043e\u0432\u0435\u0442\u0441\u043a\u0438\u0439 \u0421\u043e\u044e\u0437, \"Sovietskii Soyuz\") esti\u00f3 un pa\u00eds socialista que existi\u00f3 mientres gran parti d'o sieglo XX, entre o trunfo d'os comunistas en a guerra civil que sigui\u00f3 a la Revoluci\u00f3n Rusa, en 1922 y a suya desaparici\u00f3n mientres o gubierno de Mikhail Gorbachev en 1991. Surtita dimpu\u00e9s de l'asasinato d'o zaguer zar, s'estendill\u00f3 dende a Mar Baltica y a Mar Negra dica l'Oceano Pacifico, con un aria parellana a la d'antigo Imperio Ruso. Integrata en primerias nom\u00e1s por 4 republicas federatas, en as suyas zagueras anyadas yera formata por 15 republicas socialistas sovieticas, ya que o suyo numero y grandaria heba variato dende 1922. Rusia yera a republica mas gran d'a Uni\u00f3n, tanto en aria como en poblaci\u00f3n, y dominaba politicament y economica."}
{"id": "2658", "revid": "69718", "url": "https://an.wikipedia.org/wiki?curid=2658", "title": "Cheorchia", "text": "A Republica de Cheorchia (en cheorchiano \u10e1\u10d0\u10e5\u10d0\u10e0\u10d7\u10d5\u10d4\u10da\u10dd, \"Sakartvelo\") ye un pa\u00eds en a costa d'o Mar Negro, a o sud d'o Caucas. Antiga republica d'a Uni\u00f3n Sovietica. Muga con Rusia en o norte y con Turqu\u00eda, Armenia y Azerbaich\u00e1n a o sud. A capital d'o pa\u00eds ye a ciudat de Tbilisi.\nEtimoloch\u00eda.\nOs cheorchianos se dan o nombre de \"kartvelebi\" (\u10e5\u10d0\u10e0\u10d7\u10d5\u10d4\u10da\u10d4\u10d1\u10d8) y claman a la suya luenga como \"kartuli\" (\u10e5\u10d0\u10e0\u10d7\u10e3\u10da\u10d8). Ixas palabras provienen d'o antipasato mitico d'os cheorchianos, Karthlos, que bi considera como o Pai de Cheorchia. Manimenos, una atra teor\u00eda afirma que ixos nombres provienen d'a palabra \u10e5\u10d0\u10e0\u10d7- (\"kart\"- \u00ablugar fortificato\u00bb. Hue, sindembargo, ista palabra s'emplega en a forma \u10e5\u10d0\u10e0\u10d7\u10d8, con o significato de \u00abcletato\u00bb).\nA denominaci\u00f3n europea d'o pa\u00eds, Cheorchia, emplegata por a mayor parte d'as lenguas, provi\u00e9n d'a palabra persa \"Gurji\" (\u06af\u0631\u062c\u06cc), influito por l'arabe \"Jurj\". A pronunciaci\u00f3n d'o nombre d'o pa\u00eds a l'occidental provi\u00e9n d'o prefixo griego \"ge\u014drg\"- (\u03b3\u03b5\u03c9\u03c1\u03b3), porque d'antis se pensaba que o nombre de \"Cheorchia\" proveneba de Sant Chorche (que ye am\u00e1s am\u00e1s o santo protector d'o pa\u00eds). Sindembargo, hue sabemos que realment provi\u00e9n d'o griego antigo \u03b3\u03b5\u03c9\u03c1\u03b3\u03af\u03b1 (\"ge\u014drgia\"), que significa \"agricultura\".\nAntigament, se clamaba a os habitants de l'actual Cheorchia como \"ibers\", por o nombre d'o pa\u00eds en que habitaban, que yera clamato Iberia, lo que trafucaba a os cheografos d'ixas envueltas, que trafucaban iste territorio con a peninsula iberica. Ye ista revoltina la que fa que bel autor cheorchiano convierta a os habitants d'a Peninsula Iberica en descendients d'os ibers d'o Caucas. En realidat, o nombre caucasico d'Iberia provi\u00e9n d'o nombre d'a ciudat cheorchiana de Sper, hue Ispir en Turqu\u00eda. O toponimo \"iberia\" lo trobamos como \"Ivir\u00eda\" en as traduccions aragonesas d'o \"Libro d'os Emperadors\" (\"Ivir\u00eda\"), y d'o \"Libro d'as Marabillas d'o Mundo\" de Chuan de Mandevilla:\n\"Gorj\", o nombre persa d'os cheorchianos, provi\u00e9n d'a radiz d'as palabras turca \"G\u00fcrc\u00fc\" y rusa \u0413\u0440\u0443\u0437\u0438\u043d (\"Gruzin\"). En persa, se clama a Cheorchia como \"Gurdjist\u00e2n\", \"G\u00fcrcistan\" en turco y \u0413\u0440\u0443\u0437\u0438\u044f (\"Gruzi\u00efa\") en ruso; tami\u00e9n \u05d2\u05e8\u05d5\u05d6\u05d9\u05d4 (\"Gruzia\") en hebreu. O nombre persa provi\u00e9n posiblement de \"gorg\" (lupo), que ye tami\u00e9n l'orichen d'o sobrenombre d'o rei d'Iberia Vakhtang I d'Iberia u Vakhtang I Gorgassali (cabeza de lupo, porque os antigos consideraban o Gurdjistan como a \"Tierra d'os lupos\".\nAs denominacions en armenio ta o chentilicio \"cheorchiano\" y ta Cheorchia, respectivament \"Vir\" y \"Virq\", provienen d'Iberia, con a perda d'a -i- inicial y a substituci\u00f3n de -w- u de -v- por a -b- d'Iberia.\nEn a traducci\u00f3n herediana de \"La Flor de las Ystorias d'Orient\" escriben \"regno de Iorgie\" u de \"Jorgie\", (as I y J tienen valor de fonema africato xordo /ch/), mala aragonesizaci\u00f3n dende un orichinal franc\u00e9s por pareixito con l'antroponimo \"Chorche\" (l'adaptaci\u00f3n correcta hese estato \"Chorchia\"), y li dedican o cap\u00edtol X.\nEn o \"Libro d'as Marabillas d'o Mundo\" tami\u00e9n lo escriben con trazas de \"Reino de Chorche\":\nCheograf\u00eda.\nEn Cheorchia bi ha parte d'as montanyas de mas altaria d'o Caucas: a tercera (Chkhara, de 5.058 m) y a cuatrena (Kazbek, de 5.047.\nEsporte.\nOs esportistas de Cheorchia compitioron con a equipo d'a URSS dica 1991.\nOs esportes mes practicatos en Cheorchia son l'aixedrez, l'halterofilia, o f\u00fatbol, o rugby y os esportes d'hibierno."}
{"id": "2659", "revid": "3972", "url": "https://an.wikipedia.org/wiki?curid=2659", "title": "Chuni\u00f3n Sobietica", "text": ""}
{"id": "2660", "revid": "69718", "url": "https://an.wikipedia.org/wiki?curid=2660", "title": "Kirguizist\u00e1n", "text": "Kirguizist\u00e1n, Kirguist\u00e1n, u Kirguizia (en l'alfabeto cirilico \u041a\u044b\u0440\u0433\u044b\u0437\u0441\u0442\u0430\u043d, \"Kyrgyzstan\") ye un pa\u00eds d'Asia Central. Tien muga con a Republica Popular de China, Cazaquist\u00e1n, Tachiquist\u00e1n y Uzbekist\u00e1n. A suya capital ye Bishkek. Actualment fa parti d'a Comunidat d'Estatos Independients.\nA suya poblaci\u00f3n ye de 4.753.003 habitants, en una superficie de 198.500 km\u00b2, con una densidat de poblaci\u00f3n de 24 hab/km\u00b2.\nOs kirguizes etnicos constituyen am\u00e9s gran part d'a poblaci\u00f3n."}
{"id": "2661", "revid": "63174", "url": "https://an.wikipedia.org/wiki?curid=2661", "title": "Uzbekist\u00e1n", "text": "A Republica de Uzbekist\u00e1n ye un pa\u00eds situato en Asia Central. Muga a lo norte y norueste con Cazaquist\u00e1n, a lo sud con Afganist\u00e1n, a lo nord-este con Kirguizist\u00e1n, a lo sudeste con Tachiquist\u00e1n y a lo sudueste con Turkmenist\u00e1n. A capital d'o pa\u00eds ye a ciudat de Tashkent.\nA suya poblaci\u00f3n ye de 25.563.441 habitants, en una superficie de 447.400 km\u00b2, con una densidat de poblaci\u00f3n de 57 hab/km\u00b2."}
{"id": "2663", "revid": "401", "url": "https://an.wikipedia.org/wiki?curid=2663", "title": "Turkmenist\u00e1n", "text": "Turkmenist\u00e1n u Turquemanist\u00e1n, ye un pa\u00eds en Asia Central, una de las republicas que formoron a Uni\u00f3n Sovietica dica a suya esligadura en 1991. Actualment fa parti d'a Comunidat d'Estatos Independients. Muga con Afganist\u00e1n, Ir\u00e1n, Cazaquist\u00e1n y Uzbekist\u00e1n. Tami\u00e9n muga con a Mar Caspia.\nA mayor\u00eda d'a suya poblaci\u00f3n ye turcomana."}
{"id": "2664", "revid": "401", "url": "https://an.wikipedia.org/wiki?curid=2664", "title": "Comunidat d'Estaus Independients", "text": "A Comunidat d'Estaus Independients (en ruso \u0421\u043e\u0434\u0440\u0443\u0436\u0435\u0441\u0442\u0432\u043e \u041d\u0435\u0437\u0430\u0432\u0438\u0441\u0438\u043c\u044b\u0445 \u0413\u043e\u0441\u0443\u0434\u0430\u0440\u0441\u0442\u0432 - Sodruzhiestvo Niezavisimij Gosudarstv) (CEI) ye una organizaci\u00f3n supranacional composada por 9 d'as 15 antigas Republicas Sovieticas, con a excepci\u00f3n d'os 3 estaus balticos: Estonia, Letonia y Lituania, que actualment fan parte d'a Uni\u00f3n Europea, y Cheorchia, Turkmenist\u00e1n y Ucra\u00edna.\nA suya creyaci\u00f3n siny\u00f3 a esligadura d'a Uni\u00f3n Sovietica (URSS) y, seguntes Vlad\u00edmir Putin, o suyo proposito esti\u00f3 premitir un \"esvurcio civilizau\" entre as republicas que feban parte d'a Uni\u00f3n. Dende a creyaci\u00f3n d'a C.E.I. muitos documentos sobre cooperaci\u00f3n economica, esfensa y relacions internacionals han estau sinyaus por os suyos estaus-miembros."}
{"id": "2665", "revid": "610", "url": "https://an.wikipedia.org/wiki?curid=2665", "title": "Republica de Moldavia", "text": "A Republica de Moldova u Republica de Moldavia (a vegadas dita Moldavia, en rumano \"Republica Moldova\", en gagauz y en ruso \u0420\u0435\u0441\u043f\u0443\u0431\u043b\u0438\u043a\u0430 \u041c\u043e\u043b\u0434\u043e\u0432\u0430 \"Respublika Moldova\") ye un pa\u00eds d'Europa de l'Este sin salida a la mar, que muga con Ruman\u00eda por l'ueste y con Ucra\u00edna por l'este. Esti\u00f3 una d'as republicas d'a Uni\u00f3n Sovietica dica la suya independencia o 27 d'agosto de 1991. Estando dica a suya creyaci\u00f3n miembro d'a Comunidat d'Estatos Independients.\nA suya poblaci\u00f3n ye de 4.466.706 d'habitants (2007) en una superficie de 33.843 km\u00b2, con una densidat de poblaci\u00f3n de 131 hab/km\u00b2. A suya capital se troba en Chi\u015fin\u0103u, que ye a mas a prencipal ciudat d'o pa\u00eds. Moldavia se troba situata entre dos r\u00edos, o r\u00edo Dni\u00e9ster, que desaugua en a mar Negra y o r\u00edo Prut, un afluent d'o r\u00edo Danubio.\nYe una republica, estando l'actual President d'o pa\u00eds Igor Dodon, y a primera ministra Maia Sandu."}
{"id": "2666", "revid": "401", "url": "https://an.wikipedia.org/wiki?curid=2666", "title": "Europa de l'Este", "text": "Europa de l'Este ye la rechi\u00f3n oriental d'Europa.\nA divisi\u00f3n d'Europa en \"occidental\" y \"oriental\" ha variato a lo largo d'a historia. Una traza d'analisar ista alternativa ye meter ficacio a qu\u00e9 se considera o \"centro\" d'Europa (u \"Mitteleuropa\"). Mientres l'exito d'o comunismo, pa\u00edses como Hongr\u00eda u Polonia pertocaban a Europa Oriental; en cambeo, hu\u00e9 en d\u00eda demandan a suya centralidat frent a las antigas republicas sovieticas.\nAntigo bloque de l'este.\nDe ixos paises yeran incluyitos en a Uni\u00f3n Sovietica:\nEuropa d'o Sud/Peninsula balcanica.\nD'ordinario a definici\u00f3n s'estendilla a istos atros antigos pa\u00edses comunistas:\nGrecia y a parti europea de Turqu\u00eda no se incluyen porque yeran miembros d'a OTAN.\nEuropa Central.\nOs antigos pa\u00edses comunistas d'Europa Central se incluyoron mientres a Guerra Frida\nAntis d'a Unificaci\u00f3n d'Alemanya, Alemanya Oriental se encluyiba en a Europa de l'Este. Croacia s'incluye a vegadas en o grupo porque ye en parti en a rechi\u00f3n."}
{"id": "2667", "revid": "69718", "url": "https://an.wikipedia.org/wiki?curid=2667", "title": "Bulgaria", "text": "A Republica de Bulgaria ye un pa\u00eds europeu situau en os Balcans, muga a lo norte con Ruman\u00eda, a lo sud con Grecia y Turqu\u00eda y a l'ueste con Serbia y Montenegro y con Macedonya d'o Norte. A suya capital ye Sofiya.\nPoblaci\u00f3n.\nA suya poblaci\u00f3n ye de 7.537.929 habitants (2003) en una superficie de 110.910 km\u00b2, con una densidat de poblaci\u00f3n de 67,9 hab/km\u00b2.\nPoblaci\u00f3n por etnias y nacionalidaz.\nEn 1991 s'estimaba que de 8.989.000 habitants de Bulgaria 8.200.000 yeran bulgaros etnicos, (pero os zingaros no se censaban a parte y en podeban estar-ne uns 150.000), y 700.000 turcos rumel\u00eds. Entre 100.000 y 200.000 son bulgaros musulmans u pomacos.\nCheograf\u00eda.\nProvincias y municipios.\nDende 1987 dica 1999 Bulgaria yera formada por 9 provincias (\"oblasti\", en singular \"oblast\"); dende 1999, tien 28 provincias. Istas provincias son:\nIstas provincias tienen 264 municipios.\nHistoria.\nEncara que en o territorio de l'actual Bulgaria ya se i troban chacimientos arqueolochicos en o Paleolitico Meyo y en o Neolitico, no ye so que arredol d'o 3000 aC que i plegoron os primers pobladors indoeuropeus, los tracios, reconoixius por a suya habilidat con a metalurchia y en estar expertos chinetz. Tanimientres, no formoron garra unidat politica organizada dica que entroron en contacto con os griegos que heban prencipiau a establir colonias con finalidaz comercials en as costas d'a mar Negra y que pleg\u00f3 en a rechi\u00f3n l'Imperio Aquemenida. Alavez establioron en o sieglo V aC lo Reino odrysio, que en o dende 320 aC teneba la suya capital en Seutopolis.\nDende lo sieglo IV aC, con Filipo II de Macedonya lo Reino de Macedonya s'expandi\u00f3 enta lo norte, en apropiando-se d'os territorios tracios, dica lo punto que parte substancial d'as tropas con as que Aleixandre lo Gran redot\u00f3 a l'Imperio Aquemenida y pleg\u00f3 dica la India estioron tracios.\nDende lo sieglo III aC a Republica romana prencipi\u00f3 a suya expansi\u00f3n por os Balcans, rematando la suya conquiesta total en o sieglo I dC, encara que mantenioron bel tiempo un chicot reino tracio. La luenga d'os tracios, lo tracio, encara sobrevivi\u00f3 dica lo sieglo V en bels puestos. En dividir-se l'Imperio Romano entre Honorio (qui recibi\u00f3 l'Imperio Romano d'Occident) y Arcadio (qui recibi\u00f3 l'Imperio Romano d'Orient, clamau \"Imperio Bizant\u00edn\"), os territorios de l'actual Bulgaria quedoron incorporaus a iste zaguero.\nEtnochenesi d'os bulgaros.\nOs protobulgaros d'o baixo Danubio yeran un pueblo de luenga turquica que as fuents contemporanias denominaban \"bulgaros\". Os protobulgaros yeran aliaus d'unas tribus eslavas y s'heban feito con o control de territorios de l'Imperio Romano d'Orient entre a Cordelera d'os Balcans y o Danubio. Ixe territorio, a lo norte d'a linia Jirecek yera habitau por poblacions romanizadas de luenga latina, que ya en l'alta Edat Meya ser\u00e1n conoixius como vlacos, que tami\u00e9n ir\u00e1n eslavizando-se y ser\u00e1n cada vegada mes ixemenaus por os balcans.\nEn Tracia os chacimientos eslaus mes antigos se pareixen a los d'a cultura de Hlincea I (cultura documentada en l'actual territorio de Ruman\u00eda entre a segunda metat d'o sieglo VII y lo sieglo IX), y pareix coincidir con o naiximiento d'o primer estau bulgaro en a segunda metat d'o sieglo VII.\nOs protobulgaros encomenzoron a eslavizar-se y fusionar-sen con os eslaus cuan arredol de l'anyo 865 o rei Boris I se convirti\u00f3 a lo cristianismo. A lo principio os bulgaros cristianos yeran aliniaus con Roma, pero Boris decidi\u00f3 aliniar-se con Costantinoble porque o papa de Roma no permitiba que hi hese en Bulgaria una seu metropolitana. Climent y Nah\u00fan, disciplos de Cirilo y Metodio, introducioron a liturchia en eslau eclesiastico y l'alfabeto glacolitico, y d'esta traza preni\u00f3 importancia a luenga y cultura d'os eslaus, mes lumerosos en a zona, debant d'a luenga y cultura d'os bulgaros de luenga turquica. En o sieglo vinient se constituy\u00f3 una ilesia autonoma con o suyo patriarca.\nPrimer Imperio Bulgaro.\nO fillo de Boris I, Sime\u00f3n, fue coronau \"Basileus\" en l'anyo 913, prenendo o t\u00edtol de zar, y en 926 traslada a capital ta Preslav, no guaire luent de Pliska. Este imperio bulgaro plegaba dica as actuals Serbia, Macedonya y Albania y ye conoixiu por os historiadors como primer Imperio Bulgaro. Bi habi\u00f3 un gran desembolique artistico y literario, y a cultura bizantina s'ixemenaba por o mundo eslau.\nD'alcuerdo con bella fuent l'emperador bizant\u00edn Le\u00f3n VI o Sabio, en guerra contra a poderosa Bulgaria de Sime\u00f3n clam\u00f3 a los hongaros pa creyar-lis a los bulgaros un frent a la suya espalda. Os bulgaros reaccionoron clamando a los pazinacos pa que atacasen por a espalda a los hongaros. O resultau esti\u00f3 que os hongaros habioron d'abandonar as tierras que alavez ocupaban en Ucra\u00edna occidental y Moldavia y establir-sen en Panonia. Os pazinacos ocuporon o puesto d'os hongaros en Ucra\u00edna y Moldavia. O Imperio Bulgaro perdi\u00f3 o control d'os pa\u00edses vlacos y eslaus d'o norte d'o Danubio, (d'alto u baixo l'actual Ruman\u00eda), remat\u00f3 firmando a paz con Costantinoble en l'anyo 897, en pagas por cobrar un tributo anyal a l'Imperio Bizant\u00edn. En o \"libro de los emperadors\" lo contan asinas:\nDimpu\u00e9s de Sime\u00f3n l'Imperio s'enfeblix.\nA cultura bizantina s'heba ixemenau tanto por o primer Imperio Bulgaro que tami\u00e9n plegoron ideyas heterdoxas, y d'esta traza o asceta bulgaro Chuan Bogomil desembolic\u00f3 en o monesterio de Ryla (Macedonya) o bogomilismo.\nDecadencia d'o primer Imperio y ocupaci\u00f3n Bizantina.\nO rei Samuel preba de reaccionar centrando o suyo Estau en Ohrid (Macedonya d'o Norte), pero l'emperador bizant\u00edn Basilio II invade os zaguers territorios orientals que controlan os bulgaros y en 1014 lis infliche una gran derrota en a que os bizantins prenen como brutal represalia vuedar os uellos de 14.000 presioners bulgaros, que son ninviaus a lo rei por un tuerto. En o \"Libro de los Emperadors\" lo describen asinas:\nSamuel muere dos d\u00edas dimpu\u00e9s. Cuatre anyadas dimpu\u00e9s o zaguer rei de Bulgaria muere en una batalla.\nBasilio II concedi\u00f3 a chesti\u00f3n a l'aristocracia nativa y confirm\u00f3 a posici\u00f3n d'a ilesia. Os bizantins preboron d'helenizar a los bulgaros, como a atros eslaus de territorios que tornaban a controlar. As planas d'o norte yeran zona de paso pa pueblos turquicos d'as estepas que s'escapaban a lo poder de l'Imperio Bizant\u00edn: pazinacos, usios y cumans, probables antipasaus d'os gagauzes. Bulgaria tami\u00e9n esti\u00f3 zona de paso pa os cruzaus.\nSegundo Imperio Bulgaro.\nA fins d'o sieglo XII os campesins bulgaros y os vlacos de rebelan y se constituye un nuevo estau Bulgaro, que por estar tami\u00e9n prou extenso ye conoixiu como \"segundo Imperio Bulgaro\" por os historiadors, y tami\u00e9n conoixiu como \"Imperio Bulgaro-Vlaco\" por historiadors rumanos, por ser gobernau por una dinast\u00eda vlaca, os As\u00e1n. A capital yera Tarnovo, a ilesia recuper\u00f3 a suya autocefalia y bi ha una recuperaci\u00f3n cultural.\nEn a \"Cronica de Morea\" parlan de Caloynni Assan, emperador de Bulgaria, que invadi\u00f3 l'Imperio Latino de Costantinoble en ixas envueltas de Baldu\u00edn I. Tami\u00e9n nombran a un Andronico Assani en relaci\u00f3n con os almog\u00e1vars:\nEn o \"Libro del Trasoro\" denominan \"barbaros\" a los bulgaros, considerando-los como ocupants ilechitimos de Tracia, considerada part de Grecia:\nA invasi\u00f3n mongola de 1242, cuan tornaban d'Hongr\u00eda faci\u00f3 que os bulgaros entrasen en decadencia. O estau s'esminglanaba y se succedeban diferents dinast\u00edas, belunas d'orichen cum\u00e1n. A costa d'a Mar Negra y a boquera d'o Danubio se poblaban por pueblos turquicos de diferents orichens, talment antipasaus d'os actuals gagauzes. A fins d'o sieglo XIV hi heba dos reinos bulgaros principals, un con capital en Tirnovo y atro con capital en Vidina. En 1382 os otomans prenioron Sof\u00eda, en 1393 o reino de Tirnovo, y en 1396 o reino de Bidina. En 1396 os hongaros y franceses organizan una cruzada anti-otomana, plegan a ocupar Vidina, pero son vencius en Nikopol. En 1444 atra cruzada antiotomana ye redotada en 1444 en a batalla de Varna, en a que muere o rei Vladislau de Polonia y Hongr\u00eda.\nDominaci\u00f3n otomana.\nDende fins d'o sieglo XIV dica fins d'o sieglo XVIII Bulgaria faci\u00f3 part de l'Imperio Otom\u00e1n. Talment por deseyo d'os griegos o patriarcau bulgaro fue suprimiu en 1393, y a ilesia bulgara dependeba dreitament d'o patriarca de Costantinoble. A ilesia s'heleniza y a luenga eslava ye abandonada por o griego. A nobleza bulgara, muito diezmada por as guerras, ye deportada t'Anatolia u se convierte a lo islam. A mayor\u00eda d'os campesins bulgaros siguen estando ortodoxos, pero en o sudueste bi ha bulgaros que se convierten a la relichion musulmana esdevenindo os pomacos. Os turcos s'estableixen en diferents parz de Bulgaria como Dobrucha, pero tami\u00e9n i habr\u00e1 bulgaros islamizaus que esdevenir\u00e1n turcos por prener a luenga turca. Cualques poblacions de Bulgaria se fan multietnicas. Os mercaders griegos, armenios y chodigos (sefarditas) ocuporon o puesto d'a clase meya. Os chodigos yeran admesos en os vicos turcos d'as ciudaz. A lo norte d'os Balcans as ciudaz solas que i heba yeran dominadas por ciudadans griegos y guarnicions turcas. As viellas ciudaz de Rumelia fuoron helenizadas. As tradicions bulgaras se mantenioron vivas en secreto en os monesterios, gracias a Paisij, un monche de Athos que en l'anyo 1762 escribi\u00f3 una historia d'o suyo pueblo bulgaro.\nA presi\u00f3n rusa.\nL'aislamiento d'os bulgaros se crebar\u00e1 dende a segunda metat d'o sieglo XVIII por contacto con os rusos, que abanzaban enta o sud desgastando l'Imperio Otom\u00e1n. En a guerra de 1768 entre l'Imperio Otom\u00e1n y l'Imperio Ruso, as tropas rusas plegar\u00e1n dica Bulgaria y en 1774 vencer\u00e1n a los otomans en a batalla de Chumla. Por o tractau de K\u00fc\u00e7\u00fck-Kaynarca Rusia s'adchudica o poder de protecci\u00f3n d'os cristianos ortodoxos de l'Imperio Otom\u00e1n.\nEn 1829 os griegos se rebelan y as tropas rusas ocupan una gran parte d'as tierras bulgaras, prenendo Adrianopoli. Por o tractau de paz Vlaquia y Moldavia esdevienen un protectorau ruso y Bulgaria permaneixe en l'Imperio Otom\u00e1n, pero muitos bulgaros emigran enta Vlaquia y Moldavia (especialment ta Besarabia).\nO separatismo bulgaro.\nEn a decada de 1830 os misioners europeus occidentals y norteamericans s'intresan por os bulgaros. En ixa epoca amaneix o nacionalismo bulgaro, amaneix una burgues\u00eda bulgara comerciant y artesana, s'ubren escuelas y s'imprimen obras en luenga eslava. A primera biblia bulgara fue publicada en 1940 por Eli Riggs. Os mesmos otomans fomentaban este nacionalismo pa desgastar o emerchent nacionalismo griego. A presi\u00f3n popular consigue que a liturchia torne a estar en luenga eslava, y en 1870 o sold\u00e1n creya un exarcau bulgaro independient, en contra d'a voluntat d'o patriarca de Costantinoble. A pesar d'o refirme otom\u00e1n a lo nacionalismo bulgaro y las concesions bi ha descontento por a plegada de refuchiaus musulmans de l'Imperio Ruso como circasians, nogais y tartaros de Crimea, (venius dimpu\u00e9s d'a guerra de Crimea). Os nacionalistas bulgaros emigraus en Bucarest s'organizan.\nL'autonom\u00eda.\nEn 1875 esclata una insurrecci\u00f3n en Bosnia y arriba en Bulgaria en 1876. Os turcos reaccionan con una represi\u00f3n brutal con os bachibozuks, que fan mortaleras y devastan lo pa\u00eds. A opini\u00f3n publica europea ye escandalizada por as noticias de Bulgaria (o panfleto de Gladstone denunciaba o que escayeixeba) y os pa\u00edses europeus, en especial Gran Bretanya y Rusia, presionan pa que den l'autonom\u00eda a Bulgaria. Rusia declara a guerra a l'Imperio Otom\u00e1n en 1877 y invade Bulgaria con o refirme de l'exercito rumano y d'una lechi\u00f3n bulgara. En chinero de 1878 l'exercito ruso ye muito a man de Costantinoble. O 3 de marzo de 1878 Rusia imposa a lo sold\u00e1n o tractau de Sant Estefano. D'alcuerdo con este tractau se creyar\u00eda un estau pan-bulgaro con os territorios de l'actual Bulgaria, as tierras eslavas de Macedonya, una francha de l'actual Serbia y lo norte de Tracia Oriental. Como esto suposaba un desmantelamiento de l'Imperio Otom\u00e1n en Europa y un desequilibrio de fuerzas en os Balcans, Austria y Gran Bretanya presionoron a Rusia pa que firmase o congreso de Berl\u00edn en chulio de 1878 por que se manteneba o \"status quo\". O prencipau autonomo de Bulgaria se reduciba a la rechi\u00f3n de Sof\u00eda y las tierras a lo norte d'os Balcans. A cuenca d'o r\u00edo Maritsa seguiba estando una provincia otomana, dita Rumelia Oriental, encara que con cierta autonom\u00eda, con un gobernador cristiano y baixo a supervisi\u00f3n d'as grans potencias. Macedonya no heba cambiau de situaci\u00f3n.\nEn 1878 una Asamblea constituyent aplegada en Tarnovo preni\u00f3 una Constituci\u00f3n y esleye a Aleixandre de Battemberg como prencipe. En Rumelia Oriental os representants d'as potencias europeas elaboran estatutos organicos.\nBulgaria independient.\nEn 1885 l'exercito bulgaro ocupa Rumelia Oriental. Os serbios reaccionan pero son derrotaus. Aleixandre cesa a los ros rusos sin consultar a Rusia y lo zar organiza un complot militar en contra d'\u00e9ll. Aleixandre ha d'abdicar y prene o control Stepan Stambolov. Stambolov consigue que o exarca nombre bispes bulgaros en Agrida y Veles, alavez territorio otom\u00e1n. L'Asamblea de 1887 esleye como prencipe a Ferrando de Saxonia-Coburgo, que en 1894 se desfa d'o dictador Stambolov. En 1908 Ferrando proclama en Tirnovo a independencia de Bulgaria y prene o t\u00edtol de zar con l'aprobaci\u00f3n d'Austria-Hongr\u00eda, y o reconoiximiento internacional. Bulgaria no teneba una clase meya, pero a suya aristocracia teneba una mentalidat civil y laica, (os tiempos de control griego en a ilesia facioron que os bulgaros estasen bella cosa allenaus d'a ilesia). En 1903 bi ha una prebatina d'insurrecci\u00f3n bulgara en Macedonya y Tracia, pero fracasa dimpu\u00e9s de 3 meses, esclafada por os otomans.\nAs guerras balcanicas.\nEn 1912 Bulgaria declar\u00f3 a guerra a l'Imperio Otom\u00e1n chunto con Serbia y Grecia, encomienza a Primera Guerra Balcanica. Adrianopoli caye en marzo de 1913 y los otomans se rinden. Por o tractau de Londres d'o 30 de mayo de 1913 l'Imperio Otom\u00e1n abandona os territorios a l'este d'a linia Enos-Midia. Os tres estaus vencedors no se posan d'alcuerdo con o reparto. Os bulgaros, que han combatiu en l'este se consideran os autenticos vencedors d'os turcos, pero han estau os serbios qui han ocupau o centro y norte de Macedonya. Os griegos han ocupau tierras d'o sud de Macedonya pobladas por eslaus. O 23 de chunio Ferrando ordena atacar a los serbios y griegos sin declaraci\u00f3n de guerra, encomenzando a Segunda Guerra Balcanica. En a Segunda Guerra Balcanica os bulgaros son atacaus tami\u00e9n por os otomans y os rumanos, y pierden a guerra. Por o tractau de Bucarest o 10 d'agosto de 1913 Bulgaria obti\u00e9n una extensi\u00f3n territorial en o sud, con una parte de Tracia que li da acceso a la mar Echea, pero ha de ceder o sud de Dobrucha a Ruman\u00eda, y Adrianopoli y Tracia Oriental a Turqu\u00eda. Serbia conserva a suya part de Macedonya, actual Macedonya d'o Norte.\nAs guerras mundials.\nEn setiembre de 1915 Bulgaria fa liga con l'Imperio Austrohongaro y declara a guerra a Serbia o 15 d'octubre. L'exercito serbio ye un una pinza y se retira enta la mar a travi\u00e9s d'Albania. As tropas bulgaras ocupan a parte serbia de Macedonya d'o Norte y fan frent a las tropas aliadas que han desembarcau en Tesalonica o 15 d'octubre (se creya o frent d'Orient). Cuan Ruman\u00eda entra en guerra en agosto de 1916 Bulgaria s'asocia a la contraofensiva d'as potencias centrals y ocupa Dobrucha d'o sud, que heba perdiu en a segunda Guerra Balcanica.\nO 18 de setiembre de 1918 se creba o frent d'Orient y Bulgaria ye obligada a firmar un armisticio o d\u00eda 29. O 3 d'octubre Ferrando abdica en Boris III. O tractau de Neully d'o 27 de noviembre de 1919 imposa perdugas territorials: Ruman\u00eda recupera o sud de Dobrucha, Serbia s'anexiona bel districto buegant de Bulgaria, Grecia ocupa Tracia Occidental, por o que Bulgaria pierde o acceso a la mar Echea y s'empobrix o antepa\u00eds d'ixa costa. En 1923 os griegos forachitoron a 250.000 bulgaros de Tracia y Macedonya, y son substituyius por refuchiaus griegos de Turqu\u00eda.\nEncomienza a dictadura campesina de Alexandre Stambolijski, que ye asesinau en 1923. Dimpu\u00e9s bi ha una insurrecci\u00f3n comunista, seguida d'una represi\u00f3n. Dimpu\u00e9s un periodo d'inestabilidat con desembolique d'o terrorismo. Se creya un movimiento d'inspiraci\u00f3n musoliniana pareixiu a los ustaixas, os \"komitadjis\", salius d'o ORIM, (Organizaci\u00f3n Revolucionaria Interior de Macedonya, de fins d'o sieglo XIX). A fins d'ixe mesmo anyo os oficials fomentan un golpe d'Estau. A l'anyada vinient se proclama una dictadura exercida por o mesmo rei Boris III, que manifiesta simpat\u00eda por l'Alemanya nazi.\nO 7 de setiembre por l'alcuerde de Craiova Bulgaria recupera Dobrucha d'o sud, en un tiempo que Ruman\u00eda ye obligada a ceder territorios. En marzo de 1941 Bulgaria s'adhiere a lo Pacto Tripartito y ye recompensada con l'anexi\u00f3n d'una gran parte de Macedonya, d'o districto de Pirot de Serbia, y con a recuperaci\u00f3n de Tracia. Os griegos de Tracia, uns 100.000, son forachitaus en respuesta por a expulsi\u00f3n d'os bulgaros en 1923. O gubierno bulgaro preba de ganar-se a simpat\u00eda d'os macedonyos eslaus y integrar-los.\nBoris III se neg\u00f3 a entregar a los chodigos de Bulgaria a los nazis y a participar en a guerra contra a URSS. En agosto de 1943 Boris III muere.\nA bulgaria comunista.\nOs dirichents bulgaros miran en 1944 un alcuerde con as potencias occidentals, pero en agosto os sovieticos ya son prou cerca, y penetran en Ruman\u00eda. O 5 de setiembre a URSS declara a guerra a Bulgaria, que se rinde y ye presionada pa que declare a guerra a Alemanya. As tropas bulgaras se retiran de Grecia y Yugoslavia. O 16 de setiembre os sovieticos ocupan Sof\u00eda y ocupar\u00e1n Bulgaria dica fins de 1947. O 28 d'octubre se firma un armisticio en Mosc\u00fa y o poder pasa a los comunistas.\nO 9 de setiembre un golpe d'estau posa en o gubierno a lo Frent d'a Patria. O Partiu Comunista ye a fuerza organizada sola, organizaci\u00f3n que depende de Mosc\u00fa, y prene tot o poder con l'aduya de l'exercito d'ocupaci\u00f3n. Dimpu\u00e9s de l'abolici\u00f3n d'a monarqu\u00eda por referendum se proclama a republica popular o 15 de setiembre de 1946. L'aduya sovietica permite que por o tractau de Par\u00eds de 1947 Bulgaria conserve Dobrucha d'o Sud. En 1947 unos cuantos procesos eliminan a los dirichents politicos no comunistas, como Nikolai Petkov, capitoste d'os campesins. En 1949 o partiu comunista sufre una purga estalinista por parte d'os cuadros d'o partiu formaus en a URSS que permite apartar a parte d'os comunistas, acusaus de titismo. O estalinista Valko Chervenkov se posa a la cabeza d'o partiu y dimpu\u00e9s ye succediu por Todo Jirkov, qui seguir\u00e1 os dictaus d'a URSS.\nA bulgaria postcomunista.\nEn noviembre de 1989 Todo Jirkov ye cesau en as suyas funcions y acusau de corrupci\u00f3n. Tres anyadas dimpu\u00e9s ser\u00e1 condenau a siet anyadas de prisi\u00f3n. Con o suyo succesor Petar Mladenov o partiu comunista se torna socialista, y en as eleccions libres de chunio de 1990 obti\u00e9n 211 d'os 400 escanyos de l'Asamblea nacional. Os excomunistas comparten o poder con a oposici\u00f3n (Uni\u00f3n d'as Fuerzas Democraticas). En chulio de 1991, o Parlamento adopta una nueva constituci\u00f3n. As eleccions lechislativas d'octubre de 1991 dan 110 escanyos a la UFD, 106 a lo Partiu Socialista y 24 a lo Movimiento d'os dreitos y libertaz d'os turcos y pomacos. Jeliou Gelev, lider d'a UFD, ye esleito president d'a Republica por sufrachio universal en chinero de 1992.\nBulgaria ser\u00e1 o primer Estau en reconoixer a independencia d'a Republica de Macedonya, encara que no haiga reconoixiu a lo pueblo macedonyo como diferent d'o pueblo bulgaro."}
{"id": "2674", "revid": "610", "url": "https://an.wikipedia.org/wiki?curid=2674", "title": "Sofiya", "text": "Sofiya (en cirilico \u0421\u043e\u0444\u0438\u044f), con una poblaci\u00f3n de 1 376 742 habitants (2006) ye a capital y ciudat mas gran d'a Republica de Bulgaria. Ye situada en l'ueste d'o pa\u00eds a los piez d'o mont Vitosha. Ye o centro administrativo y cultural d'o pa\u00eds.\nToponimia.\nOrichinalment yera una localidat tracia dita \"Serdica\" u \"Sardica\". L'emperador Trach\u00e1n la rebaptiz\u00f3 como \"Ulpia Serdica\". En l'Alta Edat Meya os eslaus la denominaban \"Triaditsa\" u \"Sredets\", denominaci\u00f3n que dur\u00f3 dica o sieglo XIX coexistindo con a denominaci\u00f3n griega de \"Sof\u00eda\" (sabidur\u00eda), que talment exista dende o sieglo XIV. A denominaci\u00f3n clasica \"Serdica\" present orichinalment en griego ye a que se troba en o \"Libro de los Emperadors\":\nHistoria.\nEn 809 Crumo, khan d'os protobulgaros conquiere la ciudad, adhibindo-la a lo Primer Imperio Bulgaro."}
{"id": "2675", "revid": "41", "url": "https://an.wikipedia.org/wiki?curid=2675", "title": "Ruman\u00eda", "text": "Ruman\u00eda ye un pa\u00eds y estato situato en o sudeste d'Europa. Muga con Ucra\u00edna y a Republica de Moldavia en o nord-este, Hongr\u00eda y Serbia en l'ueste y Bulgaria a o sud. Ruman\u00eda tami\u00e9n tien una chicota francha de costa en a Mar Negra.\nOrganizaci\u00f3n territorial.\nRuman\u00eda apareix dividita administrativament en 41 provincias (\"jude\u0163e\"), en cadag\u00fan d'\u00e9ls ye dividito en \"munecipii\" (ciudaz grans), \"ora\u015fe\" (ciudaz menors u lugars grans), u \"comune\" (comunas, equivalents a o \"concello\" en o sentito que li se da en Galicia y Asturias, ye decir, municipio).\nProvincias (\"Jude\u0163e\").\nAs 41 provincias en que ye dividita Ruman\u00eda son:"}
{"id": "2676", "revid": "610", "url": "https://an.wikipedia.org/wiki?curid=2676", "title": "Muga", "text": "As mugas, buegas o g\u00fcegas, son as ringlas que se trazan en os cabos d'un pa\u00eds y que lo desalpartan d'o u d'os pa\u00edses vec\u00edns, amugando asinas o territorio en o que se puede exercer a soberan\u00eda de cada cual. Cada pa\u00eds tien l'autoridat de desichir a las dem\u00e1s nacions que no invadan o suyo territorio (amugato por as mugas); ye dicir, de desichir que os Estatos foranos s'abstiengan d'actuar y ficar-sen en o suyo territorio.\nToz os pa\u00edses d'o mundo tienen o nombre d'Estatos, Estatos que la suya caracteristica principal ye a soberan\u00eda; ye dicir, en a facultat d'establir y exercer a suya autoridat d'a maniera en que lo creigan convenient.\nTa que o exercicio d'a soberan\u00eda por parti d'os Estatos no siga perchudiciosa ta atras nacions, se creigan mugas en partis de tierra, augua y aire.\nAs mugas, a lo contrario de lo que muitas vegadas se creye, no se creyan nom\u00e1s cuan bi ha tierra de por meyo, pos existen diferents menas de mugas: aerias, territorials, fluvials, maritimas y en os lacos.\nIsto quiere dicir que, en muitos casos, a muga d'un pa\u00eds con atro no se troba definida nom\u00e1s an bi ha tierra, pos en bels casos ixa divisi\u00f3n se efectua emplegando r\u00edos, mars, ecetra.\nO caso d'a muga aeria ye emplegata ta poder controlar os cielos d'o pa\u00eds (un avi\u00f3n que deseye pasar por os cielos d'un Estato alleno a aquel d'an procede ha de demandar autorizaci\u00f3n, de lo contrario lo gubierno de dito Estato puede considerar que o suyo espacio aerio ye estando invadiu, lo que puede conducir a decisions que pueden arribar a escatumbar l'aeronau).\n\u00bfC\u00f3mo saber an ye situada una muga?\nT'a situaci\u00f3n de mugas s'emplegan, a mayor\u00eda de vegadas, aspectos visibles d'a cheograf\u00eda d'un pa\u00eds; por eixemplo, si bi ha muitas montanyas, s'emplega o pico mas alto u o fin d'a cadena monteriza. Con os r\u00edos ye pareixiu: si a muga ye un r\u00edo, a divisi\u00f3n territorial se define en cada una d'os cantos d'iste.\nCon as mugas mar\u00edtimas y aeria ye diferent; en istos casos se creyan ringlas imachinarias, churidicament establitas y que se veyen en mapas y por meyo de coordenatas.\nUn d'os puntos mugants mas celebres ye o clamato \"Checkpoint Charlie\" que mientres decadas sirvi\u00f3 de punto de control entre as dos partis desalpartadas por o Muro de Berl\u00edn.\nEtimoloch\u00eda.\nMuga ye una palabra d'orichen basco, a lo contrario d'a palabra equivalent en atras luengas romances (\"Frontera\"), que ye relacionato con o Frent militar (lat\u00edn \"FRONS\", \"FRONTIS\"). Ye, como en \"Hordio\" y \"Borda\" un caso de palabra que en aragon\u00e9s puet estar diftongata (\"buega\"~\"g\u00fcega\"), u sin diftongar (\"muga\", y tami\u00e9n antigament \"boga\")."}
{"id": "2677", "revid": "188", "url": "https://an.wikipedia.org/wiki?curid=2677", "title": "Macedonya d'o Norte", "text": "Macedonya d'o Norte (en macedonyo \u0421\u0435\u0432\u0435\u0440\u043d\u0430 \u041c\u0430\u043a\u0435\u0434\u043e\u043d\u0438\u0458\u0430) ye un estau independient en a peninsula balcanica a lo sudeste d'Europa, con una superficie d'alto u baixo 25.713 km\u00b2 y una poblaci\u00f3n d'arredol de dos millons de habitants. A suya capital ye Scopia. O suyo nombre oficial ye Republica de Macedonya d'o Norte (en macedonyo \u0420\u0435\u043f\u0443\u0431\u043b\u0438\u043a\u0430 \u0421\u0435\u0432\u0435\u0440\u043d\u0430 \u041c\u0430\u043a\u0435\u0434\u043e\u043d\u0438\u0458\u0430, romanizaci\u00f3n \"Rep\u00fablika Severna Maked\u00f3niya\").\nL'actual President de Macedonya d'o Norte ye Gjorge Ivanov, y o Primer ministro ye Nikola Gruevski.\nMugas.\nA Republica de Macedonya d'o Norte, que no tien salida a la mar, muga con Grecia, Bulgaria, Serbia y Albania.\nPoblaci\u00f3n por etnias y nacionalidaz.\nA poblaci\u00f3n de Macedonya d'o Norte ye multietnica. Os eslaus macedonyos son a mayor parte d'a poblaci\u00f3n, seguidos por os albaneses. Tami\u00e9n bi ha serbios, turcos, vlacos y chitans. Os serbios de Macedonya d'o Norte en a muga con o Kosovo son serbios islamizaus descendients d'a poblaci\u00f3n serbia que i heba en o Kosovo antes d'a invasi\u00f3n otomana. Macedonya d'o Norte yera a republica yugoslava con mayor concentraci\u00f3n de turcos, (en 1981 uns 87.000, o 4 % d'a poblaci\u00f3n d'a republica, a mayor\u00eda d'un total de 100.000 en tota l'antiga Yugoslavia). Manimenos os que a lo principio se definiban como turcos pasoron a declarar-sen como albaneses u chitans. En 1981 os vlacos de Macedonya d'o Norte son arrumans y no plegaban a las 7000 personas. Os vlacos viven en as rechions de Bitola, Resen y Krusevo, en os monts Osgovo y a val de Kriva.\nEsporte.\nOs esportistas de Macedonya d'o Norte compitioron con a equipo de Yugoslavia dica 1991.\nOs esportes mes populars son o f\u00fatbol, o baloncesto y o balonm\u00e1n."}
{"id": "2678", "revid": "69718", "url": "https://an.wikipedia.org/wiki?curid=2678", "title": "Turqu\u00eda", "text": "A Republica de Turqu\u00eda (\"T\u00fcrkiye Cumhuriyeti\"), u simplament Turqu\u00eda (\"T\u00fcrkiye\") ye situata entre Asia (97% d'o suyo territorio) y Europa (3% d'o suyo territorio). A peninsula asiatica d'Anatolia entre a Mar Negra y a Mediterrania forma o \u00abcoraz\u00f3n\u00bb d'o pa\u00eds, a resta d'o pa\u00eds lo forma a rechi\u00f3n europea de Tracia. Muga a lo nord-este con Cheorchia, a l'este con Armenia y a Republica Autonoma de Nahichev\u00e1n (Azerbaich\u00e1n), a lo sudeste con Ir\u00e1n, a lo norte con a mar Negra, a l'ueste con Grecia, a mar Echea y Bulgaria, y a lo sud con Iraq, Siria y a mar Mediterrania. A deseparaci\u00f3n entre Anatolia y Tracia ye formata por a Mar de Marmara y os estreitos de Turqu\u00eda (o Bosforo y os Dardanelos), fan de muga entre Asia y Europa, por lo que Turqu\u00eda ye considerata como transcontinental.\nA causa d'a suya localizaci\u00f3n estratechica entre dos continents, a cultura de Turquia ye una mezcla unica d'as tradicions orientals y occidentals. I existioron diferents entidaz politicas dende l'Antig\u00fcedat. As tribus turquicas invadioron o territorio en o sieglo XI. l'Imperio Otom\u00e1n principi\u00f3n a estendillar-se a partir d'o sieglo XIV. En l'actualidat, Turqu\u00eda ye una republica constitucional, unitaria, democratica y secular, formata dimpu\u00e9s d'a cayita de l'Imperio Otom\u00e1n en a Primera Guerra Mundial. Dende allora, Turqu\u00eda s'ha integrato cada vegata mas en occident y ye miembro de bellas organizacions como lo Consello d'Europa (1949), a OTAN, (1952), a OCDE (1961), a OSCE (1973) y o G20 (1999). Turqu\u00eda principi\u00f3 as negociacions ta esdevenir miembro plen d'a Uni\u00f3n Europea en 2005, encara que'n ha estato miembro asociato dende 1995. Turqu\u00eda ye clasificata, seguntes bellas organizacions como pa\u00eds desembolicato, y como potencia rechional.\nToponimia.\nDende a conquiesta de l'Imperio Bizant\u00edn por os turcos, a rechi\u00f3n fue conoixita comL'Imperio Otom\u00e1n. A partir d'a proclamaci\u00f3n d'a republica, o pa\u00eds se conoixe como \"Turqu\u00eda\". O nombre de Turqu\u00eda, \"T\u00fcrkiye\", en turco, se divide en dos parolas: \"t\u00fcrk\", que significa \"fuerte\" en l'antigo turco, y que feba referencia a los habitants de Turqu\u00eda u a los miembros de bel\u00fan d'os pueblos turquicos, una forma tardana de \"Tu-kin\", nombre dato por os chineses a los pueblos que viviban a lo sud d'o Macizo de l'Altai d'Asia Central, posiblement dende 177 aC, y o sufixo abstracto \"\u2013iye\" (deribato d'o sufixo arabe \"\u2013iyya\", y allora asociato a lo sufixo lat\u00edn medieval, \"\u2013ia\" en o nombre \"Turch\u00eda\", y d'o sufixo d'o griego bizant\u00edn, \"\u2013\u03af\u03b1\" en \"\u03a4\u03bf\u03c5\u03c1\u03ba\u03af\u03b1\"), que significa \"propietario\" u \"relacionato con\". A primera vegata que s'emplega o termin \"T\u00fcrk\" u \"T\u00fcr\u00fck\" como autonimo esti\u00f3 en as inscripcions d'Orkhon d'os g\u00f6kt\u00fcrks de l'Asia Central, arredol d'o sieglo VIII dC. A parola aragonesa \"Turqu\u00eda\" se deriba dreitament d'o lat\u00edn medieval, \"Turquia\".\nCheograf\u00eda fisica.\nTurqu\u00eda ye un estato transcontinental d'Eurasia. A Turqu\u00eda asiatica, que corresponde a la peninsula d'Anatolia, que incluye un 97% d'a superficie d'o pa\u00eds, ye deseparata d'a Turqu\u00eda europea por o Bosforo, o mar de Marmara y os Dardanelos, os cuals, de forma conchunta, son o enlace maritimo entre a mar Negra y a mar Mediterrania. A Turqu\u00eda europea, que corresponde a la Tracia y a Rumelia orientals en a peninsula balcanica, nom\u00e1s representa un 3% d'a superficie total d'o pa\u00eds. O territorio de Turqu\u00eda tien mas de 1.600\u00a0km de longaria, d'este a ueste, y 800\u00a0km de norte a sud. A superficie de Turqu\u00eda, incluindo os lacos, ye de 783.562\u00a0km\u00b2, d'os cuals nom\u00e1s 23.764\u00a0km\u00b2 son en Europa. Turqu\u00eda ye o 37eno pa\u00eds mas gran d'o mundo, con una superficie parellana a la suma d'as superficies d'o Reino Uniu y de Francia. \nA Turqu\u00eda europea, a lo norueste, forma la Tracia Oriental, y muga con Grecia y Bulgaria. A Turqu\u00eda asiatica, Anatolia \u2014tamien conoixita com l'Asia la Chica\u2014 ye formata por un altiplano central con planas costeras estreitas, entre o K\u00f6ro\u011flu y a sierra de l'orient d'a Mar Negra a lo norte, dica os monts Tauro, a lo sud. L'este d'o pa\u00eds ye mas montanyoso, y ye l'orichen de diferents r\u00edos que s'estendillan por l'Orient Meyo, como l'Eufrates y o Tigris. Se i troban o laco Van y o mont Ararat, a maxima altaria d'o pa\u00eds con 5.165 m.\nCheograficament, Turqu\u00eda se divide en siet rechions:\nO relieu variato de Turqu\u00eda ye o producto de diversos movimientos terrestres complexos que han formato a rechi\u00f3n a lo largo de muitos milenios y que encara producen tierratremos y erupcions vulcanicas. O Bosforo y os Dardanelos se formoron gracias a las fallas cheolochicas que trescruzan Turquia y que premitioron a creyaci\u00f3n d'a mar Negra. Bi ha una falla cheolochica que trescruza o norte d'o pa\u00eds, d'ueste enta l'este (a falla nord-anatolica), que caus\u00f3 o tierratremo de 1999.\nClima.\nAs arias costeras mediterranias de Turqu\u00eda tienen un clima mediterranio, con veranos ixutos, y hibiernos humidos moderatos. As condicions son mas extremas en l'interior arido. As monta\u00f1as am\u00e1n d'a costa impiden que as influencias mediterranias s'estendillen enta o centro y por tanto l'altiplano de l'Anatolia central tien un clima continental, con hibiernos mas duros. A precipitaci\u00f3n meyana ye de 400 milimetros; con diferencias rechionals que penden de l'altaria. As rechions mas xuta son a plana de Konya y a plana de Malatya.\nHistoria.\nA naixencia d'a Turqu\u00eda moderna.\nEn o sieglo XIX l'Imperio Otom\u00e1n se iba restrinchindo u centrando politicament cada vegata mes a lo territorio habitato por turcos. Un nacionalisto expansionista calcato de modelos europeus como o paneslavismo u o panchermanismo influenci\u00f3 bels turcos anatolicos y turquicos de l'Imperio Ruso, o panturquismo, pero os pueblos turquicos yeran tan ixemenatos y as diferencias entre ellos tan grans que o panturquismo no podeba levar-se a la practica. D'esta traza cuan o gubierno d'os chobens turcos leb\u00f3 a l'Imperio Otom\u00e1n a la derrota en a I guerra mundial, amanixi\u00f3 en a persona de Mustafa Kemal un nacionalismo mes pragmatico centrato en os turcos que habitaban en Anatolia y los territorios que podesen controlar, (turcos y turquicos d'a Turqu\u00eda Europea, de Trascaucasia, d'o Kurdist\u00e1n, ecetra...). A guerra de 1922-1923 teni\u00f3 como resultato o establimiento d'una republica laica y a millor definici\u00f3n d'o pueblo turco, encara que o kemalismo occidentaliz\u00f3 as costumbres d'os turcos y atros musulmans de Turqu\u00eda, en una prebatina de modernizaci\u00f3n. Aboli\u00f3 o soldanato (desaparici\u00f3n oficial de l'Imperio Otom\u00e1n) y o califato, seculariz\u00f3 a vida social, atorg\u00f3 igualdat de dreitos a las mullers, introduci\u00f3 l'alfabeto lat\u00edn y os apellitos, limpi\u00f3 d'arabismos y persismos a luenga st\u00e1ndard (turco otom\u00e1n), prohibi\u00f3 o uso d'o velo en as mullers y impos\u00f3 a vestimenta occidental en os hombres.\nTurqu\u00eda dimpu\u00e9s de Kemal.\nEn a primera metat d'o sieglo XX a presi\u00f3n demografica faci\u00f3 que muitos asentamientos de pastors d'Anatolia central esdevenisen asentamientos fixos. Feban servir muhachirs y rumel\u00eds pa colonizar o medio rural.\nA mecanizaci\u00f3n de l'agricultura provoc\u00f3 una emigraci\u00f3n masiva a los bicos baixos d'as grans ciudaz y t'a Europa occidental, en especial Alemanya.\nOrganizaci\u00f3n politico-administrativa.\nTurqu\u00eda ye un Estato unitario que se divide administrativament en 81 provincias, (iller, singular il) a lo frent de cadaguna d'as cuals se troba un gubernador (vali) designato por o Gubierno central. As provincias son dividitas en distritos (demarcacions provincials u il\u00e7eler, singular il\u00e7e) y comunas que pueden establir os suyos propios impuestos y exercer atras iniciativas. A capital provincial (por un regular dita il\u00e7e central) leba a ormino lo nombre d'a provincia, con as siguients excepcions: Hatay (capital: \"Antakya\"), Kocaeli (capital: \"\u0130zmit\"), y Sakarya (capital: \"Adapazar\u0131\").\nD'atra man, cheograficament o pa\u00eds ye dividito en 7 rechions: rechi\u00f3n d'a Echea, rechi\u00f3n d'a Mar Negra, rechi\u00f3n d'Anatolia Central, rechi\u00f3n d'Anatolia Oriental, rechi\u00f3n d'o Marmara, rechi\u00f3n d'a Mediterrania y rechi\u00f3n d'o Sudeste d'Anatolia.\nCheograf\u00eda humana y sociedat.\nPoblaci\u00f3n por etnias y nacionalidaz.\nA mayor parte d'a poblaci\u00f3n ye de luenga turca y relichi\u00f3n musulmana y se considera turca. As minor\u00edas cristianas son poco importants numericament dimpu\u00e9s d'as limpiezas etnicas de principios de sieglo. As minor\u00edas musulmanas s'han asimilato muito a los turcos anatolicos, de fuera d'os kurdos, que mantienen bien a ideya d'una identidat diferent d'os turcos. En l'aria mugant con Siria bi ha arabes. Poblacions residuals de sirians cristianos encara subsisten en l'aria de Tur Abdin. Os armenios y griegos no forman comunidaz que en Estambul.\nCultura.\nA cultura de Turqu\u00eda principi\u00f3 una marcata transici\u00f3n dende a cultura islamica, mientres o periodo otom\u00e1n, dica la cultura occidental a partir d'as transformacions empentatas por Kemal Atat\u00fcrk.\nA occidentalizaci\u00f3n d'os costumbres d'a poblaci\u00f3n ye evident en as ciudaz como Istambul y Ankara. A mayor\u00eda d'a poblaci\u00f3n ye islamica pero moderata y se considera europea.\nGastronom\u00eda.\nA cocina turca ye en gran parti herencio d'a cocina otomana. En os primers anyos d'a Republica, se publicoron cualques estudios sobre platos rechionals d'Anatolia, pero a cocina no amaneixi\u00f3 en gran medida en os estudios folkloricos turcos dica lo decenio de 1980, cuan l'incipient industria d'o turismo anim\u00f3 a l'estau turco a patrocinar dos simposios gastronomicos. Os treballos presentaus en os simposios presentoron a historia d'a cocina turca en un \"contino historico\" que se remonta a los orichens turcos en Asia Central y contin\u00f3 mientres os periodos selchuqu\u00ed y otom\u00e1n.\nMuitos d'os articlos presentaus en istos dos primers simposios no teneban referencias. Antis d'os simposios, l'estudio d'a cultura culinaria turca se populariz\u00f3 per primera vegada con a publicaci\u00f3n de \"Cincuenta platos en a historia turca\" de S\u00fcheyl \u00dcnver en 1948. Iste libro se bas\u00f3 en recetas trobadas en un manuscrito otom\u00e1n d'o sieglo XVIII. O suyo segundo libro tractaba sobre a cocina palatina mientres o reinau de Mehmet II. Dimpu\u00e9s d'a publicaci\u00f3n d'o libro de \u00dcnver, se publicoron estudios posteriors, incluyiu un estudio de 1978 realizau per un historiador clamau Bahaettin \u00d6gel sobre os orichens d'a cocina turca en Asia central.\nA cocina otomana contiene elementos d'as cocinas turca, bizantina, balcanica, armenia, kurda, arabe y persa. A posici\u00f3n d'o pa\u00eds entre Europa, Asia y a mar Mediterrania aduy\u00f3 a los turcos en obtener o control completo d'as prencipals rotas comercials, y un paisache y un clima ideyals permitioron que as plantas y os animals florisen. A cocina turca yera bien establida a meyaus d'o sieglo XV, l'encomienzo d'o reinau de seicientos anyos de l'Imperio Otom\u00e1n. As ensaladas de yogur, o peix en aceite d'oliva, o sorbet y as verduras farcidas y embolicadas se convirtioron en birollas basicas de Turqu\u00eda. L'imperio, que eventualment s'extendi\u00f3 dende Austria y Ucra\u00edna dica Arabia y o norte d'Africa, faci\u00f3 servir as suyas rotas terrestres y acuaticas pa importar ingredients exoticos de tot o mundo. En zaguer\u00edas d'o sieglo XVI, a cort otomana auespaba a mas de 1.400 guisanders internos y apreb\u00f3 leis que regulaban a frescura d'as birollas. Dende a caita de l'imperio en a Primera Guerra Mundial (1914-1918) y l'establimiento d'a Republica Turca en 1923, a birolla extranchera como la birolla rapida occidental s'ha introduciu en a dieta turca moderna.\nMusica.\nA musica turca, procedent d'as estepas asiaticas -orichen cheografico d'o pueblo turco-, contrasta con a refinata musica turca clasica d'a Cort de l'Imperio Otomano u con a musica militar d'o suyo exercito, pero as tres poseyen caracteristicas que las unen."}
{"id": "2679", "revid": "610", "url": "https://an.wikipedia.org/wiki?curid=2679", "title": "Suiza", "text": "A Confederaci\u00f3n suiza u Suiza (en alem\u00e1n \"Schweiz\"; en franc\u00e9s \"Suisse\"; en italiano \"Svizzera\"; en rumanch \"Svizra\") ye un Estato Federal situato en o centro d'Europa sin costas en a mar.\nA suya poblaci\u00f3n ye de 7.261.200 habitants en una superficie de 41.285 km\u00b2, con una densidat de poblaci\u00f3n de 176 hab/km\u00b2. A suya capital se troba en a ciudat de Berna, anque a mayor ciudat d'o pa\u00eds por o suyo numero d'habitants ye Z\u00farich; antiparte, os centros financers d'o pa\u00eds se troban en as ciudaz de Z\u00farich, Basilea y Chinevra. Suiza tien muga con Alemanya, Francia, Italia, Austria y Liechtenstein. O pa\u00eds ha tenito una gran tradici\u00f3n de neutralidat politica y militar, raz\u00f3n por a que ye a seu de muitas organizacions internacionals (mesmo l'Organizaci\u00f3n d'as Nacions Unidas i tien una seu alternativa a la suya seu de Nueva York). O pa\u00eds no fa parte d'a Uni\u00f3n Europea, anque dende 2005 fa parte d'o espacio Schengen.\nO suyo nombre ye una derivaci\u00f3n d'o nombre d'un d'os cantons establidors d'a federaci\u00f3n, \"Schwyz\" (en alem\u00e1n st\u00e1ndard, \"Schweiz\"). Ye un d'os pa\u00edses mas ricos y desembolicatos d'o mundo, con un Producto Interior Bruto de mas de 300.000 millons de d\u00f3lars estausunidenses (estimaci\u00f3n de 2009).\nA Confederach\u00f3n Helvetica proclam\u00f3 a suya independencia d'o Sacro Imperio Romano Chermanico l'1 d'agosto de 1291, anque ista proclamac\u00f3n d'independencia no fue reconoixita formalment dica o 24 d'octubre de 1648 en o tractau de Westfalia. Dende ixe inte, a suya historia ye marcata por a suya neutralidat y por o feito d'estar formata por cuatre comunidaz ling\u00fcisticas, estando ixas cuatro luengas (alem\u00e1n, franc\u00e9s, italiano y rumanch) as luengas oficials d'o pa\u00eds; am\u00e1s o pa\u00eds ha recibito (f\u00e1cil que por a suya politica de neutralidat) muita inmigraci\u00f3n, esdevenindo asinas un pa\u00eds con una gran variedat cultural.\nEtimoloch\u00eda.\nD'una man, a palabra \"Suiza\" tien o suyo orichen en a ciudat de Schwyz, capital d'o cant\u00f3n de Schwyz, uno os primers cantons que establioron a Confederaci\u00f3n. Se considera que ixe toponimo tien o suyo orichen en a palabra de l'antigo alto alem\u00e1n \"suittes\", que ye un derivato de \"suedan\", palabra que significa \"cremar\" en aragon\u00e9s y que fa referencia a la crema d'as antigas selvas que se i faci\u00f3 ta devantar-ie casas y campos ta l'agricultura. Se considera que o nombre que se daba a ixa redolada remat\u00f3 por designar a tot o territorio d'o cant\u00f3n y que dimpu\u00e9s d'a Guerra Suaba de 1499 o suyo significato s'enampl\u00f3 ta designar a tot o territorio de l'actual Suiza.\nD'atra man, o nombre de \"Confederaci\u00f3n Helvetica\" provi\u00e9n de l'antigo nombre d'o territorio mientres l'Imperio Romano, cuan se conoixeba con o nombre d'Helvetia en relaci\u00f3n con a tribu celta d'os helvecios (\"helvetii\" en lat\u00edn) que i viviban dica a conquiesta d'o territorio por Roma.\nHistor\u00eda.\nPrehistoria.\nSe conoix a presencia mientres o Paleolitico Superior en o territorio de l'actual Suiza, seguntes indican os chacimientos arqueolochicos, de chicoz grupos humans de cazataires-recolectors (ye decir, que no conoixeban encara l'agricultura). Mientres o Neolitico, podemos trobar-ie grupos relacionatos con as viviendas palafiticas, aprofeitando-se d'os cuantos lacos que se puet trobar en o pa\u00eds.\nAsinas, as culturas mas antigas conoixitas en a redolada son a cultura de Hallstatt y a cultura de La T\u00e8ne (ambas culturas d'a Edat de Fierro), que gosan estar asociatas a os pueblos celtas. Ista segunda cultura recibe o suyo nombre chustament d'o chacimiento arquelochico de La T\u00e8ne, que se troba situato en territorio suizo, a o canto d'o laco de Neuch\u00e2tel, a l'ueste de Suiza. Tami\u00e9n se considera que a cultura de La T\u00e8ne recibi\u00f3 influencias d'os asentamientos d'os etruscos en o centro y norte d'a peninsula italica, y que a travi\u00e9s d'os etruscos tami\u00e9n recibi\u00f3 aportacions culturals procedents de l'Antiga Grecia y d'as culturas d'a Mediterrania oriental.\nHistoria Antiga.\nEn o sieglo I aC, os helvetios, un pueblo celta, s'estendillaban por o territorio suizo, estando os suyos pobladors mas antigos que hue conoixemos. Iste pueblo dentra en a Historia cuan arredol d'o 60 aC cuantos pueblos chermanicos preban d'instalar-se en a Galia y os helvetios s'adhiben a ixa gran migraci\u00f3n, estando redotatos por Chulio C\u00e9sar o 58 aC en a batalla de l'Arar y en a batalla de Bibracte y forzatos a reblar y tornar enta o suyo pa\u00eds. Arredol d'o 15 aC, tropas de l'Imperio Romano mandatas por Tiberio y por su chermano Druso (fillos adoptivos d'Augusto) conquieren o territorio y l'adhiben a l'Imperio en o marco d'as campanyas t'a conquiesta d'a cuenca alta d'o r\u00edo Rin y d'os Alpes t'amillorar a esfensa d'Italia contra os pueblos chermanicos. O territorio pendeba adminitrativament parte d'a Gallia Belgica (y dimpu\u00e9s d'a Germania Superior), d'a Raetia y d'os Alpes Poenninae.\nMientres os sieglos I, II y III o pa\u00eds teni\u00f3 una intensa romanizaci\u00f3n, con a construcci\u00f3n en o territorio d'un denso rete de v\u00edas romanas y de cuantos asentamientos de poblaci\u00f3n, destacando-ie \"Aventicum\" (o centro d'o poder politico y militar romano en o territorio), Arbor Felix, Augusta Raurica, Basilea, Curia, Genava, Lousanna, Octodurum, Salodurum u Turicum. Tami\u00e9n bi heba guarnicions militars en Tenedo y Vindonissa.\nA meyatos d'o sieglo III, en 259, os alamans, una d'as tribus chermanicas, trescruzoron o \"limes\" u muga esfensiva de l'Imperio Romano y dentroron en o territorio de l'actual Suiza, espullando cuantas ciudaz y nuclios urbans. As lechions romanas reconquirioron o territorio suizo y recuperoron a muga d'o r\u00edo Rin, pero l'emperador Galieno albandon\u00f3 os ditos \"Agri Decumates\", un territorio que feba de tamp\u00f3n entre Helvetia y os territorios d'os chermans, y l'actual Suiza esdeveni\u00f3 asinas un territorio de muga, con a inseguridat que ixo comportaba en ixe inte. Asinas, se torn\u00f3 a devantar-ie as ciudaz espullatas, pero ista vegata as ciudaz yeran mas chicotas y por contra teneban millors sistemas d'esfensa y protecci\u00f3n.\nCristianizaci\u00f3n y situaci\u00f3n dimpu\u00e9s d'a pertenencia a Roma.\nA cristianizaci\u00f3n d'o territorio s'alacet\u00f3 en o sieglo III y contin\u00f3 en o sieglo IV, establindo-se as primeras seus bispals en o sieglo IV u sieglo V. A seu bispal mas antiga se troba en Basilea, documentando-se a existencia d'a diocesi de Basilea en 246. Tami\u00e9n se documenta una seu bispal en Martigny en 381 (tresladata a Sion en 585, estando l'actual diocesi de Sion), unatra en Chinevra en 441 (a diocesi de Chinevra) y un atra en Coira en 451 (l'actual diocesi de Coira). Tami\u00e9n se conoix a existencia en Lausana d'un atra seu bispal en o sieglo VI.\nAntiparte, con a cayita de l'Imperio Romano s'establioron en l'actual Suiza bellas tribus chermanicas: os burgundios s'establioron en o cant\u00f3n de Jura, a cantos d'o r\u00edo Roine y en as redoladas d'os Alpes a o sud d'o Laco de Chinevra; os alamans trescruzaron o r\u00edo Rin en 406 y empecipi\u00f3 un proceso d'asimilaci\u00f3n d'a poblaci\u00f3n galo-romana d'a redolada. O reino de Borgonya fue absorbito por o reino franco en 534, y en 536 tami\u00e9n s'anexionoron o territorio d'os alamans, a qui ya heban feito reblar en 496 en a batalla de Tolbiac en tiempos d'o rei franco Clodoveu.\nMientres o dominio burgundio o cristianismo s'estendill\u00f3 por o territorio, y os reis burgundios i establioron cuantos monesterios; sindembargo en a parte de Suiza que heban conquiesto os alamans nom\u00e1s bi heba que chicotas comunidaz cristianas ixeminatas, en mantener mayoritariament y cheneralizata istas chents o suyo paganismo ancestral. Tami\u00e9n plegoron en ixe inte a Suiza monches procedents d'Irlanda, como Sant Columb\u00e1n de Luxeuil u Sant Gall, estando ixos monches os reintroductors d'o cristianismo en os territorios alamans dende primer\u00edas d'o sieglo VII.\nEdat Meya.\nMientres o dominio d'o territorio por a dinast\u00eda carolinchia, se consolid\u00f3 a predominancia d'o Cristianismo, y monesterios y seus bispals esdevenioron centros de poder politico territorial. En 843, por o tractau de Verd\u00fan, a parte occidental de l'actual Suiza (dita Borgonya Superior) s'adhibi\u00f3 a la Lotarinchia que controlaba l'emperador Lotario I, y a parte oriental de Suiza qued\u00f3 baixo o control de Lo\u00eds o Chermanico estando asinas parte d'os territorios que dimpu\u00e9s esdevenioron o Sacro Imperio Romano Chermanico. A muga entre ixos dos territorios en que qued\u00f3 dividita Suiza yera o curso d'o r\u00edo Aar dica o r\u00edo Rin, en pasando a l'ueste de Lucerna y seguindo por o r\u00edo Roine dica os Alpes am\u00e1n d'o paso de Sant Gothardo.\nA redolada teneba muita importancia ta Lo\u00eds o Chermanico, qui ninvi\u00f3 a la suya filla Hildegarda a un monesterio que se i trobaba (o Fraum\u00fcnster), que seguntes a leyenda heba establito Lo\u00eds dimpu\u00e9s de trobar-se con un ciervo que portaba un crucifixo entre os suyos cuernos am\u00e1n d'o lugar, a canto d'o laco de Z\u00farich; sindembargo, se conoix que iste monesterio yera anterior, habendo-ie citas documentals anteriors a 853.\nEn o sieglo X s'esboldreg\u00f3 o dominio carolinchio en o territorio, en confluir-ie as invasions d'os hongaros, que destruyoron Basilea en 917 y Sankt Gallen en 926, con as invasions d'os arabes, que espulloron a redolada de l'actual cant\u00f3n d'o Valais en 920 y tornoron un atra vegata en 939. Nom\u00e1s cuan Ot\u00f3n I redot\u00f3 a los hongaros en a batalla de Lechfeld en 955 os territorios de l'actual Suiza tornoron a pender d'o Sacro Imperio Romano Chermanico.\nEn 999, o rei Rodolfo III de Borgonya concedi\u00f3 o Valais como feudo a o bispe de Sion, y cuan Borgonya dentr\u00f3 a fer parte d'o Sacro Imperio Romano Chemanico ixe feudo esdevini\u00f3 o condau d'o Valais, anque ixes territorios fuoron gubernatos dende o sieglo XII por o ducau de Saboya. Antiparte, en o sieglo XII os duques de Z\u00e4hringer (d'a Casa de Z\u00e4hringer) recibiron d'o Sacro Imperio o control de buena cosa d'o territorio borgony\u00f3n, encluyindo-ie a mayor parte de l'actual Suiza que pendeba de Borgonya; os Z\u00e4hringer establioron cuantas ciudaz en o pa\u00eds, destacando-ie Freiburg im Breisgau (hue en Baden-Wurtemberg, Alemanya) en 1120, Friburgo en 1157 u Berna en 1191. Con a muerte de Berchtold V de Z\u00e4hringer en 1218, as ciudaz que heban establito esdevinioron independients \"de facto\" y s'ubri\u00f3 una luita entre ixas ciudaz y dos poders que pretendeban conquerir-las, os duques de Kyburg y os Habsburgo.\nMientres o gubierno d'os Hohenstaufen, os pasos ta trescruzar os Alpes (encluyindo-ie o paso de Sant Gothardo) esdvenioron d'importancia estratechica, esdevenindo iste zaguer paso un cam\u00edn dreito dica Mil\u00e1n que encara enampl\u00f3 a suya importancia en 1198 con a construcci\u00f3n d'o \"Teufelsbr\u00fccke\" (o Puent d'o Diaple) en o paso de Sch\u00f6llenen en o cant\u00f3n d'Uri. En 1240 Frederico II d'o Sacro Imperio Romano Chermanico atorg\u00f3 o \"Reichsfreiheit\" (ye decir, una situaci\u00f3n churidica amanata a l'independencia aintro del'Imperio) a la ciudat de Schwyz ta dixar istos territorios baixo o contol imperial dreito sin de dependencias feudals interposatas, enamplando una situaci\u00f3n que en 1231 ya prencipi\u00f3 o suyo fillo Henrique cuan yera correchent y concedi\u00f3 o \"Reichsfreiheit\" a la val d'Uri. Antiparte, Unterwalden yera un territorio independient \"de facto\", en depender a mayor parte d'o territorio de cuantos monesterios que esdevenioron independients dende 1173 mientres o reinato de Frederico I Barbarroya; y Z\u00farich esdeveni\u00f3 una ciudat libre y semi-independent en 1218.\nCuan s'extingui\u00f3 a casa d'os duques de Kyburg, os Habsburgo esdeveniron o poder politico dominant en os territorios a o sud d'o r\u00edo Rin y establioron l'alacet d'a suya posterior predominancia, estendillando-se enta o Tirol y enta os territorios de l'actual Austria. Rodolfo I de Habsburgo esdeveni\u00f3 emperador d'o Sacro Imperio Romano Chermanico en 1273, y prencipi\u00f3 una politica expansiva militarment y politica, de traza que li caleba establir nuevos impuestos en as suyas antigas tierras patrimonials ta financiar-la, y en estar l'emperador prencipi\u00f3 tami\u00e9n una politica de retallar a independencia politica d'as comunidaz semi-independients de Suiza. Antiparte, istos primitivos cantons luitoron tami\u00e9n dende o sieglo XIII contra a influencia d'o condau de Saboya que dende o sud pretendeba estendillar-se enta os territorios suizos. Asinas, o bispe de Sion, sinyor feudal de bellos territorios mugants con Saboya mand\u00f3 as suyas tropas a luitar contra os saboyanos, recibindo l'aduya ta ixa luita d'a ciudat de Berna.\nL'Antiga Confederaci\u00f3n Suiza.\nEn ixas condicions, s'establi\u00f3 un organismo u millor dito una alianza, organismo que ye conoixito hue por os historiadors como Antiga Confederaci\u00f3n Suiza, que reuniba ixas chicotas comunidaz semi-independients d'as vals alpinas y desembolicaba os suyos intreses comuns en temas como o libre comercio, guaranciando tami\u00e9n a seguridat d'as rotas de comunicaci\u00f3n comercials que trescruzaban o territorio enta os pasos alpins. Asinas, gosa considerar-se a Carta Federal de 1291, sinyata por as chicotas comunidaz rurals d'Uri, Schwyz y Unterwalden, como l'acta fundacional d'a muderna Suiza, encara que ye f\u00e1cil que antis d'ixa calendata ya existisen alcuerdos parellans que hue no mos son conoixitos.\nEn 1353, a ixos tres cantons orichinals s'heban adhibito os cantons de Glaris y Zug y tami\u00e9n as ciudaz de Lucerna, Z\u00farich y Berna, establindo-se asinas una uni\u00f3n de 8 cantons que perdur\u00f3 dica finals d'o sieglo XV, que obteneba d'a suya propia expansi\u00f3n contina as fuents d'a suya riqueza. Asinas, ta 1460 a Confederaci\u00f3n teneba o control d'os territorios situatos a o sud y a l'ueste d'o r\u00edo Rin plegando dica os Alpes. Am\u00e1s, en 1499 as tropas d'a Confederaci\u00f3n redotoron en a Guerra Suaba a l'alianza formata por os Habsburgo con a Liga Suaba, rematando ixa situaci\u00f3n con una independencia \"de facto\" d'a Confederaci\u00f3n respective d'o Sacro Imperio Romano Chermanico.\nCon todas istas anyadas de guerras, os suizos heban adquirito en Europa una gran reputaci\u00f3n como militars y o suyo pa\u00eds, l'Antiga Confederaci\u00f3n Suiza, teneba asinas fama d'invencible. Sindembargo, ista fama remat\u00f3 con a redota suiza (y que am\u00e1s faci\u00f3 reblar a suya expansi\u00f3n) en a batalla de Marignano o 13 y 14 de setiembre de 1515 a mans d'as tropas aliatas de Francisco I de Francia y d'a Republica de Venecia, estando os suizos aliatos con Maximili\u00e1n Sforza, duque de Mil\u00e1n. En rematar a guerra, os suizos plegoron a una semi-alianza con Francia, en virtut d'a cual y por o tractau de Chinevra os suizos ufr\u00edban os suyos servicios como mercenarios a Francia, mantenendo con ixe pa\u00eds un tractau de paz perpetua. Antiparte, a expansi\u00f3n en Suiza d'a Reforma protestant de Huldrych Zwingli provoc\u00f3 l'aparici\u00f3n de tensions en Suiza, con luita internas en 1529-1531. Dimpu\u00e9s d'un luengo periodo de neutralidat, en 1648 o diplomatico suizo Johann Rudolf Wettstein, delegato en as negociacions t'a signatura d'a Paz de Westfalia, logr\u00f3 que as potencias europeas reconoixesen a independencia d'a Confederaci\u00f3n respective d'o Sacro Imperio Romano Chermanico y a suya neutralidat. En o plan interno, os sieglos XVI y XVII se caracterizoron por l'incremento d'a presi\u00f3n d'as grans familias suizas y por a crisi economica chenerata por a Guerra d'as Trenta Anyatas en Europa. Iste periodo de tensions remat\u00f3 en esclatar as tensions entre catolicos y protestants entre 1656 y 1712 dica a batalla de Villmergen.\nAs Guerras napoleonicas.\nEn 1798, mientres as Guerras Revolucionarias francesas, as tropas d'a Primera Republica Francesa trencaron a neutralidat d'a Confederaci\u00f3n Suiza y invadioron o pa\u00eds, imponendo-ie una nueva constituci\u00f3n centralista, que aboliba a divisi\u00f3n d'o pa\u00eds en cantons y os poders cantonals, establindo-se asinas a Republica Helvetica. Antiparte, sustrayoron a Suiza M\u00fclhausen y a Valtellina. Por ixas sustraccions y en estar a nueva Constituci\u00f3n una imposici\u00f3n forana, que heba feito esdevenir de Suiza un estato titella, o nuevo rechimen yera muit impopular en o pa\u00eds.\nMientres ixas guerras, cuan as tropas de l'Imperio Ruso y de l'Imperio Austriaco invadioron Suiza, o suyos habitants no luitoron chunto con l'Exercito franc\u00e9s como ciudadans d'a Republica Helvetica, sino que s'inhibioron d'a luita. En ixas condicions, en 1803 Napole\u00f3n Bonaparte alcord\u00f3 con os dirichents suizos a dita \"Acta de Meyaci\u00f3n\", que restabl\u00eda a existencia d'os cantons y lis tornaba cuantas competencias. En rematar as Guerras napoleonicas con a redota francesa, o Congreso de Viena de 1815 reconoixi\u00f3 a plena independencia de Suiza y tami\u00e9n a neutralidat permanent d'o pa\u00eds. Tami\u00e9n s'adhibiron a o territorio suizo os cantons de Chinevra, Valais y Neuchatel, conformando ya ta cut\u00edo as mugas de Suiza.\nTranformaci\u00f3n en un estato federal.\nEn 1847 esclatoron una atra vegata as tensions internas en o pa\u00eds, cuan bellos cantons catolicos establioron una alianza de tipo conservadora, prencipiando en noviembre d'ixa anyada una guerra civil, a dita \"Guerra d'o Sonderbund\", por o nombre (\"Sonderbund\", \"alianza separata\" en alem\u00e1n) d'ixa alianza. No esti\u00f3 una guerra cruenta, y am\u00e1s sirvi\u00f3 t'amostrar a os suizos a necesidat d'una mayor unidat entre os cantons. Asinas, en 1848 a ciudat de Berna esdeveni\u00f3 a capital federal de Suiza, promulgando-se una Constituci\u00f3n prou muderna, que incluyiba elementos presos d'o modelo d'a Constituci\u00f3n d'os Estaus Unius, marcando asinas un cam\u00edn enta o federalismo. A federaci\u00f3n recibiba cuantos poders, quedando en mans d'os cantons os suyos asuntos propios internos, y establindo un Parlamento federal de tipo bicameral, con una \"Cambra baixa\" representant d'os ciudadans (o Consello Nacional de Suiza) y una \"Cambra alta\" (o Consello d'os Estatos de Suiza) ta representar territorialment a os cantons, en un modelo que gosan seguir a sob\u00e9n os estatos federals. A tendencia centralizadora se complet\u00f3 con l'establimiento d'un sistema unico d'unidaz de mesura y de peso, y tami\u00e9n, en 1850, con a creyaci\u00f3n d'una moneda nacional, o franco suizo.\nSieglo XX.\nPrimera Guerra Mundial.\nMientres a Primera Guerra Mundial, Suiza mantuvo a suya neutralidat, neutralidat que fue respetata tanto por as Potencias Centrals como por os Aliatos. Ista neutralidat, compartita con os pa\u00edses escandinavos y con os Pa\u00edses Baixos, facilit\u00f3 o papel de Suiza como transito de mercader\u00edas enta l'Imperio Alem\u00e1n, trencando (encara que muit limitadament) o bloqueyo establito por os Aliatos. A sola intervenci\u00f3n destacata de Suiza en a guerra esti\u00f3 relacionata con a presencia en o suyo territorio de Lenin, qui en tornar a l'Imperio Ruso con aduya d'os alemans radicaliz\u00f3 o rechimen establito con a Revoluci\u00f3n de febrero y desembolic\u00f3 a Revoluci\u00f3n d'octubre, fendo que Rusia albandonase a guerra y proclamando a Uni\u00f3n Sovietica.\nPosguerra.\nEn rematar a guerra, Suiza dentr\u00f3 en a Sociedat de Nacions, encara que poni\u00f3 como condici\u00f3n ta dentrar-ie que o pa\u00eds quedase libre de cualsiquier requerimiento de traza militar por parte de ixa organizaci\u00f3n internacional, ta preservar a suya neutralidat. A Sociedad de Nacions teneba a suya seu en a ciudat de Chinevra.\nSegunda Guerra Mundial.\nTami\u00e9n mientres a Segunda Guerra Mundial Suiza mantuvo a suya neutralidad. A \"Wehrmacht\" d'o Tercer Reich faci\u00f3 plans t'a invasi\u00f3n d'o pa\u00eds, pero nunca no los empleg\u00f3, parti por a politica de concesions que faci\u00f3 Suiza a los alemans, parti por as continchencias d'a guerra. Os simpatizants nazis suizos miraban d'adhibir o suyo pa\u00eds a Alemanya, pero tampoco no podioron fer-lo. A prensa suiza teni\u00f3 mientres o conflito una posici\u00f3n critica respective d'o Tercer Reich. Antiparte, o pa\u00eds esdeveni\u00f3 un activo centro d'espionache d'ambos bandos, am\u00e1s de tener un papel destacato en os contactos entre os Aliatos y o Tercer Reich. Tami\u00e9n, en estar Suiza a seu d'o Comit\u00e9 Internacional d'a Cruz Roya, se reforz\u00f3 o papel meyador d'o pa\u00eds.\nMientres a duraci\u00f3n d'a guerra, l'actividat comercial de Suiza qued\u00f3 paralizata, en estar o pa\u00eds rodiato en todas as suyas mugas por pa\u00edses que feban parte d'os belicherants (o Tercer Reich, o reino d'Italia y Francia) y mesmo mientres bellos anyos nom\u00e1s que por as Potencias de l'Eixe, cuan istas ocuporon Francia. T'aliviar a situaci\u00f3n, os suizos facioron cuantas concesions comercials a los alemans, que estioron muit importants cuan en 1942 a \"Wehrmacht\" ocup\u00f3 a Francia de Vich\u00e8i dimpu\u00e9s d'a \"Operaci\u00f3n Torch\", cortando a zaguer linia de ferrocarril que dica ixe inte no controlaban os alemans. Con ixa politica o pa\u00eds aduy\u00f3 a evitar una invasi\u00f3n alemana.\nSuiza tami\u00e9n esti\u00f3 en una chicota parte un pa\u00eds d'acullita t'os refuchiatos que s'evadiban d'o Tercer Reich. Recibi\u00f3 mas de 300.000 refuchiatos, encluyendo-ie 104.000 militars d'as potencias belicherants, y tami\u00e9n 30.000 chodigos, encara que as politicas d'inmigraci\u00f3n y d'acceptaci\u00f3n de refuchiatos yeran muit restrictivas. A Fuerza Aeria suiza luit\u00f3 contra os avions d'os dos bandos: en mayo y chunio de 1940, mientres a batalla de Francia, facioron cayer a tierra 11 avions d'a \"Luftwaffe\" alemanya que heban invadito l'espacio aerio suizo. Recibioron mas de 100 bombarders d'os Aliatos que se i refuchioron dimpu\u00e9s de tener aver\u00edas en as suyas misions de bombardeyo aerio sobre as ciudaz alemanas. Sindembargo, os Aliatos bombardioaron por error en 1944 as ciudaz de Schaffhausen (mas de 40 muertos), Stein am Rhein, Vals y Rafz, y o 4 de marzo de 1945 bombardioron Basilea y Z\u00farich.\nPosguerra y Guerra Fr\u00eda.\nDica 1959 no teniron as mullers suizas o dreito de sufrachio, y dica 1973 ixe dreito no fue recullito en una Lei federal. Un atro cambeo important en o pa\u00eds en ixas envueltas esti\u00f3 cuan en os anyos 1970 se desepar\u00f3 una parti d'o cant\u00f3n de Berna ta establir o nuevo cant\u00f3n de Jura, que dentr\u00f3 formalment en a Comfederaci\u00f3n en 1979. Dica 2002 o pa\u00eds no dentr\u00f3 en as Nacions Unidas (no l'heba feito mientres a Guerra Fr\u00eda ta preservar a suya neutralidat, encara que en os anyos 1920 Suiza s\u00ed que heba dentrato en a Sociedat de Nacions, l'organizaci\u00f3n antecesora d'a ONU. Feba parte d'a EFTA (en yera uno d'os miembros establidors) pero no fa parte d'o Espacio Economico Europeu. No fa parte tampoco d'a Uni\u00f3n Europea, encara que tien cuantos alcuerdos con ixe organismo: por eixemplo, s'apreb\u00f3 en referendum en 2005 l'adhesi\u00f3n a o tractau de Schengen.\nPolitica.\nDivisi\u00f3n administrativa.\nA Confederaci\u00f3n ye composata de 26 cantons:\nOs cantons son dividitos en 2.889 municipios. Cada cant\u00f3n tien a suya propia constituci\u00f3n, poder lechislativo, gubierno y corz.\nCultura.\nEsportes.\nAs dos organizacions esportivas prencipals son a Oficina Federal d'o Esporte, y o Comit\u00e9 Olimpico de Suiza.\nEn Suiza tienen as suyas seus a Federaci\u00f3n Internacional d'o F\u00fatbol (FIFA) y a Uni\u00f3n d'Asociacions Europeas de F\u00fatbol (UEFA). A FIFA en Z\u00farich y a UEFA en Nyon.\nOs esportes mes practicatos son os esportes d'hibierno, o f\u00fatbol, o tenis y o ciclismo.\nOs esportistas mes destacatos son en o tenis Roger Federer y Martina Higgins, en o ciclismo Fabian Cancellara, Alex Z\u00fclle y Tony Rominger, en esqu\u00ed o lechendario Pirmin Zurbriggen, en atletismo Viktor R\u00f6thlin y Andre Bucher.\nBeluns d'os millors pilotos d'o Formula 1 y WRC tenen a suya residencia en Suiza como Michael Schumacher, Nick Heidfeld, Kimi R\u00e4ikk\u00f6nen, Fernando Alonso, Pedro Mart\u00ednez de la Rosa, Lewis Hamilton y S\u00e9bastien Loeb a sob\u00e9n per os baixos impostos\nCompeticions esportivas.\nBi ha organizato beluns d'os mes importants eventos esportivos d'o mundo. Os Chuegos Olimpicos d'hibierno dos vegatas en Sankt-Moritz en os anyos 1928 y 1948, o Campionato Mundial de F\u00fatbol de 1954, o Campionato d'Europa de F\u00fatbol de 2008 chunto a Austria, y o Campionato d'Europa d'Atletismo de 1954 en Berna. Tami\u00e9n ye a seu d'o Campionato d'Europa d'Atletismo de 2014 que se celebrara en a ciudat de Z\u00farich."}
{"id": "2680", "revid": "69718", "url": "https://an.wikipedia.org/wiki?curid=2680", "title": "Bosnia y Herzegovina", "text": "Bosnia y Herzegovina ye un pa\u00eds monterizo situato en a Peninsula d'os Balcans, en o sudeste d'Europa, rodiando a mar Adriana y Croacia. A suya capital ye Sarajevo. Esti\u00f3 una d'as seis unidaz federals que formoron Yugoslavia. Obteni\u00f3 a suya independencia mientres a decada de 1990 en a Guerra de Bosnia-Herzegovina y, debito a los alcuerdos de Dayton, actualment ye un protectorau d'a comunidat internacional alministrato por un alto representant esleito por o Parlamento Europeu.\nSe troba descentralizada y dividida alministrativament en dos entidaz, a Federaci\u00f3n de Bosnia y Herzegovina y a Republica Serbia. Os dos territorios Bosnia y Herzegovina son dos rechions historico-cheograficas sin d'estatus politico en l'actualidat (2007).\nA suya poblaci\u00f3n ye de 4.025.476 habitants (2004), en una superficie de 51.129 km\u00b2, con una densidat de poblaci\u00f3n de 78 hab./km\u00b2. A suya capital ye a ciudat de Sarajevo.\nOrganizaci\u00f3n politico-administrativa.\nA Federaci\u00f3n de Bosnia y Herzegovina ye organizada territorialment en 10 cantons (\"kantoni\" en bosnio, \"\u017eupanije\" en croata, \"\u043a\u0430\u043d\u0442\u043e\u043d\u0438\" en serbio).\nD'os 10 cantons, cinco son de mayor\u00eda bosnia, tres de mayor\u00eda croata, y dos son mixtos, lo que significa que existen procedimientos legals ta a protecci\u00f3n d'as etnias constituyents.\nLuengas.\nEn Bosnia y Herzegovina son oficials o bosnio, o serbio y o croata. Dende o punto de vista d'a ling\u00fcistica comparada son diferents variants standardizadas d'a mesma luenga u continuum dialectal serbocroata, y basadas en a variant d'o dialecto \"\u0161tokavski\" u xtokavisco propia d'Herzegovina. Manimenos cada nacionalidat etnica de Bosnia y Herzegovina fa servir a suya variant standardizada propia por escrito, que se denomina d'acuerdo con a nacionalidat, y que tami\u00e9n se fa servir en pa\u00edses mugants. A livel charrau toz os bosnios, serbobosnios y serbocroatas charran difents parlas adintro d'o dialecto xtokavisco, y belunas son comuns pa diferents nacionalidaz en as zonas concretas a on que coexisten.\nEsporte.\nOs esportistas de Bosnia compitioron con a equipo d'a Yugoslavia dica 1992. Os esportes mes populars son o f\u00fatbol y o baloncesto.\nEn a ciudat bosnia de Sarajevo esti\u00f3 a on se celebroron os Chuegos Olimpicos d'hibierno de 1984."}
{"id": "2681", "revid": "401", "url": "https://an.wikipedia.org/wiki?curid=2681", "title": "Croacia", "text": "A Republica de Croacia (\"Republika Hrvatska\" , en croata), ye un pa\u00eds europeu d'a Europa Central, que muga a o norte con Eslovenia y Hongr\u00eda; a o nord-este con Serbia; a l'este con Bosnia y Herzegovina; y a o sud con Montenegro. Ta o sudueste muga con a mar Hadriana, am\u00e1s de tener una muga maritima con Italia en o Golfo de Trieste.\nA suya poblaci\u00f3n ye de 4.453.000 habitants (estimaci\u00f3n de 2008) en una superficie de 56.542 km\u00b2, con una densidat de poblaci\u00f3n de 78,76 hab/km\u00b2.\nA principal ciudat d'o pa\u00eds (y a suya capital dende a independencia de Yugoslavia en 1991) ye Zagreb. Politicament, ye una republica parlamentaria; o president d'o pa\u00eds ye Kolinda Grabar-Kitarovi\u0107 y o primer ministro ye Jadranka Kosor.\nCroacia ye miembro de Nacions Unidas, d'a OSCE, d'a OTAN y dende l'1 de chuliol de 2013 d'a Uni\u00f3n Europea. Dende l'1 de chinero de 2023 la suya moneda ye l'Euro (codice_1), que ha sustituyiu a lo kuna (kn).\nCheograf\u00eda.\nCroacia se troba en Europa central y sudoriental, en a costa d'a mar Hadriana. Buega con Hongr\u00eda a lo nord-este, Serbia a l'este, Bosnia y Herzegovina y Montenegro a lo sudeste y Eslovenia a lo nordueste. Se troba sobretot entre as latituz 42 \u00b0 y 47 \u00b0 N y as longarias 13 \u00b0 y 20 \u00b0 E. Parti d'o territorio en l'extremo sud que rodia a Ragusa ye un enclau practico connectau con a resta d'o continent per auguas territorials, pero deseparau en tierra per una faxa costera curta que perteneix a Bosnia y Herzegovina arredol de Neum. Lo puent Pelje\u0161ac, que la suya obridura ye prevista pa 2022, connectar\u00e1 l'enclau con a parti continental de Croacia.\nLo territorio cubre 56.594 kilometros cuadraus, que consta de 56.414 kilometros cuadraus de tierra y 128 kilometros cuadraus d'augua. Ye o 127eno pa\u00eds mas gran d'o mundo. A suya elevaci\u00f3n vareya dende as montanyas d'os Alpes Dinaricos, con o suyo puesto mas alto en a tuca Dinara a 1.831 metros am\u00e1n d'a buega con Bosnia y Herzegovina en o sud, dica a marguina d'a mar Hadriana, que constituye tot a suya buega sudueste. A Croacia insular consta de mas de mil islas y islotes de diferents grandarias. As islas mas grans son Cres y Krk, cada una d'ellas con un aria d'arredol de 405 kilometros cuadraus.\nAs partis montanyosas d'o norte de Hrvatsko Zagorje y as planas planas d'Eslavonia en l'este, que forma parti d'a cuenca de Panonia, son trascruzadas per r\u00edos importants como o Danubio, Drava, Kupa y o Sava. Lo Danubio, o segundo r\u00edo mas largo d'Europa, trascruza a ciudat de Vukovar en l'extremo este y forma parti d'a buega con Vojvodina. As rechions central y sud am\u00e1n d'a costa y as islas d'a mar Hadriana consisten en montanyas baixas y tierras altas boscosas. Os recursos naturals que se troban en o pa\u00eds en cantidaz pro importants pa la producci\u00f3n incluyen petrolio, carb\u00f3n, bauxita, mineral de fierro de baixa lei, calcio, cheso, gudr\u00f3n natural, silica, mica, archilas, sal y enerch\u00eda hidroelectrica. A topograf\u00eda karstica constituye arredol d'a metat de Croacia y ye especialment prominent en os Alpes Dinaricos. I hai cuantas espelungas fundas en Croacia, 49 d'as cuals a mas de 250 m, 14 d'ellas a mas de 500 m y tres a mas de 1000 m. Os lacos mas famosos de Croacia son os lacos de Plitvice, un sistema de 16 lacos con saltos que los connectan. Os lacos son famosos per as suyas colors distintivas, que van dende la turquesa dica la verde menta, grisa u azul.\nClima.\nA mayor parti de Croacia tien un clima continental moderadament calido y plevioso seguntes lo define a clasificaci\u00f3n climatica de K\u00f6ppen. A temperatura meya mensual vareya entre -3\u00a0\u00b0C de chinero y 18\u00a0\u00b0C de chulio. As partis mas fredas d'o pa\u00eds son Lika y Gorski Kotar, an o clima boscoso nevau se troba en elevacions superiors a los 1.200 metros. As comarcas mas calidas de Croacia se troban en a costa d'a mar Hadriana y especialment en l'interior immediato caracterizau per o clima mediterranio, ya que as temperaturas maximas son moderadas per a mar. En consecuencia, os picos de temperatura son mas pronunciaus en as arias continentals. A temperatura mas baixa de -35,5\u00a0\u00b0C se rechistr\u00f3 lo 3 de febrero de 1919 en Cakovec, y a temperatura mas alta de 42,8\u00a0\u00b0C se rechistr\u00f3 lo 4 d'agosto de 1981 en Ploce.\nA precipitaci\u00f3n meya anyal vareya entre 600 milimetros y 3500 milimetros seguntes a rechi\u00f3n cheografica y lo suyo tipo de clima predominant. A menor precipitaci\u00f3n se rechistra en as islas exteriors (Bi\u0161evo, Lastovo, Svetac, Vis) y as partis orientals d'Eslavonia. Os livels maximos de precipitaci\u00f3n s'observan en a cordelera de Dinara y en Gorski Kotar.\nOs aires predominants en l'interior son de lieu a moderaus d'o nord-este u sudueste, y en l'aria costera, os aires predominants son determinaus per as caracteristicas de l'aria local. As velocidaz de l'aire mas altas se rechistran con mayor frecuencia en os meses mas fredos a lo luengo d'a costa, por un regular como o bura fredo d'o nord-este u con menos frecuencia como o jugo calido d'o sud. As comarcas mas soleyadas d'o pa\u00eds son as islas exteriors, Hvar y Korcula, an se rechistran mas de 2700 horas de sol per anyo, seguidas per a redolada meya y meridional d'a Mar Hadriana en cheneral, y a costa norte de l'Hadriana, totas con mas de 2000 horas de sol per anyo.\nHistoria.\nA historia de Croacia presenta diferents periodos temporals: l'arribada d'os croatas como etnia-tamp\u00f3n entre os avaros y bizantins, o Reino de Croacia medieval, o Reino de Croacia asociau a lo Reino d'Hongr\u00eda en uni\u00f3n personal, una invasi\u00f3n otomana que deix\u00f3 una part chica de Croacia en poder d'os Habsburgo, pa quedar dimpu\u00e9s en l'Imperio Austrohongaro, pasar a fer part de Yugoslavia con a desaparici\u00f3n d'os imperios centroeuropeus, y esdevenir dimpu\u00e9s d'as guerras yugoslavas de secesi\u00f3n un estau miembro d'a Uni\u00f3n Europea.\nOrganizaci\u00f3n politico-administrativa.\nCondaus.\nDende a suya constituci\u00f3n en 1992, Croacia se ha dividido en 20 condaus y a suya capital, Zagreb, que tien autoridat y estatus legal tanto de condau como de ciudat (independient d'o condau de Zagreb que la rodia).\nDiez ciudaz mas importants.\nAs diez ciudaz mas importants son:\nCheograf\u00eda humana y sociedat.\nPoblaci\u00f3n por etnias y nacionalidaz.\nA mayor\u00eda d'a poblaci\u00f3n ye de nacionalidat etnica croata, bi ha una minor\u00eda serbia, que se reduci\u00f3 muito cuan en 1995 l'aria a on yera mes numerosos fue recuperada por o gubierno. En a rechi\u00f3n d'Eslavonia bi ha representacions chicotas de diferents nacionalidaz de l'Imperio Austrohongaro que participoron en a repoblaci\u00f3n (rutens y hongaros). En Croacia tami\u00e9n bi ha restos de poblacions vlacas en l'interior de Dalmacia (Morlacos) y Istria (Istrorrumanos), y musulmans refuchiaus d'a Guerra d'independencia de Bosnia-Herzegovina.\nEn Croacia en 1981 os croatas yeran 3.455.000, os serbios 532.000, os hongaros 25.000, os eslovenos 25.000, os bosnios (musulmans de luenga serbocroata) 24.000 y os yugoslavos de garra nacionalidat concreta 379.000.\nGastronom\u00eda.\nA cocina tradicional croata vareya d'una rechi\u00f3n a unatra. Dalmacia y Istria tienen influxos culinarios d'a cocina italiana y atras cocinas mediterranias que destacan per l'emplego de cuantos mariscos, verduras cuetas y pastas, y apanyos como l'aceite d'oliva y l'allo. Os estilos culinarios austriacos, hongaros y turcos influyioron en a cocina continental. En ixa comarca predominan as carnes, o peix d'augua dulza y os platos de verduras.\nI hai dos rechions productoras de vin distintas en Croacia. A rechi\u00f3n continental en o nord-este d'o pa\u00eds, especialment Eslavonia, produz vins premium, particularment blancos. A lo luengo d'a costa norte, os vins d'Istria y Krk son semellants a los d'a vecina Italia, mientres que mas a lo sud, en Dalmacia, os vins tintos d'estilo mediterranio son a norma. A producci\u00f3n anyal de vin supera os 140 millons de litros. Croacia esti\u00f3 cuasi exclusivament un pa\u00eds consumidor de vin dica zaguer\u00edas d'o sieglo XVIII, cuan prencipi\u00f3 una producci\u00f3n y un consumo de biera mas masivos. Lo consumo anyal de biera en 2020 esti\u00f3 de 78,7 litros per capita, lo que coloc\u00f3 a Croacia en o puesto 15 entre os pa\u00edses d'o mundo.\nEsporte.\nO esporte mas popular en Croacia ye o f\u00fatbol, y dimpu\u00e9s o baloncesto, o balonm\u00e1n, o waterpolo y o tenis. O Dinamo de Zagreb ye o club de futbol con mes exito, seguiu d'o Hajduk de Split, equipo que despierta as pasions d'unos aficionaus muito devotos. Manimenos en os zaguers anyos o baixo livel ha feito que muitos croatas prefieran seguir en televisi\u00f3n a liga espanyola antes que a liga croata."}
{"id": "2682", "revid": "41", "url": "https://an.wikipedia.org/wiki?curid=2682", "title": "Lista de pa\u00edses por poblaci\u00f3n", "text": "Ista ye una lista de pa\u00edses por poblaci\u00f3n. Os datos proceden d'o \"CIA World Factbook 2005\" y conti\u00e9n estimacions actualizatas a chulio de 2005. Nom\u00e1s s'incluyen pa\u00edses independients; os territorios dependients u ocupatos s'amuestran baixo lo respective pa\u00eds que os gubierna u ocupa."}
{"id": "2683", "revid": "610", "url": "https://an.wikipedia.org/wiki?curid=2683", "title": "Pakist\u00e1n", "text": "A Republica Islamica de Pakist\u00e1n u Pakist\u00e1n (\u067e\u0627\u06a9\u0633\u062a\u0627\u0646 en Urd\u00fa) ye un estau situau en o centro-sud d'Asia, que muga con India, Ir\u00e1n, Afganist\u00e1n, China y a mar Arabiga. Pakist\u00e1n tien una poblaci\u00f3n de cuasi 250 millons de habitants (estimaci\u00f3n, 2022; ye o cinqueno pa\u00eds d'o mundo en numero d'habitants), a mayor\u00eda d'\u00e9ls de relichi\u00f3n musulmana, y a on l'Islam en ye a relichi\u00f3n oficial (ye o segundo pa\u00eds d'o mundo por numero d'habitants de relich\u00f3n islamica). A moneda oficial d'o pa\u00eds ye la rupia pakistanesa.\nA suya capital se troba en a ciudat d'Islamabad, encara que a ciudat d'o pa\u00eds con mayor numero d'habitants ye Kaarachi. A ciudat de Lahore destaca en estar a capital cultural d'o pa\u00eds.\nA palabra \"Pakist\u00e1n\" ye un acronimo ideyau por Choudhary Rahmat Ali, establidor d'o Movimiento Nacional Pakistan\u00e9s, anque ye tami\u00e9n una palabra que en Urd\u00fa significa \"tierra d'os puros\".\nDende o punto de vista politico, Pakist\u00e1n ye dende a suya independencia en 1947 con a partici\u00f3n d'a India en rematar o Rakh britanico una republica parlamentaria de tipo federal, formada por cinco provincias a mas d'un territorio federal arredol d'a capital, Islamabad. Antiparte, Pakist\u00e1n ye en conflicto con o suyo pa\u00eds mugant a l'este, la India, por o control de Caixmir, en reclamando Pakist\u00e1n l'estau indio de Jammu y Caixmir como parti integrant d'o pa\u00eds. Dende la independencia d'o pa\u00eds, habi\u00f3 una guerra de secesi\u00f3n d'a parti oriental d'o pa\u00eds, clamada Pakist\u00e1n Oriental, que con l'aduya d'a India pleg\u00f3 en a suya independencia con o nombre de Bangladesh.\nYe un pa\u00eds con una muit rica Historia, en estar o puesto a on se i desenvolicoron importants culturas y civilizacions, como la clamada Cultura de Mehrgarh u la Civilizaci\u00f3n d'a val de l'Indo, dos d'as culturas mas antigas conoixidas. Dende alavez en o suyo territorio floreixioron importants escaicimientos historico-culturals, en destacando en estar o puesto a on se i produci\u00f3 un sincretismo entre la Civilizaci\u00f3n griega, la Civilizaci\u00f3n persa y o budismo, que esti\u00f3 l'orichen d'o clamau \"grecobudismo\". Tami\u00e9n naixi\u00f3 en Pakist\u00e1n l'Imperio Mogol, que crontrol\u00f3 bella cosa d'a India dica que lo desplazoron os britanicos en o sieglo XIX, encorporando l'actual Pakist\u00e1n en lo Raj britanico, en fendo-ie parte edica que en 1947 Pakist\u00e1n pleg\u00f3 en a suya independencia.\nToponimia.\nO nombre de \"Pakist\u00e1n\" significa literalment \"tierra d'os puros\" u \"tierra de pureza\", en urd\u00fa y persa Fa referencia a la palabra \u067e\u0627\u06a9, que en persa y en pashto significa \"puro\". O sufixo \u0640\u0633\u062a\u0627\u0646, que se translitera en as luengas occidentals (encluyendo-ie l'aragon\u00e9s) como sufixo st\u00e1n (y que ye muit productivo en toponimia d'Asia Central), ye d'orichen persa y significa \"tierra de\" u \"lugar de\".\nQui empleg\u00f3 por primera vegada lo nombre \"Pakist\u00e1n\" esti\u00f3 Choudhry Rahmat Ali en 1933. Yera un activista d'o Movimiento por Pakist\u00e1n, y en fizo la suya publicaci\u00f3n en un panfleto titulau \" Agora u mai. Viviremos u moriremos ta siempre?.\", en fendo-lo servir como un acronimo (\"trenta millons de chirmans musulmanes que viven en PAKIST\u00c1N\") ta referirse a las cinco rechions d'o norte d'o Raj britanico: Panchab, Afgania (Frontera d'o Norueste), Caxmir, Sindh y Baluchist\u00e1n.\nHistoria.\nNeolitico.\nLa historia de l'actual territorio que ocupa Pakist\u00e1n ye compartida intermitentment por Afganist\u00e1n, la India y Ir\u00e1n, y se remonta dica los prencipios d'a vida humana en o sud d'Asia. Se i troban bellos chacimientos arqueolochicos habitaus por hominidos d'o Paleolitico en a val d'o r\u00edo Soan, un d'os prencipals afluents d'o r\u00edo Indo.\nEn trobar-se Pakist\u00e1n en a rota seguida por os primers \"Homo sapiens\" en estendillar-se dende o suyo territorio orichinal en Africa, en seguindo la linia costera enta l'este, ista rechi\u00f3n esti\u00f3 un d'os primers puestos ocupaus por l'hombre moderno en Asia. Asinas, en Pakist\u00e1n se i troba l'important chacimiento arqueolochico de Mehrgarh (que da o suyo nombre a la Cultura de Mehrgarh), a l'ueste d'a val d'o r\u00edo Indo y entre las modernas ciudaz de Quetta, Kalat y Sibi. A importancia d'iste chacimiento se debe a que ye en iste lugar a on l'arqueologo franc\u00e9s Jean-Fran\u00e7ois Jarrige i trob\u00f3 en excavacions feitas entre 1974 y 1985 as primeras muestras d'agricultura (y tami\u00e9n d'o mas antigo emplego de ceramica en Asia), practicadas por os habitants semi-nomadas d'a redolada, en cultivando trigo y hordio, entre 7000 aC y 5500 aC. Istos habitants semi-nomadas tami\u00e9n practicaban a ganader\u00eda, con evidencias d'a existencia de uellas y crabas. Entre 5500 aC y 2600 aC s'han trobau en ixe mesmo chacimiento evidencias d'existencia de metalurchia.\nEdat de Bronce.\nEn Pakist\u00e1n se i troban tami\u00e9n as antigas ciudaz de l'edat de Bronce de Harappa y Mohenjo-Daro, perteneixients a la clamada Civilizaci\u00f3n d'a val de l'Indo, cultura que se considera como una continaci\u00f3n d'a Cultura de Mehrgarh, porque se creye que os suyos habitants albandonoron o lugar como consecuencia de cambeos en a climatoloch\u00eda en tresladando-se mas a l'ueste enta Harappa y Mohenjo-Daro. A dita Civilizaci\u00f3n d'a val de l'Indo ye considerada por los historiadors como una d'as tres prencipals civilizacions, chunto con as Civilizacions mesopotamicas y l'Antigo Echipto.\nDica 1974, que no se conoixeba Mehrgarh, se consideraba que la cultura mas antiga de l'actual Pakist\u00e1n yera la Civilizaci\u00f3n d'a val de l'Indo. A Civilizaci\u00f3n d'a val de l'Indo floreixi\u00f3 dende o 3000 aC en abarcando gran parte de l'actual Pakist\u00e1n, a on tami\u00e9n se troban atros chacimientos destacaus d'ista Cultura, como Dholavira, Ganweriwala, Lothal u Rakhigarhi.\nA Civilizaci\u00f3n d'a val de l'Indo despareixi\u00f3 arredol de 1700 aC en plegar en a redolada pueblos nomadas procedents de l'ueste (u talment d'o norte), os pueblos indoeuropeus, en a dita migraci\u00f3n indoaria, ubrindo-se asinas o periodo vedico.\nPeriodo vedico.\nEn plegar en a rechi\u00f3n os pueblos indoiranios (conoixius como \"arios\") con a migraci\u00f3n indoaria s'instaloron en a redolada descrita como \"Siet rius sagraus\" en o \"Rigveda\", r\u00edos que hue no s'ha podiu identificar, pero que se considera que se troban en o norte de Pakist\u00e1n. Istos pueblos facioron dentrar a rechi\u00f3n en a Edat de Fierro. Ye en este periodo cuan se constituyen as bases de l'Hinduismo y d'a Civilizaci\u00f3n hind\u00fa, entre finals d'o II milenio aC y metat d'o I milenio aC. O periodo recibe o suyo nombre d'os \"Vedas\", os mas antigos textos sagraus d'os pueblos indoarios y que encara hue fan parte fundamental de l'Hinduismo. L'Arqueloch\u00eda denomina iste periodo como \"Cultura d'as tumbas de Gandhara\", succedida por a \"Cultura d'a ceramica grisa pintada\".\nEn a ciudat de Taksila, que floreixi\u00f3 dende o sieglo V aC, se i redact\u00f3 en o sieglo III aC o \"Mah\u0101bh\u0101rata\", un d'os textos fundamentals de l'hinduismo.\nPersas y griegos.\nL'Imperio Aquemenida conqueri\u00f3 una parti important de l'actual Pakist\u00e1n, alto u baixo dica lo r\u00edo Indo enta l'este incluyendo-ie las planas d'o Panchab (actualment en la India) y os territorios d'a val de l'Indo dica la Mar arabiga mientres o reinau de Ciro II lo Gran, arredol de 520 aC, adhibiondo-los a una d'as suyas satrap\u00edas, que yera lo nombre que alavez recibiban as divisions administrativas aquemenidas. O territorio esti\u00f3 baixo control aquemenida dica l'esboldregamiento d'o suyo poder\u00edo con as guerras contra Aleixandre lo Gran.\nEn 334 aC as tropas d'o Reino de Macedonya d'Aleixandre lo Gran redotoron a l'Imperio Aquemenida, plegando enta los suyos territorios mas orientals, ye decir, en l'actual Pakist\u00e1n. Con a redota de Poros d'Hidaspes (o suyo reino se trobaba arredol de l'actual Lahore, en o Panchab) en a batalla d'o r\u00edo Hidaspes, os macedonyos conquerioron a mayor parte d'o Panchab. Tanimientres, as tropas macedonicas se negoron a continar avanzando enta l'Oriente y finalment Aleixandre opt\u00f3 por retornar y albandonar o suyo prochecto de conquiesta d'a India. Sindembargo, Aleixandre manteni\u00f3 tropas en a rechi\u00f3n, construyendo-ie bellas fortificacions y establindo bellas ciudaz, mas que mas ta controlar o comercio d'a India a travi\u00e9s de l'Asia Central entra la China. Istas guarnicions, a on i partecipaban de conchunto macedonyos, griegos y persas, ubrioron un amplo intercambio cultural entre dos mundos, o mundo d'a Civilizaci\u00f3n hind\u00fa y o mundo d'a Civilizaci\u00f3n griega a travi\u00e9s d'os reinos helenisticos, con partecipaci\u00f3n d'a Civilizaci\u00f3n persa y mugando con a Civilizaci\u00f3n chinesa y a Civilizaci\u00f3n mongol.\nCon ixe sincretismo entre la Civilizaci\u00f3n griega, la Civilizaci\u00f3n persa y o budismo cristaliz\u00f3 en o clamau \"grecobudismo\", que comport\u00f3 dende o punto d'anvista politico la creyaci\u00f3n d'un nuevo reino, conoixiu como Reino grecobactri\u00e1n, fundau en la redolada de Bactria arredol de 250 aC por Diodoto I y que mugaba a lo norte con os escitas, a l'este con China, a lo sudeste con o Imperio Maurya, y a l'ueste con l'Imperio Parto. Cuan lo Reino grecobactri\u00e1n s'esboldreg\u00f3 lo succedi\u00f3 parcialment o Reino indogriego, dende 200 aC dica 10 dC.\nL'Imperio Maurya.\nIxos reinos indogriegos convivioron con l'Imperio Maurya, establiu arredol de 320 aC por Chandragupta Maurya, fundador d'a dinast\u00eda Maurya y expandiu por A\u015boka, qui esti\u00f3 a prencipal figura d'a historia d'iste reino, y que s'expandi\u00f3 por una parti important de Pakist\u00e1n. Esti\u00f3 este imperio qui estendill\u00f3 o budismo por la redolada (en estar dende A\u015boka la relichi\u00f3n cuasi oficial de l'imperio), encara que ya teneba presencia d'antis mas. Ye con a dinast\u00eda Maurya y con os reinos indogriegos que la redolada plega en o suyo mayor periodo d'esplendor.\nL'Islam.\nEn 711 plegoron as tropas d'o Califato Omeya mandadas por Mohamed ben Qasim al-Taqafi, qui conqueri\u00f3 o sud de l'actual Pakist\u00e1n (Sind y Panjab) y asent\u00f3 las bases d'a posterior expansi\u00f3n de l'Islam en Pakist\u00e1n y la India. Dende alavez, estioron sobirans d'ista relichi\u00f3n qui fundoron succesivos estaus en a rechi\u00f3n, l'Imperio Gaznavida, o Soldanato de Delhi y l'Imperio Mogol.\nL'Imperio Gaznavida.\nEn 962 Abu-Mansur Seb\u00fcktigin, un antigo mameluco d'orichen turco, establi\u00f3 un reino arredol d'a ciudat de Gazni, en l'actual Afganist\u00e1n, y fund\u00f3 l'Imperio Gaznavida, rechiu por a dinast\u00eda gaznavida, y que en a suya maxima extensi\u00f3n encorpor\u00f3 lo Panchab, baixo lo gubierno de Mahmud de Gazni, o rei mas destacau d'a dinast\u00eda.\nO Soldanato de Delhi.\nO Soldanato de Delhi naixi\u00f3 en 1206 establito por Qutb-ud-din Aibak, un cum\u00e1n que tami\u00e9n esti\u00f3 mameluco y que fund\u00f3 a dinast\u00eda ghulam (u dinast\u00eda mameluca). Iste soldanato s'estendill\u00f3 por o norte d'a India y por Pakist\u00e1n, mas que mas en as vals d'os r\u00edos Gangas y Indo y l'ocuporon succesivament dimpu\u00e9s as dinast\u00edas Khilji, tughlaq, sayyida y Lodi. O soldanato esti\u00f3 muit important mas que mas en a suya vertient cultural, en marcar una etapa de floreiximiento d'a Cultura.\nL'Imperio Mogol.\nEn 1517 Babur, descendient de Tamerl\u00e1n, redot\u00f3 a Ibrahim Lodi en a batalla de Panipat y en 1526 establi\u00f3 un imperio de radices turco-mongols (turcomolgols) y relichi\u00f3n islamica (l'Imperio Mogol)que conquist\u00f3 y control\u00f3 Pakist\u00e1n y la mayor parti d'a India dica 1858. Akbar, nieto de Babur, esti\u00f3 qui faci\u00f3 plegar l'imperio en o suyo maximo esplendor.\nDende primer\u00edas d'o sieglo XVIII l'Imperio Mogol dentr\u00f3 en un periodo de decadencia, que s'enampl\u00f3 cuan as tropas d'a Company\u00eda Britanica d'as Indias Orientals mandadas por Robert Clive redotoron en 1757 a las tropas d'a Company\u00eda Francesa d'as Indias Orientals en o marco d'a guerra d'as Siet Anyadas en Europa. Dimpu\u00e9s d'ista batalla, la Company\u00eda Britanica d'as Indias Orientals, sin garra competencia, esdeveni\u00f3 un poder decisivo en la India y bien luego ixo portar\u00eda a l'enfrontamiento con l'Imperio Mogol, que heba dentrau ya en franca decadencia y se veyeba obligau mesmo a solicitar a protecci\u00f3n britanica.\nO Raj britanico.\nDenguno d'os territorios que hue forman Pakist\u00e1n esti\u00f3 gubernau por os britanicos u por cualsiquier atra potencia europea dica 1839, cuan os britanicos ocuporon Karachi, que alavez no yera o que un chicot lugar\u00f3n habitau por pescadors en a marguin d'a mar Arabiga y en o delta d'a desembocadura d'o r\u00edo Indo, en construyendo-ie una base militar que bien luego facioron servir ta las suyas operacions militars mientres a Primera guerra anglo-afgana (1838-1842).\nAs prencipals operacions militars que se desembolicoron posteriorment en o territorio pakistan\u00e9s por parte d'a Company\u00eda Britanica d'as Indias Orientals estioron contra la dinast\u00eda Talpur (etnicament baluchis) en 1843 en o Sindh, que rematoron con a batalla de Miani o 17 de febrero con a redota Talpur; la Primera guerra anglo-sikh (1845-1846; y la Segunda guerra anglo-sikh (1848-1849).\nEn 1857 os sipahi, tropas nativas a lo servicio d'a Company\u00eda Britanica, se sublevoron en lo que se conoix como Rebeli\u00f3n india de 1857. La Company\u00eda Britanica d'as Indias Orientals se veyeba incapable d'abordar en solitario la represi\u00f3n d'a revuelta y se vey\u00f3 obligada a solicitar l'aduya d'o Reino de Gran Bretanya, que consideraba muit important lo suyo comercio con os territorios d'a India. Como consecuencia, cuan as tropas de l'Exercito britanico sofocoron la rebeli\u00f3n se disolvi\u00f3 la Company\u00eda Britanica y Gran Bretanya asumi\u00f3 lo control d'o pa\u00eds, establindo-se asinas o Raj britanico en o marco de l'Imperio Britanico. Dende alavez, o territorio pakistan\u00e9s form\u00f3 parte d'a India dica que pleg\u00f3 en a suya independencia en 1947.\nIndependencia.\nDimpu\u00e9s de 90 anyos de contino dominio britanico y a travi\u00e9s d'os esfuerzos, d'entre atros, d'o poeta Allama Iqbal y d'o fundador d'o pa\u00eds, Muhammad Ali Jinnah, remat\u00f3 con a creyaci\u00f3n de Pakist\u00e1n en 1947. En 1948 la India s'independiz\u00f3 d'o Reino Uniu dividiendo-se en dos, la mayor\u00eda de cultura islamica s'establi\u00f3 en Pakist\u00e1n y la de cultura hind\u00fa en a India. Posteriorment en l'anyo 1971 Pakist\u00e1n Oriental s'independiz\u00f3 y pas\u00f3 a formar lo nuevo estau de Bangladesh. A d\u00eda de hue encara se mantiene un conflicto con a India por lo control territorial d'a zona de Caixmir, que encara que ye de mayor\u00eda musulmana se mantiene baixo control territorial d'a India, y con China, que tami\u00e9n ocup\u00f3 una chicota parti de Caixmir.\nCheograf\u00eda.\nLa Cheograf\u00eda y o clima de Pakist\u00e1n son esxtremadament variaus, la cual cosa fa que la fauna y la flora d'o pa\u00eds seigan muit variaus. Dende las zonas costeras d'o sud dica las montanyas cheladas d'o norte, los paisaches de Pakist\u00e1n var\u00edan de planas a disiertos, bosques, pueyos y mesetas.\nLa superficie de Pakist\u00e1n ye de 803.940 km\u00b2 (alto u baixo la suma d'as superficies de Francia y lo Reino Uniu), estando asinas o 33eno pa\u00eds d'o mundo por a suya superficie, anque ista clasificaci\u00f3n puet variar seguntes cual seiga la clasificacion de territorios disputaus como Caxmir. Pakist\u00e1n ti\u00e9n una longaria de costa de 1.046 km en o sud en a mar Arabiga y lo golfo d'Om\u00e1n, dende as suyas mugas con la India y con Ir\u00e1n y una muga de 6.774\u00a0km de longaria con Afganist\u00e1n (2.430\u00a0km), China (523\u00a0km), India (2.912\u00a0km*) y Ir\u00e1n (909\u00a0km). Tami\u00e9n ti\u00e9n una muga maritima con Om\u00e1n y ye deseparau de Tachiquist\u00e1n por o corredor de Wakhan. Pakist\u00e1n ocupa una important ubicaci\u00f3n dende o punto d'anvista d'a Chepolitica en un forcallo entre o sud d'Asia, Orient Meyo y l'Asia Central.\nDende lo punto d'anvista d'a Cheoloch\u00eda, Pakist\u00e1n se troba situau en a zona de sutura Indus-Tsangpo en superponendo-se a la placa tectonica indica en as suyas provincias de Sindh y Panchab; Baluchist\u00e1n y la mayor parti de Khyber Pakhtunkhwa se troban aintro d'a placa tectonica euroasiatica, mas que mas en a meseta iran\u00ed. Gilgit-Baltist\u00e1n y Azad Caxmir se troban situaus en o canto d'a placa india, estando en consecuencia bien propensos a sufrir tierratremos violentos, como amuestra la lista de tierratremos en Pakist\u00e1n. Ista rechi\u00f3n ti\u00e9n la tasa mas gran de sismicidat y los mas grans tierratremos de troda la redolada de l'Himalaya.\nO territorio pakistan\u00e9s puet dividir-se en tres rechions cheograficas diferenciadas: as tierras altas d'o norte d'o pa\u00eds, a plana d'a val d'o r\u00edo Indo y la meseta de Baluchist\u00e1n. En as tierras altas d'o norte de Pakist\u00e1n se troban as cordeleras d'o Karakorum, l'Hindu Kush y d'o Pamir, fendo-ne parte d'istas cordeleras bellas d'as montanyas con una mas gran altaria d'o mundo, encluyendo-ie cinco de's catorce ueitomils (montanyas de mas de 8.000 metros d'altaria) que fan plegar en iste pa\u00eds a alpinistas de toz os pa\u00edses, en destacando lo K2 (8.611 m.) y Nanga Parbat (8.126 m.). La meseta de Baluchist\u00e1n se troba a l'ueste y lo disierto de Thar a l'este. Lo r\u00edo Indo, con una longaria de 1.609\u00a0km y los suyos afluents trescruzan o pa\u00eds dende la rechi\u00f3n de Caxmir en o norte dica la mar Arabiga en o sud, con grans planas de formaci\u00f3n aluvual y sasos en o Panchab y en o Sindh.\nO clima pakistan\u00e9s var\u00eda de tropical a templau, con clima subtropical arido en a costa sud. I hay una estaci\u00f3n d'o monz\u00f3n con inundacions frecuents por as fuertes plevias y una estaci\u00f3n seca con muita menos plevia u mesmo con garra. I hay cuatre estacions diferents en Pakist\u00e1n: un hibierno fresco y seco dende aviento dica febrero; una primavera calida y seca dende marzo dica mayo; la temporada de plevias de verano, o periodo d'o monz\u00f3n d'o sudueste, dende chunio dica setiembre; y el per\u00edodo d'o monz\u00f3n en reblando dende octubre dica noviembre. La cantidat de plevias ye mui variable seguntes l'anyo, y gosan esta frecuent l'alternancia de periodos d'inundacions y de sequeras.\nFauna y flora.\nLa diversidat d'o paisache y d'o clima en Pakist\u00e1n fan que floreixca una gran variedat d'\u00e1rbols y de plantas. En os \u00e1rbols d'os suyos bosques se i troban coniferas de clima alp\u00edn y clima subalp\u00edn como abetos, pins u cedros en as montanyas d'o norte d'o pa\u00eds pero tami\u00e9n \u00e1rbols de fuella caduca en la mayor parte d'o pa\u00eds, y tami\u00e9n de fuella perenne (como \"Dalbergia sissoo\", un \u00e1rbol pareixiu a una morera que se troba en as montanyas de Sulaim\u00e1n); u palmeras, cocoteras y datileras en o sud d'o Panchab, o sud de Baluchist\u00e1n y tot o Sindh. En os pueyos occidentals d'o pa\u00eds se i troban chinebros, tamarizas, praus y matollos. En a costa d'o sud d'o pa\u00eds se i troban bosques de manglars, que forman a mayor parte d'a flora d'os humedals costers.\nAs selvas de coniferas se pueden trobar en altarias entre los 1.000 y los 4.000 metros en a mayor parti de las tierras altas d'o norte y d'o norueste. En las rechions disierticas d'o Baluchist\u00e1n, gosan trobar-se palmeras datileras y Ephedra, con muitos matullos. En la mayor parti d'o Panchab y d'o Sindh, en as planas d'o r\u00edo Indo, se i troban selvas tropicals y subtropicals con \u00e1rbols de fuellas amplas, y tami\u00e9n matullos tropicals y xericos. Istas selvas son formadas mas que mas por especies de \"Morus\" (\"Morus alba\" en ye orichinaria), \"Acacia\" y \"Eucalyptus\". En 2010 alto u baixo lo 2,2% d'o territorio pakistan\u00e9s (1,687.000 hectarias u 16.870 km2).\nA fauna de Pakistan ye un reflexo d'a suya diversidat de paisaches y climas, mesmo que s'escayece con a flora. Arredol de 668 especies de d'aus se pueden trobar en o pa\u00eds, encluyendo-ie aus d'os cheneros \"Corvus\", \"Acridotheres\", \"Falco\", y alicas. En o norte d'o pa\u00eds, en a cordelera de l'Himalaya, se i troba lo \"Tragopan melanocephalus\". Muitas d'as aus de Pakist\u00e1n son aus migratorias procedents d'Europa, d'Asia Central y d'a India.\nEn as planas d'o sud se i troban especies d'a familia \"Herpestidae\" y tami\u00e9n \"Viverricula indica\", liebres, chacals doraus, \"Manis crassicaudata\", \"Felis chaus\" u \"Felis lybica\". Tami\u00e9n crocodilos en l'Indo, y chabalins, ciervos, \"Hystrix indica\" y chicoz radedors en tot iste sector. Os matullos arenosos d'o centro de Pakist\u00e1n acubillan chacals doraus, \"Hyaena hyaena\", gatos salvaches y leopardos. Tanimientres, a falta de cobertura vechetal, o clima severo y l'impacto d'o pastoreyo en os disiertos han dixau a los animals salvaches en una situaci\u00f3n prou precaria. A gacela d'a India u chinkara ye o solo animal que encara se troba en cantidaz significativas en o disierto de Cholist\u00e1n. Tami\u00e9n se troba encara una chicota cantidat de \"Boselaphus tragocamelus\" en os arredols d'a muga en de Pakist\u00e1n con a India y tami\u00e9n en bellas partis d'o disierto de Cholist\u00e1n. En o norte montanyoso d'o pa\u00eds i viven: la subespecie \"Ovis ammon polii\", \"Ovis vignei\", \"Capra falconeri\", \"Capra sibirica\", \"Ursus thibetanus\" y \"Ursus arctos isabellinus\". Tami\u00e9n se i troban especies d'animals con presencia mas chicota, como \"Panthera uncia\" u l'o mamifer fluvial \"Platanista minor\", especie d'a cual se calcula que nom\u00e1s existen que 1.100 individuos y que troban refuchio en a \"Indus Dolphin Reserve\" en o Sindh. En total, en Pakist\u00e1n se han documentau 174 mamifers, 177 reptils, 22 anfibios, 198 especies de peixes d'augua dulza y 5.000 especies d'invertebraus (encluyendo-ie insectos).\nA flora y a fauna de Pakist\u00e1n se troban con a-saber-los de problemas: Pakist\u00e1n tiene la segunda mayor tasa de deforestaci\u00f3n d'o mundo, a mas de problemas con a caza y a contaminaci\u00f3n, con os subsiguients efectos adversos en l'ecosistema pakistan\u00e9s.\nPolitica.\nUn elemento condiciona muitismo la vida politika pakistanesa: la situaci\u00f3n d'a minor\u00eda relichiosa s'os musulmans en o vec\u00edn estau d'India, minor\u00eda que perdi\u00f3 lo suyo poder politico mientres o Raj britanico y encara mas con o proceso d'independencia y la subsiguient partici\u00f3n de l'antigo dominio colonial britanico entra India y Pakist\u00e1n. Pakist\u00e1n se define como una republica parlamentaria federal democratica que ti\u00e9n l'Islam como relichi\u00f3n oficial. A primera Constituci\u00f3n d'o pa\u00eds, a Constituci\u00f3n pakistanesa de 1956, qued\u00f3 en suspenso en 1958 en o gubierno d'Ayub Khan, estando sustituyida en 1962 por a Constituci\u00f3n pakistanesa de 1962. En 1973 s'adopt\u00f3 la Constituci\u00f3n pakistanesa de 1973, suspendida por Muhammad Zia-ul-Haq en 1977 y restaurada en a suya vichencia en 1985, estando la Constituci\u00f3n actualment vichent en o pa\u00eds y la base d'o suyo sistema politico. Os militars pakistanesos han chugau un papel bien destacau en a Historia politica de Pakist\u00e1n, en dominando la suya vida politica. Asinas, en os periodos 1958-1971, 1977-1988 y 1999-2008 en Pakist\u00e1n se producioron golpes d'estau militars con imposici\u00f3n d'a lei marcial y comandants de l'Exercito pakistan\u00e9s que actuoron como presidents \"de facto\". Hue, Pakist\u00e1n tien un sistema parlamentario multipartidista con una clara divisi\u00f3n de poderes y controls y equilibrios entre as diferents brancas institucionals, con una evident divisi\u00f3n de poders. A primera transici\u00f3n enta un sistema democratico s'escaici\u00f3 en mayo de 2013, con as eleccions chenerals de Pakist\u00e1n en 2013. Antiparte, dende 2010 se reducioron los poders d'o President de Pakist\u00e1n (que dende alavez esdeveni\u00f3 una fegura cuasi nom\u00e1s que ceremonial) en benefici\u00f3 d'o Primer ministro.\nO Chefe d'estau en Pakist\u00e1n ye lo President de Pakist\u00e1n, en estar o pa\u00eds una republica. No ye esleyiu en eleccions directas, so que ye esleyiu indiretament, por un Colechio electoral, seguntes l'articlo 43 d'a Constituci\u00f3n pakistanesa de 1973, y que ye formau por os miembros d'o Senau de Pakist\u00e1n (camara alta) y de l'Asamblea Nacional de Pakist\u00e1n (camara baixa) y por miembros d'as Asambleas d'as cuatre provincias de Pakist\u00e1n. Ye o chefe ceremonial de l'Estau pakistan\u00e9s y o comandant en cabo de l'Exercito pakistan\u00e9s (con o President d'o Comit\u00e9 de Chefes d'Estau Mayor Conchunto como lo suyo prencipal asesor militar), encara que los nombramientos militares y las confirmacions de puestos clau en as Fuerzas armadas las fa lo Primer ministro dimpu\u00e9s de revisar os informes sobre lo merito y capacidat d'os candidatos. Cuasi toz os nombramientos en a Chudicatura, l'Exercito, os miembros d'o Comit\u00e9 de Chefes d'Estau Mayor Conchunto y la cuestions lechislativas amenistan d'a confirmaci\u00f3n executiva d'o Primer ministro, a qui lo President ha de consultar por lei. Tanimientres, os poders de perd\u00f3n y amnist\u00eda corresponden a lo President de Pakist\u00e1n.\nO poder lechislatiu en Pakist\u00e1n ye bicameral, formau por un Senau y una Asamblea Nacional. O Senau ye la Camara alta y ye formau por 104 miembros; l'Asamblea Nacional (Camara baixa) ye formada por 342. Os miembros d'a camara baixa s'esliyen con un sistema d'escrutinio uninominal a una vuelta por sufrachio universal d'os pakistanesos mayors d'edat y represnetan en l'Asamblea Nacional a los suyos districtos electorals en l'Asamblea. Seguntes reculle la Constituci\u00f3n pakistanesa, 70 d'as cadieras de l'Asamblea se reservan a mullers y a minor\u00edas relichiosas y s'asignan a los partius politicos en funci\u00f3n d'a suya representaci\u00f3n electoral. D'atra man, os miembros d'o Senau son esleyius por as Asambleas rechionals, tenendo toz os territorios d'o pa\u00eds la mesma representaci\u00f3n numerica en o Senau.\nPoder executiu: lo Primer Ministro de Pakist\u00e1n gosa estar o lider d'o partiu con mayor\u00eda absoluta en l'Asamblea Nacional u bien qui recibe lo refirme d'una coalici\u00f3n de partius con mayor\u00eda absoluta. O primer ministro tien as funcions d'un chefe de Gubierno y ye o maximo dirichent d'o poder executiu. O primer ministro ye lo responsable de nombrar un gabinet composau por ministros y asesors, y tami\u00e9n de dirichir las operacions de gubierno, prener y autorizar decisions executivas, nombramientos y designacions d'altos funcionarios que amenistan la confirmaci\u00f3n executiva d'o primer ministro.\nGubiernos provincials: cadaguna d'as cuatre provincias de Pakist\u00e1n tien un sistema pareixiu de gubierno, con una Asamblea provincial esleyida por sufrachio universal que nombra chefe d'o Gubierno provincial a lo lider d'o partiu o coalici\u00f3n que consigue la mayor\u00eda absoluta d'a Camara provincial respectiva y que nombra a lo suyo propio Gubierno en dirichindo os asuntos executius d'a suya provincia. Por un regular en Pakist\u00e1n en cada provincia i hay en o suyo Gubierno partius u coalicions diferents. L'Administraci\u00f3n provincial la diriche un secretario chefe, nombrau por o primer ministro provincial. Cadaguna d'as Asambleas provincials poseye poder lechislatiu y presenta y apreba cada anyo fiscal lo suyo propio presupuesto. Os Gubernadors provincials de Pakist\u00e1n, que son os chefes ceremonials d'as provincias, son nombraus formalment por o president de Pakist\u00e1n, qui refrenda asinas la suya elecci\u00f3n por as Asambleas provincials.\nLo poder chudicial en Pakist\u00e1n se troba estructurau seguntes un sistema hierarchico de corz: d'una man l'alta chusticia, d'atra man la baixa. Lo president d'o Tribunal Supremo de Pakist\u00e1n ye qui supervisa toda la estructura chudicial d'o pa\u00eds en todos los suyos livels. La tuca d'o poder chudicial, l'alta chusticia, la forma lo dito Tribunal Supremo, con un Tribunal Federal d'a Sharia (que verifica que las leis d'o pa\u00eds seigan conformes con a \"sharia\"), y cinco Tribunals Superiors de Pakist\u00e1n. La Constituci\u00f3n pakistanesa atorga a ista alta chuzticia la misi\u00f3n de velar, cosirar y esfender la Constituci\u00f3n. Cal destacar que bellas chicotas redoladas poseyen los suyos propios sistemas chudiciala deseparaus.\nRelacions internacionals de Pakist\u00e1n.\nDende la suya independencia, Pakist\u00e1n ha manteniu un equilibrio en as suyas relacions exteriors. Pakist\u00e1n ye un aliau cerenyo de China, y toz dos pa\u00edses ambos pa\u00edses atorgan una importancia considerable a lo mantenimiento d'una relaci\u00f3n especial muit estreita y de refirme mutuo. Antiparte, dende l'anyo 2004 Pakist\u00e1n ye tami\u00e9n un d'os mas importants aliaus d'Estaus Unius fuera d'a OTAN en a luita contra lo terrorismo, un estatus alcanzado en 2004. A politica exterior y a cheoestratechia pakistanesas se centran sobretot en a econom\u00eda y en seguridat front a las menazas a la suya identidat nacional y integridat territorial, y en o mantenimiento de relacions estritas con d'atros pa\u00edses musulmans.\nO conflicto de Caxmir contina estando lo prencipal punto de discordia entre Pakist\u00e1n y la India; tres d'as suyas cuatre guerras s'escaicioron por iste territorio. En parte por as dificultaz en as suyas relacions con o suyo rival cheopolitico indio, Pakist\u00e1n mantiene estreitas relacions pol\u00edticas con Turqu\u00eda y con Ir\u00e1n, y toz dos pa\u00edses han estau un punto clau en la politica exterior de Pakist\u00e1n. Arabia Saudita tami\u00e9n ye un atro pa\u00eds a qui la politica exterior pakistanesa presta muita atenci\u00f3n, en respectando las suyas opinions.\nComo parte no signataria d'o Tractau de No Proliferaci\u00f3n Nuclear, Pakist\u00e1n ye un miembro influyent de l'Organismo Internacional d'Enerchia Atomica (OIEA). En calendatas recients, Pakist\u00e1n bloquey\u00f3 un tratau internacional ta limitar o material fisionable, en argumentando que \"lo tratau apuntaba especificamente a Pakist\u00e1n\". En o sieglo XX, o programa de disuasi\u00f3n nuclear de Pakist\u00e1n se centr\u00f3 en contrarrestar as ambicions nuclears d'a India en la regi\u00f3n d'Asia d'o sud, y las prebas nuclears d'India (Pokhran-II) finalment facioron que Pakist\u00e1n respondese ta mantener un equilibrio cheopolitico y esdevenir tami\u00e9n una potencia nuclear con as suyas prebas nuclears. Actualment, Pakist\u00e1n mantien una politica de disuasi\u00f3n minima creyible, en calificando lo suyo programa de disuasi\u00f3n nuclear como vital contra l'agresi\u00f3n forana.\nCultura.\nCine.\nEn Pakist\u00e1n existe una industria de cine local conoixida como \"Lollywood\", ti\u00e9n a suya seu en a ciudat de Lahore y actualment produz mas de 40 cintas cada anyo, dinantes produciba en serie no menos de 120 cintas por anyo. Tami\u00e9n i hai un atro centro de producci\u00f3n de cine localizau en Peshawar, conoixiu como cine pashto, que produz mas de 50 cintas cada anyo.\nEn primerias d'os anyos 1970 Pakist\u00e1n yera o cuarto productor mundial de largometraches, manimenos, entre 1977 y 2007, a industria cinematografica de Pakist\u00e1n dentr\u00f3 en decayedura a causa d'a islamizaci\u00f3n d'o pa\u00eds, l'enfortimiento d'as leis de censura cheneraron falta cheneral de calidat. Minetres os anyos 1980 y 1990, a industria d'o cine trascruz\u00f3 cuantos periodos d'altibaixos, un reflecto d'a suya dependencia d'os fondos y aduyas estatals. En l'anyo 2000, a industria d'o cine de Lahore se i heba esfundiu y veyi\u00f3 un cambio gradual d'actors, actrices, productors y cineastas locals dende Lahore dica Karachi. En 2007, a industria cinematografica de Pakist\u00e1n prencipi\u00f3 un resurtimiento y Karachi se consolid\u00f3 como o centro d'o cine en o pa\u00eds, am\u00e1s as nuevas tecnoloch\u00edas levoron a una explosi\u00f3n de formas alternativas de cine, un aumento de calidat y encara conservando gran parte d'a suya identidat distintiva.\nGastronom\u00eda.\nLa cocina pakistanesa ye semellant a la cocina india, pero ye menos condimentada y con cualques diferencias debiu prencipalment a la influencia d'a cultura islamica. Igual que aquella, utiliza en buena parte d'os suyos platos lo curry y la masala. Lo plato tipico ye lo pollo tandoori, elaborau prencipalment en un forno tipico y muito com\u00fan en zonas d'a India y Pakist\u00e1n (forno tandur), tami\u00e9n ye popular lo kebab, que ye una especie de brocheta d'a cual se pueden distinguir tres clases: shesh kebab, de carne rustida, shami kebab, carne frita en \"ghee\" y tikka kebab, carne rustida y adobada condimentada con especias tradicionals.\nIgual que en la India, se gosa prener una bebida elaborada con de yogur fredo batiu con augua, que puet estar dulza u salada, que ye dita lassi. Existe tami\u00e9n una bebida de lima mesclada con augua y az\u00facar conoixida como nimbu pani.\nEsporte.\nOs esportes nacionals de Pakist\u00e1n son o hockey hierba y o cricket. Atro esporte a on destacan os esportistas paquitan\u00eds ye o scuash, esporte a on Jansher Khan ye considerau un d'os millors chugadors d'o mundo de siempre.\nInternacionalment ye una d'as potencias mundials en hockey hierba y criquet, bi ha partecipau en os Chuegos Olimpicos a on ha ganau tres medallas d'oro en as edicions de 1960, 1968 y 1984, tres medallas d'archent y dos de bronce. Tami\u00e9n ha estau cuatre vegadas campi\u00f3n d'o mundo en os anyos 1971, 1978, 1984 y 1994. Tami\u00e9n faci\u00f3 destacadas actuacions en os Chuegos Asiaticos y os Chuegos d'a Commonwealth.\nCompeticions esportivas.\nPakist\u00e1n ha organizau a Copa Mundial de Cricket en as suyas edicions de 1987 y 1996."}
{"id": "2684", "revid": "610", "url": "https://an.wikipedia.org/wiki?curid=2684", "title": "Nueva Delhi", "text": "Nueva Delhi ( \u0928\u0908 \u0926\u093f\u0932\u094d\u0932\u0940 ) ye a capital d'a Republica d'a India y ye parti d'a metropoli de Delhi.\nHistoria.\nA ciudat fue pensada y construida como a ciudat capital y fue nombrada asinas cuan os gubernants britanicos mudoron a capital d'a India britanica (o Raj britanico) a ista ciudat en 1911 dende Calcuta. Fue construida a lo sud de l'antiga aria urbana. \nCheograf\u00eda.\nO 'Territorio Capital Nacional' de Delhi tien una superficie total de 1.483 km\u00b2. Ye situato entre a ralla d'o Himalaya y Arabalis. A mayor parti d'o territorio ye situato en o canto ueste d'o r\u00edo Yamuna. A ciudat ye situada a una altaria entre os 213 y os 305 metros sobre o ran d'o mar. Cheograficament ye situada en o norte d'o pa\u00eds. Muga con os estatos de Uttar Pradesh y Haryana"}
{"id": "2685", "revid": "69718", "url": "https://an.wikipedia.org/wiki?curid=2685", "title": "Hong Kong", "text": "A Rechi\u00f3n Administrativa Especial de Hong Kong d'a Republica Popular China ye una rechi\u00f3n china formata por una peninsula y cuantas islas, entre ellas a isla de Hong Kong, en o Mar d'a China Meridional, en o delta d'o R\u00edo d'as Perlas, chunto a la provincia de Guangdong. Dica 1997 esti\u00f3 colonia d'o Reino Uniu.\nO nombre d'a isla de Hong Kong (chin\u00e9s: \u9999\u6e2f, pinyin: Xi\u0101ngg\u01ceng) significa \"puerto vaforoso\". A transcripci\u00f3n \"Hong Kong\" ye basada en a prenuncia cantonesa.\nHong Kong ye una d'as dos \"rechions administrativas especials\" de China. L'atra ye l'antigua colonia portuguesa de Macau. En istas dos rechions administrativas especials s'aplica o modelo administrativo conoixiu como \"un pa\u00eds, dos sistemas\" (\u4e00\u570b\u5169\u5236, \"y\u00ec gu\u00f3 li\u01ceng zh\u00ec\"). Iste sistema, ideyato por Deng Xiaoping, pretende que s'aplicase a una eventual reunificaci\u00f3n con Taiw\u00e1n, pende en o mantenimiento d'un sistema economico capitalista baixo a soberan\u00eda d'un pa\u00eds d'ideoloch\u00eda oficial comunista. Antim\u00e1s d'o sistema economico, istas dos rechions tienene un sistema administrativo y chudicial independient, y mesmo o suyo mesmo sistema de duanas y mugas externas.\nEsporte.\nAs politicas esportivas y directrices ta a organizaci\u00f3n d'eventos esportivos en Hong Kong son regulatas por o \"Major Sports Events Committee\".\nDende l'anyo 2004, o \"Hong Kong Sports Institute Limited\" ye l'organismo d'o gubierno ta o control, analisi y o desembolique d'os esportistas de Hong Kong ta la partecipaci\u00f3n en os diferents esportes y competicions esportivas internacionals.\nEn Hong Kong se practica muita variedat d'esportes cualcuns d'\u00e9ls derivaus d'a larga ocupaci\u00f3n britanica. Cal destacar o f\u00fatbol, o golf, as cursas de caballos, o baloncesto, o cr\u00edquet, as cursas de barco drag\u00f3n y o rugby.\nD'entre os suyos esportistas en a historia cal destacar a Lee Lai-shan a primera naixita en Hong Kong que consigui\u00f3 una medalla olimpica en vela en os Chuegos Olimpicos de 1996 celebraus en Atenas."}
{"id": "2686", "revid": "401", "url": "https://an.wikipedia.org/wiki?curid=2686", "title": "General Motors", "text": "General Motors Corporation, tami\u00e9n conoixita como GM, ye una interpresa estatounidense que encluye os siguients fabricants d'autos:"}
{"id": "2688", "revid": "610", "url": "https://an.wikipedia.org/wiki?curid=2688", "title": "Opel", "text": "Adam Opel AG (a sob\u00e9n conoixita como Opel) ye una interpresa d'autos d'Alemanya. A company\u00eda fue establita o 21 de chinero de 1862 y prencipi\u00f3 a producci\u00f3n d'autos en 1899. Opel fue adquirita por General Motors en 1929 dica o 6 de marzo de 2017 cuan o grupo franc\u00e9s PSA merc\u00f3 a marca, estando actualment como una interpresa subsidiaria de dita interpresa.\nA company\u00eda fue establita o 21 de chinero de 1862 por Adam Opel, y en primeras feba mas que mas maquinas de cusir. Adam Opel mori\u00f3 en 1895, cuan a suya interpresa yera l\u00edder en Europa en producci\u00f3n de maquinas de cusir y produciba mas de 2.000 bicicletas anyalment. Facioron os primers autos en 1898 comprando os dreitos a Lutzmann y vendendo-los como Opel-Lutzmann. Manimenos dos anyadas dimpu\u00e9s se siny\u00f3 un nuevo alcuerdo de licencia con \"Automobiles Darracq S.A.\" de Francia ta manufacturar veh\u00edclos baixo o nombre d'\"Opel-Darracq\". Os veh\u00edclos Opel yeran muntatos sobre una carrocer\u00eda Darracq y movitos por una maquina de 2-celindros.\nYa en 1906 prencipioron a fer autos con disenyo propio, con os mesmos disenyos que heban amostrato en a Feria d'o Motor d'Hamburgo en 1902. En 1907 se faci\u00f3 o zaguer Opel-Darracq.\nEn 1911 bi habi\u00f3 un incendio y a fabrica se crem\u00f3 y una atra nueva fue construita con nuevas maquinas. Dende allora se remat\u00f3 a producci\u00f3n de maquinas de cusir y se contin\u00f3 fendo bicicletas, autos y motoretas. En 1913 yera o primer fabricant d'autos d'Alemanya.\nHistoria.\nInicios d'a interpresa.\nAdam Opel establi\u00f3 a suya fabrica de maquinas de cusir en 1886, en 1887 y siguindo l'eixemplo d'as fabricas de Coventry pas\u00f3 tami\u00e9n a fabricar bicicletas. A Adam Opel no le cuacaban os autom\u00f3bils y cuan mori\u00f3 en 1895, os suyos fillos estioron os que se planteyoron a posibilidat de dentrar en o nuevo negocio debito a la cayita de ventas d'as bicicletas. Asinas mercoron Anhaltische Motorwagenfabrik en 1897. Ubri\u00f3 as suyas puertas o 21 de chunio de 1899, y en o primer anyo se fabricoron 11 automovils.\nEn 1900, por diferencias d'opini\u00f3n entre os Opel y os directivos d'a fabrica adquirita se zarr\u00f3 o departamento d'autom\u00f3bils. Ta contrarrestar-lo, pasoron a importar Renault y Darracq dende Francia, adquiriendo a licencia de fabricaci\u00f3n d'os Darracq (Opel-Darracq). En 1902 se present\u00f3 o primer auto 100% propio: un 2 celindros, 10/12PS y 1894 cc. En 1904 amaneixi\u00f3 o suyo primer 4 celindros, y en 1905 un motor ya gran con 6880 cc y 35/40PS. Encara que a base d'a marca yeran os modelos chicoz como \"Volksautomobil\" y o popular \"Doktorwagen\".\nO periodo d'entreguerras.\nAntis d'a Primera Guerra Mundial, en 1914, a gama ya yera muit ampla y gosaba ufrir dica 100 CV. En 1916 presentan o suyo primer 6 celindros. Con a redota en a guerra, a situaci\u00f3n economica alemana empior\u00f3, por o que os 6 celindros no teniron exito. A base tornaban a estar os autos asequibles. Debant d'ista situaci\u00f3n, Opel decidi\u00f3 que o futuro yera en a producci\u00f3n a ixena d'un coche popular que s'adaptara a la demanda d'o mercato alem\u00e1n. Asinas en 1924 s'instal\u00f3 a cadena de producci\u00f3n y prencipi\u00f3 a producir en grans cantidaz o 4 celindros de 951 cc Laubfrosch, que teni\u00f3 exito a l'inte.\nEn marzo de 1929 General Motors merc\u00f3 o 80% d'a company\u00eda incrementando a suya adquisici\u00f3n a o 100% en 1931. A familia Opel s'embols\u00f3 $33.3 millons de dolars en a transacci\u00f3n.\nL'Opel P4, desenvolicato de tot por General Motors prencipi\u00f3 a construir-se en septiembre de 1935 y se comercializ\u00f3 en Alemanya a un precio muit baixo. Teni\u00f3 una gran aceptaci\u00f3n gracias a la suya econom\u00eda y disenyo vanguardista. Nom\u00e1s esti\u00f3 dos anyos en o mercato, ya que fue paralizata a suya producci\u00f3n en 1938 cuan s'heban construito 65.864 unidaz. A causa d'a suya fin esti\u00f3 l'aparici\u00f3n d'o Volkswagen (VW), concebito y emparato por o rechimen de Hitler.\nEn 1935 apareixe l'Olympia, modelo conmemorativo d'os Chuegos Olimpicos de Berl\u00edn 36. A l'anyo siguient apareixe o primer Kadett que se convierte en l'auto mas vendito d'Alemanya con 107.000 unidades fabricatas dica 1941. Antis d'a Segunda Guerra Mundial o dominio d'Opel en o mercato alem\u00e1n yera granizo con una cuota d'o 40%.\nOpel en Arag\u00f3n.\nOpen ye present en Arag\u00f3n dende o anyo 1982 cuan prencipi\u00f3 a producci\u00f3n del Opel Corsa en a planta de Figueruelas."}
{"id": "2689", "revid": "401", "url": "https://an.wikipedia.org/wiki?curid=2689", "title": "But\u00e1n", "text": "O Reino de But\u00e1n ye una naci\u00f3n chicota y monteriza d'o sud d'Asia, localizata en o Himalaya, entre India y China. O nombre local d'o pa\u00eds, Druk Yul, significa \"a tierra d'o drag\u00f3n de tru\u00e9ns\", debito a que en as creyencias locals os tru\u00e9ns son o soniu de dragons gramando.\nA poblaci\u00f3n d'o pa\u00eds ye de 742.737 habitants (2012) en una superficie de 38.394 km\u00b2, con una densidat de poblaci\u00f3n de 18 hab/km\u00b2.\nA suya capital ye a ciudat de Thimphu."}
{"id": "2690", "revid": "610", "url": "https://an.wikipedia.org/wiki?curid=2690", "title": "Sid Vicious", "text": "John Simon Ritchie (10 de mayo de 1957, Londres - 2 de febrero de 1979, Nueva York), mas conoixito como Sid Vicious, yera o baixista d'o grupo punk Sex Pistols.\nPrimers anyos.\nSid Vicious naixi\u00f3 con o nombre de John Simon Ritchie de Londres. Sus pais yeran John y Anne Ritchie (naixita McDonald). Su pai yera guardia en o palacio de Buckingham y tanyeba o tromb\u00f3n de forma semi-profesional aintro d'a escena jazz d'a capital britanica. Poco dimpu\u00e9s d'o naiximiento de John, su pai albandon\u00f3 a la familia. John y su mai se tresladoron enta a isla d'Eivissa. Ella se cas\u00f3 con Christopher Beverley en 1965, treladando-se-ne a familia enta Kent. John preni\u00f3 l'apellito d'o suyo padastro, decindo-se dende alavez John Beverley.\nO suyo padastro morio seis meses dimpu\u00e9s, y en 1968 John y su mai viviban en un piso alquilato en Tunbridge Wells, a on que iba a la escuela \"Sandown Court School\". En 1971, os dos se tresladoron enta Hackney en l'este de Londres. Tami\u00e9n pas\u00f3 bels anyos d'a suya vida en Somerset, a on que esti\u00f3 alumno d'a \"Clevedon Secondary Modern\".\nJohn Lydon (conoixito como Johnny Rotten) meti\u00f3 a embotada de \"Sid Vicious\" a John, en honor d'a mascota de Lydon, un hamster dito Sid. O hamster mordi\u00f3 a Ritchie, qui dici\u00f3 \"Sid is really vicious!\" (\"Sid ye realment un viciato!\") L'animal fue descrito por Lydon como \"a cosa mas suau, peluda y cerruda d'a tierra.\" Por ixas envueltas, Ritchie feba parti d'o movimiento ocupa chunto con Lydon, Jah Wobble, y John Gray, estando coloquialment conoixitos como \"Os cuatre Johns\".\nSeguntes John Lydon, os dos gosaban sacar-se bels diners cantando y tanyendo a pandereta. Feban versions de cancions d'Alice Cooper, y a chent les daba diners ta que se callasen.\nD'alcuerdo con o fotografo d'o grupo, Dennis Morris, John yera \"una persona contreita y timida.\" Manimenos, \u00e9l asalt\u00f3 en una ocasi\u00f3n a o periodista d'a \"NME\" Nick Kent con una cadena de motocicleta con l'aduya de John Joseph Wardle (Jah Wobble). Atra vegata, en o club londinenco The Speakeasy (popular entre as estrelas d'o rock por ixas envueltas) menaz\u00f3 a o DJ y presentador d'a BBC Bob Harris."}
{"id": "2693", "revid": "610", "url": "https://an.wikipedia.org/wiki?curid=2693", "title": "Idioma cazaco", "text": "O cazaco (en cazaco \"\u049b\u0430\u0437\u0430\u049b \u0442\u0456\u043b\u0456\" / \"qazaq tili\") ye una luenga turquica d'a familia altaica, con graf\u00eda arabe en China, Ir\u00e1n u Afganist\u00e1n; u cirilica. Mientres en a decada de 1930 se preb\u00f3 con a latina en Turqu\u00eda.\nYe idioma oficial chunto con o ruso de Cazaquist\u00e1n; se charra en bels territorios d'Asia Central: a provincia china de Xinjiang, Mongolia, Kirguizist\u00e1n, Uzbekist\u00e1n, Turkmenist\u00e1n, Ucra\u00edna y Rusia. En l'anyo 2000 yera luenga materna d'alto u baixo 11.000.000 fablants, anque seguntes atras fuents (Wikipedia anglesa) bi ha unos 8'5 millons de fablants.\nQazak significa \"dondiador\"; os pueblos que lo charran han estau historicament nomadas.\nAlfabeto.\nL'alfabeto cirilico kazaco ye basau en l'alfabeto ruso a lo que li s'han adhibiu nueu letras: \u04d8, \u0492, \u049a, \u04a2, \u04e8, \u04b0, \u04ae, \u04ba, \u0130."}
{"id": "2695", "revid": "610", "url": "https://an.wikipedia.org/wiki?curid=2695", "title": "Mongolia", "text": "Mongolia ye un pa\u00eds d'Asia sin de dentrada a lo mar. Muga con Rusia y China. Fa parti d'a rechi\u00f3n de Mongolia.\nOrichen.\nL'orichen de Mongolia como estato independient ye en o deseyo d'os mongols khalkhas de no estar colonizatos por os chinos, demandando a protecci\u00f3n de l'Imperio Ruso. A Guerra Civil Rusa afect\u00f3 a o territorio mongol cuan l'exercito ruso blanco mandato por Roman Ungern von Sternberg se refuchi\u00f3 en Mongolia. Dimpu\u00e9s d'a derrota zarista Mongolia se constituy\u00f3 en o segundo estato comunista d'o mundo."}
{"id": "2696", "revid": "610", "url": "https://an.wikipedia.org/wiki?curid=2696", "title": "Laos", "text": "A Republica Democratica Popular Lao (\"Laos\") ye un pa\u00eds y estato sin de salita a lo mar d'o sudeste asiatico, muga con Birmania, a Republica Popular China a lo norueste, Vietnam a l'este, Cambocha a lo sud, y Tailandia a l'ueste.\nO termin lao ye emplegato mas con frecuencia ta referir-se a la luenga dominant y a chent de Laos. Ye tami\u00e9n una forma de latinizada d'a palabra Laos en a luenga Lao (\u0ea5\u0eb2\u0ea7). Ye a vegadas emplegata en angl\u00e9s ta referir-se tami\u00e9n a lo pa\u00eds. O pa\u00eds se clam\u00f3 Lan Xang (\"Tierra d'o Mill\u00f3n d'Elefants\") entre os sieglos XIV y XVIII.\nHistoria.\nPrehistoria.\nOs restos arqueolochicos mas antigos d'o pa\u00eds se troban en a clamata \"Plana d'as charras\", una plana a 1.200 metros d'altaria sobre o livel d'a mar, con restos de charras d'arredol d'os sieglos V aC-VIII dC.\nArredol d'o sieglo V dC, o pa\u00eds fue chusmeso a influencias d'os primitivos reinos khmers, incluyindo entre istas influencias a civilizaci\u00f3n india u o budismo, que pleg\u00f3 a Laos a travi\u00e9s d'a civilizaci\u00f3n Dvaravati. D'ixas calendatas ye o chacimiento arqueolochico de Vat Phou, en o sud d'o pa\u00eds.\nPlegata d'os tais ta la rechi\u00f3n.\nArredol d'o sieglo XII plegan ta la rechi\u00f3n os pueblos tais dende os suyos territorios orichinals en a China meridional, y en 1333 se funda o clamato \"Lan Xang\" (o \"pa\u00eds d'o mill\u00f3n d'alifants\"), y tien lugar a implantaci\u00f3n definitiva en o pa\u00eds d'a relichi\u00f3n budista. O reino se consolida y, dimpu\u00e9s d'a primera capital en Luang Prabang, arredol de 1550 esdevi\u00e9n nueva capital l'actual capital d'o pa\u00eds, Vientiane. Con l'anexi\u00f3n de Chiang Mai, o reino plega ta la suya maxima extensi\u00f3n.\nA decadencia d'os sieglos XVII-XVIII.\nSindembargo, en os sieglos XVII-XVIII bi ha una fragmentaci\u00f3n d'o reino y bellas provincias pasan a mans de birmans, chineses u siameses. En 1798 Vientiane ye conquiesta por os siameses (l'actual Tailandia) que dominan os tres reinos que forman o pa\u00eds en o sieglo XIX.\nA colonizaci\u00f3n francesa.\nEn 1893, o diplomatico franc\u00e9s Auguste Pavie, viceconsul de Francia en Luang Pragang, chunto con as accions de fuerza d'a Marina de Guerra francesa, que bloquey\u00f3 as costas de Tailandia, o Siam cedi\u00f3 a Francia a marguin ezquierda d'o r\u00edo Mekong y sign\u00f3 tractatos en 1902 y 1904 reconoixendo o protectorau franc\u00e9s en Laos, integrato en 1899 en a Indochina francesa. Simbolo d'a situaci\u00f3n de colonialismo franc\u00e9s, en 1904 puy\u00f3 ta o tron Sisavang Vong, en un largo reinato dica 1959.\nSegunda Guerra Mundial.\nEn a Segunda Guerra Mundial, as tropas d'o Chap\u00f3n ocuporon a colonia d'a Indochina francesa en diciembre de 1941, dimpu\u00e9s de l'ataque a Pearl Harbor. Os chaponeses tenioron o pa\u00eds en o suyo poder dica la fin d'a guerra, en 1945. Sindembargo, como que a ocupaci\u00f3n militar chaponesa se faci\u00f3 con l'acuerdo d'o Gubierno d'a Francia de Vich\u00e8i d'o mariscal P\u00e9tain, oficialment o pa\u00eds seguiba sendo territorio franc\u00e9s.\nDimpu\u00e9s d'a invasi\u00f3n chaponesa, Tailandia, que yera aliata d'o Chap\u00f3n, obteni\u00f3 a cesi\u00f3n por en 1941 a Francia de Vich\u00e8i d'os territorios laosianos a l'ueste d'o r\u00edo Mekong.\nEn os zaguers moments d'a guerra, os chaponeses, ta impedir o retorno d'as potencias colonials europeas, aduyaron a l'independencia d'o pa\u00eds, proclamata o 8 d'abril de 1945 por o rei Sisavang Vong acuciato por a presi\u00f3n chaponesa.\nPostguerra.\nEn 1946, Francia concedi\u00f3 a Laos a suya autonom\u00eda en a clamata \"Union Fran\u00e7aise\" (Uni\u00f3n Francesa).\nEn os Acuerdos de Chinevra en 1958, dimpu\u00e9s d'a redota en a Guerra d'Indochina (con a redota final en a batalla de Dien Bien Phu), Francia accept\u00f3 de conceder a suya independencia a os territorios d'a Indochina francesa: Laos, Cambocha y Vietnam, anque Vietnam yera dividito provisionalment entre Vietnam d'o Norte y Vietnam d'o Sud.\nGuerra d'o Vietnam.\nEn 1962, a situaci\u00f3n en Laos yera de ruptura, encara que s'heba formato un Gubierno d'unidat nacional. A o sud d'o pa\u00eds yeran os anticomunistas y os partidarios d'a neutralidat en a Guerra de Vietnam, y a o norte yera o Panthet Lao. O pa\u00eds yera ocupato, am\u00e1s, por as tropas d'Estaus Unius, Vietnam d'o Sud y Vietnam d'o Norte y por a guerrilla vietnamita, o Viet Minh, que s'enfrentaban en a Guerra d'o Vietnam.\nOs Estaus Unius en ista epoca deseyaban a neutralidat d'o pa\u00eds, y en 1962 o president estausunidense John F. Kennedy firm\u00f3 un acuerdo con o Vietnam d'o Norte, ta a retirata de l'Exercito Popular vietnamita y d'o Exercito estausunidense. Sindembargo, os guerrillers d'o Viet Minth siguioron en o pa\u00eds, formando a clamata \"pista H\u00f4 Chi Minh\" u \"rota H\u00f4 Chi Minh\" ta l'abasteiximiento d'os guerrillers comunistas en o sud de Vietnam.\nEn 1963, o Panthet Lao lanz\u00f3 una ofensiva militar que ocup\u00f3 gran parte d'o pa\u00eds. Encara que os Estaus Unius no quisioron d'embrecar-se con tropas de l'exercito regular, bi ninvioron as tropas especials, incluiendo tropas d'a CIA, ta adiestrar y armar a as tribus d'as montanyas contra os comunistas. Am\u00e1s, os avions estausunidenses bombardeyaban o pa\u00eds, en a zona d'a pista H\u00f4 Chi Minh.\nDica o 23 de febrero de 1973 no bi habi\u00f3 un alto o fuego en Laos.\nEn 1975, en os moments finals d'a Guerra d'o Vietnam, o Panthet Lao derroc\u00f3 a o rei Savang Vatthana (que abdic\u00f3 o 2 d'aviento) y preni\u00f3 o poder, creyando a Republica Democratica Popular de Laos.\nOrganizaci\u00f3n territorial.\nLaos ye dividito en 16 provincias (\"khoueng\"), 1 municipalidat* (\"kampheng nakhon\"), y una zona especial** (\"khetphiset\"):"}
{"id": "2697", "revid": "61993", "url": "https://an.wikipedia.org/wiki?curid=2697", "title": "Nepal", "text": "A Republica Federal Democratica de Nepal (en nepal\u00ed: \u0938\u0902\u0918\u0940\u092f \u0932\u094b\u0915\u0924\u093e\u0928\u094d\u0924\u094d\u0930\u093f\u0915 \u0917\u0923\u0924\u0928\u094d\u0924\u094d\u0930 \u0928\u0947\u092a\u093e\u0932, ) conoixita a sob\u00e9n simplament como Nepal ye un estato situato en o sud d'Asia. Esti\u00f3 o solo reino indio independient dica que en 2008 esdevini\u00f3 una republica. Se troba en os Himalayas, mugando con a Republica Popular de China (Rechi\u00f3n Autonoma d'o Tibet) y a India. Ye uno d'os pa\u00edses mas pobres d'o mundo."}
{"id": "2698", "revid": "610", "url": "https://an.wikipedia.org/wiki?curid=2698", "title": "Corea d'o Norte", "text": "Corea d'o Norte, oficialment Republica Democratica Popular de Corea (en coreano \"\uc870\uc120 \ubbfc\uc8fc\uc8fc\uc758 \uc778\ubbfc \uacf5\ud654\uad6d\", \"Chos\u014fn Minjuju\u016di Inmin Konghwaguk\"), ye un estato d'Asia oriental. Ocupa a parti setentrional d'a peninsula de Corea, situada a l'este de China, entre as mars de l'este y Amariella. O territorio ye monterizo, con cordeleras cubiertas por selvas a l'este, sobre o litoral d'a Mar de l'Este. En as planas se cautiva roz, que ye o prencipal producto agricola. O 90% d'a tierra se treballa en forma cooperativa. Ye un pa\u00eds rico en recursos minerals (carb\u00f3n, fierro, sen, arambre, plomo y manganeso). A suya capital y ciudat mas gran ye Pyongyang. A Zona Desmelitarizata de Corea sirve como zona neutral de deseparaci\u00f3n entre Corea d'o Norte y Corea d'o Sud. O r\u00edo Amnok y o r\u00edo Tumen fan de muga entre Corea d'o Norte y a Republica Popular China. Una chicota d'o r\u00edo Tumen en o suyo extremo nord-este ye a muga con Rusia.\nA peninsula entera fue gubernata por l'Imperio Coreano dica que fue anexionata por Chap\u00f3n dimpu\u00e9s d'a guerra ruso-chaponesa en 1905. En rematar a Segunda Guerra Mundial, en l'anyo 1945, fue dividita en dos zonas d'ocupaci\u00f3n, una sovietica y una atra estausunidense. Corea d'o Norte refus\u00f3 fer parti d'as eleccions que se celebroron en 1948 en o sud baixo a supervisi\u00f3n d'as Nacions Unidas, lo que faci\u00f3 que se creyasen dos gubiernos diferents en cadaguna d'as dos zonas d'ocupaci\u00f3n. As dos, Corea d'o Norte y d'o Sud, reclamoron a soberan\u00eda sobre tota a peninsula, lo que faci\u00f3 que esclatase a Guerra de Corea en 1950. L'armisticio de 1953 remat\u00f3 con a luita; manimenos, os dos pa\u00edses se troban encara oficialment en guerra l'un con l'atro, ya que nunca no s'ha sinyato un tractau de paz. Os dos estatos dentroron en as Nacions Unidas en l'anyo 1991."}
{"id": "2699", "revid": "610", "url": "https://an.wikipedia.org/wiki?curid=2699", "title": "Aria (desambigaci\u00f3n)", "text": "Aria puet estar:"}
{"id": "2700", "revid": "401", "url": "https://an.wikipedia.org/wiki?curid=2700", "title": "Ruanda", "text": "Ruanda, oficialment Republica de Ruanda, ye un pa\u00eds sin salida a la mar d'Africa Central que se troba en a Val d'o Gran Rift, an converchen a rechi\u00f3n africana d'os Grans Lacos y Africa Oriental. Se troba a poquez graus a sud de l'ecuador y ye rodiato por Uganda, Burundi, a Republica Democratica d'o Congo y Tanzania.\nYe muit elevau, lo que le da l'embotada de \"tierra d'os mil pueyos\", con a suya cheograf\u00eda dominada per montanyas a l'ueste y sabana a l'este, con numbrosos lacos en tot o pa\u00eds. Lo clima ye templau a subtropical, con dos estacions pleviosas y dos estacions ixutas cada anyo. Ruanda tien una poblaci\u00f3n de mas de 12,9 millons que vive en 26.338 km2, y ye asinas o pa\u00eds africano continental mas densament poblau. Un mill\u00f3n de personas vive en a suya capital y ciudat mas gran de Kigali.\nA poblaci\u00f3n ye choven y predominantment rural; Ruanda tien una d'as poblacions mas ch\u00f3vens d'o mundo, con una edat promeyo de 19 anyadas d'edat. Os ruandeses provienen d'un solenco grupo cultural y ling\u00fcistico, os banyarwanda. Manimenos, adintro d'iste grupo i hai tres subgrupos: os hutu, tutsi y twa. Os twa son un pueblo pigmeu que habita en as selvas y, a ormino, se les considera descendents d'os primers habitants de Ruanda. Os eruditos no son d'alcuerdo sobre os orichens y as diferencias entre os hutu y tutsi; beluns creyen que as diferencias se derivan d'antigas castas socials adintro d'un mesmo pueblo, mientres que atros creyen que os hutu y os tutsis arriboron a lo pa\u00eds per deseparau y de diferents puestos. Lo cristianismo ye a relichi\u00f3n mas gran d'o pa\u00eds; l'idioma prencipal ye lo kinyarwanda, charrau per a mayor\u00eda d'os ruandeses, con l'angl\u00e9s y o franc\u00e9s como idiomas oficials adicionals. L'estau sobirano de Ruanda tien un sistema de gubierno presidencial. Lo suyo president ye Paul Kagame, d'o Frent Patriotico de Ruanda (FPR), que ha amprau servicios de traza ininterrompida dende 2000. En l'actualidat, Ruanda tien baixos livels de corrupci\u00f3n en comparanza con os pa\u00edses vecins, encara que as organizacions de dreitos humans informan d'a represi\u00f3n d'os grupos d'oposici\u00f3n, intimidaci\u00f3n y restriccions a la libertat de fabla. Lo pa\u00eds ha estau gubernau per una estricta hierarqu\u00eda administrativa dende la epoca precolonial; i hai cinco provincias abuegadas per buegas trazadas en 2006. Ruanda ye un d'os tres unicos pa\u00edses d'o mundo con mayor\u00eda femenina en o parlamento nacional, os atros dos pa\u00edses son Bolivia y Cuba.\nOs cazataires-cosechadors s'establioron en o territorio en as edaz de pietra y fierro, seguius mas tardi per os pueblos bant\u00fa. A poblaci\u00f3n se fusion\u00f3 primer en clans y dimpu\u00e9s en reinos. Lo Reino de Ruanda domin\u00f3 dende meyaus d'o sieglo XVIII, con os reis tutsi conquerindo a atros militarment, centralizando lo poder y dimpu\u00e9s promulgando politicas anti-hutu. Alemanya coloniz\u00f3 Ruanda en 1884 como parti de l'Africa Oriental Alemana, seguida de Belchica, que invadi\u00f3 en 1916 mientres a Primera Guerra Mundial. Totas dos nacions europeas gobernaron a travi\u00e9s d'os reis y perpetuoron una politica pro-tutsi. Manimenos, a poblaci\u00f3n hutu se rebel\u00f3 en 1959, masacroron a numbrosos tutsis y finalment establioron una republica independient dominada per os hutus en 1962 dirichida per o president Gr\u00e9goire Kayibanda. Un golpe militar de 1973 derroc\u00f3 a Kayibanda y lev\u00f3 a lo poder a Juv\u00e9nal Habyarimana, qui manteni\u00f3 a politica prohutu. Lo Frent Patriotico Ruand\u00e9s liderau per os tutsis lanz\u00f3 una guerra civil en 1990. Habyarimana esti\u00f3 asasinau en abril de 1994. As tensions socials esclatoron en o chenocidio ruand\u00e9s que sigui\u00f3, en o cual os extremistas hutu matoron a entre 500.000 y 1.000.000 de tutsis y hutus en un lapsus de cient dias. Lo FPR meti\u00f3 fin a lo chenocidio con una victoria militar en chulio de 1994.\nA econom\u00eda en desembolique de Ruanda sufri\u00f3 muito a radiz d'o chenocidio de 1994, pero dende alavez s'ha fortaleixiu. A econom\u00eda se basa sobretot en l'agricultura de subsistencia. Lo caf\u00e9 y o t\u00e9 son os prencipals cautivos comercials d'exportaci\u00f3n. Lo turismo ye un sector de rapido creiximiento y agora ye o prencipal chenerador de divisas d'o pa\u00eds. Ruanda ye un d'os dos unicos pa\u00edses en os que os gorilas de montanya se pueden visitar de forma segura, y os vesitants caixan altos pres per os permisos de rastreyo de gorilas. A mosica y a danza son una parti integral d'a cultura ruandesa, en particular os tambors y a danza intore altament coreografiada. As artes y artesan\u00edas tradicionals se producen en tot o pa\u00eds, incluyiu l'imigongo, un arte unico feito d'o fiemo de vaca.\nRuanda ha estau gubernada como un sistema presidencial unitario con un parlamento bicameral gubernau per o Frent Patriotico Ruand\u00e9s dende 1994. Lo pa\u00eds ye miembro de l'Uni\u00f3n Africana, as Nacions Unitas, a Mancomunidat de Nacions, COMESA, OIF y a Comunidat d'Africa Oriental.\nCheograf\u00eda.\nCon 26.338 kilometros cuadraus, Ruanda ye o 149eno pa\u00eds mas gran d'o mundo, y lo cuatreno mas chicot d'o continent africano dimpu\u00e9s de Gambia, Eswatini y Chibuti. Ye comparable en grandaria a Burundi, Hait\u00ed y Albania. Tot o pa\u00eds se troba a gran altitut: o puesto mas baixo ye o r\u00edo Rusizi a 950 metros sobre o livel d'a mar. Ruanda se troba en Africa central y oriental y limita con a Republica Democratica d'o Congo a l'ueste, Uganda a lo norte, Tanzania a l'este y Burundi a lo sud. Se troba a uns poquez graus a lo sud de l'ecuador y tien garra salida a la mar. A suya capital, Kigali, se troba am\u00e1n d'o centro de Ruanda.\nA cuenca hidrografica entre as prencipals cuencas d'esguaz d'o Congo y o Nilo corre de norte a sud a travi\u00e9s de Ruanda, con arredol d'o 80 % d'a superficie d'o pa\u00eds desembocando en o Nilo y o 20 % en o Congo a travi\u00e9s d'o r\u00edo Rusizi y o laco Tanganica. Lo r\u00edo mas largo d'o pa\u00eds ye lo Nyabarongo, que naixe en o lo sudueste, fluye enta lo norte, este y sudeste antis de fusionar-se con o Ruvubu pa formar o Kagera; o Kagera dimpu\u00e9s fluye enta o norte a lo largo d'a buega oriental con Tanzania. Lo Nyabarongo-Kagera finalment desemboca en o laco Victoria, y a fuent en a selva de Nyungwe ye un competidor per a fuent cheneral encara indeterminada d'o Nilo. Ruanda tien muitos lacos, o mas gran ye o laco Kivu. Iste laco ocupa o solero de l'Albertine Rift a lo largo d'a mayor parti d'a buega occidental de Ruanda, y con una fondura maxima de 480 metros, ye un d'os vinte lacos mas fundos d'o mundo. Atros lacos importants incluyen Burera, Ruhondo, Muhazi, Rweru y Ihema, estando lo zaguer lo mas gran d'una cadena de lacos en as planas orientals d'o Parque Nacional Akagera.\nAs montanyas dominan o centro y ueste de Ruanda y o pa\u00eds a vegadas se diz \"Pays des mille collines\" en franc\u00e9s (\"Tierra d'os mil pueyos\"). Son parti d'as montanyas Albertine Rift que flanquean a rama Albertine d'o Rift d'Africa Oriental, que s'extiende de norte a sud a lo largo d'a buega occidental de Ruanda. As tucas mas altas se troban en a cadena de vulcans Virunga en o nordueste; isto incluye o mont Karisimbi, o puesto mas alto de Ruanda, a 4.507 metros. Ista secci\u00f3n occidental d'o pa\u00eds se troba adintro d'a ecorrechi\u00f3n de selvas montanas d'Albertine Rift. Tien una elevaci\u00f3n de 1.500 a 2.500 metros. Lo centro d'o pa\u00eds son predominantment pueyos onduladas, mientres que a rechi\u00f3n fronteriza oriental ye formada per sabanas, planas y pa\u00fals.\nClima.\nRuanda tien un clima de montanya tropical templau, con temperaturas mas baixas que as tipicas d'os pa\u00edses ecuatorials a resultas d'a gran altitut. Kigali, en o centro d'o pa\u00eds, tien un rango de temperatura diaria tipico entre 12 y 27\u00a0\u00b0C, con poca variaci\u00f3n a lo largo de l'anyo. I hai cualques variacions de temperatura en tot o pa\u00eds; l'ueste y o norte montanyosos son por un regular mas fredos que l'este mas baixo. I hai dos estacions pleviosas en l'anyo; a primera va dende febrero dica chunio y a segunda dende setiembre dica aviento. Estas son deseparaus per dos estacions ixutas: a prencipal dende chunio dica setiembre, entre la cual a ormino no pleve garra, y una mas curta y menos severa d'aviento a febrero. As precipitacions vareyan cheograficament, y l'ueste y o nordueste d'o pa\u00eds reciben mas precipitacions anyalment que l'este y o sudeste. L'escalfamiento global ha provocau un cambeo en o patr\u00f3n d'as estacions pleviosas. Seguntes un informe d'o Strategic Foresight Group, o cambeo climatico ha reduciu o numero de d\u00edas pleviosos experimentaus mientres un anyo, pero tami\u00e9n ha provocau un augmento en a frecuencia d'as plevidas torrencials. Toz dos cambeos han causau dificultaz a los labradors, disminuyindo a suya productividat. Strategic Foresight tami\u00e9n caracteriza a Ruanda como un pa\u00eds de rapido escalfamiento, con un augmento en a suya temperatura promeyo d'entre 0,7\u00a0\u00b0C y 0,9\u00a0\u00b0C mientres cincuanta anyos.\nOrganizaci\u00f3n politico-administrativa.\nProvincias.\nRuanda se trestalla administrativament dende 2006 en cinco provincias:\nDiez ciudaz mas importants.\nAs suyas diez ciudaz mas importants son:\nEconom\u00eda.\nA econom\u00eda de Ruanda sufri\u00f3 muito mientres o chenocidio de 1994, con perda cheneralizada de vidas, manca de mantenimiento de l'infraestructura, saqueos y abandono d'importants cautivos comercials. Isto provoc\u00f3 una gran caita d'o PIB y destruyi\u00f3 a capacidat d'o pa\u00eds pa atrayer inversi\u00f3n privada y externa. Dende alavez, a econom\u00eda s'ha fortaleixiu, con un PIB per capita (PPA) estimau en 2.444 dolars en 2019, en comparanza con 416 dolars en 1994. Os prencipals mercaus d'exportaci\u00f3n son China, Alemanya y os Estaus Unius. A econom\u00eda ye chestionada per o Banco Nacional de Ruanda central y a moneda ye o franco ruand\u00e9s; en aviento de 2019, o tipo de cambeo yera de 910 francos per dolar d'os Estaus Unius. Ruanda s'uni\u00f3 a la Comunidat d'Africa Oriental en 2007 y ha ratificau un plan pa l'uni\u00f3n monetaria entre os suyos cinco pa\u00edses miembros, que eventualment podr\u00eda conducir a un chel\u00edn com\u00fan d'Africa Oriental.\nRuanda ye un pa\u00eds de poquez recursos naturals y a econom\u00eda se basa sobretot en l'agricultura de subsistencia d'os labradors locals que fan servir ferramientas sencillas. S'estima que o 90 per ciento d'a poblaci\u00f3n activa se dedica a l'agricultura, y l'agricultura represent\u00f3 arredol d'o 32,5 per ciento d'o PIB en 2014. As tecnicas agricolas son basicas, con chicotas parcelas de tierra y pendients pronunciadas. Dende meyaus d'o decenio de 1980, o grandaria d'as explotacions agricolas y a producci\u00f3n de birollas han iu disminuyindo, debiu en parte a lo reasentamiento de personas desplazadas. Tot y con o fertil ecosistema de Ruanda, a producci\u00f3n de birollas a ormino no sigue lo ritmo de creiximiento d'a poblaci\u00f3n y se requieren importacions de birollas, manimenos en os zaguers anyos, con o creiximiento de l'agricultura, a situaci\u00f3n ha amillorau.\nCheograf\u00eda humana y sociedat.\nDemograf\u00eda.\nEn 2015, l'Instituto Nacional d'Estadisticas de Ruanda estima que a poblaci\u00f3n de Ruanda ye de 11.262.564. Lo censo de 2012 rechistr\u00f3 una poblaci\u00f3n de 10.515.973. A poblaci\u00f3n ye choven: en o censo de 2012, o 43,3 % d'a poblaci\u00f3n teneba 15 anyadas d'edat u menos y o 53,4 % teneba entre 16 y 64 anyadas d'edat. Seguntes o World Factbook publicau per a CIA, a taxa de natalidat anyal s'estima en 40,2 naixencias per cada 1.000 habitants en 2015 y a taxa de mortalidat en 14,9. A esperanza de vida ye de 67,67 anyos (69,27 anyos pa as mullers y 67,11 anyos pa os hombres), que ye a vinteno seisena mas baixa de 224 pa\u00edses y territorios. A proporci\u00f3n cheneral de sexos d'o pa\u00eds ye de 95,9 hombres per cada 100 mullers.\nCon 445 habitants per kilometro cuadrau, a densidat de poblaci\u00f3n de Ruanda se troba entre as mas altas d'Africa. Historiadors como G\u00e9rard Prunier creyen que o chenocidio de 1994 puede atribuyir-se en parti a la densidat de poblaci\u00f3n. A poblaci\u00f3n ye predominantment rural, con cualques ciudaz grans; as viviendas son distribuyidas uniformement per tot o pa\u00eds. L'unica redolada tasament poblada d'o pa\u00eds ye a tierra d'a sabana en l'antiga provincia d'Umutara y o Parque Nacional Akagera en l'este. Kigali ye a ciudat mas gran, con una poblaci\u00f3n d'arredol d'un mill\u00f3n. A suya poblaci\u00f3n en rapido creiximiento desaf\u00eda lo suyo desembolique d'infraestructura. Seguntes o censo de 2012, a segunda ciudat mas gran ye Gisenyi, que se troba chunto a lo laco Kivu y a ciudat congolenya de Goma, y tien una poblaci\u00f3n de 126.000 habitants. Atras ciudaz importants incluyen Ruhengeri, Butare y Muhanga, totas con poblacions per debaixo de 100.000. A poblaci\u00f3n urbana augment\u00f3 d'o 6 % d'a poblaci\u00f3n en 1990 enta 16,6 % en 2006; en 2011, manimenos, a proporci\u00f3n i heba disminuyiu liucherament, a 14,8 %.\nRelichi\u00f3n.\nA fe mas gran en Ruanda ye o cristianismo catolico, manimenos ha habiu cambeos significativos en a demograf\u00eda relichiosa d'a naci\u00f3n dende o chenocidio, con muitas conversions a cristianismo evanchelico y, en menor grau, a l'Islam. Seguntes o censo de 2012, os cristianos catolicos represientaban o 43,7 % d'a poblaci\u00f3n, os protestants (excluyius os adventistas d'o seteno d\u00eda) o 37,7 %, os adventistas d'o seteno d\u00eda o 11,8 % y os musulmans o 2,0 %; Lo 0,2 % afirm\u00f3 no tener creyencias relichiosas y o 1,3 % no declar\u00f3 relichi\u00f3n. A relichi\u00f3n tradicional, tot y con estar seguida oficialment per nom\u00e1s o 0,1 % d'a poblaci\u00f3n, conserva lo suyo influxo. Muitos ruandeses veyen a lo Dios cristiano como sinonimo d'o Dios tradicional ruand\u00e9s Imana.\nLengua.\nL'idioma prencipal d'o pa\u00eds ye o kinyarwanda, charrau per cuasi toz os ruandeses. As prencipals luengas europeas mientres l'era colonial estioron l'alem\u00e1n, encara que nunca s'amostr\u00f3 ni se faci\u00f3 servir amplament, y dimpu\u00e9s o franc\u00e9s, que esti\u00f3 introduciu per Belchica a partir de 1916 y sigui\u00f3 estando una luenga oficial y amplament charrada dimpu\u00e9s d'a independencia en 1962. Tami\u00e9n se charraba holand\u00e9s. A tornada d'os refuchiaus ruandeses de fabla anglesa en o decenio de 1990 anyadi\u00f3 una nueva dimensi\u00f3n a la diversidat ling\u00fcistica d'o pa\u00eds. Lo kinyarwanda, l'angl\u00e9s, o franc\u00e9s y o suahili son toz idiomas oficials. Lo kinyarwanda ye l'idioma nacional, mientres que l'angl\u00e9s ye o meyo prencipal d'instrucci\u00f3n en a educaci\u00f3n secundaria y terciaria. Beluns tami\u00e9n charran suahili, a luenga franca d'a Comunidat d'Africa Oriental, como segundo idioma, en particular os refuchiaus que tornoron d'Uganda, Kenya, Tanzania y a Republica Democratica d'o Congo, y aquels que viven a lo largo d'a buega con a Republica Democratica d'o Congo. En 2015, o suahili s'introduci\u00f3 como asignatura obligatoria en as escuelas secundarias. Os habitants d'a isla Nkombo de Ruanda charran mashi, un idioma estreitament relacionau con o kinyarwanda.\nGastronom\u00eda.\nA cocina de Ruanda se basa en birollas basicas locals producidas per l'agricultura de subsistencia, como bananos, platanos (conoixius como ibitoke), legumbres, batatas, fresols y mandioca. Muitos ruandeses no minchan carne mas d'unas pocas vegadas per mes. Pa qui viven am\u00e1n d'os lacos y tienen acceso a los peixes, a tilapia ye popular. A trunfa, que se creye que esti\u00f3 introducida en Ruanda per os colonialistas alemans y belgas, ye muit popular. L'ugali, tami\u00e9n conoixiu localment como ubugari u umutsima, ye muit com\u00fan, y ye una pasta feita de mandioca u panizo y augua pa formar una consistencia semellant a las farinetas que se minchan en a redolada d'os Grans Lacos africanos. L'isombe s'elabora con fuellas de mandioca capoladas y se sirve con peix ixuto. L'almuerzo gosa estar un buffet conoixiu como m\u00e9lange, que consta d'as birollas basicas mencionadas d'antis mas y, a vegadas, carne. As brochetas son a birolla mas popular cuan se mincha difuera per a nueit, por un regular feitas de craba, pero a vegadas callos, vetiella u peix. En as redoladas rurals, muitas tabiernas tienen un vendedor de brochetas que s'encarga d'atender y sacrificar as crabas, enrastrar y rustir a carne y servir-la con platanos en esparrillas. A leit, en particular en forma de yogur fermentato clamau ikivuguto, ye una bebida comuna en tot o pa\u00eds. Atras bebidas incluyen una biera tradicional clamada Ikigage (feita de sarrach\u00f3n) y urwagwa, (feita de platanos), que figura en os rituals y ceremonias tradicionals. Lo prencipal fabricant de bebidas de Rwanda ye Bralirwa, que s'establi\u00f3 en o decenio de 1950, ye socio de Heineken y agora cotiza en a Bursa de Valors de Rwanda. Bralirwa fabrica productos de refrescos de The Coca-Cola Company, con licencia, incluyidas Coca-Cola, Fanta y Sprite, y una gama de bieras que incluyen Primus, M\u00fctzig, Amstel y Turbo King. En 2009 ubri\u00f3 una nueva fabrica de biera, Brasseries des Mille Collines (BMC), que fabrica biera Skol y una versi\u00f3n local conoixida como Skol Gatanu; BMC ye agora propiedat de l'interpresa belga Unibra. As biereras d'Africa Oriental tami\u00e9n operan en o pa\u00eds, importando Guinness, Tusker y Bell, asinas como whisky y licors."}
{"id": "2701", "revid": "75605", "url": "https://an.wikipedia.org/wiki?curid=2701", "title": "Ciudad de San Marino", "text": "Ciudad de San Marino (en italiano \"Citt\u00e0 di San Marino\") ye una ciudat, capital d'o chicot pa\u00eds de San Marino, situato en o centro d'Italia.\nYe situada en o mont Titano."}
{"id": "2702", "revid": "610", "url": "https://an.wikipedia.org/wiki?curid=2702", "title": "Mont Titano", "text": "O Mont Titano (\"Monte Titano\" en italiano) ye un mont de 750 metros d'altaria situato en o coraz\u00f3n de San Marino, en os monts Apeninos. Ye o mont de mayor altaria d'o pa\u00eds, y en ye considerato o suyo simbolo, por a superficie d'o pa\u00eds ocupata por o mont.\nYe formato por rocas calsinosas y, seguntes a leyenda, o armit\u00e1n \"Marinus\" (que dimpu\u00e9s esdeveni\u00f3 \"San Marino\") esti\u00f3 quien establi\u00f3 en iste mont una localidat (l'actual ciudat de San Marino, a capital d'o pa\u00eds), o 3 de setiembre de 301. Por ixo o 3 de setiembre ye a fiesta nacional de San Marino.\nEn os suyos pasadizos medievals se practica o Tiro con Arco, o esporte mas impotant d'o pa\u00eds.\nEn 2008, a UNESCO declar\u00f3 o mont como Patrimonio d'a Humanidat."}
{"id": "2703", "revid": "401", "url": "https://an.wikipedia.org/wiki?curid=2703", "title": "Burundi", "text": "Burundi ye un chicota pa\u00eds d'Africa Oriental sin de salita a la mar. Ye rodiada por Ruanda, a Republica Democratica d'o Congo y Tanzania. Entre 1993 y 1999, a violencia etnica entre Hutu y faccions Tutsi en Burundi crey\u00f3 cientos de mils de refuchiatos y deix\u00f3 por o menos 250,000 muertos. Anque muitos refuchiatos haigan tornau de pa\u00edses vec\u00edns, sigui\u00f3 a luita etnica obligando a atros a fuyir. As tropas de Burundi, precurando asegurar as suyas mugas, han intervenito en o conflicto en a Republica Democratica d'o Congo."}
{"id": "2704", "revid": "610", "url": "https://an.wikipedia.org/wiki?curid=2704", "title": "Tanzania", "text": "A Republica Unida de Tanzania, u simplament Tanzania ye un pa\u00eds y estau situau en a costa este d'Africa Central. Muga a o norte con Kenya y Uganda, a l'ueste con Ruanda, Burundi, a Republica Democratica d'o Congo, a o sud con Zambia, Malawi y Mozambique y a l'este con l'oceano Indico.\nA suya poblaci\u00f3n ye de 37.445.392 habitants (2000) en una superficie de 948.500 km\u00b2, con una densidat de poblaci\u00f3n de 39 hab/km\u00b2. A capital oficial d'o pa\u00eds se troba situada en a ciudat de Dodoma, encara que a mayor ciudat por o suyo numero d'habitants en ye Dar es Salaam (que heba estau l'antiga capital colonial y que ye a capital \"de facto\"). Independient dende o 26 d'abril de 1964 (dica l'inte yera una colonia britanica), s'organiza politicament como una republica, l'actual president de Tanzania ye Jakaya Mrisho Kikwete, estando-ne o suyo primer ministro Mizengo Pinda. Tanzania fa parte d'a Commonwealth, d'a Organizaci\u00f3n d'as Nacions Unidas y d'a Uni\u00f3n Africana.\nTanganika, colonizada en primeras por l'Imperio Alem\u00e1n, como consecuencia d'a redota alemana en a Primera Guerra Mundial esdeveni\u00f3 una colonia britanica, a la que s'adhibi\u00f3 l'antigo estau independient de Zanz\u00edbar, que dimpu\u00e9s d'a Guerra Anglo-Zanzibariana heba esdeveniu un protectorau britanico.\nHistoria.\nEncara que l'actual Tanzania ye o producto d'a fusi\u00f3n de l'antiga Tanganika con Zanz\u00edbar, o suyo territorio tien una luenga historia, que tiene lo suyo orichen en a Prehistoria, en estar Tanzania uno d'os lugars a on s'ha puesto trobar os mas antigos repuis d'a humanidat.\nPrehistoria.\nAsinas, uno d'os chacimientos arqueolochicos mas antigos d'a Humanidat ye o que se troba en a foz d'Olduvai, en a val d'o Rift, chunto as planas d'o Serengeti, a o norte d'o pa\u00eds y am\u00e1n d'a suya muga con Kenya. Ye en o espacio protechiu de l'aria de conservaci\u00f3n d'o Ngorongoro y por as suyas circunstancias cuasi excepcionals dende o punto d'anvista de l'Arqueoloch\u00eda premite o estudio en prou buenas condicions d'a presencia humana mientres un periodo contino de 2 millons d'anyadas, en un treballo arqueolochico que s'inici\u00f3 en 1911 y que se desembolic\u00f3 a escape dende 1931 con os treballos de Mary Leakey y Louis Leakey. Asinas, en 1959 se i descubri\u00f3 un cranio d' \"Australopithecus boisei\" y dende alavez cuantos repuis, encluyendo-ie l'holotipo d\"'Homo habilis\".\nPrimers pobladors conoixius.\nSe suposa que os primers pobladors d'o territorio de l'actual Tanzania yeran chents que charraban as ditas luengas khoisanidas, amanadas a las luengas d'os actuals bosquimans y hotentoz d'o suid d'o continent africano. Encara que en quedan repuis d'ixos primers habitants, a mayor parte d'\u00e9ls fuoron expulsaus con as inmigracions d'os pueblos bant\u00fas dende l'ueste y dende o sud en os sieglos V aC y IV aC y con as inmigracions de pueblos niloticos plegaus dende a cuenca d'o r\u00edo Nilo en o norte, en succesivas inmigracions dende o sieglo X aC dica o sieglo XVIII, destacando-ne os masais, que plegoron en o norte de Tanzania arredol d'o sieglo XIV.\nCuan i plegoron os primers misioners y exploradors europeus, en o territorio ya s'heban organizau estaus codesionaus, encara que hue mos son muit poco conoixius.\nS\u00ed se conoix millor a historia de Zanz\u00edbar, en a costa de Tanzania, y d'a resta d'a zona costera d'o pa\u00eds. Destacaba l'antiga ciudat de Rhapta, en una ubicaci\u00f3n desconoixida con exactitut pero que se trobaba alto u baixo entre o r\u00edo Pangani a o norte y Dar es-Salaam a o sud. Rhapta esti\u00f3 una ciudat bien present dende o sieglo I en o sistema comercial de l'oceano Indico con mercader\u00edas que proveniban dende a India, dende a peninsula arabiga y dende Echipto a travi\u00e9s d'a mar Roya, y mesmo d'atras partes de l'Imperio Romano. Ta la navegaci\u00f3n se feban servir os monzons, en un sistema de viaches estacionals bien regulaus, plegando en Zanz\u00edbar y en a costa en aviento y marchando-ne en marzo u abril. As mercader\u00edas que s'exportaban yeran oro, vori, fustas preciosas, piels d'animals, cera y esclavos. Un manuscrito escrito en idioma griego, o \"Periplo d'a mar Eritrea\", que data d'o sieglo I, ya amuestra a mercaders griegos casaus con mullers bant\u00fas d'a costa tanzana y charrando a luenga local.\nAs ciudaz-estau comerciants.\nDende o sieglo VII se constata a presencia en a redolada de comerciants instalaus de forma definitiva, en chicotas factor\u00edas adedicadas a o comercio con l'interior d'o territorio. Tmi\u00e9n puet estar que en morir Mahoma en 632 y prencipiar barallas t'a suya succesi\u00f3n bel uns optasen por marchar dende a peninsula arabiga enta las costas tanzanas. Asinas i pleg\u00f3, por eixemplo, Ali ibn Hasan, qui yera sold\u00e1n de Shiraz, en Persia, y i pleg\u00f3 con toda a suya familia arredol de 950, succdindo-se miqueta a miqueta as inmigracions, mas que mas de chents procedents d'a peninsula arabiga. Ta istos inmigrants, fablants d'a luenga arabe, o lugar a on i plegaban yera \"Zenji-bar\", ye decir, a \"tierra d'os negros\" en idioma persa, estando posible que ista s\u00eda a etimoloch\u00eda d'o toponimo de Zanz\u00edbar.\nIste ye l'orichen d'a cultura suahili que s'estendilla por a costa de l'oceano Indico, y que consiste en a mezcla de tradicion culturals d'orichen africano con elementos procedents d'a cultura arabe. Un eixemplo en ye l'idioma suahili, una luenga que dencima d'una estructura ling\u00fcistica propia d'as luengas bant\u00fas amuestra una ampla capa d'elementos procedents de l'arabe y d'o persa.\nOs inmigrants arabes establioron cuantas ciudaz-estau costeras, entre as cuals podemos citar Lamu, Pate, Pemba, Zanz\u00edbar, Malindi, Mombasa u Sofala. Antiparte, os inmigrants d'orichen persa s'establioron en Kilwa, una ciudat que floreixi\u00f3 entre os sieglos XI y XIV adedicada mas que mas a o comercio de vori procedent d'a cazata d'elefants y hipopotamos, y tami\u00e9n de l'oro d'as amanada menas de Sofala, en o territorio de l'actual Mozambique. O puesto de dest\u00edn d'as mercader\u00edas yera no nom\u00e1s l'Africa d'o norte y atros territorios musulmans, so que tami\u00e9n pa\u00edses d'Europa. Pero ixa riqueza de ciudaz que composabano territorio no estioron capables de fer frent unidas cuan i plegoron os primers europeus en zaguer\u00edas d'o sieglo XV.\nA presencia portuguesa (1498-1729).\nO primer en plegar en a costa tanzana esti\u00f3 o portugu\u00e9s Vasco de Gama, plegando-ie en 1498 mientres o suyo primer viache enta la India dimpu\u00e9s de pasar dende l'oceano Atlantico enta l'oceano Indico por o cabo de Buen Esperanza, en l'actual Sudafrica. No trob\u00f3 muita cooperaci\u00f3n (mas bien a o contrario) entre os comerciants d'orichen arabe d'a rechi\u00f3n, f\u00e1cil que no nom\u00e1s por de razons relichiosas (os portugueses pofesaban o Cristianismo tan y mientres que os arabes d'a redolada profesaban l'Islam) so que tami\u00e9n por razons comercials, en considerar que a nueva rota maritima ubierta por os portugueses que uniba a India dreitament con Portugal los podeba dixar a la marguin d'o lucrativo comercio que dica l'ine practicaban y que os portugueses podioron constatar.\nAsinas que Vasco de Gama torn\u00f3 en 1502, nom\u00e1s que ista vegada ya no yera un solo vaixiello, so que una vintena de barcos prou bien equipaus am\u00e1s, amenazando a las oligarqu\u00edas locls con represalias de no pagar un tributo anyal en oro a o rei de Portugal. En refusar-ne os arabes, os portugueses imposoron a la fuerza a suya dominaci\u00f3n, mesmo con gran brutalidat. Asinas, en 1502 espulloron Kilwa, que yera a ciudat-estau situada mas enta o sud, y en 1503 facioron igual con Zanz\u00edbar, ta continar dimpu\u00e9s con ciudaz situadas mas a o norte, como Mombasa u Lamu. Nom\u00e1s que Mogadiscio, en a costa norte de l'actual Somalia, podi\u00f3 fuchir d'ista destrucci\u00f3n, y os portugueses plegoron en o control d'o comercio de l'oro en l'oceano Indico dimpu\u00e9s de continas luitas mientres tot un decenio, en una autentica Cruzada contra o Islam en a redolada. Am\u00e1s, os portugueses prenioron tami\u00e9n o control d'as rotas comercials en l'oceano Indico entre India y Africa, fendo de Zanz\u00edbar o suyo prencipal puerto comercial en a redolada, por a suya situaci\u00f3n estratechica en una isla.\nSindembargo, dende o sieglo XVII os portugueses troboron cada vegada mas resistencia d'as poblacions locals, am\u00e1s de no tener a suficient capacidat militar ta controlar territorios tan amplos. Os suahilis recibiban am\u00e1s aduya d'osoldanato d'Om\u00e1n, que teneba as suyas propias barallas con os portugueses por o control d'ogolfo Persico y d'as suyas rotas comercials enta India. Asinas, en 1587 os suahilis facioron una mortalera con os portugueses instalaus en Pemba, continando un periodo de luitas dica que en 1698 tropas oman\u00eds refirmoron as sublevacions d'os arabes y conquerioron Mombasa, conquiesta que contin\u00f3 en 1699 con Kilwa y Pemba. Os portugueses facioron una contra-ofensiva y mesmo reconquirioron Mombasa, pero en 1729 rebloron definitivament, contentando-se con mantener as suyas bases en l'actual Mozambique.\nDende 1729 dica meyaus d'o sieglo XIX.\nDende a expulsi\u00f3n d'os portugueses, estioron os arabes d'o soldanato d'Om\u00e1n qui controlaban toda a redolada. Sindembargo, a las ciudaz costeras tampoco no lis cuacaba la sutituci\u00f3n de dominios, en pender d'un soldanato que se trobaba a una distancia de bels 3.000\u00a0km, en o golfo Persico. Mesmo bellas ciudaz como Mombasa tenioron a tentaci\u00f3n de clamar a los portugueses ta que los aduyasen a fer fuera a los nuevos ocupants. Antiparte, en a nueva potencia dominadora, o soldanato d'Om\u00e1n, bi heba prous luitas succesorias.\nO sieglo XVIII esdeveni\u00f3 un sieglo fosco, dende o punto d'anvista economico, ta toda la redolada. Nom\u00e1s continaba en expansi\u00f3n o comercio d'esclavos, en amenistar-se una gran cantidat de mano d'obra en os soldanatos d'o golfo Persico y d'a peninsula arabiga, am\u00e1s d'as propias necesidaz d'os terratenients arabes de Zanz\u00edbar y Pemba t'as suyas plantacions. Tmi\u00e9n os europeus feban emplego intensivo d'ista fuent, destacando-ne o reino de Francia, t'as lucrativas plantacions de canya de zucre en isla de Francia (hue Reuni\u00f3n) y isla de Francia (hue Mauricio), as dos en l'oceano Indico. A fuent d'os esclavos yera l'interior d'o continent, ninviando os esclavos dende l'actual Malawi y zons amanadas en rotas de caravanas con dest\u00edn en Zanz\u00edbar, que en 1811 heba esdeveniu un emporio comercial en o mundo d'o trafico d'esclavos.\nA prencipios d'o sieglo XIX plega a estar nuevo sold\u00e1n d'Om\u00e1n Said bin Sultan Al-Busaid. Iste enampl\u00f3 os dominios oman\u00eds en as costas de l'oceano Indico en Africa, luitando ontra o clan Mazrui que 1814 no nom\u00e1s controlaba que Mombasa so que tami\u00e9n Pate y Lamu. Ta fer frent a ista amenaza, Said bin Sultan Al-Busaid cambe\u00f3 a capital d'o suyo soldanato dende a ciudat de Mascat en Om\u00e1n enta Zanz\u00edbar y encomenz\u00f3 tami\u00e9n un plan d'expansi\u00f3n. Por eixemplo, s'heban importau plantas de \"Syzygium aromaticum\" (clavo d'olor) dende a colonia francesa d'a isla Borb\u00f3n en 1812 y Said bin Sultan Al-Busaid alent\u00f3 a producci\u00f3n d'ista nueva especia, dica que Zanz\u00edbar concentraba as tres cuatrnas parz d'a producci\u00f3n mundial. Tami\u00e9n foment\u00f3 a expnsi\u00f3n d'o trafico d'esclavos y con os benificios de toz dos comercios ta 1840 heba rematau con o poder d'os Mazrui y controlaba firmament as costas de l'Indico dende l'actual Somalia dica l'actual Mozambique. Sindembargo, ya se feba nortar a presencia d'as potencias colonials europeas.\nCheograf\u00eda.\nTanzania ye un pa\u00eds de l'Africa de l'Este d'una superficie de 945.087\u00a0km\u00b2. Os pa\u00edses mugants son:\nVista dende a mar, Tanzania forma un altiplano d'uns 1.000\u00a0metros d'altaria que s'estendilla dica os lacos Malawi y Tanganica que surte dende a val d'o Gran Rift, que comprende os lacos Natron, Eyasi y Manyara que desepara a cadena de montanyas d'o norte, dominada por o Kilimanjaro, am\u00e1n d'a muga con Kenya.\nAs condicions climaticas semiaridas d'o norte y a presencia d'a mosca ts\u00e9-ts\u00e9 en as rechions d'o centro y de l'ueste ha prevocau que a poblaci\u00f3n s'agrupase en a resta d'o pa\u00eds.\nEn a rechi\u00f3n d'Arusha, que se troba a o norte d'o pa\u00eds, podemos trobar-ie as restas d'o cr\u00e1ter d'o Ngorongoro. O cr\u00e1ter Ngorongoro, con a suya forma de caldera, formau fa bels 2.500 anyos, s'ha feito famoso debiu a que con o suyo diametro de 20\u00a0km. y una superficie d'alto u baixo uns 300\u00a0km\u00b2 ye un paradiso natural, una \"arca de No\u00e9\" ecuatorial a on as condicions climaticas permiten a os animals habitar mientres tot l'anyo, dende os hipopotamos dica os flamencos rosas que habitan en l'amanau laco Makat.\nO centro d'o pa\u00eds ye constituiu por un altiplano banyau por os r\u00edos que desembocan a l'este, en l'oceano Indico. A frontera maritima d'o pa\u00eds ye formada por una plana costera a on i trobamos l'archipielago de Zanz\u00edbar, formau por tres islas prencipals: Zanz\u00edbar, Pemba y Mafia.\nEn Tanzania i trobamos numerosos vulcans pero nom\u00e1s un d'\u00e9ls se troba activo: l'Oi Onyo Lega\u00ef. O mont mas altero ye o Kilimanjaro que tami\u00e9n ye un vulc\u00e1n.\nHidrograf\u00eda.\nO punto mas relevant d'a hidrograf\u00eda de Tanzania ye o laco Victoria, que se troba a l'este d'o pa\u00eds, mugando con os estaus d'Uganda y Kenya. Ye o laco mas amplo d'Africa y tradicionalment se l'ha conoixiu como a fuent d'o r\u00edo Nilo. A o sudueste, deseparando Tanzania d'a Republica Democratica d'o Congo, i trobamos o laco Tanganica. S'estima que iste laco ye o segundo mas viello (y o segundo mas fundo) d'o mundo dimpu\u00e9s d'o laco Baikal en Siberia.\nD'entre os suyos r\u00edos, cal destacar o r\u00edo Ruvuma, con una longaria de 800 km y que forma a o sud en a mayor parti d'o suyo recorriu a muga con Mozambique. Tami\u00e9n o r\u00edo Ruvubu, que por contra fa parte d'a cuenca hidrolochica d'o r\u00edo Nilo en estar afluent d'o r\u00edo Kagera, que desaugua en o laco Victoria (considerando-se que iste laco ye afuent d'o r\u00edo Nilo).\nEcoloch\u00eda.\nA mayor parti d'o territorio de Tanzania corresponde a o bioma de sabana. O WWF i distinge siet ecorrechions de sabana:\nAs rechions montanyosas son cubiertas de selvas umbrofilas y, a mayor altaria, praus de montanya:\nAs costas son ocupadas por selvas costeras (selva mosaico costera de Zanz\u00edbar a o norte y o centro, y selva mosaico costera d'Inhambane a o sud) y manglars (Manglar de l'Africa Oriental).\nA ecoloch\u00eda de Tanzania se completa con diversos enclaus de praus inundaus:\nClima.\nTanzania tien un clima tropical. En os altiplanos, as temperaturas var\u00edan entre os 10\u02daC y os 20\u02daC mientres as estacions calidas y fredas, respectivament. A resta d'o pa\u00eds tien temperaturas que rarament baixan por debaixo d'os 20\u02daC. O periodo mas calido se troba entre os meses de noviembre y de febrero (25\u02daC - 31\u02daC), y o periodo mas fredo se da entre mayo y agosto (15\u02daC - 20\u02daC).\nEn Tanzania i trobamos dos rechimens de plevias: uno ye \"unimodal\" (aviento - abril) y l'atro ye \"bimodal\" (octubre - aviento y marzo - mayo). O primero lo trobamos a o sud, sudeste, centro y l'ueste d'o pa\u00eds, y o segundo se da en a parti norte y a costa norte. En o caso d'o modo bimodal, as plevias entre os meses de marzo y mayo se conoixen como \"plevias luengas\" u \"masika\", mietres que as plevias d'octubre dica aviento, por un regular se conoixen como \"pevias curtas\" u \"vuli\"."}
{"id": "2705", "revid": "69718", "url": "https://an.wikipedia.org/wiki?curid=2705", "title": "Vanuatu", "text": "A Republica de Vanuatu u Vanuatu ye un pa\u00eds situato en l'Oceano Pacifico Sud. L'archipielago est\u00e1 localizato a unos 1.750 km a l'este d'Australia, 500\u00a0km a lo nord-este de Nueva Caledonya, a l'ueste de Fichi y a lo sud d'as Islas Salom\u00f3n. O suyo nombre colonial yera \"Nuevas Hebridas\"; iste nombre nom\u00e1s s'emplega ta referencias historicas.\nA suya poblaci\u00f3n ye de 215.446 habitants (2008) en una superficie de 12.189 km\u00b2, con una densidat de poblaci\u00f3n de 17,68 hab/km\u00b2.\nA capital d'o pa\u00eds ye a ciudat de Port Vila, o president ye Philip Boedoro y o primer ministro ye Joe Natuman."}
{"id": "2707", "revid": "401", "url": "https://an.wikipedia.org/wiki?curid=2707", "title": "Zambia", "text": "A Republica de Zambia (\"Republic of Zambia\", en angl\u00e9s) ye un estato sin de surtida a lo mar en o centro-sud d'o continent africano.\nMuga con a Republica Democratica d'o Congo a lo norte, Tanzania a lo nord-este, Malaui a l'este, Mozambique, Zimbabwe, Botsuana y Namibia a lo sud, y Angola a l'ueste.\nA suya poblaci\u00f3n ye de 9.582.418 habitants (2003), en una superficie de 752.614 km\u00b2, con una densidat de poblaci\u00f3n de 13 hab./km\u00b2.\nClima.\nI hai dos estacions, a estaci\u00f3n pleviosa (noviembre a abril) correspondient a lo verano, y la estaci\u00f3n ixuta (mayo/chunio a octubre/noviembre), correspondient a l'hibierno. A estaci\u00f3n ixuta se subdivide en a estaci\u00f3n ixuta freda (mayo/chunio a agosto) y la estaci\u00f3n ixuta calida (setiembre a octubre/noviembre). L'influxo modificador de l'altitut le da a lo pa\u00eds un clima subtropical en cuenta de condicions tropicals mientres a estaci\u00f3n fresca de mayo a agosto.\nOrganizaci\u00f3n politico-administrativa.\nProvincias.\nZambia se divide en 10 provincias a efectos administrativos. Cada provincia ye encabezada per un ministro designau per o President y i hai ministerios de gubierno central pa cada provincia."}
{"id": "2708", "revid": "401", "url": "https://an.wikipedia.org/wiki?curid=2708", "title": "Zimbabwe", "text": "A Republica de Zimbabwe ye un pa\u00eds localizato en a parti sud d'o continente africano, entre o r\u00edo Zambeze, as cadreitas Bitoria y o r\u00edo Limpopo. No tien costas, muga a l'ueste con Botsuana, a lo norte con Zambia, a lo sud con Sudafrica y Mozambique a l'este. Parti d'os suyos territorios sen corresponden con l'antigua Rodesia.\nA suya capital ye Harare, estando tami\u00e9n a ciudat con mayor poblaci\u00f3n d'o pa\u00eds con 1.600.000 habitants en o 2006."}
{"id": "2709", "revid": "610", "url": "https://an.wikipedia.org/wiki?curid=2709", "title": "Sudafrica", "text": "A Republica de Sudafrica ye un pa\u00eds que se troba situato en a estrimera meridional d'o continent d'Africa. Muga con os estatos de Namibia, Botsuana, Zimbabwe, Mozambique y Eswatini. Antiparte, o Reino de Lesoto ye un chicot pa\u00eds que se troba enclavato dentro d'a Republica de Sudafrica. Tami\u00e9n muga a l'este con l'Oceano Indico y a l'ueste con l'Oceano Atlantico.\nA suya poblaci\u00f3n ye de 43.647.658 habitants (estimaci\u00f3n de 2002) en una superficie d'1.219.912 km\u00b2, con una densidat de poblaci\u00f3n de 36 hab/km\u00b2.\nSudafrica ye organizata politicament como una republica, y as suyas capitals son Pretoria (administrativa), Bloemfontein (chudicial) y Ciudat d'o Cabo (lechislativa); sindembargo, a mayor ciudat d'o pa\u00eds ye Johannesburgo. L'actual president d'o pa\u00eds ye Jacob Zuma. Sudafrica, que fa parte d'a Uni\u00f3n Africana, d'a ONU y d'a Commonwealth, ye independient d'o Reino Uniu dende o 31 de mayo de 1910.\nEn estar un pa\u00eds con una gran diversidat etnica por a suya propia historia, Sudafrica tien muitas luengas oficials: Afrikaans, zul\u00fa, xhosa, swazi, ndebele, sotho, tsonga, tswana, venda, pedi y angl\u00e9s. A poblaci\u00f3n d'orichen africano ye, alto u baixo, o 75% d'o total d'a poblaci\u00f3n, y arredol d'o 25% son descendients de colonos europeus (holandeses, alemans, hugonoz occitans y franceses, angleses, chodigos y atros) y dividitos actualment en africaners y anglofonos. Tami\u00e9n bi ha minor\u00edas d'antigas colonias britanicas, como indios.\nA historia de Sudafrica tien como gran diferencia con a resta d'o continent africano a plegata dende 1625 de muita poblaci\u00f3n d'orichen europeu a mans d'a \"Company\u00eda Neerlandesa d'as Indias Orientals\", situaci\u00f3n que ye l'fundamentos d'as posteriors luitas entre as poblacions blanca y negra y d'o rechimen d'o \"apartheid\" institucionalizau dende 1948, en rematar a Segunda Guerra Mundial, por a minor\u00eda blanca \"boer\" d'o \"National Party\" (\"Partiu Nacional\"). O rechimen d'o \"apartheid\" y a segregaci\u00f3n racial no remat\u00f3 dica 1990, cuan se celebroron as primeras eleccions autenticament libres en o pa\u00eds.\nSudafrica se caracteriza por a suya importancia en recursos mineros en oro, diamants, carb\u00f3n y cuantos atros minerals. Istos recursos esdevenioron d'importancia estratechica mientres a Guerra fr\u00eda, premitiendo a pervivencia d'o sistema politico d'o \"apartheid\".\nToponimia.\nA Republica de Sudafrica tien 11 luengas oficials, estando o nombre d'o pa\u00eds en cadaguna d'ixas luengas o siguient:\nAntiparte, en bels medios politicos africanistas d'ezquierda se gosa emplegar a palabra \"Azania\" ta o nombre d'o pa\u00eds, en considerar que \"Sudafrica\" ye un nombre d'orichen forano.\nCheograf\u00eda.\nCheograf\u00eda fisica.\nSudafrica se troba situata en o cabo sud d'o continent d'Africa, en o puesto d'uni\u00f3n entre l'Oceano Indico a l'este y l'Oceano Atlantico a l'ueste, estando as suyas mugas terrestres con Botsuana y Zimbabwe a o norte, con Mozambique y Eswatini a l'este y a o nord-este, y con Namibia a o norueste. Antiparte, clavato dentro de Sudafrica se troba o chicot pa\u00eds de Lesoto. Tami\u00e9n fan parte de Sudafrica a isla Prencipe Eduardo y a isla Marion, que se troban alto u baixo a una distancia de 1.900 km enta o sud, ya am\u00e1n de l'Antarctida.\nA superficie d'o pa\u00eds ye d'1.219.912 km\u00b2, estendillando-se en un territorio cheograficament prou variato. En o centro d'o pa\u00eds se troba o disierto d'o Kalahari, que ye rodiato por un altiplano dito Highveld, o cual s'estendilla dende 1.500 dica 2.400 metros d'altaria dencima d'o livel d'a mar. A rechi\u00f3n costera ye estreita y deseparata de l'interior por una succesi\u00f3n de montanyas.\nHidroloch\u00eda.\nO prencipal r\u00edo d'o pa\u00eds ye o r\u00edo Orange, que tien o suyo naixedero en Lesoto (monts Drakensberg) y a suya desembocadura en l'Oceano Atlantico, estando a suya cuenca hidrolochica a mayor parte d'a superficie d'o pa\u00eds, y fendo de muga con Namibia en zaguer\u00edas d'o suyo recorrito. O segundo r\u00edo en importancia de Sudafrica y o r\u00edo Limpopo, que desaugua en l'Oceano Indico fendo de muga a o norte con Botsuana y Zimbabwe. Antiparte, o tercer r\u00edo d'o pa\u00eds ye o r\u00edo Vaal, un afluent d'o r\u00edo Orange.\nClimatoloch\u00eda.\nEn Sudafica se puet trobar cuatre trazas climaticas prencipals:\nCheograf\u00eda humana.\nA poblaci\u00f3n total d'o pa\u00eds ye de 43.647.658 (estimaci\u00f3n de 2002), estando as prencipals ciudaz d'o pa\u00eds Ciudat d'o Cabo (2.984.100 habitants, estimaci\u00f3n de 2004), Durban (2.531.300 habitants, estimaci\u00f3n de 2004), Johannesburgo (1.975.500 habitants, estimaci\u00f3n de 2004) y Pretoria (1.473.800 habitants, estimaci\u00f3n de 2004).\nCheograf\u00eda politica.\nDica 1994, mientres o \"apartheid\", Sudafrica se trobaba dividita en nom\u00e1s que 4 provincias, am\u00e1s de 10 bantustans formalment independients encara que a comunidat internacional no reconoixeba ixas pseudo-independencias. Cuan remat\u00f3 o rechimen anterior desapareixioron os bantustans y a 4 provincias se dividioron en territorios mas chicoz.\nEn l'actualidat, asinas, a Republica de Sudafrica se divide administrativament en 9 provincias:\nHistoria.\nEncara que mientres o periodo de l\"'apartheid\" (u mesmo en momentos anteriors de supremac\u00eda colonial) se mir\u00f3 d'aparentar que a Historia de Sudafrica prencipiaba nom\u00e1s en plegar l'hombre blanco en o territorio, a Historia de Sudafrica prencipia mesmo dende que apareixe l'hombre en o continent africano, en haber-ie tami\u00e9n importants chacimientos arqueolochicos ta l'estudio d'os antipasatos de l'hombre. Mesmo s'explicaba que cuan en 1652 plegoron os colonizadors europeus, en o territorio de l'actual Sudafrica nom\u00e1s i viviban que chicoz grupos de poblaci\u00f3n ixeminata formatos por cazadors-recolectors sin garra civilizaci\u00f3n, y que en o sieglo XVII i plegoron os primers grupos de bant\u00fas, que se deciba que yeran una mica mas (encara que no guaire) civilizatos.\nMientres o periodo d'os navegants europeus (primero d'o Reino de Portugal, y dimpu\u00e9s d'o Reino de Francia y d'o Reino Uniu) enta la India, Sudafrica esdeveni\u00f3 una fita important en ixa rota comercial, encara que a suya explotaci\u00f3n no prencipi\u00f3 dica o sieglos XVII-XVIII, cuan bi plegoron os colonos neerlandeses, substituyius en o sieglo XIX por os britanicos, que facioron esdevenir o territorio una d'as suyas colonias.\nMientres o sieglo XIX, l'actual Sudafrica esti\u00f3 puet que o solo lugar a on esclat\u00f3 una guerra entre colonizadors blancos, a dita Guerra d'os Boers, que remat\u00f3 con a redota d'os colonos d'orichen neerland\u00e9s, encara que dende prencipios d'o sieglo XX os \"boers\" conquirioron una parte important d'o poder politico en o territorio, rematando con a imposici\u00f3n de l' \"apartheid\" oficialment dende 1948, en rematar a Segunda Guerra Mundial. Sindembargo, l' \"apartheid\" y a segregaci\u00f3n racial rematoron en os anyos 1990 con a cesi\u00f3n d'o poder politico a la mayor\u00eda d'a poblaci\u00f3n d'o pa\u00eds, de raza negra.\nPrehistoria.\nO territorio de Sudafrica tien beluns d'os mas antigos chacimientos paleoantropolochicos conoixitos dica hue, con Kenya y Etiopia. Asinas, en 1924 se i trob\u00f3 un cranio fosil d'un nin d'a especie \"Australopithecus africanus\", dito o \"Nin de Taung\", a man d'a localidat de Taung, en a Provincia d'o Norueste, encara que a comunidat cientifica no acept\u00f3 a valideza d'o f\u00f3sil dica os anyos 1950. Fa 3 milions d'anyadas, l'actual territorio sudafricano yera ocupato por bellos grupos d\"'Australopithecus\", seguntes as troballas feitas en as espelungas de Sterkfontein y Kromdraai. Istos grupos de prehominidos fuoron succeditos por chents d'o chenero \"Homo\", incluyindo-ie \"Homo habilis\", \"Homo ergaster\" y hombres mudernos (\"Homo sapiens\"). D'os \"Homo habilis\" destacan os chacimientos de Sterkfontein (datato en 3,3 milions d'anyadas d'antiguidat), Swartkrantz, Drimolen u Kromdal. En a provincia de KwaZulu-Natal (espelunga Border) se i troboron os mas antigos vestichios dica hue d'o emplego de tecnoloch\u00eda asociata a humans mudernos, datata alto u baixo en 195.000 anyadas.\nL'actual poblaci\u00f3n sudafricana apareix en o territorio fa alto u baixo 40.000 anyadas, encara que vinclata con a poblaci\u00f3n anterior d'o territorio, y son os ditos \"khoisan\" (termin que hue se prefiere a \"bosquimans\" u \"hotentoz\", consideratos denigrants en estar asociatos a las denominacions emplegatas mientres o dominio colonial y l' \"apartheid\"), encara que en realidat se trataba de dos grupos humans diferents, os \"khoi\" y os \"san\", con diferencias entre \u00e9ls nom\u00e1s que ling\u00fcisticas. Istos grupos creyoron un arte rupestre propio, que s'estendilla dica l'actual Namibia, con pinturas de 27.000 anyadas d'antiguidat u gravatos de 10.000 anyadas. D'istos grupos, os \"san\" viviban d'a cazata (incluyindo-ie a pesca) y d'a recolecci\u00f3n d'alimentos, en chicoz grupos con poco desembolique de poder social u politico, y os \"khol\" viviban d'a ganader\u00eda de uellas dende o sieglo I, estendillatos por o territorio encara que con mayor desembolique socio-politico. Iste proceso d'adopci\u00f3n d'a ganader\u00eda faci\u00f3 que a luenga se deseparase entre istos dos grupos, en emplegar os \"khol\" termins relativos a la ganader\u00eda desconoixitos ta los \"san\". No i heba denguna atra esferecia important entre os dos grupos, y pareix que os \"khol\" adhibioron a o suyo grupo a muitos \"san\", vivindo os dos grupos en a dita Edat de Piedra. \nL'agricultura, as ferramientas agricolas y a Edat de Fierro plegoron enta l'actual Sudafrica con os bant\u00fas, que marchoron dende l'actual Camer\u00fan arredol d'o sieglo XVI aC, ye f\u00e1cil que por a desertificaci\u00f3n d'o disierto d'o Sahara, plegando a Sudafrica en dos grupos: uno baixando por a costa de l'Oceano Atlantico (encara que iste grupo tami\u00e9n se diz que qued\u00f3 en l'actual Namibia), l'atro viachando enta l'este dica Tanzania (a on pleg\u00f3 o sieglo XI aC) y luego enta o sud dica Malaui, estando iste zaguer grupo l'inventor d'a metalurchia en o sieglo IX aC mientres a suya estad\u00eda en Tanzania, y fendo dentrar o territorio sudafricano en a Edat de Fierro.\nSe conoix tami\u00e9n que arredol d'os sieglos IV y V s'establioron a o sud d'o r\u00edo Limpopo nuevos grupos d'agricultors y ganaders d'o grupo etnico d'os bant\u00fas, que dimpu\u00e9s se tresladoron encara mes enta o sud, enta l'actual provincia de KwaZulu-Natal, a on se troba o lugar d'ocupaci\u00f3n mas antiga conoixita d'istos grupos, que ye de 1050. O grupo bant\u00fa que s'establi\u00f3 mas a o sud estioron os xhosas, que plegoron dica o r\u00edo Fish, en l'actual provincia d'o Cabo Oriental. Istas poblacions, que culturalment perteneixeban a la Edat d'o Fierro, desplazoron a grupos etnicos mas atrasatos culturalment y que i viviban d'antis mas. Sindembargo, dica la plegata a o territorio d'os portugueses, tecnicament istas poblacions encara viviban en a Prehistoria, por no conoixer pas a escritura.\nEn o sieglo X apareix o primer estato en o territorio de l'actual Sudafrica, o reino de Mapungubwe (o chacimiento arqueolochico d'os repuis d'a suya antiga capital, Mapungubwe, fuoron declaratos Patrimonio d'a Humanidat en 2003 por a UNESCO), y dende meyatos d'o sieglo VIII bi heban ciudaz-estato que feban comercio con Om\u00e1n, India u China. Una d'as caracteristicas d'ixas envueltas yera a practica d'a mener\u00eda, con menas de fierro, estanyo, oro u cobre, estando istos dos zaguers productos destinatos a la suya exportaci\u00f3n y os dos primers a o suyo consumo local. Sindembargo, cuan se descubri\u00f3 en 1933 o chacimiento de Mapungubwe, fue ignorato, por contradecir as teor\u00edas d'o \"apartheid\" que negaban a existenxia d'un estato en a rechi\u00f3n antis de plegar-ie os colonizadors blancos.\nO reino de Mapungubwe s'adedicaba a ormino a o comercio, y con o estato d'o Gran Zimbabwe, establito a o norte en o sieglos XII-XV, estioron en contacto con as primers ciudaz establitas en a costa de l'actual Mozambique, con qui praticaban o comercio y que yeran as suyas intermediarias con China u la India.\nA presencia portuguesa.\nOs navegants portugueses plegaron a la redolada en o suyo cam\u00edn enta la India, cuan en 1488 i pleg\u00f3 Bartolomeu Dias, que clam\u00f3 a o lugar \"Cabo das Tormentas\" (Cabo d'as Tronatas, en aragon\u00e9s) por o mal orache que i trob\u00f3 en a redolada. Bartolomeu Dias esti\u00f3 o primer europeu en plegar dica a o sud d'o continent d'Africa, ubriendo asinas una v\u00eda ta o comercio d'Europa con Asia a travi\u00e9s de l'Oceano Atlantico y de l'Oceano Indico, evitando o comercio con os territorios controlatos por l'Imperio Otom\u00e1n. Sindembargo, en tornar a Portugal, por motivos de caire propagandistico, o rei Chuan II de Portugal li cambe\u00f3 o nombre a o lugar enta \"Cabo da Boa Esperan\u00e7a\" (Cabo de Buena Esperanza en aragon\u00e9s), nombre que manti\u00e9n encara hue, ta evitar a mala fama d'o lugar asociata a lo nombre que li heba puesto Bartolomeu Dias.\nDies anyadas dimpu\u00e9s d'o viache de Bartolomeu Dias, una nueva flota portuguesa, mandata por Vasco da Gama, march\u00f3 de Portugal enta Calcuta, en pasando por o Cabo de Buena Esperanza y trescruzando luego l'Oceano Indico. Sindembargo, en istos primers viaches os portugueses no s'instaloron pas en o territorio sudafricano, encara que creyoron factor\u00edas en bels puestos d'Angola, de Mozambique y d'atros puestos d'Africa Oriental, am\u00e1s d'en Goa, en territorio indio, y en Macau, en China. O motivo de que no s'instalasen en Sudafrica yera, d'una man, que yera dif\u00edcil recalar-ie en o viache de tornata dende la India, por a direcci\u00f3n d'os vientos predominants, y d'atra man, l'ausencia en o territorio d'a posibilidat de trobar-ie alimentos, am\u00e1s que l'actitud d'os nativos no yera pas muit amistosa. A vegatas bi habi\u00f3 desembarcos puntuals, ta apropiar-sen de vacas d'os nativos, como en 1510, cuan desembarc\u00f3 l'almirant Francisco de Almeida, qui mori\u00f3 chunto con 50 d'os suyos soldatos en un combate con os nativos.\nTampoco podeba estar o territorio una fuent d'esclavos, en no existir-ie pas deng\u00fan estato centralizato con elites que esdeveniesen os proveidors d'esclavos d'os portugueses, intermediarios que caleba tener ta que controlasen o territorio, situaci\u00f3n que s\u00ed troboron os portugueses en atros puestos, como en os territorios d'Angola, Mozambique u o golfo de Guinea.\nEncara que os portugueses facioron bels alcuerdos con as poblacions d'a redolada, istos pactos no s'han conservato pas dica hue. O portugueses no ocuporon pas o territorio, sino que nom\u00e1s lo trescruzaban, am\u00e1s de i acullir a os supervivients d'os naufrachios escaicitos en a rota comercial. A chesta d'os portugueses fue recullita por o poeta portugu\u00e9s Lu\u00eds de Cam\u00f5es en o suyo poema epico \"Os Lus\u00edadas\". Dica o sieglo XVII a situaci\u00f3n en Sudafrica contin\u00f3 estando alto u baixo igual, dica que i plegoron en 1652 os neerlandeses.\nA presencia neerlandesa.\nEn o sieglo XVII, os habitants d'os Pa\u00edses Baixos (ye decir, os neerlandeses) consolidoron a suya independencia, luego d'una luenga guerra con Espanya, en perteneixer ixe territorio tami\u00e9n a la Casa d'Austria. O nuevo pa\u00eds, volcato enta o comercio, establi\u00f3 una company\u00eda comercial ta las suyas transaccions con a India y o sudeste d'Asia, a dita \"Company\u00eda neerlandesa d'as Indias Occidentals\", y contin\u00f3 con o cam\u00edn ubierto por os portugueses, encara que os neerlandeses s\u00ed que instaloron bellas factor\u00edas comercials en l'actual Sudafrica. Asinas, o 6 d'abril de 1652 Jan van Riebeeck establi\u00f3 un puesto ta abastir os barcos neerlandeses en o cabo de Buena Esperanza, y mientres os sieglos XVII y XVIII contin\u00f3 a expansi\u00f3n d'a chicota colonia neerlandesa. A calendata d'o desembarco neerland\u00e9s fue considerata por a poblaci\u00f3n afrikaner de Sudafrica dica fa pocas anyadas como a calendata de creyaci\u00f3n de Sudafrica.\nTami\u00e9n a \"Company\u00eda anglesa d'as Indias Occidentals\", competidora d'a suya cuasi homonima neerlandesa, s'heba instalato en ixe inte en Sudafrica, prencipiando una rivalidat comercial entre as dos company\u00edas que yera am\u00e1s una rivalidat politica entre os dos pa\u00edses a que perteneixeban. Mesmo os britanicos preboron d'instalar-ie una colonia de tipo penal mientres o sieglo XVII, antis d'o desembarco neerland\u00e9s.\nOs primers colonos neerlandeses estioron una comunidat muit chicota, y prencipiaron os matrimonios mixtos con a poblaci\u00f3n khoi d'a redolada, estando o primer matrimonio mixto conoixito en 1656. Dica 1689 no creixi\u00f3 a poblaci\u00f3n de colonos blancos, en plegar-ie un grupo de 180 hugonoz fuyitos d'as Guerras de relichi\u00f3n de Francia. Tami\u00e9n bi plegoron chicoz grupos d'alemans.\nCuan os colonos neerlandeses en o suyo abance enta l'interior d'o territorio se troboron con os xhosas en o suyo cam\u00edn enta o sud dende o r\u00edo Fish, prencipiaron una serie de luitas entre ambos pueblos, que competiban por l'aproveitamiento d'os mesmos recursos naturals d'a redolada, basicament a tierra y l'alimento. Antiparte, os colonos neerlandeses, ta disponer de mas mano d'obra, prencipiaron a importar poblaci\u00f3n dende atros territorios que controlaban u que se trobaban en as suyas rotas comercials, como Madagascar, u os actuals pa\u00edses d'Indonesia y India, que son en a suya mayor parte lo fundamento de l'actual poblaci\u00f3n sudafricana d'orichen asiatico.\nA presencia britanica.\nEn 1797, mientres as Guerras napoleonicas, os Pa\u00edses Baixos y o Reino Uniu luitoron entre s\u00ed en a dita Cuatrena Guerra anglo-neerlandesa, y as tropas de l'Exercito britanico fuoron ninviatas a ocupar as posesions neerlandesas en o cabo de Buena Esperanza, ta evitar am\u00e1s a posible influencia d'as ideyas d'a Revoluci\u00f3n Francesa en un puesto tan sensible ta la suya politica colonial como yera la India, en trobar-se a colonia neerlandesa clavata en a rota enta la India. En continar os Pa\u00edses Baixos a suya alianza militar como o estato satelite que yera en ixe inte d'a Francia de Napole\u00f3n Bonaparte, o Reino Uniu s'anexion\u00f3 o territorio en 1805, continando dimpu\u00e9s con una politica d'expansi\u00f3n enta o norte d'a colonia, a cual cosa faci\u00f3 que bi hese encara mas luitas contra os xhosas, plegando a nueva muga con iste pueblo dica o r\u00edo Fish, linia de muga que os britanicos fortificaron en establir-ie cuantos fuertes.\nOs colonos d'orichen neerland\u00e9s, que se veyeban discriminatos en o poder en a nueva colonia britanica, marchoron y s'establioron en parti mas a o norte, a on fundoron bellas comunidaz independients que yeran en luita con a poblaci\u00f3n negra d'a redolada, encara que tami\u00e9n yeran en tensi\u00f3n con a colonia britanica, que veyeba istas tierras ocupatas por os colonos neerlandeses (u \"boers\", como yeran ditos ya en ixas envueltas) como o suyo futuro territorio d'expansi\u00f3n colonial.\nEconom\u00eda.\nA econom\u00eda de Sudafrica ye a econom\u00eda mas gran d'Africa, y suposa alto u baixo a cuatrena parte d'o PIB total d'o continent, por a cual cosa ye un important motor economico continental; ye a 24ena econom\u00eda d'o mundo. Destaca como actividat economica prencipal a mener\u00eda, en estar Sudafrica muit rica en recursos minerals, destacando-ie o carb\u00f3n y bellos metals y minerals preciosos, como oro, platino y diamants. Asinas, Sudafrica ye o segundo pa\u00eds d'o mundo en producci\u00f3n d'oro dezaga de China con o 15% d'a producci\u00f3n mundial, tenendo sindembargo un 25% d'as reservas mundials d'ixe metal; ye tami\u00e9n o primer pa\u00eds productor de platino, producindo o 75% d'a producci\u00f3n mundial d'iste metal; y ye o 5eno pa\u00eds productor de diamants. Se i puet trobat tami\u00e9n produccions importants de cobre, uranio y n\u00edquel, am\u00e1s de produccions mas chicotas d'atros metals i minerals.\nTami\u00e9n destaca o pa\u00eds por a suya industria, que ye a industria con una diversificaci\u00f3n mas gran y am\u00e1s a industria mas potent d'o continent; cal mencionar as industrias d'os sectors automovilistico, de transformaci\u00f3n de minerals, de transformaci\u00f3n de biens agricolas y ganaders, de producci\u00f3n d'enerch\u00eda y d'o sector aeronautico.\nRespective de l'agricultura, que ocupa alto u baixo o 12% d'a superficie d'o pa\u00eds, Sudafrica produce cantidaz prou importants de panizo, trigo, canya de zucre, fruitas y legumbres, sin xublidar-se d'a suya viticultura (en 2005, Sudafrica esti\u00f3 o 9eno productor mundial de vin, con arredol de 600 millons de litros). En a ganader\u00eda, destaca por as uellas y por a prodicci\u00f3n d'a suya avicultura. Tami\u00e9n produce lana y leit, derivatos d'a ganader\u00eda.\nSudafrica destaca tami\u00e9n por o suyo sector turistico, en estar o pa\u00eds prou densenvolicato ta ufrir a los turistas una estructura adecuata a las suyas potencialidaz: Sudafrica tien un amplo rete de parques nacionals, ta o turismo de naturaleza, y unas plachas con clima mediterranio y sin problemas de masificaci\u00f3n.\nA divisa de Sudafrica ye o rand, que se divide en 100 centavos (ye decir, centimos).\nEsporte.\nSudafrica fue alpartada d'organizacions internacionals esportivas por a suya suya politica d'o apartheid dende os anyos 1960 dica 1992.\nLo COI decidi\u00f3 que Sud\u00e1frica estase excluyida de traza permanent d'os Chuegos Olimpicos de Verano y d'hibierno dica que no eliminase as leis que discriminaban a la poblaci\u00f3n de raza negra que viviba en o pa\u00eds (entre \u00e9ls, os esportistas). Seguntes as normas olimpicas, lo COI prohibe que \"nom\u00e1s un sector\" (racismo u exclusi\u00f3n d'as mullers) d'un pa\u00eds participe en os Chuegos Olimpicos y en Sud\u00e1frica existiba lo racismo enta los negros. En 1990, i hai un cambio de politica y elimina lo apartheid per lo que se le permiti\u00f3 tornar a participar nuevament en os Chuegos Olimpicos de Verano, en Barcelona 1992, y en Lillehammer 1994 en os d'hiberno pero no podi\u00f3 utilizar a suya bandera, habi\u00f3 d'usar una bandera especial pa ditas edici\u00f3ns. En los siguients Chuegos, en Atlanta 1996, podi\u00f3 tornar a utilizar nuevament a suya bandera y incorporarse como miembro de pleno dreito en lo COI.\nOs esportes mes populars son o rugby y o cricket practicaus prencipalment por personas de raza blanca y o f\u00fatbol practicau cheneralment por chugadors de raza negra, istas tendencias de practicar un l'esporte seguntes a raza u clase social zaguerament son en retroceso. Atros esportes populars individuals son a nataci\u00f3n, l'atletismo, golf, boxeyo, tennis y surf.\nCompeticions esportivas.\nSudafrica bi ha organizato os Campionatos Mundials de F\u00fatbol de 2010, os primers organizatos en Africa."}
{"id": "2710", "revid": "69718", "url": "https://an.wikipedia.org/wiki?curid=2710", "title": "Mancomunidat de Nacions", "text": "A Mancomunidat de Nacions (en angl\u00e9s: \"Commonwealth of Nations\"), d'antis mas conoixida como Mancomunidat Britanica de Nacions (en angl\u00e9s: \"British Commonwealth of Nations\") ye una organizaci\u00f3n composada por 53 pa\u00edses independients que, con a excepci\u00f3n de Mozambique, tienen vinclos historicos con o Reino Uniu. O suyo principal obchectivo ye a cooperaci\u00f3n internacional en l'ambito politico y economico y dende 1950 estar miembro no embreca estar chusmeso enta la corona britanica. Con o ingreso de Mozambique a organizaci\u00f3n ha favoreixiu lo termin \"Mancomunidat de Nacions\" ta subrayar o suyo caracter internacionalista, sindembargo l'adchetibo \"britanico\" se sigue emplegando a vegadas ta diferenciar-la d'atras mancomunidaz existents a livel internacional. O rei Carlos III d'o Reino Uniu ye la cabeza d'a organizaci\u00f3n.\nEsporte.\nOs miembros d'a Mancomunidat de Nacions por os suyos vinclos historicos comparten esportes como o cricket, o rugby y o netbol y as relacions internacionals entre os miembros esdevinioron tami\u00e9n rivalidaz esportivas. A competicion esportiva mas important son os Chuegos d'a Mancomunidat (\"Commonwealth Games\"), ista ye una competicion poliesportiva parellana a os Chuegos Olimpicos pero d'a que nom\u00e1s fan parti os miembros d'a Mancomunidat. Am\u00e1s tami\u00e9n bi ha chuegos de bels esportes como os Chuegos d'a Mancomunidat de Judo y os Chuegos d'a Mancomunidat de Remo entre atros."}
{"id": "2712", "revid": "41", "url": "https://an.wikipedia.org/wiki?curid=2712", "title": "Commonwealth", "text": ""}
{"id": "2713", "revid": "401", "url": "https://an.wikipedia.org/wiki?curid=2713", "title": "Brunei", "text": "Brunei ye un pa\u00eds a lo norueste d'a isla de Borneu en o sudeste d'Asia. Formato por dos territorios, desalpartatos en gran parti por a compleganza d'o r\u00edo Limbang y rodiatos por o territorio de Sarawak. Antiparti d'a suya costa en o Mar d'a China Meridional, ye de raso rodiato por Malaisia."}
{"id": "2715", "revid": "61993", "url": "https://an.wikipedia.org/wiki?curid=2715", "title": "J.R.R. Tolkien", "text": "John Ronald Reuel Tolkien (dimpu\u00e9s clamau Ronald por toda a chent) naixi\u00f3 lo 3 de chinero de 1892 en Bloemfontein, Sudafrica, y mori\u00f3 lo 2 de setiembre de 1973 en Oxford, Anglaterra. Esti\u00f3 un famoso filologo y escritor angl\u00e9s de fantes\u00eda epica.\nYe conoixiu por estar l'autor de \"O Hobbit\", \"O Sinyor d'os Aniellos\" (1954-55) (obra que li fer\u00eda famoso) y \"O Silmarillion\" (publicada postumament en (1977) por o suyo tercer fillo, Christopher Tolkien. Istas tres obras contan a mitoloch\u00eda d'una tierra leixana d'a que \"O Silmarillion\" ser\u00eda la primera parti, \"O Hobbit\" a segunda y \"O Sinyor d'os Aniellos\" a tercera. \"O Silmarillion\" se public\u00f3 postumament porque l'editor no li quereba publicar o libro a Tolkien dau o escaso formato comercial d'o mesmo.\nTolkien teneba conoixencias de luengas antigas (esti\u00f3 dende 1925 dica 1945 profesor d'anglosax\u00f3n en a Universidat d'Oxford), y ixo ye present en a suya obra con a invenci\u00f3n d'os idiomas sindarin y quenya, luengas artificials ta os personaches d'as suyas obras."}
{"id": "2717", "revid": "610", "url": "https://an.wikipedia.org/wiki?curid=2717", "title": "Corona d'Arag\u00f3n", "text": "A Corona d'Arag\u00f3n esti\u00f3 un estato desapareixito que abracaba a lo conchunto d'hombres y territorios que estieron chusmesos a la churisdicci\u00f3n d'o rei d'Arag\u00f3n, de 1134 a 1714. O nombre s'aplica historicament dende a uni\u00f3n dinastica d'os reis d'Arag\u00f3n y os contes de Barcelona. Dimpu\u00e9s, por conquistas de nuevos territorios, ista corona encluyirba atros dominios: Reino de Mallorca, Reino de Valencia, Reino de Sicilia, Reino de Corcega, Reino de Cerdenya, Reino de N\u00e1pols, Ducau d'Atenas, Ducau de Neopatria y atros.\nA numeraci\u00f3n d'os monarcas var\u00eda, en funci\u00f3n d'o territorio a lo que se fa referencia: asinas, Pero IV d'Arag\u00f3n, ye Pero III de Barcelona.\nA formaci\u00f3n d'a Corona d'Arag\u00f3n.\nA Corona tien o suyo orichen en a uni\u00f3n dinastica entre o Reino d'Arag\u00f3n y o condau de Barcelona, en o matrimonio entre Peironella d'Arag\u00f3n y Rem\u00f3n Berenguer IV de Barcelona que se faci\u00f3 en Balbastro.\nLuengas.\nI heba muita diversidat linguistica. En cada territorio y cada sieglo as luengas yeran unas u atras (arabe, griego, basco, navarro, aragon\u00e9s, catal\u00e1n, balear, occit\u00e1n, corso, sardo, siciliano, napolit\u00e1n, luengas d'Italia). As luengas vernaclas podeban tener bel emplego oficial u escrito, pero o lat\u00edn yera a luenga que teneba mas prestichio. A nivel mas cheneral, en puestos como canciller\u00eda reyal en o sieglo XIV personaches como Bernat Metge escribiban en lat\u00edn, catal\u00e1n y aragon\u00e9s.\nEn as relacions epistolars con soberans d'atros pa\u00edses s'emplegaban diferents luengas: "}
{"id": "2718", "revid": "69718", "url": "https://an.wikipedia.org/wiki?curid=2718", "title": "Malaisia", "text": "Malaisia ye un pa\u00eds y estato situato a o sudeste d'Asia. Tien dos partis desalpartadas por a mar d'a China Meridional: Malaisia Peninsular en a peninsula Malaya, rodiata a o norte por Tailandia y a o sud por Singapur; y Malaisia de l'este, a parti norte d'a isla de Borneo, rodiata por o sud d'Indonesia y rodiando de raso o chicot enclau de Brunei enta o norte. Malaisia ye un d'os miembros establidors de l'Asociaci\u00f3n de Nacions d'o Sudeste Asiatico."}
{"id": "2719", "revid": "58620", "url": "https://an.wikipedia.org/wiki?curid=2719", "title": "Singapur", "text": "A Republica de Singapur (En angl\u00e9s \"Republic of Singapore\"; en chin\u00e9s \u65b0\u52a0\u5761\u5171\u548c\u56fd, \"X\u012bnj\u012bap\u014d G\u00f2ngh\u00e9gu\u00f3\"; en malayo \"Republik Singapura\"; en tamil \u0b9a\u0bbf\u0b99\u0bcd\u0b95\u0baa\u0bcd\u0baa\u0bc2\u0bb0\u0bcd, \"Cingkapp\u016br\u0101 Kudiyaracu\"), ye una ciudat-estau en o sudeste d'Asia, situada a lo sud d'o estato de Johor en a peninsula de Malaisia y a o norte d'as islas Riau d'Indonesia. Con una poblaci\u00f3n de 5.609.000 habitants (2020) en una superficie de nom\u00e1s que 692,7 km\u00b2 poseye una alta densidat de poblaci\u00f3n.\nEn sanscrito \"singha\", significa \"li\u00f3n\" y \"pura\", ciudat, por lo que \"Singapur\", se traduce \"ciudat d'os lions\".\nLa suya forma de gubierno ye una republica parlamentaria multipartidista con un gubierno parlamentario unicameral inspirau en lo sistema Westminster. Las eleccions se consideran libres anque lo gubierno exerce un control significativo sobre la politica y la sociedat. Cal destacar que lo Partiu d'Acci\u00f3n Popular ha gubernau de contino dende a suya independencia.\nEn as relacions internacionals perteneixe a organizacions internacionals como las Nacions Unidas (ONU), la Organizaci\u00f3n Mundial d'o Comercio (WTO d'as suyas sieglas en angl\u00e9s), la Cumbre d'Asia Oriental (EAS d'as suyas sieglas en angl\u00e9s), d'u Movimiento de Pa\u00edses No Alineaus (MPNA o MNOAL y NAM d'as suyas sieglas en angl\u00e9s) y d'a Mancomunidat de Nacions.\nOrganizaci\u00f3n territorial.\nA republica de Singapur ye dividida cinco Consellos de Desembolique Comunitario:\nYa que Singapur ye una sola ciudat, la divisi\u00f3n administrativa cuasi corresponde a las circumscripcions electorals, con chicotas variacions, y son revisadas cada lechislatura pa tener en cuenta la evoluci\u00f3n demografica.\nHistoria.\nLo moderno Singapur esdevi\u00e9n d'a fundaci\u00f3n en 1819 per lo britanico Stamford Raffles como un puesto comercial u factor\u00eda d'a Companyia Britanica d'as Indias Orientals con o permiso d'o Sultanato de Johor. Cinco anyos dimpu\u00e9s, en 1824, o Reino Uniu obteni\u00f3 la sobiran\u00eda d'a isla y esta pas\u00f3 a estar una d'as Colonias d'o Estreito en 1826.\nMientres a Segunda Guerra Mundial esti\u00f3 ocupada per los chaponeses.\nSingapur declar\u00f3 a suya independencia d'o Reino Uniu en 1963 como un estau mas de Malasia per medio d'un refer\u00e9ndum d'encorporaci\u00f3n, d'a cual se desepar\u00f3 dos anyos dimpu\u00e9s. Dende alavez ha prosperau rapidament y s'ha ganau la distinci\u00f3n d'estar un d'os cuatro tigres asiaticos chunto a Corea d'o Sud, Taiw\u00e1n y Hong Kong.\nEsporte.\nO desembolique d'o esporte y os clubs recreativos prencipian en en sieglo XIX mientres a Singapur colonial; cal destacar que en ixes inicios se fundoron o Cricket Club, o Singapore Recreation Club, o Singapore Swimming Club, y o Hollandse Club.\nEn l'actualidat muitos ciudadans en Singapur viven en areas residencials con equipamientos publicos esportivos como piscinas publicas, poliesportivos exteriors y interiors per o que os esportes practicaus de forma recreativa incluyen os esportes en l'exterior, como o f\u00fatbol, baloncesto, criquet, nataci\u00f3n, atletismo, ciclismo, navegaci\u00f3n recreativa y cualques esportes d'interior como tenis de mesa, squash y badminton.\nLos esportes mas populares en Singapur incluyen deportes al aire libre como f\u00fatbol, nataci\u00f3n, atletismo, rugby y ciclismo, as\u00ed como varios deportes de interior como b\u00e1dminton, tenis de mesa y baloncesto.\nComo Singapur ye rodiada d'augua tami\u00e9n ye practica habitual a navegaci\u00f3n en barcos recreativos, canoas y cayaks asinas como lo esqu\u00ed acuatico.\nComo esportistas cal destacar o haltera Tant Howe Liang, qui esti\u00f3 lo primer medallista olimpico de Singapur, ganando una medalla d'archent en os Chuegos de Roma 1960 y actualment a Joseph Schooling qui consigui\u00f3 a primera medalla d'oro de Singapur en unos Chuegos Olimpicos ganando os 100 m mariposa en R\u00edo 2016 con r\u00e9cord olimpico.\nInstalacions esportivas.\nA mayor parti d'os ciudadans viven en Singapur en areas residencials dotadas d'equipamientos publicos esportivos como piscinas publicas, pistas d'atletismo y polisportivos tanto exteriors como interiors. Pero cal destacar o Circuito de Marina Bay que encara que no ye una instalaci\u00f3n esportiva fixa, ye un circuito urbano, en a cual se realiza l'evento esportivo mas important de Singapur lo GP de Singapur de F1 y o Estadio Nacional de Singapur una instalaci\u00f3n poliesportiva an se fan conciertos y se practican esportes que amenesten d'un campo de chuego de hierba natural de grans dimensions como f\u00fatbol, rugby y semellants.\nCompeticions esportivas.\nO escayecimiento esportivo mas important que organiza Singapur cada anyo ye o Gran Premio de Singapur de Formula 1 que se'n fa dende l'anyo 2008 en o circuito urbano de Marina Bay.\nA liga profesional de f\u00fatbol d'o pa\u00eds ye a Singapore Premier League a on compiten un total de nueu clubs, siet d'o pa\u00eds y dos foranos."}
{"id": "2720", "revid": "401", "url": "https://an.wikipedia.org/wiki?curid=2720", "title": "Asociaci\u00f3n de Nacions d'o Sudeste Asiatico", "text": "L'Asociaci\u00f3n de Nacions d'o Sudeste Asiatico (ASEAN en angl\u00e9s \"Association of Southeast Asian Nations\") ye una organizaci\u00f3n rechional d'estatos d'o Sudeste asiatico creyata o 8 d'agosto de 1967.\nOs prencipals obchectivos de l'ASEAN son: empentar o creiximiento economico y fomentar a paz y a estabilidat rechionals. L'ASEAN ha establito un foro conchunto con Chap\u00f3n, y empara un alcuerdo de cooperaci\u00f3n con a Uni\u00f3n Europea (UE). O suyo secretariato permanent se troba en Jakarta.\nMiembros.\nOs siguients pa\u00edses son miembros de l'ASEAN y a suya calendata d'ingreso: \nEsporte.\nL'Asociaci\u00f3n de Nacions d'o Sudeste Asiatico organiza o Campionato de Futbol de l'ASEAN que ye un campionato de f\u00fatbol bianual entres os suyos miembros."}
{"id": "2722", "revid": "3972", "url": "https://an.wikipedia.org/wiki?curid=2722", "title": "ASEAN", "text": ""}
{"id": "2724", "revid": "610", "url": "https://an.wikipedia.org/wiki?curid=2724", "title": "Organizaci\u00f3n d'os Estaus Americanos", "text": "A Organizaci\u00f3n d'os Estaus Americanos (OEA) ye o prencipal foro politico ta o dialogo multilateral y de decisions de car\u00e1cter hemisferico. A Organizaci\u00f3n treballa ta enfortir a paz y seguranza, afincar a democracia, promover os dreitos humans, repuntar o desembolique social y economico y promover o desembolique d'os pa\u00edses d'America. En o suyo accionar mira de construir relacions mas cerenyas entre as nacions y os lugars d'o hemisferio.\nA OEA tien a suya seu en Washington, DC (Estaus Unius). Tami\u00e9n tien oficinas rechionals en os distintos pa\u00edses miembros.\nEstaus miembros.\nD'os 21 estaus miembros orichinals en 1948, en l'actualidat conta con 35 pa\u00edses independients. A lista de miembros d'a OEA, con os anyos d'o suyo ingreso, ye a siguient:"}
{"id": "2728", "revid": "401", "url": "https://an.wikipedia.org/wiki?curid=2728", "title": "Indonesia", "text": "A Republica d'Indonesia (\"Republik Indonesia\" en indonesio ye un gran archipielago situato entre a penisula d'o Sudeste Asiatico y Australia, entre os ocians Indico y Pacifico. Indonesia ye integrata por 17.508 islas que se pueden agrupar d'este a ueste en Sumatra y as islas d'a Sonda, Borneo, Celebes, as Molucas y Nueva Guinea. Con una poblaci\u00f3n estimata de 255 millons d'habitants, ye o cuatreno pa\u00eds mas poblato d'o mundo y o mas poblato de mayor\u00eda musulmana. A capital ye Jakarta.\nIndonesia ye un Estato tranconstinental. Tien mugas terrestres con Malaisia (a o norte d'a isla de Borneo), con Papua Nueva Guinea (a l'este d'a isla de Nueva Guinea) y con o Timor Oriental (a l'este d'a isla de Timor). A o norueste d'Indonesia, a isla de Sumatra ye deseparata d'a Malaisia continental por o estreito de Malaca; a o nord-este, tien am\u00e1n d'a isla de Celebes y d'as Molucas a isla filipina de Mindanao, y a o norte de Nueva Guinea se troban os Estatos Federatos de Micronesia; a o sudeste i tien Australia. As mugas maritimas son a mar d'Andaman, a mar d'a China Meridional, a mar de Celebes, a mar d'as Molucas y l'oceano Pacifico a o norte; a mar d'Arafura y a mar de Timor a o sud, y l'oceano Indico a o sud y a l'ueste.\nL'archipielago indonesio ha estato una rechi\u00f3n de comercio important dende o sieglo VI, cuan o Reino de Srivijava manteneba contactos comercials con a China y a India. Os gubernadors locals gradualment adoptoron os modelos culturals, relichiosos y politicos indios dende os primers sieglos dimpu\u00e9s de Cristo, y se i desembolicoron reinos hinduistas y budistas. Posteriorment, os mercaders musulmans i portioron o islam. As potencias europeas miroron de monopolizar o comercio con as islas mientres a Era d'os descubrimientos. Dimpu\u00e9s de tres sieglos de colonialismo neerland\u00e9s, Indonesia consigui\u00f3 a suya independencia en rematar a Segunda Guerra Mundial. A econom\u00eda d'o pa\u00eds creixi\u00f3 a escape mientres as decadas de 1980 y 1990 debito a l'abundancia de recursos naturals y o desembolique d'os sectors manufacturero y de servicios, encara que a pobreza y a desigualdat encara son un problema muit grieu. A crisi economica d'Asia de 1997 afect\u00f3 grieument a Indonesia y produci\u00f3 cambeos politicos importants, como a dimisi\u00f3n d'o president Suharto que heba estato en o poder por mas de trenta anyos.\nIndonesia ye integrata por diversos grupos etnicos, ling\u00fcisticos y relichiosos. Os javaneses son o grupo etnico mas gran y o mas influyent politicament. Indonesia ha desembolicato una identidat cultural compartita basata en una luenga nacional, a diversidat etnica, o pluralismo relichioso -en que os musulmans son mayor\u00eda- y una historia de colonialismo y a rebeli\u00f3n contra iste. Con tot y con ixo, o separatismo de bels grupos ha producito confrontacions violentas y ha afectato a la estabilidat politica y economica.\nCheograf\u00eda fisica.\nIndonesia ye integrata por 17.508 islas, d'as que 6.000 son habitatas. As islas son situatas a o norte y a o sud d'a linia d'o ecuador. As mas grans son Java, Sumatra, Kalimantan (a secci\u00f3n indonesia de Borneo), Nueva Guinea (compartita con Papua Nueva Guinea), y Sulawesi. Indon\u00e8sia tien mugas terrestres politicas con Malaisia en as islas de Borneo y Sebatik, Papua Nueva Guinea en a isla de Nueva Guinea y Timor Oriental en a isla de Timor. A capital, Jakarta, ye en Java, y ye a ciudat mas gran d'a naci\u00f3n, seguita de Surabaya, Bandung, Medan y Semarang.\nCon 1.904.569 kilometros cuadratos, Indonesia ye o 16eno pa\u00eds mas gran d'o mundo en superficie A suya densidat de poblaci\u00f3n ye de 134 personas por kilometro cuadrato, ocupando a 79ena posici\u00f3n en o mundo, encara que Java, a isla mas poblata d'o mundo, tien una densidat poblacional de 940 personas por kilometro cuadrato. Con 4.884 m, Puncak Java, en Papua, ye a tuca mas alta d'Indonesia, y o laco Toba, en Sumatra, ye o laco mas gran con una superficie de 1.145 kilometros cuadratos. Os r\u00edos mas luengos d'o pa\u00eds son en Kalimantan, entre os que se troban, o Mahakam y o Barito; ditos r\u00edos son os enlaces de comunicaci\u00f3n y transporte entre os diversos asentamientos en as suyas riberas.\nPor a localizaci\u00f3n d'Indonesia en os estremos d'as placas tectonicas pacifica, eurasiatica y australiana bi ha a-saber-los vulcans y os tierratremos i son frecuents. Indonesia tien a o menos 150 vulcans activos, encluyindo-ie o Krakatoa y o Tambora, o dos conoixitos por as suyas devastadoras erupcions en o sieglo XIX. A erupci\u00f3n d'o supervulc\u00e1n de Toba, fa alto u baixo 70.000 anyos, esti\u00f3 una d'as erupcions mas grans y una catastrofe global, seguntes bellas teorias. As cenisas vulcanicas son un d'os contribuyents mas importants a la fertilidat agricola o que fa que haiga habito historicament grans densidaz poblacionals en Java y Bali.\nSituato sobre o ecuador, Indonesia tien un clima tropical con dos estacions monzonicas humeda y xuta. A precipitaci\u00f3n anyal meyana en as tierras baixas var\u00eda entre 1.780 a 3.175\u00a0mm, y ye de 6.100\u00a0mm en as rechions montanyosas. As arias montanyosas, en particular a costa occidental de Sumatra, Java Oriental, Kalimantan, Sulawesi y Papua reciben a mayor cantidat de precipitaci\u00f3n. A humedat ye relativament alta, con una meyana d'o 80%. As temperaturas var\u00edan poco a lo largo de l'anyo.\nDebito a la suya extensi\u00f3n, clima y cheograf\u00eda, Indonesia ocupa a segunda posici\u00f3n en biodiversidat d'o mundo; a suya flora y fauna son una combinaci\u00f3n entre as especies asiaticas y australianas.\nCultura.\nEsporte.\nOs esportes mes populars son o badminton, o f\u00fatbol, y atros esportes tradicionals com o sepaktakraw y l'artes marcials indonesias ditas Pencak Silat. Indonesia partecipa en os Chuegos Olimpicos de verano dende os chuegos de Helsinki 1952, conseguindo dica Pek\u00edn 2008 un total de 25 medallas (6 d'oro, 9 d'archent y 10 de bronce)."}
{"id": "2729", "revid": "610", "url": "https://an.wikipedia.org/wiki?curid=2729", "title": "Papua y Nueva Guinea", "text": "O Estau Independient de Papua y Nueva Guinea (tami\u00e9n Papua y Nueva Guinea u PNG), ye un pa\u00eds d'Ocean\u00eda que ocupa la metat oriental d'a isla de Nueva Guinea y muitas islas d'a redolada. Ye situada a lo norte d'Australia y a l'ueste d'as Islas Salom\u00f3n, a lo sudoeste de l'Oceano Pacifico, en una rechi\u00f3n definida dende comencipios d'o sieglo XIX como Melanesia. A suya capital ye Port Moresby.\nYe un d'os puestos mas diversos d'o planeta; i existen 700 luengas indichenas y una mayor\u00eda de sociedaz indichenas, con una poblaci\u00f3n mayor a los 5 millons. Ye tami\u00e9n un d'os puestos mas rurals, con nom\u00e1s un 18% d'a poblaci\u00f3n vivindo en centros urbans."}
{"id": "2730", "revid": "69718", "url": "https://an.wikipedia.org/wiki?curid=2730", "title": "Cambocha", "text": "O Reino de Cambocha (en khmer \u1796\u17d2\u179a\u17c7\u179a\u17b6\u1787\u17b6\u178e\u17b6\u1785\u1780\u17d2\u179a\u1780\u1798\u17d2\u1796\u17bb\u1787\u17b6, trasliterato \"Pre\u0103h R\u00e9ach\u00e9anach\u00e2kr K\u00e2mp\u016dchea\") ye una monarqu\u00eda constitucional d'o sudeste asiatico con una poblaci\u00f3n amanada a los 15 millons d'habitants, estando en a suya mayor parte de relichi\u00f3n budista theravada d'orichen khmer. Un ciudad\u00e1n de Cambocha ye clamau por un regular \"camboch\u00e1n\" u \"khmer\".\nO pa\u00eds muga a l'ueste con Tailandia, a lo norte con Laos, a l'este con Vietnam y a lo sud con o Golfo de Tailandia. A suya cheograf\u00eda ye dominata por o r\u00edo Mekong (\"Tonle Thom\" en khmer que significa \"R\u00edo Gran\") y o laco Tonl\u00e9 Sap, una fuent important de pesca y un important medio de transporte. A suya capital ye Phnom Penh. Existen actualment tres prencipals partius politicos, d'os cualos o Partiu Popular de Cambocha i ye gubernando.\nArte y cultura.\nMolimentos.\nD'entre os suyos molimentos destaca o templo budista d'Angkor Wat, que fa parti d'o complexo arqueolochico d'Angkor, declarau Patrimonio d'a Humanidat. Ye o puesto mas visitau de Cambocha y am\u00e1s ye adhibiu a la suya bandera."}
{"id": "2731", "revid": "610", "url": "https://an.wikipedia.org/wiki?curid=2731", "title": "Filipinas", "text": "A Republica d'as Filipinas ye una naci\u00f3n islenca formada por un archipielago de 7.107 islas situadas alto u baixo a 100 km a lo sudeste d'Asia, en a costa occidental de l'Oceano Pacifico.\nMuga a l'este con a Mar Filipina, a l'ueste con a Mar d'a China Meridional, y a lo sud con a Mar de Celebes. A lo sud se troban as Molucas y Celebes en Indonesia, a lo sudoeste a parti malaya de Borneo y a lo norte ye Taiw\u00e1n.\nAs islas se clamoron asinas por os espanyols en honor a o rei Felipe II d'Espanya.\nA suya poblaci\u00f3n ye de 102.798.000 habitants (2016) en una superficie de 300.000 km\u00b2, con una densidat de poblaci\u00f3n de 342,66 hab/km\u00b2. A capital de Filipinas ye Manila, encara que a ciudat con un numero d'habitants mes gran ye Quezon City. Politicament, Filipinas ye una Republica presidencialista, estando l'actual presidenta d'o pa\u00eds Rodrigo Duterte."}
