{"id": "12173", "revid": "610", "url": "https://an.wikipedia.org/wiki?curid=12173", "title": "Club Deportivo Ebro", "text": "O Club Deportivo Ebro ye un club de f\u00fatbol aragon\u00e9s, d'o barrio zaragozano de L'Almozara. Fue establito en 1942 y actualment chuga en a Segunda Federaci\u00f3n (Grupo III).\nHistoria.\nOs primers anyos.\nEn l'anyo 1942, en mel meyo d'os anyos de posguerra, una colla de vecins d'o barrio zaragozano de l'Almozara encabezaus por o sinyor Calavia fundar\u00e1n o Club Deportivo Ebro. L'Almozara, conoixida ta par d'alavez popularment como \"La Quimica\" por estar o puesto a on se trobaban diferents industrias quimicas d'a ciudat, yera un barrio humilde y obrero, caracteristicas que definirian a o nuevo club y ser\u00edan un d'os suyos sinyals d'identidat. En istos primers anyos l'Ebro feba servir ya a suya tipica chambreta arlequinada azula y blanca con pantalons y calzas de color negra. A suya seu social se trobaba en Paseyo d'Echegaray y Caballero n\u00ba 1, en l'antigo \"Bar Ebro\", chunto a l'actual Plaza d'Europa y muit am\u00e1n d'o r\u00edo que le da nombre, l'Ebro. L'equipo prencipia a competir ixa mesma temporada 1942-43, estando president Ismael Calavia Murillo -fundador d'o club- en Tercera Rechional, a zaguera categor\u00eda organizada por a Federaci\u00f3n Aragonesa de F\u00fatbol, rematando en seisena posici\u00f3n y puyando ta Segunda Rechional debiu a la reestructuraci\u00f3n d'as categor\u00edas ixe anyo.\nEn as siguients temporadas chugar\u00e1 en ista nueva categor\u00eda en un grupo formau prencipalment por equipos d'a ciudat de Zaragoza y beluno de l'aria metropolitana y d'a capital uescana. Rematar\u00e1 en una sobrebuena tercera posici\u00f3n en a edici\u00f3n de 1943-44 ta conseguir en 1944-45 o subcampionato d'a categor\u00eda por dezaga nom\u00e1s d'o C.D. Lasalle. Por no tener un campo de chuego propio o CD Ebro habi\u00f3 de chugar istos primers anyos en o campo de Sant Antonio, anexo a o Campo de Torrero, estadio d'o Zaragoza C.F. y situau en o barrio d'o mesmo nombre. A temporada 1945-46 rematar\u00e1 en ueitena posici\u00f3n y en 1946-47 seteno, ganando am\u00e1s iste anyo o Campionato d'Arag\u00f3n d'Aficionaus y clasificando-se asinas ta chugar o Campionato d'Espanya. L'anyo 1947-48 torna a conseguir a tercera posici\u00f3n en liga por dezaga de C.D. Celta y C.D. El\u00e9ctricas Reunidas, puyando asinas a Primera Rechional. Ser\u00e1 ista 1948-49 manimenos a suya zaguera temporada en competicions oficials, ya que en 1949 dimpu\u00e9s d'o suyo zaguer partiu en Ayerbe o club se retira d'a competici\u00f3n y desapareixe.\nA refundaci\u00f3n.\nDoce anyos dimpu\u00e9s, en a temporada 1961-62, prencipia a segunda etapa d'o club zaragozano. Un d'aficionaus a o f\u00fatbol residents en o barrio encabezaus por antigos y futuros directivos d'o CD Ebro como Victoriano Herrando, Santiago Sediles, Paulino Larena, Jos\u00e9 Cester, Jos\u00e9 Gall\u00e9n y Armando Guerra tornan a refundar o club que prencipiar\u00e1 chugando en categor\u00edas rechionals. Important ye mas que mas l'aduya de Domingo Vela, ex-portero d'o Real Zaragoza C.D. en a temporada 1953-54 que faci\u00f3 d'entrenador. A seu se troba por ixas envueltas en o \"Bar Ebro\" situau en a carrera d'o mesmo nombre. Entre atros torneyos l'Ebro fer\u00e1 parti d'a Copa Primavera u a Copa Pepsi-Cola, chugando a mas cuantos partius amistosos. A cifra de socios puyar\u00e1 en os siguients anyos dica os doscientos en 1964, por o que en chinero de 1965 se redactar\u00e1n os estatutos d'o club con l'obchectivo de constituyir una chunta directiva y dar-se d'alta en a Federaci\u00f3n Aragonesa.\nO president yera Victoriano Herrando, o tresorero Fernando G\u00f3mez y o secretaire Armando Guerra, estando vocals Vicente Sopesens, Paulino Larena, Santiago Sediles, Domingo Vela, Jos\u00e9 Gall\u00e9n, Blas Gonz\u00e1lez y Miguel Asso. Dau que no teneban campo propio habr\u00e1n de chugar os suyos partius en o Campo d'os Escolapios, a on chugar\u00e1n a Copa Primavera de 1965 y ganar\u00e1n a Copa Pepsi-Cola. Manimenos os problemas asociaus a las chicotas dimensions d'o colechio ta inscribir-se en a Federaci\u00f3n Aragonesa, fan que o CD Ebro haiga de tresladar os suyos partius como locals a o campo tierra de Sant Gregorio, situau en o norte d'a ciudat. A temporada 1965-66 prencipia con o cambeo a o nuevo president Joaqu\u00edn Monc\u00edn Anglada por Victoriano Herrando y chugando en Segunda Rechional categor\u00eda en a que rematar\u00e1n en cuatreno puesto.\nA siguient temporada 1966-67 o president Julio Hern\u00e1ndez del R\u00edo chestiona a creyaci\u00f3n d'un equipo filial chovenil, formau por a fusi\u00f3n con o Club Hesperia y que competir\u00e1 con o nombre de Ebro-Hesperia en o Campionato de Chovenils. Atra vegada tornan a tresladar-se os partius como local enta o Campo de Delicias, propiedat d'o Club de F\u00fatbol Renfe que ta par d'alavez chugaba en Tercera Divisi\u00f3n, situau chunto a la gara de Delicias.\nEn a resta d'a decada de 1960 o CD Ebro continar\u00e1 chugando en Segunda Regional, sin trobar un campo propio que le permitise puyar enta a Primera Rechinal. En istos zaguers anyos o suyo president esti\u00f3 Jos\u00e9 Francisco Gav\u00edn Men\u00e9.\nPelegrinache por as categor\u00edas rechinals.\nEn a decada de 1970 se chugo en diferents campos federativos como Sant Gregorio (Cascallo), Picarral u Miralbueno. Andr\u00e9s Velilla y Jos\u00e9 Mart\u00ednez estioron presidents en istas primeras epocas. En rematar a temporada 1972-73 torn\u00f3 a baixar-se a Tercera Rechional con Domingo Vela Navarro. En l'anyo 1974 con a reestructuraci\u00f3n de categor\u00edas d'a Federaci\u00f3n Aragonesa a Segunda Rechional pasa a decir-se Segunda Rechional Preferent y a Tercera Regional cambea de nombre a Segunda Rechional. Ya en 1975 prene o mando d'a presidencia Jos\u00e9 Mar\u00eda S\u00e1nchez y en 1979 o ex-chugador d'a entidat Jos\u00e9 Lu\u00eds Bailera Mart\u00ednez. A seu social d'o club se treslada dende o \"Bar Ebro\" enta o \"Bar Dalmau\" y l'equipo remata a temporada 1979-80 en segunda posici\u00f3n por dezaga d'o C. D. Movera puyando asinas a Primera Rechional.\nPuyada a Tercera Divisi\u00f3n.\nYa en a decada de 1980 o president Jos\u00e9 Luis Bailera prencipia a modernizaci\u00f3n o club, tresladando a celebraci\u00f3n d'os partius enta o Campo d'Escolapios (en l'actual Pavill\u00f3n de L'Almozara) y mirando d'embrecar asinas, con l'aduya de nuevos directivos como Jacinto Bailo y Jos\u00e9 M\u00aa D\u00edez, a os vecins d'o barrio en l'equipo. Dura poco tiempo o debut d'o club en Primera Rechional, tornando a la fin d'a temporada 1980-81 a Segunda Rechional en rematar decinueno.\nDimpu\u00e9s de rematar seiseno a temporada 1981-82 y doceno a temporada 1982-83 ye en iste zaguer anyo, con Manuel Bayo Monterde como president, cuan una colla de vecins d'o barrio de l'Almozara como Miguel Bernal, Fernando Bermejo, Jos\u00e9 L. Rived, Romeo, Roy, Abad\u00eda, Mart\u00ednez, Ca\u00f1ete, Cebollada, Iturriaga, Mainar, Friestas, Vi\u00f1as, Rubio u Herrando entre atros s'unir\u00e1n a l'equipo, formando-se am\u00e1s categor\u00edas inferiors de chovenils, infantils y alevins que ser\u00e1n os inicios d'o futuro Club Deportivo Ebro. L'equipo arlequinau contina chugando en Segunda Rechional, rematando seteno en a temporada 1983-84 y ueiteno en a 1984-85, puyando en os siguients anyos consecutivament a Primera Rechional y dimpu\u00e9s a Rechional Preferent. Con Benito Ans\u00f3n como president se rematar\u00e1 a temporada 1988-89 en ueitena posici\u00f3n y se ganar\u00e1 o campionato de liga en a campanya 1989-90, puyando asinas a la fin a Tercera Divisi\u00f3n.\nA la fin un estadio propio.\nEn prencipiar a suya primera temporada en a maxima categor\u00eda d'o f\u00fatbol nacional, o club prencipia a chestionar con o Concello de Zaragoza a creyaci\u00f3n d'un estadio en uns terrenos d'a carrera Sierra de Barrior situaus chunto a o r\u00edo Ebro y que ser\u00e1 baltizau con o nombre de Campo d'El Carmen y enguerau o 9 de setiembre de 1990 en un partiu oficial de Liga con victoria d'os locals debant de l'A.D. Sabi\u00f1\u00e1nigo. O campo, encara de tierra, ye o primero en a historia d'o club que ye d'a suya titularidat. En ista primera temporada 1990-91 en a categor\u00eda l'equipo arlequinau rematar\u00e1 en docena posici\u00f3n, quedando dimpu\u00e9s deceno en a campanya 1991-92 y nueno en a temporada 1992-93, tornando a baixar enta Rechional Preferent dimpu\u00e9s de rematar decinueno en a temporada 1993-94.\nAsinas, dimpu\u00e9s de rematar cuatreno en a temporada 1994-95, se consigue o segundo puesto en a 1995-96 dezaga d'o Club Atl\u00e9tico Monz\u00f3n, chugando a promoci\u00f3n ta puyar a Tercera Divisi\u00f3n debant d'a S.D. Tarazona; y puyando dimpu\u00e9s d'un 2-1 en casa y una victoria por 1-2 en a localidat turiasonense.\nEn a suya tornada a la primera divisi\u00f3n aragonesa, os arlequinaus rematar\u00e1n a temporada 1996-97 en deciueitena posici\u00f3n baixando atra vegada a Rechinal Preferent. Igual que a zaguera vegada dimpu\u00e9s de dos temporadas en a categor\u00eda quedando setenos en a edici\u00f3n de 1997-98 y segundos en 1998-99 a un punto nom\u00e1s d'o lider, o C.D. San Gregorio Arrabal, torna a puyar-se automaticament a Tercera divisi\u00f3n. En ista zaguera temporada 1999-00 se rematar\u00e1 en quincena posici\u00f3n a pocos puntos d'o descenso con Jes\u00fas Navarro en a presidencia y Enrique Oviedo en o banquiello.\nConfirmaci\u00f3n en Tercera Divisi\u00f3n.\nEn a temporada 2000-01 se remata en docena posici\u00f3n con Julio L\u00f3pez como entrenador, encara que en a siguient campanya 2001-02 a plegada de Juan Carlos Arribas como nuevo tecnico fa que o club de l'Almozara remate l'anyo como cuatreno clasificau, chugando asinas a liga de promoci\u00f3n a Segunda B que rematar\u00e1 en zaguera posici\u00f3n dezaga de Pe\u00f1a Sport F.C., S.D. Lemona y C.D. Tropez\u00f3n.\nChina-chana manimenos o club s'afianza en a Tercera divisi\u00f3n, quedando por un regular en as posicions de metat de tabla sin guaires opcions de puyar, pero tami\u00e9n con a tranquilidat de veyer dende luent os puestos de descenso. En a siguient temporada 2002-03 rematar\u00e1 onceno con Pedro Antonio Moreno como entrenador y en 2003-04 ser\u00e1 doceno con o mesmo t\u00e9cnico, rematando catorceno en 2004-05. Dimpu\u00e9s de rematar onceno succesivament en os anyos 2005-06 y 2006-07, baixa a la fin en a temporada 2007-08 a Rechional preferent dimpu\u00e9s de rematar deciseteno, zarrando asinas un ciclo de nueu temporadas chugando de contino en a Tercera divisi\u00f3n.\nPasar\u00e1 dos anyadas chugando en Rechinal preferent, rematando cuatreno en 2008-09 y campi\u00f3n d'o grupo I en a edici\u00f3n de 2009-10, tornando asinas atra vegada a l'anyo venient a la primera categor\u00eda d'o f\u00fatbol nacional.\nO suenio d'a Segunda B.\nPrencipia a decada de 2010 con Jes\u00fas Navarro como president y con a renovaci\u00f3n d'o Campo d'El Carmen en l'anyo 2010 instalando-se cespede artificial. L'obchetivo ta os siguients anyos ye prencipiar estabilizando-se en a Tercera divisi\u00f3n ta mirar de puyar enta a Segunda divisi\u00f3n B, convertindo-se asinas l'Ebro en o segundo club en importancia d'a ciudat dimpu\u00e9s d'o Real Zaragoza. D'a man de Juan Carlos Ruiz de Lazcano como secretaire tecnico prencipia a reorganizar-se o club, rematando en trecena posici\u00f3n en a temporada 2010-11, doceno en 2011-12 y a la fin tercero en 2012-13 por dezaga de C.D. Sari\u00f1ena y Andorra C.F., chugando asinas a promoci\u00f3n ta puyar a Segunda B, estando eliminaus en cuatrenos de final por a S.D. Compostela con un resultau de 4-0 en a capital gallega y empaz 2-2 en casa.\nTa par d'alavez l'equipo chovenil prencipia a obtener muit buenos resultaus, dando asinas a cantera buenos chugadors ta o futuro d'o primer equipo. En a temporada 2013-14 se remata en trecena posici\u00f3n, por o que se fer\u00e1n nuevas incorporacions ta amillorar en a siguient campanya. Asinas ye como en 2014-15, dimpu\u00e9s de luitar toda a temporada contra o C.D. Teruel, l'Ebro se proclama campi\u00f3n d'o Grupo XVII de Tercera divisi\u00f3n por primera vegada en a suya historia. Con Rodr\u00edguez Loreto como entrenador se chugara a eliminatoria de campions de tercera contra o C.D. Varea, primer clasificau d'o Grupo XVI rioch\u00e1n, ganando por 1-0 en El Carmen y empatando en Logronyo y puyando asinas a Segunda B.\nEstadio.\nChuga en \"Campo Municipal de F\u00fatbol L'Almozara-El Carmen\" de Zaragoza, situato en o barrio de L'Almozara, chunto a o r\u00edo Ebro.\nEn a suya historia o Club Deportivo Ebro ha chugau tami\u00e9n en atros campos d'a ciudat de Zaragoza:\nEscudo.\nO escudo ha evolucionau dende a fundaci\u00f3n d'o club dica l'actualidat, encara que s'han conservau os elementos prencipals. O primer escudo d'o Club Deportivo Ebro en l'anyo 1942 yera un escudo de forma suiza dividido en cuatre cuartels en cruz, o primero y tercero d'archent y o segundo y cuatreno d'azur, con as divisions entre cuartels y o canto d'o escudo d'oro. En o segundo cuartel se trobaba, centrada, una pilota de f\u00fatbol d'archent. Sobre o tot una banda d'archent con a leyenda C.D.Ebro de sable.\nEn 1965, ya dimpu\u00e9s d'a refundaci\u00f3n d'o club, i apareixen as primeras modificacions. O canto d'o escudo ye d'archent, fusionau con a banda que agora ye nom\u00e1s sobre os dos cuartels superiors. A leyenda con o nombre d'o club ye d'azur y a pilota d'o segundo cuartel ye descentrada enta a ezquierda. Ta rematar as dos modificacions mas important, en punta mantelau s'encluyen tres franchas d'azur sobre fundo d'archent y as colors d'os cuartels s'invierten, trobando-se agora o primer y tercer cuartels d'azur y o segundo y cuatreno d'archent.\nAs modificacions posteriors ser\u00e1n menors. En 1982 desapareixe o borde d'o escudo y a pilota d'o segundo cuartel torna a trobar-se centrada. En 2001 os cantos d'a banda con o nombre d'o club son d'archent. O zaguer cambeo dica l'actualidat ye en 2014, cuan se moderniza o escudo, achustando a suya amplaria y deixando nom\u00e1s dos barras d'archent entre as barras d'azur d'a punta que am\u00e1s son mas gordas (antis mas bi'n heba cinco). A pilota d'o segundo cuartel se'n torna d'azur. Tami\u00e9n en iste anyo se fa una versi\u00f3n simplificada d'o escudo ta fer-la servir como logo corporativo. As diferencias mas importants entre o escudo y o logo son que en iste zaguero o tono d'azul ye mas claro que no en o escudo oficial, a pilota ye substituyida por un punto azul y a banda con o nombre d'o club ye centrada sobre tot o escudo y no nom\u00e1s sobre os dos cuartels superiors."}
{"id": "12175", "revid": "82", "url": "https://an.wikipedia.org/wiki?curid=12175", "title": "Atl\u00e9tico Calatayud", "text": ""}
{"id": "12176", "revid": "610", "url": "https://an.wikipedia.org/wiki?curid=12176", "title": "Capitalismo", "text": "O capitalismo ye un sistema economico en o cual los medios de producci\u00f3n son, en a suya mayoria, propiedat privata, y en o cual o capital s'invierte en a producci\u00f3n, distribuci\u00f3n y o comercio d'os biens y servicios ta obtener ganancias u o beneficio maximo en un mercato libre y competitivo. Se incluyen factors de producci\u00f3n como a tierra y atros recursos naturals, asinas como man d'obra y os biens capitals. Diversas teor\u00edas han intentato explicar o concepto de capitalismo, chustificar u criticar a propiedat privata d'o capital y explicar a operaci\u00f3n d'os mercatos t'afectar l'aplicaci\u00f3n u eliminaci\u00f3n d'a regulaci\u00f3n gubernamental sobre a propiedat y os mercatos."}
{"id": "12177", "revid": "610", "url": "https://an.wikipedia.org/wiki?curid=12177", "title": "Democracia", "text": "A democracia, (d'o griego \"gubierno d'o pueblo\", \"demos\" \"chen\", y kratos, \"gubierno\"), ye un sistema d'organizaci\u00f3n, que adota formas variatas, en o que as personas que a forman tienen a posibilidat d'influir de trazas legals as decisions d'o gubierno, dreitament u por meyo de representants.\nBi ha democracia dreita cuan a decisi\u00f3n ye adoptata dreitament por os miembros d'o pueblo. Bi ha democracia indreita u representativa cuan a decisi\u00f3n ye adotata por personas reconoixitas por o pueblo como os suyos representans."}
{"id": "12184", "revid": "610", "url": "https://an.wikipedia.org/wiki?curid=12184", "title": "Felipe I d'Arag\u00f3n", "text": "Felipe I d'Arag\u00f3n, II de Castiella, y I de Portugal, a sob\u00e9n conoixito como Felipe II d'Espanya, tami\u00e9n dito \"Lo Prudent\" (Valladolit, 21 de mayo de 1527 - \u2020\"El Escorial\", 13 de setiembre de 1598). Fue coronato rei d'as dos coronas d'Espanya en 1556 en abdicar d'a cadiera reyal su pai Carlos I d'Espanya y anyadas dimpu\u00e9s, rei de Portugal dimpu\u00e9s d'a muerte de su mai Isabel de Portugal en 1581.\nYera nieto por linia paterna d'a reina Chuana I de Castiella, \"Chuana la Loca\" y Felipe de Borgonya, \"Felipe lo Fermoso\", y por linia materna en yera de Manuel I de Portugal y Mar\u00eda d'Arag\u00f3n.\nTeni\u00f3, chunto con a suya primera muller Mar\u00eda I d'Anglaterra, os siguients t\u00edtols:\n\"Felipe y Mar\u00eda, per a Merc\u00e9 de Dios, Rei y Reina d'Anglaterra, Francia, Cherusalem, Irlanda, Castiella y as suyas Indias, Arag\u00f3n con N\u00e1pols y Sicilia, Defensors d'a fe, Archiduques d'Austria, Duques de Mil\u00e1n, Borgonya y d'o Brabant, Contes d'Habsburgo, Flandres y Tirol.\nExtensi\u00f3n d'a Monarqu\u00eda.\nRei d'Espanya.\nGubern\u00f3 dende 1556, cuan su pai abdic\u00f3 a Corona Hispanica en \u00e9l, am\u00e1s d'una parti d'as posesions europeas d'a Casa d\"'es Austrias\", dica o 1598, calendata d'a suya muerte en \"El Escorial\". Antes d'estar monarca d'Espanya, mientres o suyo matrimonio con Mar\u00eda Tudor (Mar\u00eda I d'Anglaterra), se faci\u00f3 clamar \"Rei de Chile\" t'apuyar o suyo ran enta rey cuan encara no en yera \"de facto\" a garra d'as suyas posesions familiars. Entre as anyadas que esti\u00f3 rey, s'acomod\u00f3 cuatro vegadas, con Mar\u00eda Manuela de Portugal, Mar\u00eda Tudor, Isabel de Valois y Ana d'Austria.\nEstrictament relacionaus con a monarqu\u00eda hispana, teni\u00f3 es titulos de Rei de Castiella, de Ley\u00f3n, d'Arag\u00f3n, de N\u00e1pols y Sicilia, de Cherusalem, de Portugal, de Navarra, de Granada, de Valencia, de Toledo, de Galicia, de Mallorca, de Sevilla, de Cerdenya, de Cordoba, de Corcega, de Murcia, de Cha\u00e9n, d'os Algarbes, d'Alchecira, de las Islas Canarias, d'as Indias, de Per\u00fa, d'as Islas y Tierra Firme d'a Mar Ociana, Conte de Barcelona y Sinyor de Bizcaya y de Molina d'Arag\u00f3n, Gran Duque d'Atenas y Neopatr\u00eda, Conte d'o Rosell\u00f3n y d'a Cerdanya, Marqu\u00e9s d'Orist\u00e1n y de Gociano, Archiduque d'Austria y Duque de Borgonya, de Brabant, de Mil\u00e1n, Conte de Flandres y d'o Tirol, vivindo durantes 12 anyadas fuera d'es reinos espanyols, en Suiza, Anglaterra, Flandres, Portugal, etcetra... mientres no hered\u00f3 o trono espanyol.\nEn 1587, cambe\u00f3 as constitucions d'a Orden de Montesa, d'antes mas fundamento d'o poder reyal aragon\u00e9s en o Reino de Valencia, fendo que d'allora entabant o cargo de \"Mayestre\" d'ista recay\u00f3 dreitament en o Rei d'Arag\u00f3n, y d'ista traza se feba con o control dreito por dencima d'os nobles locals de Levant sin d'intermediarios, con l'obchectivo de privar alzamientos como os que sofri\u00f3 su pai per man d\"'as Chirman\u00edas\".\nRei de Portugal.\nDimpu\u00e9s de 1578, anyada que fue muerto su sobrino lo choven rei Sabasti\u00e1n I de Portugal en a Batalla d'Alcazarquibir, escaicita cuan iste prebaba de conquerir Marruecos, esti\u00f3 tami\u00e9n coronato Rei de Portugal per as Corz de Tomar, dimpu\u00e9s d'haber de luitar es exercitos hispanos (lideratos per o tercer Duque d'Alba), contra os insurchents nobles portugueses que no el quereban como rei. Esti\u00f3 asinas una coronaci\u00f3n aforzata ta es portugueses, que ta par d'alavez preferiban l'atro t\u00edo d'o defunto rei, o Cardenal Henrique.\nCon o poder sobre as tres coronas ibericas, Felipe I d'Arag\u00f3n teni\u00f3 dominios en os cinco continents. Per ixo se diz que en es suyos dominios \"nunca se poneba o sol\".\nItalia, Pa\u00edses Baixos y o \"Milanesato\".\nEn abdicar Carlos \"Quinto\" afaci\u00f3, am\u00e1s d'as posesions estrictament hispanicas, as posesions italianas d'a Corona d'Arag\u00f3n (os reinos de Napols y Sicilia) t'o suyo fillo, y tambi\u00e9n os Pa\u00edses Baixos (que gobernar\u00eda dimpu\u00e9s a infanta Margalida de Parma) con o Ducado de Mil\u00e1n (dito popularment \"O Milanesato\").\nDe totas as posesions que hered\u00f3 d'o suyo pai, os Paises Baixos estioron os mes conflictivos, chunto con o \"Franco Condau\" (Borgonya) yeran a rechi\u00f3n historica d'Europa coneixita como a Lotarinchia (l'herencio de Lotario, fillo de Carlos Magno). L'Emperador Carlos habi\u00f3 de pensar que yera bueno que a monarqu\u00eda espanyola controlase as rechions nortencas per cuentas de l'Imperio Romano Chermanico, mas que li'n sali\u00f3 de cuallato t'alto perque fendo diferencia d'os reinos d'Arag\u00f3n, Castiella, N\u00e1pols y Sicilia, os Pa\u00edses baixos no yeran heredatos d'os Reis Catolicos, que estioron una transferencia de l'Imperio Alem\u00e1n t'a Casa Reyal espanyola, fendo que os flamencos veyesen o rei espanyol y as suyas leis como un monarca forano que no heba de gobernar-los. D'ista maniera s'encet\u00f3 un conflicto que heba de perdurar mes de 100 anyadas, y que servir\u00eda t'as casas reyals francesa y anglesa como campo de prebas ta afeblir a monarqu\u00eda hispana meyant l'instigaci\u00f3n de revueltas y a financiaci\u00f3n d'os rebels protestants.\nPolitica interior.\nO Principe Carlos (1545-1568) y o problema dinastico.\nO principe Carlos naixi\u00f3 en 1545, fillo d'a primera muller d'o rei, Mar\u00eda Manuela de Portugal dos anyadas dimpu\u00e9s de casar, que en o suyo libramiento mori\u00f3 a reina. Caracterizato per o suyo desequilibrio mental dende chicorr\u00f3n, o principe medr\u00f3 tami\u00e9n fisicament feble y arguellato. Como primochenito d'o rei, fue educato en a Universidat d'Alcal\u00e1 de Henares con o chermanastro d'o rei, don Chuan d'Austria.\nFaci\u00f3 una conspiraci\u00f3n con es rebels flamencos en cuentra d'o suyo pai, y dimpu\u00e9s de numerosos escandalos relacionatos con ixo, preb\u00f3 d'apunyalar publicament a o Duque d'Alba, per ixo fue detenito per o suyo pai y tresladato enta o Castiello d'Arevalo, an que mori\u00f3 de fambre, perque no quereba minchar, y en estato de puro esvar\u00edo, en 1568. O escaicimiento d'ixes terribles feitos afect\u00f3 fundament dende ixe d\u00eda a personalidat d'o monarca.\nIsta situaci\u00f3n faci\u00f3 que o rei estase sin d'hereus ta o suyo patrimonio, y propici\u00f3 o pacto d'un nuevo matrimonio d'o rei con a princesa Mar\u00eda Tudor, futura Mar\u00eda I d'Anglaterra, d'a que no tenioron fillos, pero bi habi\u00f3 complicacions diplomaticas por a complexa situaci\u00f3n d'as relacions internacionals d'a corona anglesa per ixas envueltas.\nPrimer Conflicto Franco-Espanyol y o Tratau de Cateau-Cambr\u00e9sis.\nA oposici\u00f3n d'es intereses monarquicos per man d'a Corona d'Arag\u00f3n sobre es suyos territorios mediterranios, que perdeban mercatos per a competencia d'as republicas d'o norte d'Italia, y l'encrudimiento d'as guerras d'os Pa\u00edses Baixos (an as fuerzas espanyolas habioron importants victorias sobre as plazas francesas de Sant Quint\u00edn y Gravelinas), am\u00e9s de diversos escandalos protagonizatos per a diplomacia francesa que prebaba d'influir sobre as Corz de N\u00e1pols y Sicilia, remat\u00f3 con o esclatiu d'un conflicto entre as dos casas reyals en 1557.\nO proceso d'a guerra, con numerosas victorias espanyolas, feba periglar es intereses franceses sobre as islas mediterranias de Corcega y Cerdenya, y port\u00f3 enta la sinyadura d'un d'es mes importants tractaus de paz d'o sieglo XVI, a clamata Paz de Cateau-Cambr\u00e9sis, en 1559, an sinyoron as casas reyals d'Anglaterra, Francia y Espanya.\nCon iste tractau de paz as dos coronas nortencas reconeixiban a hechemon\u00eda hispana sobre es Pa\u00edses Baixos, y a colaboraci\u00f3n entre Henrique II de Francia y a corona espanyola en a luita contra a \"herech\u00eda\" protestant.\nUn d'es compromisos fincaus adintro d'o tractau yera o comprom\u00eds matrimonial entre Felipe II y Elisabel de Valois, filla d'o rei franc\u00e9s, que heba d'estar a suya siguient muller. D'iste matrimonio naixoron 2 fillas, a infanta Isabel Clara Euchenia (acomodada con l'archiduque Alberto d'Austria) y Catarina Micaela (acomodada con o Duque de Saboya).\nEn 1568 mori\u00f3 Elisabel de Valois en o libramiento d'o que heba d'haber estau o fillo hereu d'o rei espanyol, l'infant Carlos, deixando de nuevas a Corona Hispanica sin d'hereu masculino, y un rei con 41 anyadas d'edat."}
{"id": "12185", "revid": "610", "url": "https://an.wikipedia.org/wiki?curid=12185", "title": "Felipe II", "text": "Bi ha cuantos reis con o nombre de Felipe II (\"/fe.li.pe/\" u \"/\u03b8e.li.pe/\"):\nAtros personaches historicos d'o mesmo nombre:"}
{"id": "12187", "revid": "401", "url": "https://an.wikipedia.org/wiki?curid=12187", "title": "Felipe I", "text": "Felipe I (/fe.li.pe/ u /\u03b8e.li.pe/) puet estar:"}
{"id": "12188", "revid": "41", "url": "https://an.wikipedia.org/wiki?curid=12188", "title": "Felipe I de Portugal", "text": ""}
{"id": "12189", "revid": "41", "url": "https://an.wikipedia.org/wiki?curid=12189", "title": "Felipe II de Castiella", "text": ""}
{"id": "12190", "revid": "41", "url": "https://an.wikipedia.org/wiki?curid=12190", "title": "Felipe II de Castilla", "text": ""}
{"id": "12191", "revid": "41", "url": "https://an.wikipedia.org/wiki?curid=12191", "title": "Felipe II de Espanya", "text": ""}
{"id": "12192", "revid": "41", "url": "https://an.wikipedia.org/wiki?curid=12192", "title": "Felipe II Lo Prudente", "text": ""}
{"id": "12193", "revid": "41", "url": "https://an.wikipedia.org/wiki?curid=12193", "title": "Felipe II lo Prudente", "text": ""}
{"id": "12196", "revid": "401", "url": "https://an.wikipedia.org/wiki?curid=12196", "title": "Por la Democracia Social", "text": "Podemos (acronimo de \"Por la Democracia Social\") ye un partiu politico venezolano d'ezquierdas, establiu en 2003 por ex-miembros d'o partiu Movimiento al Socialismo (MAS). En as eleccions presidencials de 2006 obteni\u00f3 759.826 votos (6,53%) a favor d'Hugo Ch\u00e1vez."}
{"id": "12199", "revid": "401", "url": "https://an.wikipedia.org/wiki?curid=12199", "title": "Podemos", "text": "Podemos puede fer referencia ta:"}
{"id": "12200", "revid": "69718", "url": "https://an.wikipedia.org/wiki?curid=12200", "title": "MAS", "text": "MAS puet fer referencia a:"}
{"id": "12202", "revid": "69718", "url": "https://an.wikipedia.org/wiki?curid=12202", "title": "Lista d'entrenadors d'o Real Zaragoza", "text": "Ista ye a lista de toz os entrenadors d'o Real Zaragoza en a suya historia. S'encluyen antim\u00e1s as calendatas entre as cuals o entrenador esti\u00f3 en l'equipo y os t\u00edtols ganatos en ixas anyadas. O primer entrenador El\u00edas Sauca Marzo ye en a lista encara que no disput\u00f3 garra partiu oficial con o club."}
{"id": "12203", "revid": "41", "url": "https://an.wikipedia.org/wiki?curid=12203", "title": "Lista de presidents d'o Real Zaragoza", "text": "En ista lista s'incluyen toz os presidents d'o Real Zaragoza dica hue:"}
{"id": "12204", "revid": "69718", "url": "https://an.wikipedia.org/wiki?curid=12204", "title": "Dictadura", "text": "Una dictadura ye un sistema politico de gubierno en o cual o poder recaye sobre una persona (o dictador), u una organizaci\u00f3n (partiu unico), que gubiernan autoritariament sin fer-sen eleccions periodicas. Mientres que en as democracias a soberan\u00eda perteneixe a lo pueblo, en as dictaduras a soberan\u00eda ye asumita por una persona, u, como muito, por un grupo minoritario.\nEtimoloch\u00eda.\nL'orichen d'a palabra se troba en a Republica Romana, cuan o Senau de Roma atorgaba poders excepcionals a un subchecto a qui se denominaba \"dictator\" (d'o lat\u00edn \"dictare\", \"ordenar\"), con una durada temporal y nom\u00e1s encaminat a solucionar una situaci\u00f3n d'emerchencia.\nBibliograf\u00eda.\n Stephen J. Lee: \"Dictaduras Europeas 1918-1945\". Inforbook's, SL/ServiDOC, SL. Barcelona, 2004."}
{"id": "12206", "revid": "401", "url": "https://an.wikipedia.org/wiki?curid=12206", "title": "Municipio Alberto Arvelo Torrealba", "text": "O Municipio Alberto Arvelo Torrealba (\"Municipio Alberto Arvelo Torrealba\" en castellano) ye uno d'os 12 municipios d'o Estato Barinas, Venezuela. Tien una superficie de 769 km\u00b2 y a suya poblaci\u00f3n yera de 32.183 habitants en 2001. A suya capital ye Sabaneta."}
{"id": "12207", "revid": "401", "url": "https://an.wikipedia.org/wiki?curid=12207", "title": "Municipio Andr\u00e9s Eloy Blanco (Barinas)", "text": "O Municipio Andr\u00e9s Eloy Blanco (\"Municipio Andr\u00e9s Eloy Blanco\" en castellano) ye uno d'os 12 municipios d'o Estato Barinas, Venezuela. Tien una superficie de 1.493 km\u00b2 y a suya poblaci\u00f3n yera de 15.359 habitants en 2001. A suya capital ye El Cant\u00f3n."}
{"id": "12208", "revid": "401", "url": "https://an.wikipedia.org/wiki?curid=12208", "title": "Municipio Antonio Jos\u00e9 de Sucre", "text": "O Municipio Antonio Jos\u00e9 de Sucre (\"Municipio Antonio Jos\u00e9 de Sucre\" en castellano) ye uno d'os 12 municipios d'o Estau Barinas en Venezuela. Tien una superficie de 2.975 km\u00b2 y a suya poblaci\u00f3n yera de 62.002 habitants en 2001. A suya capital ye Socop\u00f3."}
{"id": "12209", "revid": "401", "url": "https://an.wikipedia.org/wiki?curid=12209", "title": "Caracas F\u00fatbol Club", "text": "O Caracas F\u00fatbol Club ye un club de f\u00fatbol venezolano, d'a ciudat de Caracas. O Caracas FC fue establito en 1967 como Yamaha FC y cambey\u00f3 o suyo nombre en o 1984. Chuga de local en os estadios \"Ol\u00edmpico de la UCV\" y \"Cocodrilos Sports Park\" (propiedat d'o club). Actualment chuga en a Primera divisi\u00f3n venezolana."}
{"id": "12211", "revid": "401", "url": "https://an.wikipedia.org/wiki?curid=12211", "title": "Patria Para Todos", "text": "Patria Para Todos (en aragon\u00e9s \"Patria Ta Toz\") ye un partiu politico venezolano d'ezquierdas, establiu en 1997 por ex-miembros d'o partiu La Causa R (LCR). En as eleccions presidencials de 2006 obteni\u00f3 597.461 votos (5,13% d'o censo) a favor d'Hugo Ch\u00e1vez."}
{"id": "12212", "revid": "401", "url": "https://an.wikipedia.org/wiki?curid=12212", "title": "Movimiento al Socialismo (Venezuela)", "text": "Movimiento al Socialismo (MAS) ye un partiu politico venezolano de centro-ezquierda, establiu en 1971 por ex-miembros d'o \"Partido Comunista de Venezuela\" (PCV). En as eleccions presidencials de 2006 obteni\u00f3 71.600 votos (0,61%) a favor de Manuel Rosales."}
{"id": "12213", "revid": "235", "url": "https://an.wikipedia.org/wiki?curid=12213", "title": "MVR", "text": ""}
{"id": "12214", "revid": "610", "url": "https://an.wikipedia.org/wiki?curid=12214", "title": "Stefan Banach", "text": "Stefan Banach (; 30 de marzo de 1892 en Cracovia, Imperio Austrohongaro agora Polonia - \u2020 31 d'agosto de 1945 en Lviv, Uni\u00f3n Sovietica - ocupato por Polonia), esti\u00f3 un matematico polaco, uno d'os destacatos d'a Lw\u00f3w School of Mathematics en a Polonia previa a la guerra. Esti\u00f3 un autodidacta en matematicas; o suyo talento esti\u00f3 escubierto accidentalment por Juliusz Mien y posteriorment por Hugo Steinhaus.\nCuan a Segunda Guerra Mundial prencipi\u00f3, Banach yera o president d'a Sociedat Matematica Polaca y profesor en a Universidat de Lviv. yera un miembro de l'Academia d'as Ciencias d'a Republica Socialista Sovietica d'Ucra\u00edna, y por atra parti teneba una buenas relacions con os matematicos sovieticos, y consigui\u00f3 permaneixer en o suyo cargo a tamas d'a ocupaci\u00f3n sovietica, dende 1939, d'a ciudat. Banach sobrevivi\u00f3 a posterior ocupaci\u00f3n alemana dende chulio de 1941 dica febrero de 1944, ganando-se a vida alimentando un pegollo con a suya sangre t'o Instituto d'Investigaci\u00f3n sobre o Tifus d'o profesor Rudolf Weigl. A suya salut empior\u00f3 mientres a ocupaci\u00f3n, y desembolic\u00f3 un c\u00e1ncer de polm\u00f3n. Dezaga la guerra, Lviv s'incorpor\u00f3 a la Uni\u00f3n Sovietica, y Banach mori\u00f3 ast\u00ed antis de que podese ser repatriato ta Cracovia, Polonia. Ye apedecato en o Fosal Lychakibskiy.\nObra.\n\"Th\u00e9orie des op\u00e9rations lin\u00e9aires\" (\"Teoria operacji liniowych\", 1932) ye considerata a obra mas important de Banach. I formul\u00f3 lo concepto agora conoixito como Espacio de Banach, y contrimostr\u00f3 muitos teoremas fundamentals de l'anal\u00eds funcional. Tami\u00e9n crey\u00f3 y edit\u00f3 a revista \"Studia Mathematica\".\nAntim\u00e1s de estar uno d'os creyadors de l'anal\u00eds funcional, Banach tami\u00e9n faci\u00f3 contrebucions importants a la teor\u00eda d'a meya, teor\u00eda de conchuntos, y atras brancas d'as matematicas."}
{"id": "12218", "revid": "69718", "url": "https://an.wikipedia.org/wiki?curid=12218", "title": "Faixismo", "text": "O faixismo (d'o italiano \"fascio\", fasces, a la vegata d'o lat\u00edn \"fasces\", pl. de \"fascis\"; que en aragon\u00e9s ha dato \"faixo\" y \"faixa\") ye una ideoloch\u00eda y un movimiento politico totalitario que amanix en a Europa d'entreguerras (1918-1939) en oposici\u00f3n a la democracia liberal y a lo comunismo, frent a los que se presenta como una tercera v\u00eda.\nSe caracteriza por estar anti-comunista, anti-liberal, oposar-se a la democracia de partius, a la pluralidat y a la variedat. Pondera o sentimiento irreflexivo y promueve a unidat d'a Patria ante tot.\nEn Espanya, o cheneral Francisco Franco teni\u00f3 l'aduya d'os faixistas italianos y os nazis alemans ta redotar a l'Exercito Popular Republicano d'a Segunda Republica Espanyola en a guerra civil y establir un rechimen ditatorial que perdur\u00f3 36 anyos y que a lo prencipio teni\u00f3 l'apoyo d'os falanchistas. L'alianza entre Hitler y Mussolini conoixita como \"Eixe Berl\u00edn\u2013Roma\" esti\u00f3 un paso previo a lo prencipio d'a Segunda Guerra Mundial."}
{"id": "12223", "revid": "610", "url": "https://an.wikipedia.org/wiki?curid=12223", "title": "Corona Hispanica", "text": "Corona Hispanica ye un termin historiografico emplegato ta fablar chenericament d'es territorios d'a Corona de Castiella y d'a Corona d'Arag\u00f3n mientres ixas dos estioren chuntas baixo d'a mano d'a dinast\u00eda monarquica d'es Austrias espanyols, d'entre as anyadas 1516 y 1698. Bellas vegadas s'emplega tambi\u00e9n ta fer referencia ent'o periodo concreto en o cual a Corona de Portugal perteneixeba t'a casa reyal espanyola (periodo 1581 - 1640).\nO termin deixore d'haber significau dimpu\u00e9s d'a unificaci\u00f3n d'as dos coronas espanyolas aintro d'o clamato Reino d'Espanya, per manos d'o rei Felipe V d'Espanya, primer rei espanyol d'a Casa de Borb\u00f3n, qui suprimiore es Fueros d'Arag\u00f3n unificando es territorios d'as viellas coronas baixo d'as leis de Castiella per efecto d'a promulgaci\u00f3n d'es Decretos de Nueva Planta en acabar a Guerra de Succesi\u00f3n (1707 - 1714)."}
{"id": "12225", "revid": "610", "url": "https://an.wikipedia.org/wiki?curid=12225", "title": "Chidda", "text": "Chidda (en arabe \u062c\u062f\u0629) ye una ciudat y important puerto de mar de l'actual Arabia Saudita, situata en a rechi\u00f3n d'o Hichaz, costa ueste d'a Peninsula Arabica.\nA poblaci\u00f3n de Chidda ye de 3.400.000 habitants en o casco urb\u00e1n y en l'aria metropolitana unos 3.800.000 habitants. Ye una d'as cient arias metropolitanas mas poblatas d'o mundo."}
{"id": "12226", "revid": "259", "url": "https://an.wikipedia.org/wiki?curid=12226", "title": "Jeddah", "text": ""}
{"id": "12229", "revid": "69718", "url": "https://an.wikipedia.org/wiki?curid=12229", "title": "Bri\u00f1as", "text": "Bri\u00f1as ye un municipio d'a comunidat autonoma d'a Riocha, en a comarca d'Haro.\nA suya poblaci\u00f3n ye de 251 habitants (2006) en una superficie de 2,4\u00a0km\u00b2, con una densidat de 104,58 hab/km\u00b2.\nCheograf\u00eda.\nO lugar de Bri\u00f1as se troba situau a 455 metros d'altaria sobre lo livel d'a mar, a una distancia de 45\u00a0km d'a ciudat de Logronyo, a capital d'a suya provincia y d'a suya comunidat autonoma, y am\u00e1n d'Haro, a capital d'a suya comarca. "}
{"id": "12231", "revid": "69718", "url": "https://an.wikipedia.org/wiki?curid=12231", "title": "Santurdejo", "text": "Santurdejo ye un municipio d'a comunidat autonoma uniprovincial d'a Riocha en a comarca de Santo Domingo de la Calzada\nA suya poblaci\u00f3n ye de 175 habitants (2006) en una superficie de 18,35\u00a0km\u00b2, con una densidat de poblaci\u00f3n de 9,54 hab/km\u00b2.\nCheograf\u00eda.\nA localidat de Santurdejo se troba situada a 788 metros d'altaria sobre lo livel d'a mar, a una distancia de 54\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12232", "revid": "69718", "url": "https://an.wikipedia.org/wiki?curid=12232", "title": "Tormantos", "text": "Tormantos ye un municipio d'a comunidat autonoma uniprovincial d'a Riocha en a comarca de Santo Domingo de la Calzada.\nA poblaci\u00f3n ye de 194 habitants (2006) en una superficie de 11,07\u00a0[[km\u00b2[[, con una [[densidat de poblaci\u00f3n]] de 17,52 hab/km\u00b2.\nCheograf\u00eda.\nA localidat de Tormantos se troba situada a 609 [[metro]]s d'[[altaria]] sobre lo [[livel d'a mar]], a una [[distancia]] de 60\u00a0[[km]] d'a ciudat de [[Logronyo]], a [[Capital (politica)|capital]] d'a suya provincia y d'a suya comunidat autonoma.\nFiestas.\n[[Categor\u00eda:Localidaz d'a Riocha]]"}
{"id": "12233", "revid": "69718", "url": "https://an.wikipedia.org/wiki?curid=12233", "title": "Villalobar de Rioja", "text": "Villalobar de Rioja ye un municipio d'a comunidat autonoma uniprovincial d'a Riocha, en a comarca de Santo Domingo de la Calzada.\nA suya poblaci\u00f3n ye de 79 habitants en una superficie de 10,94\u00a0km\u00b2 y una densidat de poblaci\u00f3n de 7,22 hab/km\u00b2.\nToponimia.\nO toponimo \"Villalobar\" se puet interpretar a partir de \"villa\" y a partir de l'arabe \"Al hawar\" (\"l'urmo\"), a travi\u00e9s d'una forma diminutiva \"Al huwayra\". Ser\u00eda un toponimo comparable a \"Alovera\" (Guadalachara), y a Alobras (Teruel).\nCheograf\u00eda.\nA localidat de Villalobar de Rioja se troba situada a 590 metros d'altaria sobre lo livel d'a mar, a una distancia de 52\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12234", "revid": "69718", "url": "https://an.wikipedia.org/wiki?curid=12234", "title": "Villarta-Quintana", "text": "Villarta-Quintana ye un municipio d'a comunidat autonoma uniprovincial d'a Riocha, en a comarca de Santo Domingo de la Calzada.\nA suya poblaci\u00f3n ye de 165 habitants (2006) en una superficie de 24,73\u00a0km\u00b2, con una densidat de poblaci\u00f3n de 6,67 hab/km\u00b2.\nCheograf\u00eda.\nA localidat de Villarta-Quintana se troba situada a 743 metros d'altaria sobre lo livel d'a mar, a una distancia de 53\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12235", "revid": "69718", "url": "https://an.wikipedia.org/wiki?curid=12235", "title": "Manzanares de Rioja", "text": "Manzanares de Rioja ye un municipio d'a comunidat autonoma uniprovincial d'a Riocha, en a comarca de Santo Domingo de la Calzada.\nA suya poblaci\u00f3n ye de 106 habitants (2006) en una superficie de 17,91\u00a0km\u00b2, con una densidat de poblaci\u00f3n de 5,92 hab/km\u00b2.\nCheograf\u00eda.\nA localidat de Manzanares de Rioja se troba situada a 805 metros d'altaria sobre lo livel d'a mar, a una distancia de 46\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12236", "revid": "69718", "url": "https://an.wikipedia.org/wiki?curid=12236", "title": "Herram\u00e9lluri", "text": "Herram\u00e9lluri ye un municipio d'a comunidat autonoma uniprovincial d'a Riocha situau en a comarca de Santo Domingo de la Calzada.\nA suya poblaci\u00f3n ye de 102 habitants (2008) en una superficie de 10,88 km\u00b2, con una densidat de 9,38 hab/km\u00b2.\nCheograf\u00eda.\nHerram\u00e9lluri ye situau a o canto d'o r\u00edo Tir\u00f3n, a 570 metros d'altaria sobre o livel d'a mar, a una distancia de 10 km de Santo Domingo de la Calzada, a capital d'a suya comarca, y a 55\u00a0km de Logronyo, a capital d'a Riocha.\nD'o suyo termin municipal fa parte o lugar de Velasco."}
{"id": "12238", "revid": "69718", "url": "https://an.wikipedia.org/wiki?curid=12238", "title": "Torrecilla sobre Alesanco", "text": "Torrecilla sobre Alesanco ye un municipio d'a comunidat autonoma unipersonal d'a Riocha, en a comarca de Nachera.\nA suya poblaci\u00f3n ye de 49 habitants (2006) en una superficie d'11,24\u00a0km\u00b2, con una densidat de poblaci\u00f3n d'11,24 hab/km\u00b2.\nCheograf\u00eda.\nA localidat de Torrecilla sobre Alesanco se troba situada a 617 metros d'altaria sobre lo livel d'a mar, a una distancia de 37\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12239", "revid": "69718", "url": "https://an.wikipedia.org/wiki?curid=12239", "title": "Arenzana de Arriba", "text": "Arenzana de Arriba ye un municipio d'a comunidat autonoma d'a Riocha, en a comarca de Nachera.\nA suya poblaci\u00f3n ye de 39 habitants (2006) en una superficie de 5,92\u00a0km\u00b2, con una densidat de 6,59 hab/km\u00b2.\nCheograf\u00eda.\nO lugar d'Arenzana de Arriba se troba situau a 598 netros d'altaria sobre lo livel d'a mar, a una distancia de 27\u00a0km d'a ciudat de Logronyo, a capital d'as suyas provincia y comunidat autonoma."}
{"id": "12240", "revid": "69718", "url": "https://an.wikipedia.org/wiki?curid=12240", "title": "Manjarr\u00e9s", "text": "Manjarr\u00e9s ye un municipio d'a comunidat autonoma uniprovincial d'a Riocha situato en a comarca de Nachera.\nA suya poblaci\u00f3n ye de 149 habitants (2008) en una superficie de 6,16\u00a0km\u00b2, con una densidat de poblaci\u00f3n de 24,19 hab/km\u00b2.\nCheograf\u00eda.\nManjarr\u00e9s ye situau a 629 metros d'altaria sobre o livel d'a mar, a una distancia de 6\u00a0km de Nachera, a capital d'a suya comarca, y a 26\u00a0km de Logronyo, a capital riochana."}
{"id": "12241", "revid": "401", "url": "https://an.wikipedia.org/wiki?curid=12241", "title": "Uni\u00f3n Atl\u00e9tico Maracaibo", "text": "A Uni\u00f3n Atl\u00e9tico Maracaibo fue un club de f\u00fatbol venezolano, d'a ciudat de Maracaibo. Fue establito en 2001, y hu\u00e9 ye sin garra actividat deportiva. Chugaba de local en o'estadio \"Pachencho Romero\"."}
{"id": "12242", "revid": "235", "url": "https://an.wikipedia.org/wiki?curid=12242", "title": "Caracas FC", "text": ""}
{"id": "12243", "revid": "69718", "url": "https://an.wikipedia.org/wiki?curid=12243", "title": "Azofra", "text": "Azofra ye un municipio d'a comunidat autonoma d'a Riocha, en a comarca de Nachera.\nA suya poblaci\u00f3n ye de 251 habitants (2011 en una superficie d'11,84\u00a0km\u00b2 con una densidat de poblaci\u00f3n de 21,20 hab/km\u00b2.\nPor o suyo termin municipal trescruza o cam\u00edn de Sant Chaime.\nCheograf\u00eda.\nAzofra se troba situada a 559 metros d'altaria sobre lo livel d'a mar, a una distancia de 36\u00a0km d'a ciudat de Logronyo, a capital d'a Riocha, y de 8\u00a0km de Nachera, a capital d'a suya comarca."}
{"id": "12244", "revid": "69718", "url": "https://an.wikipedia.org/wiki?curid=12244", "title": "Ales\u00f3n", "text": "Ales\u00f3n ye un municipio d'a comunidat autonoma d'a Riocha situau en a comarca de Nachera.\nA suya poblaci\u00f3n ye de 140 habitants (2008) en una superficie de 6,49 km\u00b2 con una densidat de 21,57 hab/km\u00b2.\nCheograf\u00eda.\nAles\u00f3n ye situau a 576 metro d'altaria sobre o livel d'a mar, a una distancia de 5 km de Nachera, a capital d'a suya comarca y a 24\u00a0km de Logronyo, a capital d'a Riocha."}
{"id": "12245", "revid": "69718", "url": "https://an.wikipedia.org/wiki?curid=12245", "title": "Bezares (A Riocha)", "text": "Bezares ye un municipio d'a comunidat autonoma d'a Riocha, en a comarca de Nachera.\nA suya poblaci\u00f3n ye de 21 habitants (2006) en una superficie de 4,62\u00a0km\u00b2, con una densidat de 4,55 hab/km\u00b2.\nCheograf\u00eda.\nO lugar de Bezares se troba ubicau a 717 metros d'altaria sobre lo livel d'a mar, a una distancia de 29\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12247", "revid": "69718", "url": "https://an.wikipedia.org/wiki?curid=12247", "title": "Guerra Civil Espanyola", "text": "A Guerra Civil Espanyola, tami\u00e9n clamata seguntes os bandos belicherans Debantamiento Nacional (\"Alzamiento Nacional\") y Rebeli\u00f3n Faixista esti\u00f3 una guerra civil que se desembolic\u00f3 en Espanya entre o 17 de chulio de 1936 y l'1 d'abril de 1939, dimpu\u00e9s d'un golpe militar contra las institucions constitucionals d'a Republica. En fallar o golpe, os sublevatos recibioron l'aduya d'o Tercer Reich alem\u00e1n d'Adolf Hitler y d'a Italia faixista de Benito Mussolini, con intervencions militars en combate y os republicans recibioron l'aduya d'as Brigatas Internacionals y tami\u00e9n de Checoslovaquia, Mexico y a Uni\u00f3n Sovietica, encara que ista aduya no esti\u00f3 en forma d'intervenci\u00f3n militar directa.\nA sublevaci\u00f3n prencipi\u00f3 o 17 de chulio de 1936 con o pronunciamiento en Marruecos, dimpu\u00e9s d'estar preparata por cuantos militars como Sanjurjo u Mola, y triunf\u00f3 en o Protectorau de Marruecos, ta plegar a la peninsula iberica y Canarias en o 18 de chulio. A sublevaci\u00f3n fue redotada en Valencia, Madrid, Barcelona y Asturias, pero teni\u00f3 exito en Castiella y Ley\u00f3n, Galicia, Canarias y Sevilla, am\u00e1s de Zaragoza, Uesca y Chaca (encara que no en Balbastro).\nAsinas, prencipi\u00f3 una guerra civil, en a cual Arag\u00f3n esti\u00f3 uno d'os principals campos de batalla, con o Frent d'Arag\u00f3n, a batalla de Teruel, a batalla de Belchit, a bolsa de Bielsa y a batalla de l'Ebro, entre d'atras. Dende os primers d\u00edas d'a sublevaci\u00f3n, columnas de melicians republicans plegoron a territorio aragon\u00e9s dende o Pa\u00eds Valenciano (dica Teruel) y dende Catalunya (dica Balbastro, Uesca y Zaragoza).\nA guerra remat\u00f3 en 1939 con a redota d'os republicans y a victoria d'os sublevatos, establindo-se un rechimen dictatorial de tipo faixista dica a muerte d'o dictador, Francisco Franco, en 1975.\nA guerra en Arag\u00f3n.\nA sublevaci\u00f3n.\nAnque a CNT ya yera bien establita en Zaragoza o cheneral Cabanellas, chefe d'a V Divisi\u00f3n Organica d'Arag\u00f3n, heba churato fidelidat a los sublevatos en una reuni\u00f3n con o cheneral Mola o 7 de chunio de 1936 en as Bardenas Reyals. Manimenos o cheneral N\u00fa\u00f1ez de Prado viach\u00f3 dende Madrit ta Zaragoza ta prebar de convencer a Cabanellas de mantener-se fidel a lo gubierno d'a Republica, mas tardi N\u00fa\u00f1ez de Prado y o gubernador civil de Zaragoza, Vera Coronel, fuoron afusilatos. O 19 de chulio de 1936 a las 5 d'a maitinada se declaraba o estato de guerra en Zaragoza.\nEn as otras dos capitals de provincia, Uesca y Teruel, o estato de guerra fue declarato sin i haber cuasi resistencia. En Chaca a luita dur\u00f3 un d\u00eda, debito a la resistencia de bels hombres con o suyo alcalde Juli\u00e1n Mur en capeza, con l'aduya de Juli\u00e1n Borderas u Antonio Beltr\u00e1n Casa\u00f1a y arma que lis donoron os Carabiners. Por atra parti Balbastro permanixi\u00f3 fidel a lo gubierno, en no sublevar-se Jos\u00e9 Villalba Rubio, que yera o comandant militar d'a plaza, encara que conoixeba d'antis a sublevaci\u00f3n y s'heba compromeso con os sublevatos a sublevar-se'n (os suyos chirmans luitoron toz con os sublevatos).\nA los pocos d\u00edas melicians procedens de Catalunya y Valencia, an a sublevaci\u00f3n no heba tenito exito, dentroron por a parti oriental d'Arag\u00f3n enta Uesca, Zaragoza y Teruel. Beluns d'estos micilians practicoron una brutal represi\u00f3n adrezata a la Ilesia Catolica y a los que consideroron que yeran de dreitas. Con a politica de colectivizaci\u00f3n repartioron as propiedaz d'os terratenients entre os chornalers. Tot esto faci\u00f3 que buena part d'a poblaci\u00f3n de lugars como Calanda u \u00cdxar se posasen de part d'os sublevatos, y que encara actualment sigan cerrinos de dreita.\nA batalla de Belchit.\nA Batalla de Belchit esti\u00f3 un conchunto d'operacions militars desembolicatas mientres a Guerra Civil Espanyola entre o 24 d'agosto de 1937 y o 6 de setiembre d'a mesma anyada en a comarca y interior d'ista poblaci\u00f3n zaragozana. L'obchectivo d'a ofensiva republicana yera frenar l'ataque d'os sublevatos en o Frente Norte ta Santander, encara que tami\u00e9n se miraba de controlar a presencia en as tropas republicanas en Arag\u00f3n d'anarquistas d'a CNT y militants d'o POUM, enfrentatos a la linia ortodoxa d'o \"Partido Comunista de Espa\u00f1a\", am\u00e1s d'a presencia d'o Consello Rechional d'Esfensa d'Arag\u00f3n presidito por l'anarquista Joaqu\u00edn Ascaso.\nEn a ofensiva republicana bi habi\u00f3 tropas d'as Brigadas Internacionals: a XI y a XV Brigada, en l'Exercito de l'Este, mandato por o cheneral Pozas, que luitoron contra 3 divisions d'os sublevatos: a 51\u00aa, a 52\u00aa y a 105\u00aa, encara que dimpu\u00e9s plegoron dos divisions mas, a 13\u00aa y a 150\u00aa, ta organizar una contraofensiva, am\u00e1s d'a Lechi\u00f3n Condor alemana y l'Aviazione legionaria italiana.\nA batalla remat\u00f3 en tablas, con una muit chicota ventalla d'os republicans.\nA bolsa de Bielsa.\nA bolsa de Bielsa esti\u00f3 la zaguera acci\u00f3n belica d'a Guerra Civil Espanyola en Arag\u00f3n. O que dimpu\u00e9s ser\u00eda un simbolo d'a resistencia republicana.\nEn o prencipio d'a guerra se formoron chicoz grupos de combatients por tot Arag\u00f3n, dimpu\u00e9s s'unioron en centurias y mas tardi en brigatas ta rematar formando a 43\u00aa divisi\u00f3n que yera composata por 4.500 soldaus baixo lo mando de Antonio Beltr\u00e1n \"l'Esquinazau\". Entre abril y chunio de 1938 s'enfrentoron a 43\u00aa divisi\u00f3n y l'exercito d'os sublevatos."}
{"id": "12248", "revid": "401", "url": "https://an.wikipedia.org/wiki?curid=12248", "title": "Libro de Kells", "text": "O Libro de Kells (\"Book of Kells\" en angl\u00e9s; \"Leabhar Cheanannais\" en irland\u00e9s), tami\u00e9n conoixito como Gran Evanchelario de Sant Columba, ye un manuscrito ilustrato con motivos ornamentals, realizato por monches celtas arredol de l'anyo 800. Principal pieza d'o cristianismo irland\u00e9s y de l'arte irlando-sax\u00f3n, constituye, a tamas d'estar sin rematar, uno d'os mas suntuosos manuscritos iluminatos que han sobrevivito a l'Edat Meya.\nO manuscrito contien os cuatro Evanchelios d'o Nuevo Testamento, transcritos en lat\u00edn, con notas preliminars y explicativas, ilustracions y miniaturas.\nO manuscrito ye hue conservato en a biblioteca d'o \"Trinity College\" de Dubl\u00edn, con a referencia \"MS 58\"."}
{"id": "12250", "revid": "610", "url": "https://an.wikipedia.org/wiki?curid=12250", "title": "Sierra de Gratal", "text": "A Sierra de Gratal ye una sierra exterior prepirenenca situada en as primeras estribiellas d'os Pireneus y orientada d'ueste ta este. Se troba a o nord-este d'a ciudat de Uesca. O territorio d'a sierra de Gratal ye repartiu administrativament entre os municipios d'Arguis, Nueno y A Sotonera, mientres que as poblaciones de Nueno, Arascu\u00e9s y Lierta son situadas a os piez d'a versant sud d'a sierra de Gratal. A suya mayor altaria ye en o pico de la Calma con 1.581 m d'altaria.\nCheograf\u00eda.\nA l'ueste a sierra de Gratal ye deseparada d'a sierra Caballera por os barrancos que dan orichen a o r\u00edo Salado, afluent d'o Sot\u00f3n, en a compleganza d'o r\u00edo Galligo. A l'este, a foz de Sant Clemente, foratiada por o r\u00edo Isuela (afluent d'o Flumen, en a compleganza d'o r\u00edo Alcanadre), desepara a sierra de Gratal d'a sierra de l'Aguila.\nUna d'as suyas prencipals alturas, ye a penya Gratal, situada en o centro d'a sierra, con 1.543 metros de altura y chunto a o v\u00e9rtiz cheodesico de Gratal que tien 1.543 metros. O cobalto ye o pico de la Calma, situau en a versant norte d'a sierra, a os piez de l'entibo d'Arguis, con 1.581 metros d'altaria. En a versant sud, o pico Gratal, con 1.567 metros, ye a segunda altaria d'a sierra. O pico de Sant Chuli\u00e1n, con 1.528 metros ye a cuarta cima d'a sierra con altaria superior a os 1.500 m.\nOs afluents por a suya marguin dreita d'o r\u00edo Isuela, o r\u00edo Venia y os suyos afluents y os afluents d'o r\u00edo Salado por a suya marguin ezquierda (istos dos zaguers r\u00edos, afluents a la vegada d'o r\u00edo Sot\u00f3n) recullen as auguas d'a sierra de Gratal.\nA sierra de Gratal, s'estendilla dill\u00e1 enta l'oeste, estirando-se enta atras dos sierras que fan parti d'o mesmo sistema, como ye o caso d'a sierra Caballera, y a sierra de Lobarre.\nA sierra Caballera, ye a central de todas, y, se devanta dica os 1.563 m d'o pico Caballera, y atro de 1.517 m, l'Alto d'a Naviella, a on bi ha un v\u00e9rtiz cheodesico. A os teitos d'a sierra Caballera se puet puyar dende a localidat de Boleya, a travi\u00e9s d'as marcas d'o GR-1, y esbarrando-se enta a ezquierda en o collau d'os Pocos (bellas 3h de puyada).\nA l'ueste, se devanta a zona mas alta, a sierra de Lobarre, que, perteneixe a la poblaci\u00f3n d'o mesmo nombre, y tami\u00e9n, a o famoso castiello de Lobarre. Dita sierra, como todas as d'a zona, tien selva de pin laricio en as partis mas baixas, y, o buixo, o briz\u00f3n, y o pin silvestre en as zonas mas altas. Ast\u00ed se troba o cobalto de todas istas sierras, o Puixilibro, con 1.597 m d'altaria, y a l'ueste, o pico Don Hueso, de 1.501 m d'altaria. O Puixilibro fue famoso en os anyos 70 por los avistamientos de OVNIs, y que deseguida qued\u00f3 en l'olvido, manimenos, existe un recorriu cercular pasando por a suya cima, con un v\u00e9rtiz cheodesico, que prencipia en o castiello de Lobarre, y remata en o mesmo puesto, son 6,6\u00a0km de distancia, 520 m de deslibel, y bellas 3h en total, tot iste recorriu sigue as marcas amariellas y blancas d'o PRHU-105."}
{"id": "12252", "revid": "41", "url": "https://an.wikipedia.org/wiki?curid=12252", "title": "Gran Evanchelario de Sant Columba", "text": ""}
{"id": "12254", "revid": "3972", "url": "https://an.wikipedia.org/wiki?curid=12254", "title": "Nava\u00edn", "text": ""}
{"id": "12256", "revid": "401", "url": "https://an.wikipedia.org/wiki?curid=12256", "title": "J\u00f3zef Hoene-Wronski", "text": "J\u00f3zef Maria Hoene-Wro\u0144ski (Wolsztyn, Polonia, 23 d'agosto de 1776- \u2020Neuilly-sur-Seine, Francia, 9 d'agosto de 1853) esti\u00f3 un matematico y filosofo polaco que treballo en muitos campos d'o conoiximiento."}
{"id": "12259", "revid": "610", "url": "https://an.wikipedia.org/wiki?curid=12259", "title": "Hugo Steinhaus", "text": "W\u0142adys\u0142aw Hugo Dionizy Steinhaus (14 de chinero de 1887 - 25 de febrero de 1972) yera un matematico y un educador polaco.\nVida.\nSteinhaus naixi\u00f3 de Jas\u0142o (Polonia), y recibi\u00f3 o suyo doctorato en a Universidat de G\u00f6ttingen. A suya tesi doctoral esti\u00f3 rematata baixo a supervisi\u00f3n de David Hilbert. Esti\u00f3 profesor en as Universidaz de Lviv (1920-41) y Wroc\u0142aw (1945-61), a Universidat de Notre Dame (Indiana, Estaus Unius d'America, 1961-62), y a Universidat de Sussex (1966). Esti\u00f3 un miembro correspondient d'a PAU (l'Academia Polaca d'Estudio) dende 1945, y d'a PAN (l'Academia Polaca de Ciencias) dende 1952, y de muitas atras sociedaz y academias cientificas internacionals d'as ciencias.\nCo-establi\u00f3 a Escuela de Matematicas de Lviv y escribi\u00f3 mas de 170 treballos d'anal\u00eds matematica, teor\u00eda d'a probabilidat y estadistica.\nTreballos prencipals.\nChunto con Stefan Banach (1929) establi\u00f3 Studia Mathematica, y \"Zastosowania matematyki\" (\"As Aplicacions de Matematicas\", 1953)."}
{"id": "12260", "revid": "610", "url": "https://an.wikipedia.org/wiki?curid=12260", "title": "Penya Gratal", "text": "A penya Gratal ye a montanya mas sinyalera d'a sierra de Gratal. Ye situada en o municipio d'a Sotonera (Uesca), a lo nord-este d'a capital. Tien 1.563 m d'altaria. A suya millor puyada ye dende l'entibo d'Arguis."}
{"id": "12261", "revid": "401", "url": "https://an.wikipedia.org/wiki?curid=12261", "title": "Ain", "text": "Ain (en francoprovenzal \"En\") ye o departamento numero 1 de Francia, situato en a rechi\u00f3n d'Auvernia-Roine-Alpes.\nA suya poblaci\u00f3n ye de 612.191 habitants (2012) en una superficie de 5.762 km\u00b2, con una densidat de poblaci\u00f3n de 106 hab/km\u00b2.\nO departamento ye dividito en 4 districtos, 23 cantons y 410 comunas. A suya capital ye a ciudat de Bourg-en-Bresse.\nCheograf\u00eda.\nMuga con Suiza, a l'este. De feito tiene infraestructuras comuns con iste pais, como l'aeropuerto de Cointrin u l'acelerador de particlas CERN.\nHistoria.\nO departamento de l'Ain ye uno d'os departamentos establitos o 4 de marzo de 1790, mientres a Revoluci\u00f3n francesa, encara que bi habi\u00f3 dimpu\u00e9s bellas modificacions en as suyas mugas."}
{"id": "12262", "revid": "41", "url": "https://an.wikipedia.org/wiki?curid=12262", "title": "Sindrome d'inmunodeficienzia adquirita", "text": ""}
{"id": "12263", "revid": "82", "url": "https://an.wikipedia.org/wiki?curid=12263", "title": "AIDS", "text": ""}
{"id": "12264", "revid": "401", "url": "https://an.wikipedia.org/wiki?curid=12264", "title": "Aisne", "text": "Aisne (02) (en picardo \"Ainne\") ye un departamento franc\u00e9s situato en a rechi\u00f3n d'Altos de Francia. O su nombre deriva d'o nombre d'o r\u00edo homonimo que pasa por o suyo territorio, trescruzando-lo de este ta ueste. \nO departamento tiene 5 districtos (\"arrondissements\"), 21 cantons y 800 comunas. A suya poblaci\u00f3n ye de 535.489 habitants (1999) en una superficie de 7.369 km\u00b2, con una densidat de poblaci\u00f3n de 72,67 hab/km\u00b2. A capital d'o departamento ye a ciudat de Laon, y as capitals d'os districtos son Ch\u00e2teau-Thierry, Saint-Quentin, Soissons y Vervins.\nO president d'o Concello Cheneral d'o departamento ye Yves Daudigny.\nO suyo chentilicio en idioma franc\u00e9s ye \"axonais\", formato a partir d'o nombre en luengas celtas d'o r\u00edo Aisne (\"Axona\")."}
{"id": "12267", "revid": "41", "url": "https://an.wikipedia.org/wiki?curid=12267", "title": "Landes", "text": ""}
{"id": "12268", "revid": "3972", "url": "https://an.wikipedia.org/wiki?curid=12268", "title": "Lot (departamento)", "text": ""}
{"id": "12281", "revid": "610", "url": "https://an.wikipedia.org/wiki?curid=12281", "title": "Los Draps", "text": "Los Draps ye un grupo aragon\u00e9s de musica en catal\u00e1n, formato en a comarca d'o Matarranya. O suyo estilo musical ye o punk-core entrepitato con instrumentos tradicionals aragoneses como a donzaina.\nHistoria.\nO grupo prencipio en l'anyo 1992 tocando en as fiestas d'os lugars d'o Matarranya y arredols, fendo sobre tot versions de cancions d'atros grupos.\nEn 1997 o grupo fue establito oficialment. Dentran en o grupo \"Torretes\" (bater\u00eda), \"Rosset\" (teclau) y \"Ars\u00eds\" (baixo) antim\u00e1s de \"Guenen\" y \"Colero\" que yeran os guitarristas (o segundo antim\u00e1s o cantaire). A primera actuaci\u00f3n d'o grupo esti\u00f3 en o estiu de 1998 en Penyarroya chunto con os grupos de La Codonyera \"Azero\" y \"Artrosis\". Dimpu\u00e9s facioron cuantos conciertos mas por a comarca d'o Matarranya. A la fin de 1999, \"Sisco\" deix\u00f3 lo grupo estando substituyiu por \"Kolores\", l'actual bater\u00eda.\nEn o estiu de 2000 se grav\u00f3 a maqueta \"Terra de Frontera\" y se fan conciertos importants por toda a cheograf\u00eda d'a Francha y atros puestos como as Islas Balears, antim\u00e1s s'incorpora a lo grupo lo guitarrista \"Txutxa\".\n\"Dani del Colero\", lo cantaire, dixa o grupo en 2002. As nuevas voces son \"S\u00e9rgio\" y \"Kolores\" y agora solo bi'n ha un guitarrista, \"Txutxa\". Dentra en o grupo \"Flare\" que toca a dulzaina fendo un cambeo en o estilo d'o grupo a punk-rock con gaita.\nEn febrero de 2004 gravoron a canci\u00f3n \"Matarranya\", poes\u00eda d'o poeta Desideri Lombarte, natural de Penyarroya. Mas tardi s'incorpora a lo grupo \"Jorgito\", segundo dulzainero. Se fan gravacions de temas como \"Cultura Popular\", \"Revoluci\u00f3\" (\"Revoluci\u00f3n\") y \"Feixistes\" (\"Faxistas\"). En noviembre d'ixa mesma anyada dentra en o grupo lo guitarrista \"Marc\" (ex de Notinkson).\nO suyo primer disco \"No mos fareu callar!\" (\"No mos farez callar!\") apareixe en 2006, o disco incluye 11 cancions en catal\u00e1n y una, \"Entalto lo pueblo\" en aragon\u00e9s y destacan as colaboracions de \"Kapi\" (Azero), \"Isa\", \"Miguel\" y \"Chabi\" (Prau), \"Kaspas\" (Visi\u00f3n T\u00fanel), \"Josep\" (Temps al Temps) y \"Jandro\" (Mallac\u00e1n). Iste mesmo anyo a canci\u00f3n \"Cultura Popular\" recibe o premio a la millor canci\u00f3n de luenga minoritaria d'Arag\u00f3n en os VIII Premios d'a Musica Aragonesa.\nEn aviento de 2011, o grupo faci\u00f3 oficial a suya deseparaci\u00f3n.\nEn 2013 retornan en o festival \"Esfendemos a Tierra 2013\" en Artieda. Continando con a suya actividat dica hue.\nMiembros.\nOs zaguers miembros de Los Draps estioron:\nDiscograf\u00eda.\nBelunas d'as suyas cancions estioron incluitas en bels recopilatorios:"}
{"id": "12286", "revid": "610", "url": "https://an.wikipedia.org/wiki?curid=12286", "title": "Luengas chadicas", "text": "As luengas chadicas son una familia de luengas charratas en o largo d'o norte de Nicheria, N\u00edcher, Chad, Republica Centroafricana y Camer\u00fan, que fan parte d'as luengas afroasiaticas. A luenga chadica mas fablata ye l'ausa, \"lingua franca\" de gran parti d' Africa occidental.\nYe dividita en cuatro subgrupos:"}
{"id": "12287", "revid": "69718", "url": "https://an.wikipedia.org/wiki?curid=12287", "title": "Luengas biu-mandara", "text": "As luengas biu-mandara son una familia ling\u00fcistica que incluye 79 idiomas y dialectos (seguntes o SIL) fablatos en Africa. Fan parti d'as luengas chadicas.\nActualment a clasificaci\u00f3n en brancas se realiza por letras y numeros."}
{"id": "12295", "revid": "401", "url": "https://an.wikipedia.org/wiki?curid=12295", "title": "Baixo Rin", "text": "O Baixo Rin (en franc\u00e9s \"Bas-Rhin\", en alsaciano \"Underels\u00e0ss\") ye o departamento numero 67 de Francia, situato en a rechi\u00f3n de Gran Este, con capital administrativa en Estrasburgo."}
{"id": "12296", "revid": "401", "url": "https://an.wikipedia.org/wiki?curid=12296", "title": "Alto Rin", "text": "L'Alto Rin (en franc\u00e9s \"Haut-Rhin\", en alsaciano \"Ower\u00e8lsass\") ye o departamento numero 68 de Francia, situato en a rechi\u00f3n de Gran Este, con capital administrativa en Kolmar y economica en M\u00fclhausen."}
{"id": "12301", "revid": "610", "url": "https://an.wikipedia.org/wiki?curid=12301", "title": "Ardenas", "text": "Ardenas (08) (en franc\u00e9s: \"Ardennes\") ye un departamento franc\u00e9s situato en a rechi\u00f3n de Gran Este."}
{"id": "12302", "revid": "41", "url": "https://an.wikipedia.org/wiki?curid=12302", "title": "Ardennes", "text": ""}
{"id": "12303", "revid": "401", "url": "https://an.wikipedia.org/wiki?curid=12303", "title": "Aube", "text": "Aube (10) ye un departamento franc\u00e9s situato en a rechi\u00f3n de Gran Este, con capital en a ciudat de Troyes. O suyo chentilicio franc\u00e9s ye \"aubois\".\nA suya poblaci\u00f3n ye de 292.131 habitants (1999) en una superficie de 6.004 km\u00b2, con una densidat de poblaci\u00f3n de 48,66 hab/km\u00b2, y en fan parte 3 districtos, 17 cantons y 431 comunas."}
{"id": "12304", "revid": "33943", "url": "https://an.wikipedia.org/wiki?curid=12304", "title": "Eintracht Frankfurt", "text": "O Eintracht Frankfurt ye un club poliesportivo alem\u00e1n, d'a ciudat de Frankfurt d'o Main en Hesse. Fue establito en 1899 y tien secciones de f\u00fatbol, f\u00fatbol sala, atletismo, badminton, hockey, chimnasia, boxeyo, tenis, balonm\u00e1n, ping pong, baloncesto, voleyball, esportes d'hibierno, hockey chelo, dardos y triatl\u00f3n.\nA secci\u00f3n mes conoixita ye a secci\u00f3n de f\u00fatbol y chuga en a Bundesliga.\nEstadio.\nA devantadera d'o Waldstadion se faci\u00f3 o 21 de mayo de 1925.\nHimno.\nA musica y as parolas son de K.Westphal y H.B\u00f6cher:"}
{"id": "12305", "revid": "610", "url": "https://an.wikipedia.org/wiki?curid=12305", "title": "Idioma guanche", "text": "O guanche ye o nombre por o que ye conoixito o conchunto de parlas que charraban os antigos habitants d'as Islas Canarias, as clamatos guanches. O suyo codigo ISO 639-3 ye codice_1.\nYe muerto dende o sieglo XVIII, si bien puede que chicotas comunidaz o continaran emplegando dica o sieglo XIX. Ye relacionato con as luengas berbers o \"imazighen\" fabladas en o continent africano, seguntes o paradigma predominant en l'actualidat."}
{"id": "12306", "revid": "401", "url": "https://an.wikipedia.org/wiki?curid=12306", "title": "Valle de Pu\u00e9rtolas", "text": "A val de Puertolas ye una val pirenenca fincada a o Sobrarbe, d'entre as vals d'a Cinca y de Vio, y a cual encluye per a suya capelera bellas fincas d'o Parque Nacional d'Ordesa y d'as Tres Serols. Ye tambi\u00e9n separada d'a val d'Anyisclo per es mallatos d'as Sestrals y d'as Colladas d'Escua\u00edn per o Castiello Mayor, mientres que bellas vegadas tambi\u00e9n ixas se'n diz que bi perteneixen."}
{"id": "12307", "revid": "610", "url": "https://an.wikipedia.org/wiki?curid=12307", "title": "Galileo Galilei", "text": "Galileo Galilei (Pisa, 15 de febrero de 1564 - Florencia, 8 de chinero de 1642), esti\u00f3 un astronomo, filosofo, matematico y fisico italiano, que esti\u00f3 relacionato con a revoluci\u00f3n cientifica. Os sus logros incluyen a millora d'o telescopio, gran variedat d'observacions astronomicas, a primera lei d'o movimiento y un refirme important ta o copernicanismo. Ha estato considerato como lo \"pai de l'astronom\u00eda muderna\", o \"pai d'a fisica muderna\" y o \"pai d'a ciencia\"."}
{"id": "12311", "revid": "401", "url": "https://an.wikipedia.org/wiki?curid=12311", "title": "Calvados", "text": "Calvados (14) ye un departamento d'a rechi\u00f3n de Normand\u00eda, Francia. En fan parte 4 districtos, 25 cantons y 528 comunas. A ciudat prencipal y capital d'o departamento ye Caen.\nA suya poblaci\u00f3n ye de 648.385 habitants (1999) en una superficie de 5.548 km\u00b2, con una densidat de poblaci\u00f3n de 117 hab/km\u00b2.\nA suya economia ye principalment basata en a producci\u00f3n de leit, sidra y un brandy de mazana que leva iste mesmo nombre. Os desembarcos de las tropas aliatas en o D\u00eda D (1944) estioron en as suyas plachas.\nSeguntes a falordia o suyo nombre procede d'un barco espanyol de l'Armada Invencible clamato \"\u00c7alvador\" (Salvador) que naufrag\u00f3 en as suyas costas."}
{"id": "12313", "revid": "82", "url": "https://an.wikipedia.org/wiki?curid=12313", "title": "Luenga guanche", "text": ""}
{"id": "12318", "revid": "401", "url": "https://an.wikipedia.org/wiki?curid=12318", "title": "Feminismo", "text": "O feminismo u movimiento feminista ye o conchunto d'ideyas y accions que busca favoreixer os intreses d'as mullers en situacions a on son chusmesas a lo poder mascul\u00edn y por tanto de modificar posicions de desigualdat y violencia a las mullers."}
{"id": "12319", "revid": "401", "url": "https://an.wikipedia.org/wiki?curid=12319", "title": "Socialismo", "text": "O socialismo ye una doctrina politica ligata a la clase social d'o proletariato, oposata a lo capitalismo y a la clase social d'a burgues\u00eda, que tien como obchectivo a socializaci\u00f3n d'os medios de producci\u00f3n, cambeo y trasporte, a supresi\u00f3n d'as clases socials y o repartimiento de la riqueza seguntes l'aportaci\u00f3n de cadag\u00fan en o treballo."}
{"id": "12324", "revid": "610", "url": "https://an.wikipedia.org/wiki?curid=12324", "title": "Tauromaquia", "text": "A tauromaquia (d'o griego \"\u03c4\u03b1\u1fe6\u03c1\u03bf\u03c2\", toro, y \"\u03bc\u03ac\u03c7\u03b5\u03c3\u03b8\u03b1\u03b9\", luitar) en o suyo significato amplo, se refiere a tot o referent a la practica de lidiar toros, estando a suya expresi\u00f3n mas elaborata a \"corrida de toros\". Ye una fiesta popular en Arag\u00f3n y belatros pa\u00edses d'Europa como Espanya, Portugal y o sud de Francia, asinas como bels pa\u00edses d'America Latina como Mexico, Colombia, Per\u00fa, Venezuela, Ecuador, Panam\u00e1 y Bolivia y como espectaclo d'exhibici\u00f3n en China, Filipinas, Estados Unitos y Cuba. En a Corona d'Arag\u00f3n tenemos conoixencia d'a tauromaquia dende a Edat Meya, y Chuan I en yera amant. Un texto de l'Archivo d'a Corona d'Arag\u00f3n describe como demandaba os servicios d'un matador de toros:\nMovimientos antitaurinos.\nDende a fins d'o sieglo XX, diferents grupos ecolochistas y animalistas, como la Grupo Antitaurino Oscense, demandan a prohibici\u00f3n d'as corridas de toros, sin guaire suerte. En as Islas Canarias as corridas de toros estioron prohibidas por o Parlamento de Canarias o 30 de abril de 1991 dende una Iniciativa Lechislativa Popular (ILP) presentata por l\"'Agrupaci\u00f3n Tinerfe\u00f1a de Independientes\". A ciudat de Barcelona, se declar\u00f3 de traza oficial contra a tauromaquia en l'anyo 2004 por una petici\u00f3n popular que arrepleg\u00f3 245.000 firmas y a Generalidat de Catalunya lo faci\u00f3 o 28 de chulio de 2010 con efecto d'1 de chinero de 2012 ta toda Catalunya contra as corridas de toros pero protechiendo os Correbous."}
{"id": "12327", "revid": "610", "url": "https://an.wikipedia.org/wiki?curid=12327", "title": "Adam Ma\u0142ysz", "text": "Adam Henryk Ma\u0142ysz (naixito de Wis\u0142a o 3 d'aviento de 1977) ye un brincador polaco, ganador de dos medallas olimpicas y cuatro medallas d'oro en os Campionatos Mundials de brincos d'esqu\u00ed. Cuatro vegatas ha ganato a Copa d'o Mundo (2001/2002, 2002/2003, 2003/2004 y 2006/2007), como o primer brincador que lo faci\u00f3 tres vegatas a l'arreu. Ha ganato lo t\u00edtol d'os Campionatos de Polonia en os brincos d'esqu\u00ed 17 vegatas y tres vegatas ha obtenito lo t\u00edtol d'o Millor Esportista de Polonia.\nMa\u0142ysz prencipi\u00f3 a suya carrera cuan teneba seis anyos. En 1994 por primer vegata en a suya vida salt\u00f3 en a competici\u00f3n d'a Copa d'o Mundo. Tami\u00e9n en ixa anyada, en Innsbruck gan\u00f3 os primers puntos en a clasificaci\u00f3n cheneral d'ixe torneyo.\nEn 1996 en a capital de Noruega, Oslo, Adam Ma\u0142ysz gan\u00f3 lo primer concurso d'a Copa d'o Mundo d'a suya carrera. En 2001 gan\u00f3 lo Torneyo d'os 4 Trampolins. En a temporada 2001/2002 gan\u00f3 a Copa d'o Mundo estando lo primer representant de Polonia en a historia d'os brincos en fer-lo. En os Chuegos Olimpicos 2002 en Salt Lake City gan\u00f3 dos medallas: o bronze en o trampol\u00edn K-90 y a plata en el K-120.\nEn 2001, dos vegatas en 2003 y en 2007 gan\u00f3 lo t\u00edtol de Campi\u00f3n Mundial."}
{"id": "12330", "revid": "82", "url": "https://an.wikipedia.org/wiki?curid=12330", "title": "Adam Malysz", "text": ""}
{"id": "12331", "revid": "3972", "url": "https://an.wikipedia.org/wiki?curid=12331", "title": "Republica Socialista de Vietnam", "text": ""}
{"id": "12332", "revid": "401", "url": "https://an.wikipedia.org/wiki?curid=12332", "title": "Charente Maritimo", "text": "Charente Maritimo (17) (en franc\u00e9s \"Charente-Maritime\") ye un departamento franc\u00e9s situato en a rechi\u00f3n de Nueva Aquitania. Os suyos habitants se claman en franc\u00e9s \"Charentais-Maritimes\".\nA suya poblaci\u00f3n ye de 557.024 habitants (1999) en una superficie de 6.864 km\u00b2, con una densidat de poblaci\u00f3n de 81 hab/km\u00b2.\nD'o departamento de Charente Maritimo en fan parte 5 districtos, 27 cantons y 463 comunas. A suya capital ye a ciudat de La Rochelle, y l'actual President d'o Consello Cheneral departamental ye ."}
{"id": "12333", "revid": "69718", "url": "https://an.wikipedia.org/wiki?curid=12333", "title": "Arag\u00f3n TV", "text": "Arag\u00f3n TV ye a marca comercial de \"Televisi\u00f3n Auton\u00f3mica de Arag\u00f3n S.A.\", canal publica de televisi\u00f3n aragonesa aintro d'a \"Corporaci\u00f3n Aragonesa de Radio y Televisi\u00f3n\" (CARTV). Dica l'anyo 2010 a televisi\u00f3n autonomica emplegaba a denominaci\u00f3n Arag\u00f3n Televisi\u00f3n.\nO logotipo d'Arag\u00f3n TV ye una \"A\" enclinata, de color roya y amariella, sobre un fundo de color negra. Iste logotipo ye pareixito a lo d'Arag\u00f3n Radio y a lo de CARTV.\nArag\u00f3n TV prencipi\u00f3 a emitir en prebatinas a prencipios d'aviento de 2005 y o 22 d'aviento d'ixa mesma anyada substituy\u00f3 l\"'achuste de barras\" por un ciclo d'imachens sobre Arag\u00f3n. O 25 de febrero de 2006 realiz\u00f3 a suya primera emisi\u00f3n con o partiu de f\u00fatbol Real Zaragoza-FC Barcelona, tornando a la fase de prebatinas dimpu\u00e9s d'o partiu.\nAs emisions oficials d\"'Arag\u00f3n TV\", prencipioron o d\u00eda 21 d'abril de 2006, en vispras d'o \"D\u00eda d'Arag\u00f3n\" (23 d'abril), estando un d'os primers programas una gala especial de presentaci\u00f3n."}
{"id": "12336", "revid": "3972", "url": "https://an.wikipedia.org/wiki?curid=12336", "title": "Arag\u00f3n Telebisi\u00f3n", "text": ""}
{"id": "12338", "revid": "3972", "url": "https://an.wikipedia.org/wiki?curid=12338", "title": "TV Arag\u00f3n", "text": ""}
{"id": "12339", "revid": "3972", "url": "https://an.wikipedia.org/wiki?curid=12339", "title": "Arag\u00f3 Televisi\u00f3", "text": ""}
{"id": "12343", "revid": "401", "url": "https://an.wikipedia.org/wiki?curid=12343", "title": "Johannes Gutenberg", "text": "Johannes Gensfleisch zur Laden zum Gutenberg, mas conoixiu simplament como Johannes Gutenberg, naixiu en 1398 de Maganza y muerto o 3 de febrero de 1468 en ixa mesma localidat, esti\u00f3 un ferrero alem\u00e1n conoixiu en estar l'inventor d'a imprenta (1450). O suyo millor treballo esti\u00f3 a dita \"Biblia de Gutenberg\", que ye considerau como lo primer libro impreso con tipograf\u00eda m\u00f3vil,\u200b y que esti\u00f3 clau ta la propagaci\u00f3n d'as ideas de Mart\u00edn Lutero y con ixo de la Reforma protestant. Esti\u00f3 involucrau en un famoso caso chudicial en a suya natal Maguncia, an salioron a la luz detalles d'o suyo invento que dica ixe momento yeran secretos."}
{"id": "12346", "revid": "610", "url": "https://an.wikipedia.org/wiki?curid=12346", "title": "Racismo", "text": "O racismo ye l'actitut u manifestaci\u00f3n de discriminaci\u00f3n u persecuci\u00f3n y que reconoixe u afirma que a chent de diferents razas tiene distinto valor, que istas diferencias pueden estar mesuratas u catalogatas cherarquicament, y que resultan en a ventaixa economica, politica y social d'un grupo en relaci\u00f3n a atros. Historicament, o racismo ha servito ta chustificar l'imperialismo, a esclavitut y o chenocidio de muitos pueblos."}
{"id": "12348", "revid": "610", "url": "https://an.wikipedia.org/wiki?curid=12348", "title": "Corcega d'o Sud", "text": "Corcega d'o Sud (en franc\u00e9s: \"Corse-du-Sud\", en corso: \"Pumonte\") ye un d'os dos departamentos franceses situatos en a isla de Corcega. Muga a o norte y a o nord-este con o departamento d'Alta Corcega y a o sud, a l'este y a l'ueste con a mar Mediterrania. A ciudat d'Aiacciu ye a capital d'o departamento y d'a isla."}
{"id": "12349", "revid": "401", "url": "https://an.wikipedia.org/wiki?curid=12349", "title": "Alta Corcega", "text": "Alta Corcega (en franc\u00e9s: \"Haute-Corse\", en corso: \"Cismonte\") ye un d'os departamentos franceses d'a isla de Corcega. Muga a o norte y a l'ueste con a mar Mediterrania, a l'este con a mar Tirrena y a o sud y a o sudueste con o departamento de Corcega d'o Sud. A suya capital ye a ciudat de Bastia."}
{"id": "12350", "revid": "610", "url": "https://an.wikipedia.org/wiki?curid=12350", "title": "Fundamentalismo relichioso", "text": "Se clama fundamentalismo a distintas corrients relichiosas que promueven a interpretaci\u00f3n\nliteral d'un texto \u00abfundamental\u00bb (como por eixemplo l'Alcor\u00e1n u a Biblia) como autoridat maxima, ante o cual denguna atra autoridat puede invocar-se, y que deberba imponer-se sobre as leis d'as sociedaz democraticas. En un sentiu amplo, tami\u00e9n s'identifica con as corrients anti-mudernistas de distintas relichions. A vegatas se trafuca con o milenarismo u o mesianismo, u li s'asocia con \"fanatismo\" u \"extremismo\", anque iste zaguero termin gosa reservar-se ta actituz especificament politicas."}
{"id": "12352", "revid": "41", "url": "https://an.wikipedia.org/wiki?curid=12352", "title": "Fundamentalismo", "text": ""}
{"id": "12353", "revid": "3972", "url": "https://an.wikipedia.org/wiki?curid=12353", "title": "Val de Puertol\u00e1s", "text": ""}
{"id": "12354", "revid": "610", "url": "https://an.wikipedia.org/wiki?curid=12354", "title": "Terroba", "text": "Terroba ye un municipio d'a comunidat autonoma uniprovincial d'a Riocha en a comarca de Camero Viejo.\nA suya poblaci\u00f3n ye de 30 habitants (2006) en una superficie de 8,84\u00a0km\u00b2, con una densidat de poblaci\u00f3n de 3,39 hab/km\u00b2.\nCheograf\u00eda.\nA localidat de Terroba se troba situada a 791 metros d'altaria sobre lo livel d'a mar, a una distancia de 32\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12355", "revid": "69718", "url": "https://an.wikipedia.org/wiki?curid=12355", "title": "Nanbudo", "text": "O nanbudo ye un arte marcial chapon\u00e9s. Fue establito por Yoshinao Nanbu (que ya heba establito o \"Sankuka\u00ef\") en 1978. Ye un arte marcial esfensivo, basato en a elusi\u00f3n.\nO nanbudo tien tres brancas:"}
{"id": "12356", "revid": "610", "url": "https://an.wikipedia.org/wiki?curid=12356", "title": "Ixep", "text": "Ixep (en castellano \"Ejep\") ye un lugar aragon\u00e9s de la comarca de Ribagorza y provincia de Uesca. En tiempos yera parti d'el nuclio poblacional de Paniello, pero en l'actualidat perteneixe a Graus, capital de Ribagorza Baixa.\nLa suya poblaci\u00f3n ye de 15 habitants.\nLocalizaci\u00f3n cheografica.\nIxep se situga a 737 metros d'altaria sobre el livel d'a mar, a una distancia d'once kilometros d'el norte de Graus, en la versant dreita d'el riu Esera, el cual trescruza ista poblaci\u00f3n y desemboca en la Cinca. Encara d'estar desapartau de l'Esera, el lugar bebe d'el riu dende a creyaci\u00f3n de la planta depuradora situada n'el lugar vec\u00edn de Torrobato. D'antis mas, bebeba y arregaba con l'augua de bel pozo de la serra Paniello.\nSe troba situau a una distancia de 97 km de la ciudat de Uesca, la capital de la suya provincia.\nUrbanismo.\nL'urbanismo ye irregular de tot y componiu por una plaza y catorce casas ripartitas a travi\u00e9s de dos carreras principals. En la plaza bi ha bancos ta escansar-se, una canasta que ye obchecto de chuego y l'antigo lavadero. Manimenos, el mas important ye la ilesia cristiana que, asinas como indica el busto labrau en piedra situau n'el portiello, ye adedicada a Sant Per. En ista talla pu\u00e9s uellar a imachen el sant con una gran clau, signo de la Ilesia catolica. En zagueras, el templo de planta cuadrada ha goyau de bel proceso de rehabilitaci\u00f3n. En istos, las dependencias d'el mos\u00e9n han estau sacadas y reconvertitas en bel espacio social: una gran sala con barra, una cambra de vesita medica y una chicorrota cambra d'exposicions.\nLas casas se riparten en una carrera principal, una carrera redolar y cuatro camins. En la carrera principal d'el lugar bi ha \"Ca Marco\", \"Ca Torrent\", \"Ca Cambra\", \"Ca Valero\" y \"Ca Blas\". Trescruzaus con esta carrera, el cam\u00edn que va ta la plaza, a \"Ca Ch\u00eda\" y el cam\u00edn d'encomienzo a \"C'Acenar\". En la carrera redolar bi ha \"Ca Bar\u00f3n\", \"Ca Volante\", \"Ca Barrab\u00e9s\", \"Ca Valdellou\" y \"Ca Rei\". Trescruzaus con ista carrera, cam\u00edn Volante a l'antiga \"Ca Teixidor\" y cam\u00edn la Escuela a este antigo edificio convertiu en casa. Antiparti, bi ha huertetas ripartidas por tot el municipio y las torres con animals sen toz luent d'el lugar.\nPoblaci\u00f3n y luenga.\nEn comienzos d'el XXIeno sieglo, la poblaci\u00f3n censada yera d'arredol 22 habitants, pero cal dicir que el numero real d'habitadors ye variable en funci\u00f3n de la epoca de l'anyo u mesmo de l'anyada. O chentilicio d'el lugar ye \"ixepino/ina/ins/inas\", lugar que conserva a parla baixo-ribagorzana, variant de l'aragon\u00e9s, como luenga materna. En l'actualidat, la suya usanza escomencipia amenguar en favor d'el castellano, pero encara se'n continan sentint muitas parolas y expresions.\nEconom\u00eda y turismo.\nLas principals actividaz economicas d'Ixep sen l'agricultura de cerial de secano, am\u00e1s de las huertas individuals, y la cr\u00eda d'animals: tocins, pollos, conillos... Zaguerament, s'ha desarrollau el turismo rural gracias a la sobrebuena localizaci\u00f3n d'el municipio. Este ufre la posibilidat d'amanar-te por endreceras valizadas enta lugars albandonaus, como Arbu\u00e9s y Aldeya Mora; espleitar conoixient atros lugars de la serra Paniello u de la comarca de Ribargoza; ficar-te en augua en l'Esera u vesitar el centro budista Dag Sang Kagyu, situau entre Paniello y Ixep.\nFiestas.\nLas fiestas grans d'el lugar se celebran en honor a Sant Agost\u00edn, el zaguer cabo de semanada d'agosto. Por un regular bi ha misa patronal con riparto de vin y torta a la suya fin, sorteyo de pernils, chuegos infantils, campionato de guinyote y concierto de nueit. Atras celebracions se fan arredol de las dos armitas d'el municipio. D'un costau, cada primer domingo mayo bi ha romer\u00eda ta Sant Chuan (y Sant Pavlo), con riparto de vin y torta, y una lifara popular. D'atro costau, cada 20 chinero la chent va ta Sant Sebasti\u00e1n a chuntas con las chents orichinarias d'es pueblos vecins de Torrobato, Perarruga, Arbu\u00e9s y El Mon. Por un regular bi ha chenta u riparto de vin y torta."}
{"id": "12358", "revid": "401", "url": "https://an.wikipedia.org/wiki?curid=12358", "title": "Lucien Briet", "text": "Lucien Henri C\u00e9sar Briet (Par\u00eds, 2 de marzo de 1860 - \u2020Charly-sur-Marne, 4 d'agosto de 1921) esti\u00f3 un escritor, fotografo, explorador y pireneista franc\u00e9s.\nRecorri\u00f3 lo Pireneu aragon\u00e9s y contribuy\u00f3 a espandir muitos puestos d'iste, especialm\u00e9n a val d'Ordesa que conoixi\u00f3 en 1881. As suyas obras contribuyoron a amostrar a necesidat d'a creyaci\u00f3n d'o Parque Nacional d'Ordesa.\nBeluns d'os suyos treballos destacatos sobre o Pireneu aragon\u00e9s nos fablan d'o macizo de Marmor\u00e9s, a Penya Montanyesa, a sierra de Guara, os congostos d'Entremont y d'o r\u00edo Vero, a val de Vi\u00f3, o r\u00edo Flumen, o salto de Rolando u Bielsa. Muitos d'istos escritos, a mayor parti cuadernez manuscritos, chunto con fotografias d'istos puestos (unas 1.600 im\u00e1chens), se troban en o Museu d'os Pireneus de Lorda. Important tami\u00e9n ye o suyo libro \"Bellezas del Alto Arag\u00f3n\" (\"Bellezas de l'Alto Arag\u00f3n\") publicato en Uesca en 1913 an conta as suyas gambadas por Ordesa, a val de l'Ara, Escua\u00edn, Bielsa u Masc\u00fan.\nActualment en Sobrarbe a comarca organiza anyalm\u00e9n un certamen fotografico, con o tema d'o patrimonio cultural d'ista comarca, que leva o nombre de Lucien Briet y en a dentrada d'a val d'Ordesa bi ha un molimento en memoria d'o explorador franc\u00e9s."}
{"id": "12359", "revid": "41", "url": "https://an.wikipedia.org/wiki?curid=12359", "title": "Lucien Henri C\u00e9sar Briet", "text": ""}
{"id": "12360", "revid": "610", "url": "https://an.wikipedia.org/wiki?curid=12360", "title": "\u015awinouj\u015bcie", "text": "\u015awinouj\u015bcie (en polaco \"\u015awinouj\u015bcie\") ye una ciudat important d'a rechi\u00f3n historica de Pomerania Occidental Superior en a Polonia meridional, sobre o r\u00edo Swina y o Mar Baltico. Tien una poblaci\u00f3n d'alto u baixo de 41.400 habitants y 197.23 km\u00b2 de superficie."}
{"id": "12361", "revid": "41", "url": "https://an.wikipedia.org/wiki?curid=12361", "title": "Baseball", "text": ""}
{"id": "12362", "revid": "610", "url": "https://an.wikipedia.org/wiki?curid=12362", "title": "Globalizaci\u00f3n", "text": "A globalizaci\u00f3n ye un cambeo social fundamentato en o incremento d'a interconexi\u00f3n entre diferents sociedatz. Se puede aplicar en muitos contextos: globalizaci\u00f3n cultural, industrial, economica, etcetra. En cheneral, ye equivalent a \"internacionalizaci\u00f3n\", anque o zaguer termin remarca o papel d'os estatos en iste proceso.\nO termin globalizazi\u00f3n s'emplega a sob\u00e9n ta referir-se a una serie de tendencias que s'han feito plateras sobretot en a segunda metat d'o sieglo XX, basatas en l'aumento d'o movimiento internacional de mercaderias, capital, informaci\u00f3n y personas, y o desarrollo tecnolochico, organizativo y legal asociato a istos procesos."}
{"id": "12363", "revid": "610", "url": "https://an.wikipedia.org/wiki?curid=12363", "title": "Luengas amerindias", "text": "As luengas amerindias son as luengas charratas en America antis d'a plegada d'os europeus a iste continent. Mientres os zaguers 500 a\u00f1os muitas d'iestas etnias y luengas han desapareixito. Hue o castellano, portugu\u00e9s, angl\u00e9s y franc\u00e9s (as luengas d'orichen europeu) son as luengas predominants en os pa\u00edses americanos y as luengas nativas no tienen guaire consideraci\u00f3n dende as institucions. Ye una clasificaci\u00f3n ling\u00fcistica no cientifica, sino nom\u00e1s cheografica, en referir-se a luengas de muitas familias ling\u00fcisticas sin de relaci\u00f3n entre ellas."}
{"id": "12364", "revid": "610", "url": "https://an.wikipedia.org/wiki?curid=12364", "title": "Idioma canar\u00e9s", "text": "O canar\u00e9s (\"\u0c95\u0ca8\u0ccd\u0ca8\u0ca1 Kanna\u1e0da\") ye una luenga dravidica fablata por 50 millons de personas en o estato de Karnataka (sud d'a India)."}
{"id": "12365", "revid": "38885", "url": "https://an.wikipedia.org/wiki?curid=12365", "title": "Divehi", "text": ""}
{"id": "12366", "revid": "38885", "url": "https://an.wikipedia.org/wiki?curid=12366", "title": "Maldivi\u00e1n", "text": ""}
{"id": "12367", "revid": "38885", "url": "https://an.wikipedia.org/wiki?curid=12367", "title": "Mahl", "text": ""}
{"id": "12368", "revid": "610", "url": "https://an.wikipedia.org/wiki?curid=12368", "title": "Angl\u00e9s australiano", "text": "L'angl\u00e9s autraliano (en angl\u00e9s: \"Australian English\"; abreviatura: \"AuE\") ye a forma d'emplegar l'angl\u00e9s en Australia. Encara que l'angl\u00e9s no tien estatus oficial seguntes a Constituci\u00f3n d'Australia, l'angl\u00e9s australiano ye a luenga oficial \"de facto\" d'o pa\u00eds y a luenga charrada por a mayor\u00eda d'a suya poblaci\u00f3n.\nO dialecto australiano prencipi\u00f3 a diferenciar-se de l'angl\u00e9s britanico dimpu\u00e9s d'a creyaci\u00f3n d'a colonia de Nueva Galas d'o Sud en 1788 y fue reconoixiu como diferent de l'angl\u00e9s britanico en 1820. Se desenvolic\u00f3 por a interacci\u00f3n entre os primer pobladors d'a isla que charraban una gran variedat de dialectos mutuament intelichibles procedents d'as Islas Britanicas y ascape se torno en una nueva variant diferent d'a luenga anglesa.\nA variedat australiana de l'angl\u00e9s ye diferent d'atros dialectos d'ista luenga en o suyo vocabulario, accento, prenunciaci\u00f3n, rechistro, gramatica y ortograf\u00eda. A ortograf\u00eda australiana ye muit pareixita a la britanica, con bellas excepcions. As editorials, escuelas, universidaz y o Gubierno gosan emplegar o \"Macquarie Dictionary\" como punto de referencia ortografica st\u00e1ndard."}
{"id": "12369", "revid": "3972", "url": "https://an.wikipedia.org/wiki?curid=12369", "title": "Luenga dravidica", "text": ""}
{"id": "12370", "revid": "69718", "url": "https://an.wikipedia.org/wiki?curid=12370", "title": "Alfama d'Arag\u00f3n", "text": "Alfama d'Arag\u00f3n (\"Alhama de Arag\u00f3n\" en castellano) ye un municipio d'a provincia de Zaragoza, en a comarca d'a Comunidat de Calatay\u00fa y partiu chudicial de Calatay\u00fa.\nAlfama d'Arag\u00f3n tien una superficie de 31,11\u00a0km\u00b2 con una poblaci\u00f3n de 1.225 habitants (2009) y una densidat de poblaci\u00f3n de 39,38 hab/km\u00b2.\nCheograf\u00eda.\nA localidat d'Alfama d'Arag\u00f3n se troba situada a 660 metros d'altaria sobre o livel d'a mar, a o canto d'o r\u00edo Xal\u00f3n y a una distancia de 115 km d'a ciudat de Zaragoza, a capital d'a suya provincia y d'Arag\u00f3n.\nHistoria.\nOs celtibers creyoron o primer nuclio habitau y li deciban \"Congedo\". Os romanos ya conoixeban as suyas auguas termals y li dicioron \"Aquae bilbilitanorum\" (as auguas de Bilbilis). En o periodo musulm\u00e1n tami\u00e9n yera important por as suyas auguas, como contrimuestra o nombre en arabe \"Al-hammam\" (os banyos termals).\nEncara que hese estau conoixiu por as suyas auguas medicinals, iste lugar no ha viviu nom\u00e9s que d'os balneyarios. A industria ha estau y ye tami\u00e9n un d'os motors principals d'a suya econom\u00eda.\nToponimia.\nA palabra arabe \"Al-hamman\" s'adapt\u00f3 a lo mozarabe y aragon\u00e9s como \"Alfama\", igual que s'ha esdeveniu en \"Alfambra\", porque o fonema romance \"f\" yera o mes pareixito en aragon\u00e9s a lo fonema aspirau representau en l'alfabeto arabe con a letra \u1e24\u0101. Dimpu\u00e9s por castellanizaci\u00f3n a \"f\" esdevini\u00f3 a \"h\" muta actual.\nPatrimonio natural.\nBi ha una estructura cheolochica intresant. Un plego anticlinal tien un flanco con estratos cuasi verticals. L'augua cuela por ixos estratos dica fonduras prou grans fendo que se caliente por o gradient cheotermico. Dimpues de calentar-se puya, fendo as famosas fuents termals. Manimenos ista teor\u00eda no ye a mas acertada y a sociedat cientifica hue en acepta una atra como a mas acertada, as auguas termals dimanar\u00edan d'altas profundidaz baixo a branca castellana d'o Sistema Iberico, y atravesando a Cuenca d'Almaz\u00e1n u Cuenca d'Alfama d'Arag\u00f3n, aproveitar\u00eda ixos estratos verticals de calsinera permeables ta puyar enta la superficie.\nEn Alfama por tener augua termal existen as solas citas en interior de un gasteropodo propio de fuents de climas mas calidos, o \"Melanopsis penchinati\". Mientres que en Charaba existe tami\u00e9n atro gasteropodo d'a mesma familia, tami\u00e9n endemico d'iste zaguer lugar, o \"Melanopsis praemorsa\" Tami\u00e9n ye present o gasteropodo introduciu \"Melanoides tuberculata\"."}
{"id": "12374", "revid": "69718", "url": "https://an.wikipedia.org/wiki?curid=12374", "title": "Charava", "text": "Charava (Jarava en graf\u00eda SLA, \"Jaraba\" en castellano) ye un municipio d'Arag\u00f3n situato en a provincia de Zaragoza, en a comarca d'a Comunidat de Calatay\u00fa.\nTien una poblaci\u00f3n de habitants, en una superficie de 42,91 \u00a0km\u00b2 y una densidat de poblaci\u00f3n de hab/km\u00b2.\nToponimia.\nEn a Bula de Lucio III, de 1182 s'escribe \"Xarava\", pero ixa \"x\" no representa o fonema d'a \"x\" sino o fonema d'a \"ch\" como en las variants graficas medievals \"Sanxo\" y \"Belxit\" de \"Sancho\" y \"Belchit\". La tradici\u00f3n de representar o fonema d'a \"ch\" con una \"x\" encara contina en valenciano, on se representa con \"x\" bellas palabras que se prenuncian \"ch\" y no tienen una \"x\" etimolochica, (\"Xest\", \"Xestalgar\", \"Xinquer\", \"Xulilla, etc...\nEn a mayor parte d'os textos medievals antigos s'escribe \"Jarava\", y asinas ye encara en o Fogache de 1495. Tami\u00e9n existiba la variant \"Gerava\". Dimpu\u00e9s apareixe escrito \"Xarava\" en un contexto de castellanizaci\u00f3n, (en a primera etapa de castellanizaci\u00f3n a \"ch\" de \"chent\" se castellaniza como \"xente\"). Dimpu\u00e9s ixa -x- ha evolucionato d'alcuerdo con a fonetica historica d'o castellano esdevenindo una \"j\" velar en o sieglo XVII.\nEconom\u00eda.\nA econom\u00eda de Charava se basa prencipalment en o turismo termal. Bi ha tres balnearios, o \"Balneario d'a Virchen\", o \"Balneario de Ser\u00f3n\" y o \"Balneario de Sicilia\", toz \u00e9ls creyatos en os sieglo XIX. Manimenos as propiedaz d'as suyas auguas ya yeran conoixitas dende tiempos d'os romanos.\nAs tres plantas embotelladoras que existen en o lugar, \"Fontjaraba\", \"Fontecabras\" y \"Lunares\", tami\u00e9n son importants ta la suya econom\u00eda dende que en 1860 istas auguas estioron declaratas d'utilidat publica."}
{"id": "12378", "revid": "401", "url": "https://an.wikipedia.org/wiki?curid=12378", "title": "Imperialismo", "text": "O imperialismo ye a formaci\u00f3n y mantenimiento d'imperios, ya siga por control territorial u por la adquisici\u00f3n de materias primas. Isto quiere dicir que ye a dominaci\u00f3n politica u economica que eixerce un pa\u00eds economicament y en por tanto tecnolochicament superior sobre un pa\u00eds inferior en istos aspectos. O termin s'emplega ta describir a estratechia d'un pa\u00eds de mantener colonias y dominaci\u00f3n sobre tierras luent d'o suyo territorio, siga u no clamato lo pa\u00eds a si mesmo \"Imperio\". A necesidat de colonizar ye important, ya en o sieglo XIX s'asocia tami\u00e9n con o termin de potencia, en iste inte historico lo pa\u00eds que poseyeba colonias yera reconoixito como tal."}
{"id": "12380", "revid": "69718", "url": "https://an.wikipedia.org/wiki?curid=12380", "title": "Miranda d'Ebro", "text": "Miranda d'Ebro (en castellano \"Miranda de Ebro\") ye una ciudat y municipio espanyola situada en a provincia de Burgos, comarca de l'Ebro y partiu chudicial d'Miranda d'Ebro (en ye la suya capital, en a comunidat autonoma de Castiella y Ley\u00f3n.\nEn 2008 a suya poblaci\u00f3n yera de 40.060 habitants en una superficie de 101,33 km\u00b2. con una densidat de poblaci\u00f3n de 390,69 habitants/km\u00b2.\nCheograf\u00eda.\nA localidat de Miranda d'Ebro se troba situada a 471 metros d'altaria sobre lo livel d'a mar, a una distancia de 80 km d'a ciudat de Burgos, a capital d'a suya provincia, y de 323\u00a0km d'a ciudat de Madrit, a capital d'Espanya.\nYe trescruzada por o r\u00edo Ebro.\nComprende o nuclio de poblaci\u00f3n u lugar dito Valverde de Miranda."}
{"id": "12381", "revid": "106740", "url": "https://an.wikipedia.org/wiki?curid=12381", "title": "Miranda de Ebro", "text": ""}
{"id": "12384", "revid": "610", "url": "https://an.wikipedia.org/wiki?curid=12384", "title": "Sercu\u00e9", "text": "Sercu\u00e9 ye un lugar d'o municipio de Fanlo, en a provincia de Uesca. Actualment no tien habitants.\nToponimia.\nYe un caso de toponimo con terminaci\u00f3n -u\u00e9 que indica pertenencia, dezaga de l'antroponimo \"SIRICUS\" (documentato en Bologne) u SIRICCO (documentato en Aquitania)."}
{"id": "12385", "revid": "41", "url": "https://an.wikipedia.org/wiki?curid=12385", "title": "Saunc", "text": ""}
{"id": "12386", "revid": "3972", "url": "https://an.wikipedia.org/wiki?curid=12386", "title": "Vi\u00f3", "text": ""}
{"id": "12387", "revid": "188", "url": "https://an.wikipedia.org/wiki?curid=12387", "title": "Buisant", "text": ""}
{"id": "12388", "revid": "188", "url": "https://an.wikipedia.org/wiki?curid=12388", "title": "Sercuet", "text": ""}
{"id": "12389", "revid": "610", "url": "https://an.wikipedia.org/wiki?curid=12389", "title": "Borda", "text": "Borda u buerda (d'o francico &lt;\"bord\", \u00abtola\u00bb) ye un nombre chenerico ta cuantas menas d'edificacions emplegadas cheneralment ta cubillar-ie o bestiar u t'alzar-ie productos agricolas (mas que mas, a pastura d'o bestiar). Pallers, graners, lenyeras, tota ixa mena d'edificios son clamados \"bordas\" en es lugars pirenencos.\nOs usos tradicionals d'istes edificios yeran variatos. Se i alzaba a hierba y as mieses antes d'a trilla, mientres que en atros puestos se i guardaban animals domesticos. L'uso cutiano d'istes edificidos fa que se'n trobe muitas amanadas t'as lugars, y a sob\u00e9n arredolando as eras ta chirar-ie o grano dimpu\u00e9s de trillar-lo.\nIsta mena d'edificios se feba servir de barra a barra d'a de's Pireneus, y son clamaus por iste nombre en Arag\u00f3n, Catalunya, Occitania, Andorra y Euskal Herria. En bel puesto de Sobrarbe s'emplega a variant diftongada \"Buerda\", que ha quedato fosilizata en a toponimia en o nombre d'o lugar d'a Buerda."}
{"id": "12390", "revid": "610", "url": "https://an.wikipedia.org/wiki?curid=12390", "title": "Ceresuela", "text": "Ceresuela (en a prenunciaci\u00f3n tradicional de Vio \"/\u03b8e.ri.'swa.la/\" , en castellano \"Ceresuela\") ye un lugar\u00f3n despoblato d'o municipio de Fanlo. Fincau en a cabelera d'a val de Vio, am\u00e1n d'a naixencia d'a Yesa a es piez d'a Rayoala (1.705m), aintro d'a cul que forman a \"Man de l'Estallo\" per o sud-sud-ueste, d'a on se i vei as puntas d'a Musela (1.804m), Comiello (1.894m) y l'Estallo (1.690m), y a \"Man de Metils\" per an se baixa ta o barranco d'Aso y a \"valle\" de Fanlo.\nToponimia.\n\"Ceresuela\" puet estar un diminutivo toponimico de \"Ciresa\" con sufixo -uela. La raz\u00f3n de formaci\u00f3n d'un diminutivo toponimico n'un caso como este podi\u00f3 estar poder diferenciar Ceresuela de \"Ciresa\" (Val d'Echo), que yera un puesto con un important monesterio y muito mes conoixito."}
{"id": "12391", "revid": "610", "url": "https://an.wikipedia.org/wiki?curid=12391", "title": "Gallisu\u00e9", "text": "Gallisu\u00e9 ye un lugar\u00f3n despoblato d'o municipio de Fanlo, en a Provincia de Uesca y comarca de Sobrarbe. Fincato en a boca d'a Val de Vio per a cuenca d'a Yesa, am\u00e1n de l'Ermita de Sant Mam\u00e9s en o paso entre a Yesa y o Congosto d'as Cambras."}
{"id": "12392", "revid": "188", "url": "https://an.wikipedia.org/wiki?curid=12392", "title": "Buarba", "text": ""}
{"id": "12395", "revid": "610", "url": "https://an.wikipedia.org/wiki?curid=12395", "title": "Sant Roque", "text": "Sant Roque ye naixiu, d'alcuerdo con a tradici\u00f3n, de Montpeller (Reino de Mallorca hue Francia) y esti\u00f3 en vida un pelegr\u00edn que march\u00f3 ta Roma y encet\u00f3 una marcha per toda Italia en os siguients anyos, dedicando-se a fer curas de toz os infectaus per a Peste, a cual arrib\u00f3 a condenar a suya propia vida. A existencia d'este santo s'ha d'enmarcar mes que probablement en a segunda metat d'o sieglo XIV, y a suya defunci\u00f3n en Voghera, anque en i hai atras hipotesis que dicen que habr\u00eda estau en a mesma Montpeller.\nO culto ta este santo s'estendill\u00f3 a-escape dimpu\u00e9s d'o sieglo XV. Alavez, dende Venecia s'enamploron os suyos horizonts ta o mundo chermanico y, en especial, os Pa\u00edses Baixos. En 1477, cuan s'heba estendillau una altra epidemia de peste, se fizo fundaci\u00f3n en Venecia d'una confrair\u00eda que, fendo-le honor, treball\u00f3 con os empestaus, a cual se conoixi\u00f3 dende l'inte como \"La Confraternit\u00e1\" u \"Scuole di San Rocco\". Ixa agrupaci\u00f3n en foment\u00f3 lo culto alzando-le capiellas y centros d'hospicio per toda Italia.\nMuitos templos le son adedicaus per tot lo mundo, pero en especial en ye uno en Par\u00eds, a man d'o Museu d'o Louvre, que s'alz\u00f3 per orden d'o rei de Francia Luis XIV en l'anyo 1563, o cual ye destacau per as suyas caracteristicas arquitectonicas.\nEn o santoral cristiano, a suya onomastica se celebra o 16 d'agosto, estando per ixas calendas una d'as festividaz que mes a sob\u00e9n se troba como fiesta patronal en muitas localidaz d'Espanya."}
{"id": "12396", "revid": "610", "url": "https://an.wikipedia.org/wiki?curid=12396", "title": "Sant \u00darbez", "text": "Sant \u00darbez esti\u00f3 un santo posiblement naixito de Bordeus (Francia) que trescruz\u00f3 os Pireneus durantes a \"Reconquista\" aragonesa ta recuperar t'a fe catolica as reliquias de Sant Chust y Sant Pastor que yeran en territorios musulmans. Dimpu\u00e9s de cumplir ixa misi\u00f3n, diz que finc\u00f3 en as valles d'o Pireneu aragon\u00e9s ta continar con una vida d'ermit\u00e1n per as esplugas d'a tierra que huei ye Sobrarbe.\nEn son diversos os puestos de l'Alto Arag\u00f3n a on se suposa que bi fay\u00f3 estancia. Primer de toz, una espelunga en o congosto d'as Cambras (Valle de Vi\u00f3, am\u00e1n d'o cany\u00f3n d'Anyisclo) a on s'alz\u00f3 una ermita (se veiga ermita de Sant \u00darbez) basando-se en a suposici\u00f3n que o santo bi heba vivito. Alavez dimpu\u00e9s d'ixes anyos, o santo march\u00f3 t'a Ribera de Fiscal on diz que bi heba ito pastor (cultos en Albella, Fiscal y Sant Mart\u00edn d'a Solana) d'antes no marchase enta es sarratos de Guara, a Guarguera y Sarrablo, d'on en mach\u00f3 t'a valle d'Onsera ta estar ordenato sacerdote per l'alavez prior Sant Mart\u00edn d'o monasterio de Sant Mart\u00edn d'Onsera. As zagueras estancias que se'n dicen estioron en Nocito (Plana de Uesca) on que s'enretirareba per os siguients anyos y dica a suya muerte, presuntament a la edat de 100 anyos.\nO suyo culto gosa a profesar-se especialment en tiempos de sequera, cuan ye menester de plevias, como t'altros santos altaragoneses como Sant Veturi\u00e1n."}
{"id": "12398", "revid": "401", "url": "https://an.wikipedia.org/wiki?curid=12398", "title": "Ermita de Sant \u00darbez", "text": "A ermita de Sant \u00darbez ye una ermita romanica construita adintro d'una cambra u espluca ubierta en a boca d'a Valle d'Anyisclo mientres se bi plega per man d'o Congosto d'as Cambras. Queda a 400m d'o puent de Sant \u00darbez en l'alto d'una foz que i fa lo r\u00edo Bell\u00f3s.\nYe \u00e9ste lo puesto a on se suposa que Sant \u00darbez i vivi\u00f3 mientres que esti\u00f3 como ermitano en Sobrarbe. Se diz que o santo vivi\u00f3 ast\u00ed perque ixa espluca ye amanata d'o puesto a on i fay\u00f3 un d'es suyos miraglos; se diz que d'un canto d'a foz d'o Bell\u00f3s a on yera deix\u00f3 cayer o suyo baculo, que yera prou mes curto que no l'amplura d'a breca, y que \u00e9ste alavez i qued\u00f3 concallato d'entre es cillos deixando un paso d'entre las dos espuenas d'o forato ta que es pastors podesen un puent. D'ixa traza es locals podioron construir o viello puent de Sant \u00darbez que encara se i puet veyer huei d\u00eda.\nA construcci\u00f3n d'ista ermita ye simple, encavita adintro d'a suya espluca, ixa le fa las parez per 3 d'es suyos cantos y lo tellato. Una descontinidat d'a paret exterior fa bi permite la entrata d'a luz enta l'altar y la nau. Modernas obras de reforma n'han feto beroya la estructura, mientres que han permeso que l'altar y lo fundo d'o templo, que ye zarrato, recuperasen a forma arredolata de l'abside medieval.\nProcesions y romer\u00edas.\nO culto ta Sant \u00darbez ye estendillato per es lugars de Sobrarbe, y per ixo se fan dos romer\u00edas anyals enta esta ermita, la una o 15 de setiembre dende es lugars d\"'O Quiny\u00f3n\" de Fanlo (Fanlo, Buis\u00e1n, Ner\u00edn y Sercu\u00e9) y l'altra o 15 d'aviento dende es lugars d'a Valle de Vio (Vio, Buerba, Yeba y Ceresuela). Adem\u00e9s, d'entre estas valles y la Ribera de Fiscal bi heba tradicionalment un \"mutuo deber\" per o cual cuan hi heba sequeras, es vec\u00edns de Vio heban de transcruzar A Solana y baixar enta Albella ta pregar en a ermita de Sant \u00darbez d'all\u00e1 per a ruixada, y alavez es pobladors d'Albella y Sant Mart\u00edn d'a Solana, cuan es veyeban venir, heban de marchar tornando enta la Ermita d'Anyisclo blandindo branquetas de buixo. Nom\u00e9s que cuan s'heban acumplito ixas dos procesions se'n deciba que vendr\u00edan as precipitacions."}
{"id": "12399", "revid": "8541", "url": "https://an.wikipedia.org/wiki?curid=12399", "title": "Sant \u00darbiz", "text": ""}
{"id": "12401", "revid": "8541", "url": "https://an.wikipedia.org/wiki?curid=12401", "title": "Ermita de Sant \u00darbiz", "text": ""}
{"id": "12404", "revid": "3972", "url": "https://an.wikipedia.org/wiki?curid=12404", "title": "Puent de San Urbiz", "text": ""}
{"id": "12407", "revid": "41", "url": "https://an.wikipedia.org/wiki?curid=12407", "title": "Ascuarre", "text": ""}
{"id": "12410", "revid": "82", "url": "https://an.wikipedia.org/wiki?curid=12410", "title": "Ali ibn Abi Talib", "text": ""}
{"id": "12411", "revid": "82", "url": "https://an.wikipedia.org/wiki?curid=12411", "title": "Abu l-Hasan Ali Ibn Abi T\u00e1lib", "text": ""}
{"id": "12416", "revid": "3972", "url": "https://an.wikipedia.org/wiki?curid=12416", "title": "Pont de Sant Urbiz", "text": ""}
{"id": "12417", "revid": "3972", "url": "https://an.wikipedia.org/wiki?curid=12417", "title": "Puent de Sant Urbiz", "text": ""}
{"id": "12419", "revid": "3972", "url": "https://an.wikipedia.org/wiki?curid=12419", "title": "Puent de Sant \u00darbez", "text": ""}
{"id": "12420", "revid": "3972", "url": "https://an.wikipedia.org/wiki?curid=12420", "title": "Puent de Sant \u00darbiz", "text": ""}
{"id": "12421", "revid": "3972", "url": "https://an.wikipedia.org/wiki?curid=12421", "title": "Puente de San Urbez", "text": ""}
{"id": "12422", "revid": "3972", "url": "https://an.wikipedia.org/wiki?curid=12422", "title": "Puente de Sant \u00darbez", "text": ""}
{"id": "12423", "revid": "3972", "url": "https://an.wikipedia.org/wiki?curid=12423", "title": "Pont de Sant Urbez", "text": ""}
{"id": "12424", "revid": "3972", "url": "https://an.wikipedia.org/wiki?curid=12424", "title": "Pont de Sant \u00darbez", "text": ""}
{"id": "12425", "revid": "3972", "url": "https://an.wikipedia.org/wiki?curid=12425", "title": "Pont de Sant \u00darbiz", "text": ""}
{"id": "12426", "revid": "3972", "url": "https://an.wikipedia.org/wiki?curid=12426", "title": "Puent de San \u00darbiz", "text": ""}
{"id": "12427", "revid": "3972", "url": "https://an.wikipedia.org/wiki?curid=12427", "title": "Puent de San \u00darbez", "text": ""}
{"id": "12428", "revid": "610", "url": "https://an.wikipedia.org/wiki?curid=12428", "title": "Puent de Sant Urbez", "text": "O puent de San \u00darbez (, tambi\u00e9n dito \"pont\" de San \u00darbez en Sobrarbe) ye un puent romanico en l'alto d'o r\u00edo Bell\u00f3s mientres que \u00e9ste pasa per l'endreito dito congosto d'as Cambras, poquez centenars de metros dimpu\u00e9s que lo r\u00edo en siga surtiro d'a valle d'Anyisclo.\nAm\u00e1n d'a ermita de Sant \u00darbez, on que se diz que i vivi\u00f3 lo santo, y cuasi en a boca d'a valle d'Anyisclo, \u00e9ste ye uno d'es puestos mes vesitatos de tot o Parque Nacional d'Ordesa y d'as Tres Serols per a facilidat de l'acceso per carretera dica cuasi lo mesmo puent. Ye per ixe motivo que las autoridaz responsables d'o Parque Nacional en habioron de construir un sostituto muderno mesmo en o canto de l'antigo t'afluixar-ne lo transito de personas, que a travi\u00e9s d'\u00e9ste s'endreitan ta la ermita que nom\u00e9s puet estar mirata cuan se be trescruza.\nO puesto a on se troba ye singularment berroyo y espectacular, alzato en alto d'una foz prefunda d'o Bell\u00f3s per on que lo r\u00edo baixa entre parez de penya mientres que prencipeya lo congosto d'as Cambras. Esta ubicaci\u00f3n fay\u00f3 mes f\u00e1cil de seguras que apareciesen de falordias y rondallas populars sobre d'a suya construcci\u00f3n, parte prencipal de l'atractivo d'o puesto, a mes que l'orichen d'o culto ta Sant \u00darbez en os lugars d'a redolada.\nO miraglo d'o puent.\nO mito de Sant \u00darbez en Arag\u00f3n prencip\u00f3 talment ast\u00ed perque, seguntes a falordia, a lo santo le preguntoron uns pastors d'a valle de Vio, en una espluca en a cual l'hombre santo i meditaba, per si sapeba garra maniera de fer arribar as bestias enta l'altra man d'a foz d'o congosto, y alavez esti\u00f3 que \u00e9ste bi deix\u00f3 cayer una bara ta dintro d'o forato d'a foz, o cual yera muto mes curto que no l'ampluera d'ixa breca, y per fuerzas d'un miraglo se diz que l'astilo per cuentas de baixar enta lo r\u00edo, qued\u00f3 concallato d'entre las dos leneras de canto y canto d'a canal, amostranndo asinas o puesto mes endicato t'alzar-be lo puent."}
{"id": "12429", "revid": "610", "url": "https://an.wikipedia.org/wiki?curid=12429", "title": "Escopuli\u00f3n", "text": "O escopuli\u00f3n u escupuli\u00f3n ye lo recipiente treballato en fusta u cuerno vuedatos que s'emplegaba en a dallanza ta portar-ie la esmoladera penchata d'o cintur\u00f3n.\nO emplego d'iste utensilio feba posible transportar a esmoladera cuan o segador yera en o campo fendo a suya fayena, y d'ixa traza, no le caleba retirar-se-ne ta esmolar o dallo tan a menuto como la ferramienta precisa, si que lo podeba fer de tot plen cada pocos dallazos."}
{"id": "12430", "revid": "82", "url": "https://an.wikipedia.org/wiki?curid=12430", "title": "Escupuli\u00f3n", "text": ""}
{"id": "12431", "revid": "401", "url": "https://an.wikipedia.org/wiki?curid=12431", "title": "Auchila", "text": "Auchila (u \"Awjilah\", en arabe \u0623\u0648\u062c\u0644\u0647) ye una poblaci\u00f3n de cuasi 7.000 habitants (est. 2007), situata en Libia, en un oasis d'o desierto d'o Sahara.\nL'idioma autoctono ye l'auchila, una luenga berber oriental, encara que en a vita publica gosa a fer-se servir l'arabe libio. La chent, de relichi\u00f3n musulmana sunn\u00ed, cautiva os hortals con l'augua que extrayen de pozos fundos.\nSeguntes la tradici\u00f3n cristiana, ye la seu titular d'Augil\u00e6, en a hestorica rechi\u00f3n libia de Cirenaica."}
{"id": "12432", "revid": "610", "url": "https://an.wikipedia.org/wiki?curid=12432", "title": "Idioma auchila", "text": "L'auchila (\"awjilah\") ye una luenga berber parlata a Auchila, en a historica rechi\u00f3n de Cirenaica, a la faixa nordoriental de Libia. O \"Ethnologue\" cifra en 3.000 personas o numero de fabladors d'a luenga, encara que ye probablement inferior, ya que a luenga ye amanata t'a extinci\u00f3n y pervive principalment entre as mullers, mes monoling\u00fces, mientres que cuasi toz es hombres son biling\u00fces en arabe libio, d'o cual gosan a fer mes uso en a vida publica. En cheneral, es parladors mes ch\u00f3vens son ya de meyana edat.\nFiliaci\u00f3n.\nYe un idioma berber, clasificato per un regular, chunto con o sokna y con o siui como d'o grupo oriental. Maarten Kossmann (1999), manimenos, considera lo siui y l'auchila de grupos diferents, achuntando l'auchila con o gadamis."}
{"id": "12433", "revid": "69718", "url": "https://an.wikipedia.org/wiki?curid=12433", "title": "Auchila-sokna", "text": "L'auchila-sokna ye un grupo formato per dos luengas fablatas a lo nord-este d'Africa (en Libia) que perteneixen a la branca oriental d'a familia d'as luengas berbers. Istas dos luengas son:"}
{"id": "12434", "revid": "45", "url": "https://an.wikipedia.org/wiki?curid=12434", "title": "Auchila-Sokna", "text": ""}
{"id": "12436", "revid": "82", "url": "https://an.wikipedia.org/wiki?curid=12436", "title": "Awjilah-Sokna", "text": ""}
{"id": "12437", "revid": "82", "url": "https://an.wikipedia.org/wiki?curid=12437", "title": "Awjilah-sokna", "text": ""}
{"id": "12439", "revid": "401", "url": "https://an.wikipedia.org/wiki?curid=12439", "title": "Ana Gim\u00e9nez", "text": "Ana Gim\u00e9nez Betr\u00e1n (Uesca, 1968). Licenciada en Filosof\u00eda y Letras por a Universidat de Zaragoza y profesora de Educaci\u00f3n Secundaria dende 1996, actualment exerce a suya profesi\u00f3n en Uesca, do fa clases de Luenga castellana y Literatura. Como filologa ye autora d'os articlos: \"Apara l'o\u00eddo y beyer\u00e1s as cosas claram\u00e9n\" (1994), \u201cBellas aportazions a la toponimia d'Arator\u00e9s\u201d (1999), \"Tres fitos d'a bida: una cosmobisi\u00f3n aragonesa\" (2000) u \"Reloch de pocha no ye solo una nobela\" (2011-2012).\nYe miembro d'o \"Consello d'a Fabla Aragonesa\". A suya relaci\u00f3n con l'aragon\u00e9s se remonta ta zagueros d'os anyos 1980 y abrarca muitos aspectos, dende la amostranza dica os prochectos educativos per medio de cursos y seminarios, pasando por treballos pa medios de comunicaci\u00f3n y, per \u00faltimo, a creyaci\u00f3n literaria. Escribe en aragon\u00e9s com\u00fan.\nEn iste, ha publicato dos novelas, todas dos de ambientaci\u00f3n historica, que recibioron senglos premios en certamens literarios. La uno, en 2000 uno d'os acc\u00e9sits d'o premio que convoca o Concello de Lo Grau, por o relato \"Ixos tiempos g\u00fcegatizos\", y en 2005 o VII Premio Internacional de Novela Curta \u201cChus\u00e9 Coarasa\u201d, con a novela historica \"Palestra\".\nEn relato curto destacamos as obretas \"Foratos\" (2007), a historia d'un cabo de carabiners en a Cerdanya, \"Esquite\" (2011) un relato feminista y \"ADN\" premio de Relatos \"Luis del Val\" en 2013.\nObra.\nNovela.\n "}
{"id": "12440", "revid": "401", "url": "https://an.wikipedia.org/wiki?curid=12440", "title": "Costa d'Oro", "text": "Costa d'Oro (21) (en franc\u00e9s \"C\u00f4te-d'Or\") ye un departamento franc\u00e9s situato en a rechi\u00f3n de Borgonya-Franco Condau. Os suyos habitants se claman, en franc\u00e9s, \"C\u00f4te-d'Oriens\".\nA suya poblaci\u00f3n ye de 506.755 habitants (1999) en una superficie de 8.763 km\u00b2, con una densidat de poblaci\u00f3n de 58 hab/km\u00b2.\nD'o departamento de Costa d'Oro en fan parte 3 districtos, 43 cantons y 707 comunas u municipios. A suya capital ye a ciudat de Dijon. O President d'o Consello Cheneral departamental ye Louis de Broissia."}
{"id": "12441", "revid": "41", "url": "https://an.wikipedia.org/wiki?curid=12441", "title": "C\u00f4te-d'Or", "text": ""}
{"id": "12442", "revid": "401", "url": "https://an.wikipedia.org/wiki?curid=12442", "title": "Liberalismo", "text": "O liberalismo ye un grupo d'ideolochias politicas que afirma a supremac\u00eda de l'acci\u00f3n individual por dencima d'a colectiva. Ixo embreca que as estructuras de gubierno reduzcan a suya intervenci\u00f3n a lo minimo necesario ta guaranciar a convivencia, seguntes a filosof\u00eda d'o \"laissez faire, laissez pass\u00e9\" (en franc\u00e9s: \"dixar fer, dixar que pase\")."}
{"id": "12445", "revid": "610", "url": "https://an.wikipedia.org/wiki?curid=12445", "title": "Narancha (fruita)", "text": "A narancha ye a fruita d'a naranchera, eixemplo d'Hesperidio. Ye un citrico, de color entre l'amariello y o royo, color que recibe o nombre de narancha, por ista fruita. Orichinariament d'o sudeste asiatico, s'adapta mui bien a lo clima mediterranio.\nComo toz os citricos ye rica en Vitamina C, y ye habitual minchar-ne enteras, asinas como en forma de suco.\nSimbolicament se dice que bel\u00fan ye a meya narancha d'unatro cuan ye la parella perfecta en o terr\u00e9n de l'aimor.\nFitonimia.\nL'orichen bien documentau d'o fitonimo se troba en o sanscrito \"narang\" u \u0928\u093e\u0930\u0902\u0917. S'especula que a forma orichinal en sanscrito provienga d'una luenga dravidica. Dende o sanscrito fue adaptada en persa como \u0646\u0627\u0631\u0646\u062c u \"n\u0101rensh\". Dende o persa pas\u00f3 a l'arabe como \"narandj\" u \u0646\u0631\u0646\u062c l'\u00e1rbol y \"narandjah\" u \u0646\u0631\u0646\u062c\u0629 la fruita. L'adaptaci\u00f3n en as diferents luengas romances ha estau dispar: \"naranja\" en castellano, \"laranja\" en portugu\u00e9s, \"naronja\" en catal\u00e1n medieval, \"arancia\" en italiano pa evitar confusions con os articlos, y \"orange\" en franc\u00e9s relacionando-la con la parola or.\nAs naranchas que se cautiva y vende actualment son por un regular naranchas dulzas \"Citrus \u00d7 sinensis\" (narancha de China) y \"Citrus reticulata\" (mandarina), que introducioron os portugueses en o Sieglo XVI dende as suyas colonias d'Orient. Enantes os citricos equivalents que se cautivaba y vendeba en Europa yeran \"Citrus \u00d7 aurantium\", de gusto amargo, que teneban uso en a fabricaci\u00f3n de perfumes y de mermeladas, y que en aragon\u00e9s medieval recibiban a denominaci\u00f3n de \"toroncha\", denominaci\u00f3n que a vegadas tami\u00e9n s'aplicaba a lo poncil (\"Citrus medica\"), lo solo citrico cautivau en tiempos d'os romanos. A introducci\u00f3n en Espanya d'a nueva fruita dulza traita por os portugueses en o sieglo XVI cheneraliz\u00f3 a denominaci\u00f3n castellana \"naranja\" en Arag\u00f3n, que s'adapt\u00f3 como \"narancha\" en aragon\u00e9s occidental."}
{"id": "12446", "revid": "41", "url": "https://an.wikipedia.org/wiki?curid=12446", "title": "Naranchera", "text": ""}
{"id": "12447", "revid": "82", "url": "https://an.wikipedia.org/wiki?curid=12447", "title": "Ana Gim\u00e9nez Betr\u00e1n", "text": ""}
{"id": "12448", "revid": "610", "url": "https://an.wikipedia.org/wiki?curid=12448", "title": "Polo Sud", "text": "O polo sud ye o punto mas a lo sud d'a superficie d'o planeta Tierra y puede definir-se de cuatro trazas diferents.\nNom\u00e1s as dos primeras definicions son a sob\u00e9n conoixitas. Siga como siga, o polo sud siempre ye situato en l'Antarctida.\nTa la navegaci\u00f3n, o polo sud se buscaba antigament a partir d'a posici\u00f3n d'as estrelas, seguntes o polo sud celeste, que en a nuestra era ye de pior identificar que no lo polo norte celeste."}
{"id": "12449", "revid": "3972", "url": "https://an.wikipedia.org/wiki?curid=12449", "title": "Polo sur", "text": ""}
{"id": "12450", "revid": "69718", "url": "https://an.wikipedia.org/wiki?curid=12450", "title": "Ludwik Lejzer Zamenhof", "text": "Ludwik Lejzer Zamenhof (Ludwik \u0141azarz Zamenhof) (Bia\u0142ystok, 15 d'aviento de 1859 - \u2020Varsovia, 14 d'abril de 1917) esti\u00f3 un medico oftalmologo, creyador d'a luenga internacional d'o esperanto.\nObres.\nA suya creaci\u00f3n literaria ye representata prencipalment por siet poemas:"}
{"id": "12451", "revid": "195", "url": "https://an.wikipedia.org/wiki?curid=12451", "title": "E.T.A", "text": ""}
{"id": "12452", "revid": "610", "url": "https://an.wikipedia.org/wiki?curid=12452", "title": "Batasuna", "text": "Batasuna (\"Unidat\" en basco; prenunciato \"Bat\u00e1sun\u00e1\") ye un partiu politico basco vinclau a la organizaci\u00f3n armada ETA. Tien presencia en a Comunidat Autonoma Basca, a Comunidat Foral de Navarra y os territorrios d'o Pa\u00eds Basco Franc\u00e9s, toz \u00e9ls forman Euskal Herria.\nDende 2003 ye ilegal en Espanya, anque en Francia ye legal.\nBatasuna esfiende a independencia d'Euskal Herria respecto d'Espanya y Francia, o socialismo, o feminismo y l'ecolochismo."}
{"id": "12453", "revid": "41", "url": "https://an.wikipedia.org/wiki?curid=12453", "title": "L. L. Zamenhof", "text": ""}
{"id": "12454", "revid": "69718", "url": "https://an.wikipedia.org/wiki?curid=12454", "title": "Tudeliella", "text": "Tudeliella (\"Tudelilla\" en castellano y oficialment) ye un municipio d'a comunidat autonoma uniprovincial d'a Riocha en a comarca de Calagorra.\nA suya poblaci\u00f3n ye de 410 habitants (2006) en una superficie de 19,06\u00a0km\u00b2, con una densidat de poblaci\u00f3n de 21,51 hab/km\u00b2.\nCheograf\u00eda.\nA localidat de Tudeliella se troba situada a 548 metros d'altaria sobre lo livel d'a mar, a una distancia de 40\u00a0km d'a ciudat de Logronyo, a capital d'a suya comunidat autonoma y d'a suya provincia."}
{"id": "12455", "revid": "69718", "url": "https://an.wikipedia.org/wiki?curid=12455", "title": "El Villar de Arnedo", "text": "El Villar de Arnedo ye un municipio d'a comunidat autonoma uniprovincial d'a Riocha, en a comarca de Calagorra.\nA suya poblaci\u00f3n ye de 625 habitants (2006) en una superficie de 18,25\u00a0km\u00b2, con una densidat de poblaci\u00f3n de 34,25 hab/km\u00b2.\nCheograf\u00eda.\nA localidat d'El Villar d'Arnedo se troba situada a 429 metros d'altaria sobre lo livel d'a mar, a una distancia de 36\u00a0km d'a ciudat de Logronyo, a capital d'a Riocha."}
{"id": "12457", "revid": "41", "url": "https://an.wikipedia.org/wiki?curid=12457", "title": "ETA", "text": ""}
{"id": "12501", "revid": "610", "url": "https://an.wikipedia.org/wiki?curid=12501", "title": "Idioma adai", "text": "L'idioma adai (tami\u00e9n dito adaizan, adaizi, adaise, adahi, adaes, adees, atayos) ye o nombre d'una etnia y d'a suya luenga que esti\u00f3 charrata en o norueste de l'actual Loisiana, Estaus Unius. O nombre adai deriva d'a palabra Caddo \"hadai\", que significa \"broza\".\nOs adai estioron uns d'os primers pueblos de Nordamerica en contactar con os europeus y isto lis afect\u00f3 muito. En 1530 \u00c1lvar N\u00fa\u00f1ez Cabeza de Vaca fabla d'\u00e9ls emplegando lo termin \"Atayos\". Os adai se tresladaron difuera d'a suya tierra d'orichen. En 1820 nom\u00e1s en quedaban trenta.\nLuenga.\nA luenga adai ye una luenga aislata. L'adai no ye guaire documentato (nom\u00e1s se conoixe una lista de 275 palabras). A suya clasificaci\u00f3n ye probablement imposible. Se propos\u00f3 que bi heba una conexi\u00f3n entre l'adai y as luengas caddoanas, por a suya proximidat, pero ista teor\u00eda parixe poco probable.\nL'adai se considera una luenga amortata."}
{"id": "12502", "revid": "610", "url": "https://an.wikipedia.org/wiki?curid=12502", "title": "Falz", "text": "A falz (d'o lat\u00edn \"&lt; FALCE\") ye una ferramienta agricola tradicional que se'n feba uso en segar, cheneralment ta cerials u bellas vegatas altras hierbas de mida semellant, antes de no cheneralizar-se l'emplego d'as modernas maquinas segaderas.\nA suya mida la fa mes manullable que no la dalla ta cuan cal obtener nom\u00e1s una parte d'a espiga u ta cuan no cal sique segar una finca chicota, a on que ser\u00eda canso de fer servir l'anterior per a necesidat d'esmolar-lo a ormino. O canto d'a fuella d'as falces no cal esmolar-la tanto como las dallas, y muitas d'as fuellas emplegan ya dende fa tiempo a \"bora\" u ripa aserrallada ta guaranciar que marche por mas tiempo.\nA suya forma tradicional ye una ferramienta feita d'una fuella en forma de meya luna enchascata en un mango curto, no guaire mes que l'amplura d'a man que l'ha de cullir. A largaria d'a fuella puede estar variata, dende bels 30\u00a0cm de belas \"falcetas\" ta segar matas dica la setantena de centimetros.\nOs orichens d'ista ferramienta son antigos y se'n suposa lo uso dende la epoca d'os primers pueblos neoliticos, que las feban de piedra calsinosa u mesmo de ueso d'animal, mientres que con as primeras civilizacions de mesopotamia o suyo disenyo s'heba perfeccionato apresentando totas ellas ya ixa forma caracteristica de letra C en a fuella.\nPer a suya periglosidat como ferramienta de tralla, os \"segadors\" soleban levar en l'altra man, ixa que heba d'aguantar o faixo d'espigas mientres yeran segadas, una protecci\u00f3n d'estructura semellant ta un zueco, feita por un regular de madera, clamata \"zoqueta\" u \"soqueta\"."}
{"id": "12507", "revid": "38885", "url": "https://an.wikipedia.org/wiki?curid=12507", "title": "Adaizan", "text": ""}
{"id": "12508", "revid": "38885", "url": "https://an.wikipedia.org/wiki?curid=12508", "title": "Adaizi", "text": ""}
{"id": "12509", "revid": "38885", "url": "https://an.wikipedia.org/wiki?curid=12509", "title": "Adaise", "text": ""}
{"id": "12510", "revid": "38885", "url": "https://an.wikipedia.org/wiki?curid=12510", "title": "Adahi", "text": ""}
{"id": "12511", "revid": "38885", "url": "https://an.wikipedia.org/wiki?curid=12511", "title": "Adaes", "text": ""}
{"id": "12512", "revid": "38885", "url": "https://an.wikipedia.org/wiki?curid=12512", "title": "Adees", "text": ""}
{"id": "12513", "revid": "38885", "url": "https://an.wikipedia.org/wiki?curid=12513", "title": "Atayos", "text": ""}
{"id": "12516", "revid": "610", "url": "https://an.wikipedia.org/wiki?curid=12516", "title": "Idioma mapudungun", "text": "O mapudungun, mapudungu, mapuche u araucano ye una luenga aislata fablata por os mapuches, un pueblo amerindio que vive en o sud d'America d'o Sud (en a parte central de Chile y centro-occidental d'Archentina). Tien arredol de 440.000 fablants con diversos graus de competencia ling\u00fcistica. Ha influito lo lexico castellano en a suya \u00e1rea de distribuci\u00f3n y, devez, ha incorporato palabras en o lexico castellano y quichua.\nDenominacions.\nOs suyos fablants claman a l'idioma \"mapuchedungun\", \"mapudungun\" u \"chedungun\", mientres que os cronistas colonials lo clamoron \"araucano\" y documentoron a denominaci\u00f3n \"chilidungu\", que se suposa que significa \"luenga de Chile\". O termino \"araucano\" fue acunyato mientres a conquiesta de Chile ta clamar a la chent y a suya luenga y s'us\u00f3 habitualment enta o sieglo XX; sindembargo, o ref\u00fas que prevoca entre os mapuches ha motivato un paulatino abandono d'o suyo uso en os lugars que \u00e9ls habitan y o crexient uso de \"luenga mapuche\" u \"mapudungun\".\nFiliaci\u00f3n ling\u00fcistica.\nA filiaci\u00f3n no ye pas clara, anque ling\u00fcistas como \"Englert\" u \"Tovar\" la sit\u00faan en o grupo andino d'as luengas amerindias d'America d'o Sud, emparentatas de luenyes con as luengas quichua y aimara; belaltras clasificacions encara mes especificas sit\u00faan o mapudungun a una familia araucano-chon que perteneixerba a lo debantdito grupo andino. Poderba, pues, no tractar-se d'una luenga aislata.\nAspectos socioculturals.\nVariaci\u00f3n diatopica.\nUna variedat meridional, o huiliche u veliche, ye considerata per Gordon (2005) un idioma deseparato. O huiliche, charrato a Chile en a \"Regi\u00f3n de Los Lagos\", conta con bels milars de fabladors, a mayor\u00eda d'os cuals fabla o castellano como luenga primera."}
{"id": "12518", "revid": "3972", "url": "https://an.wikipedia.org/wiki?curid=12518", "title": "Mapudungu", "text": ""}
{"id": "12519", "revid": "3972", "url": "https://an.wikipedia.org/wiki?curid=12519", "title": "Mapuche", "text": ""}
{"id": "12520", "revid": "3972", "url": "https://an.wikipedia.org/wiki?curid=12520", "title": "Luenga mapuche", "text": ""}
{"id": "12521", "revid": "3972", "url": "https://an.wikipedia.org/wiki?curid=12521", "title": "Araucano", "text": ""}
{"id": "12522", "revid": "69718", "url": "https://an.wikipedia.org/wiki?curid=12522", "title": "Anguciana", "text": "Anguciana ye un municipio d'a Riocha, en a comarca d'Haro y partiu chudicial d'Haro.\nA suya poblaci\u00f3n ye de 510 habitants (2010) en una superficie de 5,05 km\u00b2 y una densidat de poblaci\u00f3n de 100,99\u00a0hab/km\u00b2.\nCheograf\u00eda.\nA localidat d'Anguciana ye situada a 472 metros d'altaria sobre o livel d'a mar, a una distancia de 4\u00a0km d'Haro, a capital d'a suya comarca y partiu chudicial, y a 48\u00a0km de Logronyo, a capital d'a Riocha."}
{"id": "12524", "revid": "69718", "url": "https://an.wikipedia.org/wiki?curid=12524", "title": "Cihuri", "text": "Cihuri ye un municipio d'a comunidat autonoma uniprovincial d'a Riocha, perteneixent a la comarca d'Haro.\nA suya poblaci\u00f3n ye de 182 habitants (2006) en una superficie de 9,76\u00a0km\u00b2, con una densidat de poblaci\u00f3n de 18,65 hab/km\u00b2.\nCheograf\u00eda.\nO lugar de Cihuri ye situau a 486 metros d'altaria sobre lo livel d'a mar, a una distancia de 49\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12525", "revid": "610", "url": "https://an.wikipedia.org/wiki?curid=12525", "title": "Idioma ach\u00e9", "text": "L'ach\u00e9 ye un idioma tup\u00ed-guaran\u00ed parlato per unas 1.500 personas que habitan en reservas en o este de Paraguai.\nA denominaci\u00f3n de \"guayaqu\u00ed\" t'os ach\u00e9 se considera peyorativa.\nUn d'os dialectos d'a luenga ye muerto; l'idioma emplegato se considera amanato t'a extinci\u00f3n ya que es parladors cambeyan t'o guaran\u00ed paraguayo."}
{"id": "12526", "revid": "401", "url": "https://an.wikipedia.org/wiki?curid=12526", "title": "Ach\u00e9", "text": "Ach\u00e9 puet referir-se ta:"}
{"id": "12527", "revid": "45", "url": "https://an.wikipedia.org/wiki?curid=12527", "title": "Achen\u00e9s", "text": ""}
{"id": "12528", "revid": "45", "url": "https://an.wikipedia.org/wiki?curid=12528", "title": "Achin\u00e9s", "text": ""}
{"id": "12529", "revid": "610", "url": "https://an.wikipedia.org/wiki?curid=12529", "title": "Idioma achen\u00e9s", "text": "L'achen\u00e9s, achin\u00e9s u ach\u00e9 ye un idioma malayico d'o filo austronesio, parlato per mes de tres millons de personas en o territorio d'Ach\u00e9 (u Aceh), en o cabo norte d'a isla de Sumatra, a Indonesia.\nFiliaci\u00f3n ling\u00fcistica.\nL'achen\u00e9s ye clasificato como una luenga d'o subgrupo achinesochamico d'o grupo de luengas malayicas d'a branca d'as luengas malayopolinesias d'o filo austronesio.\nO cham ye la luenga mes amanata."}
{"id": "12530", "revid": "45", "url": "https://an.wikipedia.org/wiki?curid=12530", "title": "Idioma achin\u00e9s", "text": ""}
{"id": "12539", "revid": "82", "url": "https://an.wikipedia.org/wiki?curid=12539", "title": "Luenga araucana", "text": ""}
{"id": "12540", "revid": "61993", "url": "https://an.wikipedia.org/wiki?curid=12540", "title": "Belsu\u00e9", "text": "Belsu\u00e9 ye un lugar aragon\u00e9s d'o municipio de Nueno, situato en a comarca d'a Plana de Uesca y provincia de Uesca. A suya poblaci\u00f3n ye de 7 habitants (2015).\nCheograf\u00eda.\nA localidat de Belsu\u00e9 se troba situata a 934 metros d'altaria sobre o ran d'a mar, a una distancia de 16 km de Nueno, a capital d'o suyo municipio, y de 28\u00a0km d'a ciudat de Uesca, a capital d'a suya provincia.\nHistoria.\nSeguntes Agust\u00edn Ubieto Arteta, a primera cita d'o lugar ye de 1266, recullita en a obra de su chermano Antonio Ubieto Arteta \"Documentos de Sigena\", en \"Textos Medievales\", 32 (Valencia, 1970), y documenta as variants \"Belsue\" y \"Uelsue\".\nToponimia.\nYe un caso de terminaci\u00f3n -u\u00e9 de pertenencia dezaga d'un antroponimo galo como \"Belsa\" u \"Belsus\" documentatos en inscripcions de Galia y Britania. Rohlfs tampoco descarta que tienga relaci\u00f3n con o basco \"beltz\", \"negro\"."}
{"id": "12541", "revid": "610", "url": "https://an.wikipedia.org/wiki?curid=12541", "title": "Idioma chibcha", "text": "O chibcha, tami\u00e9n conoixita como muisca u \"mosca\", ye oficialment una luenga muerta de Colombia, fablata por o pueblo muisca.\nYera la luenga fablata por as tribus pertenexients a las confederacions muiscas d'o Cipa y o Zaque en l'Altipl\u00e1n Cundiboyac\u00e9n, Cordillera Oriental d'os Andes de Colombia. Anque de traza oficial se dice que o chibcha s'amort\u00f3 a la fin d'o sieglo XVIII, encara ye emplegato por chicotas comunidaz campesinas muiscas d'a zona d'influencia d'a confederaci\u00f3n precolombina y por o Cap\u00edtol Mayor d'o Pueblo Muisca en o \"I Congreso Cheneral d'o Pueblo Muisca\" celebrato en Bosa en setiembre de 2002."}
{"id": "12542", "revid": "401", "url": "https://an.wikipedia.org/wiki?curid=12542", "title": "Goi\u00e1s", "text": "Goi\u00e1s ye un d'os 26 estatos de Brasil y ye dividito en 246 municipios. Tien una superficie de 340.086 km\u00b2 y a suya poblaci\u00f3n ye de 5.619.917 habitants (2005), con una densidat de poblaci\u00f3n de 14,7 hab/km\u00b2. Os suyos prencipals municipios son a capital Goi\u00e2nia, An\u00e1polis, Trindade y Catal\u00e3o."}
{"id": "12543", "revid": "610", "url": "https://an.wikipedia.org/wiki?curid=12543", "title": "Catal\u00e3o", "text": "Catal\u00e3o (\"Munic\u00edpio de Catal\u00e3o\" en portugu\u00e9s) ye un d'os 246 municipios d'o Estato de Goi\u00e1s, Brasil. A suya poblaci\u00f3n yera de 75.623 habitants en 2007 en una superficie de 3.778 km\u00b2. O suyo PIB yera de 2.538.840.000,00 de reais."}
{"id": "12544", "revid": "610", "url": "https://an.wikipedia.org/wiki?curid=12544", "title": "Luengas chermanicas orientals", "text": "As luengas chermanicas orientals son una branca muerta d'a familia chermanica de luengas indoeuropeas.\nD'ista familia se crei que'n formaban parte o vandalo, o burgundio, o chepido y o gotico pero nom\u00e9s que se'n conservan textos que d'ista zaguera.\nRelatos d'antigos historiadors, a toponimia y restos archeolochicos sinyalan una migraci\u00f3n dende Escandinavia enta l'aria compresa entre os r\u00edos Vistula y Oder entre o 600 a.C. y o 300 a.C, y dimpu\u00e9s dende esta zona ta Ucra\u00edna.\nO suyo zaguer representant ye o gotico de Crimea, fablato dica o sieglo XVIII y substituyiu por lo tartaro de Crimea.\nGrupos.\nOs grupos identificaus como pueblos chermanicos orientals son:\nTradicionalment os longobardos yeran clasificaus por bel autor como chermanicos orientals, manimenos, l'idioma longobardo y o yiddisch son consideraus en l'actualidat por muitos especialistas como mas amanaus a l'alto alem\u00e1n antigo, especialment a os dialectos alto alemans superiors, lo que fa que a suya clasificaci\u00f3n entre as luengas chermanicas occidentals siga mas encertada que entre as orientals."}
{"id": "12545", "revid": "69718", "url": "https://an.wikipedia.org/wiki?curid=12545", "title": "Luengas cananeas", "text": "As luengas cananeas son una subfamilia d'as luengas semiticas, que yeran fablatas por os antigos pueblos d'a rechi\u00f3n de Cana\u00e1n, incluyindo os cananeus, hebreus y fenicios.\nTotas as luengas cananeas morioron como luengas vivas a o prencipio d'o primer milenio d'a nuestra era substituyidas por l'arameu, anque o hebreu permaneixi\u00f3 en o uso literario y relichioso entre chodigos, y fue revivita como luenga habitual fablata en o sieglo XIX por Eliezer Ben Yehuda. Os fenicios (y os cartachineses) difundioron a suya luenga cananea por o mar Mediterranio mientres un tiempo, pero tami\u00e9n desapareixi\u00f3."}
{"id": "12546", "revid": "401", "url": "https://an.wikipedia.org/wiki?curid=12546", "title": "Luengas andinas", "text": "As luengas andinas son luengas amerindias que no son agrupatas por criterios cheneticos, sino por criterios cheograficos. Belunas d'as luengas andinas son:"}
{"id": "12547", "revid": "610", "url": "https://an.wikipedia.org/wiki?curid=12547", "title": "Idioma aimara", "text": "L'aimara, tami\u00e9n dita aymara (\"jaya mara aru\" u \"jaqi aru\") ye una luenga d'a familia aru fablata en Bolivia, Chile y Per\u00fa. Recibe o suyo nombre d'a etnia aimara y ye oficial en Per\u00fa y Bolivia.\nL'aimara tien atras dos luengas chirmanas: o kawki, que se creye extinguito y o jaqaru, fablato en Tupe por unos millars de personas."}
{"id": "12548", "revid": "41", "url": "https://an.wikipedia.org/wiki?curid=12548", "title": "Club Deportivo B\u00e1sico Balonmano Arag\u00f3n", "text": "O Club Deportivo B\u00e1sico Balonmano Arag\u00f3n, conoixito popularment como Balonmano Arag\u00f3n, yera un club de handbol aragon\u00e9s, d'a ciudat de Zaragoza. Fue establito en 2003 y chug\u00f3 en a liga ASOBAL y en o Pavill\u00f3n Pr\u00edncipe Felipe de Zaragoza como equipo local.\nEn abril de 2016 plega de chugar en a Liga Asobal y desapareix como club por motius economicos."}
{"id": "12549", "revid": "61993", "url": "https://an.wikipedia.org/wiki?curid=12549", "title": "Bergasa", "text": "Bergasa ye un municipio d'a comunidat autonoma d'a Riocha, situau en a comarca d'Arnedo.\nA suya poblaci\u00f3n ye de 142 habitants (2006) en una superficie de 27,09\u00a0km\u00b2, con una densidat de 5,24 hab/km\u00b2.\nCheograf\u00eda.\nA localidat de Bergasa ye situada a 645 metros d'altaria sobre o livel d'a mar, a una distancia de 43\u00a0km de Logronyo, a capital d'a Riocha."}
{"id": "12550", "revid": "69718", "url": "https://an.wikipedia.org/wiki?curid=12550", "title": "Bergasillas Bajera", "text": "Bergasillas Bajera ye un municipio d'a comunidat autonoma d'a Riocha, en a comarca d'Arnedo.\nA suya poblaci\u00f3n ye de 28 habitants (2006) en una superficie de 9,7\u00a0km\u00b2, con una densidat de poblaci\u00f3n de 2,89\u00a0hab/km\u00b2.\nCheograf\u00eda.\nO lugar de Bergasillas Bajera se troba situau a 843 metros d'altaria sobre lo livel d'a mar, a una distancia de 45\u00a0km d'a ciudat de Logronyo, a capital d'as suyas provincia y comunidat autonoma.\nD'o suyo termin municipal fa parte o lugar de Bergasillas Somera."}
{"id": "12551", "revid": "69718", "url": "https://an.wikipedia.org/wiki?curid=12551", "title": "Enciso", "text": "Enciso ye un municipio d'a comunidat autonoma uniprovincial d'a Riocha, en a comarca d'Arnedo.\nA suya poblaci\u00f3n ye de 159 habitants (2006) en una superficie de 69,69\u00a0km\u00b2 y una densidat de poblaci\u00f3n de 2,28 hab/km\u00b2.\nCheograf\u00eda.\nO lugar d'Enciso se troba situau a 813 metros d'altaria sobre lo livel d'a mar, a una distancia de 72\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12552", "revid": "41", "url": "https://an.wikipedia.org/wiki?curid=12552", "title": "Aimara", "text": ""}
{"id": "12553", "revid": "401", "url": "https://an.wikipedia.org/wiki?curid=12553", "title": "Alem\u00e1n normativo", "text": ""}
{"id": "12555", "revid": "188", "url": "https://an.wikipedia.org/wiki?curid=12555", "title": "Hoz", "text": ""}
{"id": "12556", "revid": "188", "url": "https://an.wikipedia.org/wiki?curid=12556", "title": "Fal\u00e7", "text": ""}
{"id": "12558", "revid": "69718", "url": "https://an.wikipedia.org/wiki?curid=12558", "title": "Esquilla", "text": "As esquillas (d'o chermanico \"&lt; *skilla\") en aragon\u00e9s occidental tami\u00e9n esquilas y en aragon\u00e9s ribagorzano esquellas, son una familia d'instrumentos sonoros emplegatos en ganader\u00eda ta identificar as bestias d'una u altra casa, u de vez, fer posible la distinci\u00f3n d'ixas seguntes caracteristicas peculiars tals como que sigan l'animal dominant d'o remate (important entre as uellas y vacas, perque gosa estar una fembra a cual gu\u00eda lo grupo y cal identificar-la perque la s'ha de conducir.), masclo reproductor (\"trucos\") u fembra paridera (\"esquilletas\"). Tami\u00e9n se diz que per a suya sonoridat yeran d'utilidat ta espantar as salvachinas como os lupos u os onsos d'abantis no ataquesen o bestiar.\nA esquilla per si consiste d'una campana de fierro u bronce que gosa tener un \"batallo\" penchato en l'interior, feto de fusta, metal u ruello que pendula mientres l'animal chenta, producindo per a suya colisi\u00f3n con o metal que l'environa ixe son caracteristico, d'una sola nota, que el fa d'identificar.\nDe trazas chenerals, as esquillas s'afixan en o cuello d'os animals con a canaula, que ye una listona de fusta la cual s'ha feto enrollar sobre s\u00ed mesma, en haber-la tenito bels d\u00edas dintro de l'augua ta que cullese flexibilidat, y que puet enchascar-se per os suyos cabos en ista posici\u00f3n, mantenendo asinas a forma arredol d'o cuello d'a bestia y fendo balanciar a esquilla. Tradicionalment, istas piezas de fusta yeran treballatas per os amos u las mullers d'a casa, ornamentando-las con agravaturas de motivos diversos os cuals heban a saber-las vegadas significatos m\u00edsticos de protecci\u00f3n d'o bestiar u d'a casa d'on ixe yera (per eixemplo, en Sobrarbe i resultan sobenteras as \"cuatrefuellas\" -cuatrifolios-, que estioron o simbolo antigo d'a protecci\u00f3n y d'a buena suert t'as casas) u simplament trapaciadors ta os animals favoritos de l'amo.\nAltras vegadas, yera la propia esquilla la cual teneba ornamentacions agravadas (trucadas en o metal) que serviban ta indicar explicitament a casa d'a cual yera propio l'animal. Ixa traza d'indicacions no yera guaire frecuent en as esquillas mes chicolonas perque ixas s'emplegaban con animals no prou valiosos. Alavez, a mayor\u00eda d'ixas sinyals son feitas en trucos perque \u00e9stes gosaban emplegar-se con os \"sementals\" u \"rainas\" (fembras \"l\u00edder\") a fin d'evitar descusions sobre qui yera l'amo d'ixas bestias que yeran as mes carineras d'o remato. As sinyals gosaban estar coneixitas per toz os vecins d'o lugar y a sob\u00e9n heban estau as mesmas per diversas cheneracions d'a mesma casa, ta que no fuese pas f\u00e1cil de trafucar-se u de trafucar deng\u00fan."}
{"id": "12560", "revid": "82", "url": "https://an.wikipedia.org/wiki?curid=12560", "title": "Guayaqu\u00ed", "text": ""}
{"id": "12561", "revid": "82", "url": "https://an.wikipedia.org/wiki?curid=12561", "title": "Luenga andina", "text": ""}
{"id": "12563", "revid": "401", "url": "https://an.wikipedia.org/wiki?curid=12563", "title": "Gotico", "text": "Gotico ye en aragon\u00e9s un adchectivo derivau de \"godo\" que puet significar:"}
{"id": "12565", "revid": "41", "url": "https://an.wikipedia.org/wiki?curid=12565", "title": "Chibcha", "text": ""}
{"id": "12568", "revid": "41", "url": "https://an.wikipedia.org/wiki?curid=12568", "title": "Oloron-Sainte-Marie", "text": ""}
{"id": "12571", "revid": "610", "url": "https://an.wikipedia.org/wiki?curid=12571", "title": "Luengas altochermanicas centrals", "text": "As luengas altochermanicas centrals u alem\u00e1n central (en alem\u00e1n \"Mitteldeutsch\", u mas menos a sob\u00e9n \"Zentraldeutsch\") son un grupo de dialectos de variedaz altochermanicas que se charran dende Renania dica Turinchia, a lo sud d'o baixo alem\u00e1n y d'o baixo franco y a lo norte de l'alto alem\u00e1n superior. En bels libros antigos l'alem\u00e1n central tami\u00e9n ye dito \"alem\u00e1n meyo\".\nYe dividito en dos subgrupos, \"alem\u00e1n central occidental\" y \"alem\u00e1n central oriental\"."}
{"id": "12576", "revid": "3972", "url": "https://an.wikipedia.org/wiki?curid=12576", "title": "Meyo alem\u00e1n", "text": ""}
{"id": "12582", "revid": "3972", "url": "https://an.wikipedia.org/wiki?curid=12582", "title": "Luenga grieca", "text": ""}
{"id": "12584", "revid": "69718", "url": "https://an.wikipedia.org/wiki?curid=12584", "title": "Luciano Floridi", "text": "Luciano Floridi (Roma, 16 de noviembre de 1964) ye un filosofo italiano conoixito por os suyos treballos sobre a y por la suya ."}
{"id": "12585", "revid": "401", "url": "https://an.wikipedia.org/wiki?curid=12585", "title": "Idioma amorrita", "text": "L'amorrita yera una luenga semitica noroccidental antiga, que charraban as prencipals tribus semiticas amorritas en os primers intes d'a historia de l'Orient Meyo. Se conoixe nom\u00e1s por nombres propios rechistratos por escribanos acadios en os periodos d'a dominaci\u00f3n amorrita de Babilonia (a fins d'o tercer y prencipios d'o primer milenio)."}
{"id": "12586", "revid": "82", "url": "https://an.wikipedia.org/wiki?curid=12586", "title": "Mompelier", "text": ""}
{"id": "12595", "revid": "69718", "url": "https://an.wikipedia.org/wiki?curid=12595", "title": "Chuegos Olimpicos", "text": "Os Chuegos Olimpicos son un escaicimiento esportivo internacional celebrato mientres os zaguers quince d\u00edas d'un periodo de cuatre anyos dito Olimpiada.\nEncetatos orichinalment en l'antiga Grecia fuoron recuperatos por o bar\u00f3n de Coubertin en zaguer\u00edas d'o sieglo XIX. Os primers chuegos d'a era muderna s'organizoron en Atenas en 1896. Actualment se celebran os Chuegos Olimpicos de verano cada cuatre anyos en os anyos multiples de cuatre, y os Chuegos Olimpicos d'hibierno tami\u00e9n cada cuatre anyos, en os atros anyos parelos no m\u00faltiples de cuatre. Os primers Chuegos Olimpicos d'hibierno se facioron en Chamonix (Francia) en 1924.\nNom\u00e1s bi habi\u00f3 interrupcions en a organizaci\u00f3 d'os Chuegos cuan istos coincidioron con gran guerras, por a I Guerra Mundial no se podioron organizar os Chuegos de Berl\u00edn 1916, os de Tokio 1940, por a guerra chino-chaponesa, y se substituyoron Helsinki 1940 que tampoco podioron fer-se por a II Guerra Mundial, istas mesmas guerras tami\u00e9n impidioron fer os Chuegos Olimpicos d'hibierno de 1940.\nDende l'anyo 1960 tami\u00e9n bi ha uns Chuegos Paraolimpicos, ta os atletas con bel disminuci\u00f3n fisica o psiquica, y dende 1976 uns Chuegos Paraolimpicos d'Hibierno ta que istos mismos atletas partecipen en esportes d'hibierno.\nChuegos Olimpicos de l'antig\u00fcidat.\nOs Chuegos Olimpicos de l'Antig\u00fcidat (en griego antigo: \u1f48\u03bb\u03c5\u03bc\u03c0\u03b9\u03b1\u03ba\u03bf\u1f76 \u1f08\u03b3\u03ce\u03bd\u03b5\u03c2), ditos d'ista forma por fer-se aman d'o santuario de Zeus en a antiga ciudat de Olimpia, estioron una serie de competicions atleticas en as que partecipaban ciudadans d'as ciudaz-estato griegas.\nEn Olimpia se i celebroron 293 edicions d'os Chuegos Olimpicos de l'Antig\u00fcidat, dica que l'emperador romano Teodosio los aboli\u00f3 en l'anyo 393 dC por considerar-los un acto relichioso pag\u00e1n (ye dicir, no cristiano)."}
{"id": "12599", "revid": "610", "url": "https://an.wikipedia.org/wiki?curid=12599", "title": "Cr\u00edquet", "text": "O cr\u00edquet (de l'angl\u00e9s \"cricket\", forma mas usual) ye un esporte d'equipo practicato a l'aire libre entre dos equipos d'once chugadors cadag\u00fan con a finalidat d'emplegar una pilota ta fer cayer a lo menos un d'os dos \"wickets\".\nHistoria.\nL'orichen d'o cr\u00edquet tal como lo conoixemos actualment ye localizau en Anglaterra, ye por ixo que os puestos a on tien mas acullida son os pa\u00edses d'a Mancomunidat de Nacions. Entre \u00e9ls ye un esporte de masas en o subcontinent indio (India, Pakist\u00e1n, etcetra), en Anglaterra, en Australia y en o Caribe angloparlant. Esti\u00f3 esporte olimpico en os Chuegos Olimpicos de Par\u00eds 1900.\nA competicions mas importants son o mundial de cr\u00edquet (ICC World Cup), que s'organiza cada cuatro anyos."}
{"id": "12600", "revid": "41", "url": "https://an.wikipedia.org/wiki?curid=12600", "title": "Cricket", "text": ""}
{"id": "12601", "revid": "41", "url": "https://an.wikipedia.org/wiki?curid=12601", "title": "Cr\u00edcket", "text": ""}
{"id": "12602", "revid": "188", "url": "https://an.wikipedia.org/wiki?curid=12602", "title": "Formiga", "text": ""}
{"id": "12603", "revid": "82", "url": "https://an.wikipedia.org/wiki?curid=12603", "title": "Criquet", "text": ""}
{"id": "12604", "revid": "610", "url": "https://an.wikipedia.org/wiki?curid=12604", "title": "Alchebra", "text": "L'alchebra ye una d'as prencipals brancas d'as matematicas, de conchunta con a cheometr\u00eda, l'anal\u00eds y a teor\u00eda de numeros. L'alchebra puede considerar-se como una cheneralizaci\u00f3n y enamplamiento de l'aritmetica.\nEtimoloch\u00eda.\nO termin \"alchebra\", biene de l'arabe \"al-djebr\" (\u0627\u0644\u062c\u0628\u0631) y significa \"runi\u00f3n\", \"connexi\u00f3n\" u \"completitut\", y ye parti d'o t\u00edtol d'un tractau de l'anyo 830 escrito por o matematico persa Abu Abdullah Muhammad bin Musa al-Khwarizmi: \"Al-Kitab\" al-Jabr \"wa-l-Muqabala\" (\"Replega d'o calculo por completitut y balance\").\nMenas.\nL'alchebra puede dividir-se en: "}
{"id": "12606", "revid": "610", "url": "https://an.wikipedia.org/wiki?curid=12606", "title": "Cuadrau", "text": "Un cuadrau ye un poligono de cuatre cantos iguals con anglos rectos (de 90\u00ba).\nFormulas de mida.\nTa o cuadrau de canto de longaria formula_2 tenemos as siguients formulas:"}
{"id": "12610", "revid": "8541", "url": "https://an.wikipedia.org/wiki?curid=12610", "title": "Kilometros cuadratos", "text": ""}
{"id": "12611", "revid": "8541", "url": "https://an.wikipedia.org/wiki?curid=12611", "title": "Quairato", "text": ""}
{"id": "12612", "revid": "610", "url": "https://an.wikipedia.org/wiki?curid=12612", "title": "Idioma ibero", "text": "O ibero yera una luenga paleohispanica fablata por os ibers en tota la costa mediterrania d'a Peninsula Iberica. A suya extensi\u00f3n iba dende o r\u00edo Erau en Francia, dica Porcuna en Cha\u00e9n.\nOrichen.\nCualques investigadors consideran o ibero como una luenga franca que s'heba extendiu gracias a o comercio, empentau por o contacto con os griegos focenses, mientres que atros investigadors consideran a o bero como a luenga materna d'un grupo y ling\u00fcisticament homochenio.\nD'os pueblos prerromanos, se creye que yeran de luenga \u00edbera os siguients: ausetans (Vic, Gerona), ilerchez (Leida y Uesca dica os Perineus), indichez (costa de Chirona), layetans (Barcelona), cossetans (Tarragona), ilercavons u ilergavons (Castell\u00f3n y Tarragona), edetans (Valencia, Castell\u00f3n y Teruel), contestans (Valencia, Elche, Cartagena y Albacete), bastetans (Granada, Almer\u00eda, Murcia y Albacete) y oretans (Ja\u00e9n, Ciudad Real y Albacete). Os turdulos y turdetans se consideran por un regular como fablants d'o tartesio.\nA luenga \u00edbera ye una luenga isolada. Existen manimenos cuantas teor\u00edas sobre o suyo orichen: vascoibera, norteafricana, contestan, catalana, pirenaica u de Campos d'Urnias."}
{"id": "12614", "revid": "610", "url": "https://an.wikipedia.org/wiki?curid=12614", "title": "Cencerro", "text": "O cencerro (d'o castellano \"cencerro\") ye un instrumento musical de percusi\u00f3n d'o tipo d'os idiofonos tipico d'a musica caribenca y latinoamericana.\nA suya forma, bella manera pareixita as esquillas d'as bestias domesticas (\"cencerros\" en castellano) ye a responsable que tienga ixe nombre. Gosan estar puestos dencima d'un suporte y se fan vibrar en trucar-los con as baquetas u tochez, muitas vegadas as mesmas que tienen as bater\u00edas y tambors. Por un regular son feitos de metal siga acero u arambre u bella aleaci\u00f3n d'istos, y seguntes a suya mida producen sons diferents que permiten emplegar-ne una colla ta producir a musica.\nOs cencerros tienen un papel important en a musica d'America latina, a on bi son muito emplegaus, y cuan s'encluyen dintro d'una formaci\u00f3n orquestral, gosan amaneixer como un apartato especial de percusi\u00f3n chica. A sob\u00e9n son trucatos per o mesmo interprete y o mesmo tiempo que d'altros instrumentos de percusi\u00f3n simplers d'a familia."}
{"id": "12616", "revid": "82", "url": "https://an.wikipedia.org/wiki?curid=12616", "title": "Luenga ibera", "text": ""}
{"id": "12617", "revid": "69718", "url": "https://an.wikipedia.org/wiki?curid=12617", "title": "Canabla", "text": "A canaula, canabla/cannabla u canyabla (d'o lat\u00edn \"cannab\u016dla\") ye una piezeta, usualment de matiera u cuero, enrollada sobre d'ella mesma que s'emplega ta poner a esquilla en o cuello d'as uellas, vacas, crabas u d'altros animals domesticos.\nA elaboraci\u00f3n tradicional d'as canaulas de fusta yera complicata, y no nom\u00e1s per que precisaban de ser quitatas d'arbols concretos, y perque dimpu\u00e9s de quitar as listonas ta fuera d'a tronca s'heban de tener bels tiempos adintro d'augua ta ablanir-ne la matiera y fer asinas que \u00e9sta podi\u00e9s fer-se doblata fendo una forma amanata d'o cuello d'a bestia qui la hese de portar.\nMutas canaulas tienen debuixos treballatos d'antes mas, prou per es amos bellas vegatas, u per as mullers d'a casa, es cuals teneban significatos particulars cuasi siempre relacionatos con a suerte, a prevenci\u00f3n de malolt\u00edas d'as bestias y d'os suyos propietarios, u tami\u00e9n con a esconchura (espantar as bruixas) d'as casas. Bels simbolos que se i veyen a sob\u00e9n d'entre ixas representacions son os \"cuatrefuellas\" u cuatrifolios y as rosetas hexapetalas, muit relacionatos dend'os tiempos d'antes con a buena suert en as arias pirenencas. Altras representacions fan referencia d'os propietarios de l'animal u son nom\u00e9s motivos ornamentals tals como flors, cianefas, u encara prou bels motivos esprituals como cruzes u crismons.\nO feito que cada vegata sigan menos os animals que chentan libres en as montanyas ha feto que la tradici\u00f3n de treballar as canaulas s'haiga perdito d'a priesas en as zagueras decadas; per ixo, en mutos lugars no s'emplegan mica ya las viellas canaulas de fusta si que han estato substituyidas per altras mes nuevas, fetas de cuero u plastico, que s'acoplan en o cuello d'os animals tal si que fuesen cinturons."}
{"id": "12619", "revid": "610", "url": "https://an.wikipedia.org/wiki?curid=12619", "title": "Luengas arawakanas", "text": "L'arawakana (\"arahuacana\", \"arawakan\", \"arawak\" o \"aruak\") ye una familia ling\u00fcistica de Sudamerica y o Caribe, que conti\u00e9n mas luengas distintivas que cualsiquier atra familia d'o hemisferio occidental y ye internament mas diversa que cualsiquier atra familia en America d'o Sud."}
{"id": "12620", "revid": "610", "url": "https://an.wikipedia.org/wiki?curid=12620", "title": "Lei de Grimm", "text": "En fonetica historica se da o nombre de Lei de Grimm a una tendencia fonetica descubierta en 1822 por Jacob Grimm que d\u00e1 cuenta d'as principals correspondencias entre as luengas chermanicas por una mutaci\u00f3n escayeixita en o periodo prehistorico d'o chermanico:\nAs consonants aspiratas d'o indoeuropeu, \"[bh, dh, gh]\", se tornoron no aspiratas, \"[b,d,g]\"; as sonoras, \"[b. d. g]\", se tornoron xordas, \"[p, t, k]\"; as xordas se facioron aspiratas, \"[f, \u03b8, h]\".\nIsta lei no explicaba bellas excepcions y fue completata dimpu\u00e9s por a lei de Verner, que para cuenta en a posici\u00f3n de l'acento.\nAm\u00e1s d'os resultatos d'a propia lei, a Lei de Grimm esti\u00f3 muito important porque ubri\u00f3 un cam\u00edn d'investigaci\u00f3n y chustific\u00f3 o prencipio de regularidat d'as leis foneticas, a partir d'as cuals se desembolicoron a fonetica historica y comparata."}
{"id": "12622", "revid": "3972", "url": "https://an.wikipedia.org/wiki?curid=12622", "title": "P\u00e1ez (Apure)", "text": ""}
{"id": "12625", "revid": "610", "url": "https://an.wikipedia.org/wiki?curid=12625", "title": "Truco", "text": "Os trucos son as esquillas mes grans y de forma celindrica, con un sonito caracteristicament fondo, que s'emplegan en ganader\u00eda ta destinchir os animals mes importants d'o bestiar.\nEn a Val de Chistau os trucos fan parte tambi\u00e9n d'a festividat popular en o d\u00eda d\"'Es Trucos de Sant Ant\u00f3n\". Se i fa trucar ixes instrumentos durante una semana d'antes d'a nueit de Sant Ant\u00f3n per os ninos, en cualques momentos, mientres que os grans trucos nom\u00e9s se fan trucar per ixa nueit concreta, mientres se fa una romer\u00eda dende Chist\u00e9n, Plan y Sant Chuan enta Saravillo, estando alavez una d'as mes particulars festividaz d'a redolada."}
{"id": "12628", "revid": "610", "url": "https://an.wikipedia.org/wiki?curid=12628", "title": "Alguaza", "text": "L'alguaza(de l'arabe \"&lt; ar-razza\") ye un aparello de ferralla que fa posible que as puertas d'edificios u muebles, u las finestras chiren un anglo concreto cuan s'ubren. Tiene dos piezas, la una que s'achunta con a puerta u pana d'a finestra y chira sobre l'eixe, que ye formato per a uni\u00f3n con l'atra, permetendo asinas que i chire o panel.\nActualment bi'n ha una gran variedat de formas y midas ta lo mercato que las fan utils ta buena cosa de funcions. As aldabas pueden clasificar-se per diversos criterios:"}
{"id": "12629", "revid": "4", "url": "https://an.wikipedia.org/wiki?curid=12629", "title": "Bisagra", "text": ""}
{"id": "12630", "revid": "69718", "url": "https://an.wikipedia.org/wiki?curid=12630", "title": "Luengas masa", "text": "As luengas masa son una familia de luengas que incluye 8 idiomas y dialectos (seguntes a estimaci\u00f3n d\"'Ethnologue\") fablatas en Africa. Fan parte d'as luengas chadicas.\nIste grupo de luengas ye fablato por unas 52.000 personas en Chad y Camer\u00fan. As dos luengas prencipals son o masana y o mus\u00e9i."}
{"id": "12631", "revid": "69718", "url": "https://an.wikipedia.org/wiki?curid=12631", "title": "Oviedo", "text": "Oviedo (\"Uvi\u00e9u\" en asturiano, \"Oviedo\" en castellano) ye una ciudat espanyola, capital d'a comunidat autonoma uniprovincial d'o Prencipau d'Asturias, d'a comarca d'Oviedo y d'o partiu chudicial d'Oviedo.\nEn 2006 a suya poblaci\u00f3n yera de 212.174 habitants en una superficie de 186,65 km\u00b2, con una densidat de poblaci\u00f3n de 1.136,75 habitants/km\u00b2.\nFa parte d'a Organizaci\u00f3n d'as Ciudaz d'o Patrimonio d'a Humanidat.\nToponimia.\nEn a \"Cronica de Sant Chuan d'a Penya\" en aragon\u00e9s apareixe o nombre d\"'Oviedo\", mas pareixito a toponimos en aragon\u00e9s con la mesma etimoloch\u00eda, como Ubieto (en o termin de Latre).\nCheograf\u00eda.\nA ciudat d'Oviedo se troba situada a 227 metros d'altaria sobre lo livel d'a mar.\nMugas.\nO termin municipal d'Oviedo muga a lo norte con los concellos de Les Regueres y Llanera, a lo sud con Mieres y Ribera d'Arriba, a l'este con Siero y Llangr\u00e9u y a l'ueste con Grau y Santu Adrianu.\nEsporte.\nEn f\u00fatbol l'equipo mes representativo d'a ciudat ye o Real Oviedo, que esti\u00f3 38 temporatas en a Primera Divisi\u00f3n espanyola, tami\u00e9n bi ha de destacar a l'equipo de l'Universidat d'Oviedo de futbol, y a l' Astur Club de F\u00fatbol. En o f\u00fatbol femen\u00edn a l'Asociaci\u00f3n Deportiva Universidad de Oviedo que partecipa en a Segunda Divisi\u00f3n Femenina Grupo I."}
{"id": "12632", "revid": "61993", "url": "https://an.wikipedia.org/wiki?curid=12632", "title": "Jacques Chirac", "text": "Jacques Ren\u00e9 Chirac naixiu de Par\u00eds o 29 de noviembre de 1932 y muerto en o mesmo puesto o 26 de setiembre de 2019. Esti\u00f3 un politico franc\u00e9s, que esti\u00f3 primer ministro de Francia (1974-1976; 1986-1988), President d'a Republica Francesa (1995-2007), Coprencipe d'Andorra (1995-2007) y alcalde de Par\u00eds (1977-1995).\nEn aviento de 2011, lo Tribunal Correccional de Par\u00eds conden\u00f3 a Chirac a dos anyos de prisi\u00f3n per malversaci\u00f3n de fondos publicos en a contrataci\u00f3n ficticia de funcionarios en o concello parisino entre 1990 y 1995, pena que no pleg\u00f3 a complir."}
{"id": "12634", "revid": "82", "url": "https://an.wikipedia.org/wiki?curid=12634", "title": "Jacques Ren\u00e9 Chirac", "text": " &lt;ns&gt;0&lt;/ns&gt;\n &lt;revision&gt;\n &lt;timestamp&gt;2007-04-23T12:58:23Z&lt;/timestamp&gt;\n &lt;contributor&gt;\n &lt;username&gt;CHV&lt;/username&gt;\n &lt;/contributor&gt;\n &lt;comment&gt;Reendrezera \u00e1 Jacques Chirac&lt;/comment&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;"}
{"id": "12637", "revid": "610", "url": "https://an.wikipedia.org/wiki?curid=12637", "title": "B\u00e1b", "text": "Siyyid 'Ali-Muhammad (20 d'octubre de 1819, Shiraz, Imperio Persa - 9 de chulio de 1850, Tabriz, Imperio Persa), conoixiu como o B\u00e1b (\u00abA Puerta\u00bb en arabe), esti\u00f3 un relichioso, profeta precursor d'a Fe bah\u00e1'\u00ed. O B\u00e1b yera un \"Siyyid\", ye dicir, un descendient de Muhammad.\nO 23 de mayo de 1844 o B\u00e1b dici\u00f3 estar o \"Q\u00e1\u2019im\" (\u00abAquer que se devanta\u00bb) prometiu a los musulmans, que la suya plegada prencipiar\u00eda una nueva era ta la humanidat. A relichi\u00f3n establita por o B\u00e1b se conoixe como baha\u00edsmo, distinta d'o islam, anque surchi\u00f3 d'o suyo seno; d'igual modo que o cristianismo surchi\u00f3 d'o chuda\u00edsmo, y que o budismo d'o hinduismo. A Fe bab\u00ed teni\u00f3 as suyas propias escrituras y amostranzas relichiosas, manimenos esti\u00f3 muit efimera. O B\u00e1b afirm\u00f3 que a suya prencipal misi\u00f3n yera anunciar a inminent plegada d'aquer profeta u Manifestaci\u00f3n de Dios prometiu por todas as relichions, que ser\u00eda responsable d'a unificaci\u00f3n d'a humanidat. Os siguidors d'o B\u00e1b fuoron conoixius como \"bab\u00edes\"."}
{"id": "12638", "revid": "41", "url": "https://an.wikipedia.org/wiki?curid=12638", "title": "Bab", "text": ""}
{"id": "12639", "revid": "41", "url": "https://an.wikipedia.org/wiki?curid=12639", "title": "Siyyid \u00c0l\u00ed-Muhammad", "text": ""}
{"id": "12640", "revid": "610", "url": "https://an.wikipedia.org/wiki?curid=12640", "title": "Finestra", "text": "Una finestra ye un forato de forma regular, per un regular rectangular, en a paret u a frontera d'un edificio ta permitir o paso de l'aire u a clara en o suyo interior. Gosan estar, am\u00e9s, cubiertas d'elementos ta zarrar que permiten mantenir a comodidat de l'interior d'o mesmo.\nAs finestras son usatas a sob\u00e9n como elementos decorativos d'a frontera, plegando ta grans alardes d'estilismo en o caso d'as rosetas y veires d'as ilesias, mes que mes, en a epoca gotica.\nMaterials.\nCadaguna d'ixas piezas d'a finestras pued estar feta d'un material diferent d'as atras. A bastida pued estar de fusta, aluminio u chapa d'acero, mientres que o marco y es panos gosan estar de fusta, metal (aluminio u acero) u PVC. Es veires son amontatos sobre es panos.\nTipos de finestras.\nSeguntes o suyo eixe de rotaci\u00f3n, se pueden clasificar como:\nEtimoloch\u00eda.\nA parola finestra ye patrimonial en aragon\u00e9s por derivar d'o lat\u00edn \"FENESTRA\", que dende o lat\u00edn pas\u00f3 tami\u00e9n a bella luenga chermanica occidental y por ixo se troba como \"Fenster\" alem\u00e1n, como \"venster\" en neerland\u00e9s y mesmo como \"f\u00f6nster\" en as luengas chermanicas septentrionals como o sueco. Atras luengas romanicas que han heredau a \"FENESTRA\" latina son o catal\u00e1n (\"finestra\"), l'occit\u00e1n (\"fen\u00e8stra\" con as variants \"fenestra\", \"frin\u00e8sta\", \"ahri\u00e8sta\" y \"hi\u00e8stra\"), o franc\u00e9s (\"fen\u00eatre\") y l'italiano (\"finestra\")."}
{"id": "12641", "revid": "610", "url": "https://an.wikipedia.org/wiki?curid=12641", "title": "Puerta", "text": "A puerta ye un forato de forma regular feito en as paretz u fronteras d'os edificios ta permitir o transito d'entre l'interior y l'exterior d'iste. Tambi\u00e9n son clamatas asinas as fuellas que la zarran.\nEtimoloch\u00eda d'o nombre.\nA palabra \"puerta\" provi\u00e9n d'o lat\u00edn \"porta\", que tiene o suyo orichen en o verbo \"portare\" (portar u alzar). En o rito de l'antiga Roma, cuan s'encetaba a construcci\u00f3n d'una ciudat, s'heba de fer un sulco con un aladro arredol d'an que se queriba construyir, d'a mesma forma que heban feito mes antigament encara os etruscos. Ixe sulco heba d'estar respetato per motivos d'a suya naturaleza sagrada, con implicacions que no se podeba trescruzar per as personas. A importancia d'iste factor yera tal que en a mitoloch\u00eda clasica, Romulo mat\u00f3 a su chermano Remo per trescruzar o sulco fundacional d'a ciudat de Roma.\nPerque, como ye natural, yera menester de poder dentrar-ie y salir-ne d'ixe perimetro, en trazar-lo s'heba d'alzar y transportar a mano l'aladro per bels metros ta que as chents podesen transitar en o espacio que bi quedase. Posteriorment, en estar alzadas as murallas perimetrals d'a poblaci\u00f3n, o puesto an que s'heba alzato l'aladro alquiriba a naturaleza d'o que hue le decimos \"puerta\"."}
{"id": "12642", "revid": "188", "url": "https://an.wikipedia.org/wiki?curid=12642", "title": "Porta", "text": ""}
{"id": "12645", "revid": "610", "url": "https://an.wikipedia.org/wiki?curid=12645", "title": "Bac\u00eda", "text": "A bac\u00eda (d'o lat\u00edn \"&lt; bacchia\") ye lo nombre chenerico ta una familia de recipients ta funcions muit diversas. A caracteristica cheneral de toz els ye la suya concavidat que les permite d'acullir sostancias a dintro, concavidat que en a mayor\u00eda d'os casos s'ha aconseguito \"buedando\" un tranco d'arbol en trucando-lo con ixoletas de maniera artesanal. Altras bac\u00edas pueden estar compuestas de mes d'una pieza ensablada talment amanando-se ta la mesma cualidat d'estanqueidat que las fa \u00fatils; son un eixemplo d'ista modalidat as masaderas que no son si que caixons de mida gran a on que s'amasaba antigament a farina y l'augua ta fer o pan.\nPueden estar contadas entre os obchectos que popularment son clamaus bac\u00edas:\nEtimoloch\u00eda.\nEn 1198 s'escribiba \"ba\u00e7ia\" como elemento en romance aragon\u00e9s en textos latinos con o significato de \"caix\u00f3n cuadrilongo u artesa ta masar-ie lo pan u ta altros emplegos\". Puet tener relaci\u00f3n con o franc\u00e9s \"bassine\"."}
{"id": "12647", "revid": "82", "url": "https://an.wikipedia.org/wiki?curid=12647", "title": "Fe bah\u00e1'\u00ed", "text": ""}
{"id": "12666", "revid": "82", "url": "https://an.wikipedia.org/wiki?curid=12666", "title": "Luenga portuguesa", "text": ""}
{"id": "12668", "revid": "3972", "url": "https://an.wikipedia.org/wiki?curid=12668", "title": "Parque nacional d'Ordesa y d'as Tres Serols", "text": ""}
{"id": "12669", "revid": "41", "url": "https://an.wikipedia.org/wiki?curid=12669", "title": "Tres Serols", "text": ""}
{"id": "12670", "revid": "610", "url": "https://an.wikipedia.org/wiki?curid=12670", "title": "R\u00edo Arazas", "text": "L'Arazas ye un r\u00edo d'Arag\u00f3n situato en o Pireneu. Naixe en a os piez d'as Tres Serols, y forma a val d'Ordesa y dimpu\u00e9s de recorrer 15\u00a0km desemboca en o r\u00edo Ara, en o \"puent d'os Navarros\" am\u00e1n d'o lugar de Torla (Uesca).\nToda a suya compleganza se troba encluyita aintro d'o Parque Nacional d'Ordesa y d'as Tres Serols."}
{"id": "12671", "revid": "610", "url": "https://an.wikipedia.org/wiki?curid=12671", "title": "Puerto de Cotefablo", "text": "O puerto de Cotefablo ye un puerto de montanya d'o Pireneu aragon\u00e9s situato a 1586 metros d'altaria sobre o cerro Leturiacha que desepara la val d'o r\u00edo Sorrosal, afluent de l'Ara en a comarca de Sobrarbe, y a cuenca d'o barranco de S\u00eda, afluent d'o Galligo en l'Alto Galligo.\nActualment ye trescruzau por a carretera N-260, gracias a o tunel carretero de Cotefablo, y une as villas de Broto (costau sobrarbenco) y Biescas (por o de l'Alto Galligo), a una altaria de 1423 msnm por debaixo d'o puerto tradicional.\nCheograf\u00eda.\nO puerto ye a muga natural entre a cuenca hidrografica d'o Galligo y a de l'Ara, por ista parte, y esnaviesa por alto d'un cresta que baixa dende a sierra Tendennera y s'une con a sierra d'a Erata, y recibe o nombre de cerro Leturiacha. Tami\u00e9n ha estau, historicament, a muga entre o Viello Arag\u00f3n y o condau de Sobrarbe.\nComo puerto principal entre dos vals, o Cotefablo presentaba una v\u00eda de comunicaci\u00f3n historica relativament important, con un cam\u00edn que puya dende Linars de Broto y Yesero, a costau y costau d'o puerto, as dos poblacions mas amanadas. En a Guerra Civil espanyola, o puerto fue o puesto a on que se vivi\u00f3n bellas escenas de conflicto, y o tunel de Cotefablo, que alavez plegaba d'haber-se construiu (1935), esti\u00f3 a o punto d'estar dinamitau en 1938.\nActualment o puerto ye mas conoixiu por o suyo tunel, que ye o punto de coronaci\u00f3n d'o puerto carretero. \nDende o punto d'envista d'a practica esportiva, o sector d'a N-260 que pasa por o puerto de Cotefablo ye aprofeitau por numbrosos ciclistas. O puerto ha estau puesto por a on ha pasau la Vuelta ciclista a Espanya en muitas edicions. En a Vuelta de 1989, l'alem\u00e1n Reimund Dietzen i teni\u00f3 una ca\u00edta grave en o tunel, allora encara sin d'alumbrato, que le oblig\u00f3 a albandonar a practica d'o ciclismo."}
{"id": "12672", "revid": "41", "url": "https://an.wikipedia.org/wiki?curid=12672", "title": "Cotefablo", "text": ""}
{"id": "12673", "revid": "401", "url": "https://an.wikipedia.org/wiki?curid=12673", "title": "R\u00edo Tulivana", "text": "O Tulivana ye un r\u00edo aragon\u00e9s, afluent d'o Galligo. Forma chunto a o r\u00edo Gas a val Ancha."}
{"id": "12674", "revid": "3972", "url": "https://an.wikipedia.org/wiki?curid=12674", "title": "Tulivana", "text": ""}
{"id": "12677", "revid": "610", "url": "https://an.wikipedia.org/wiki?curid=12677", "title": "Luengas caribe", "text": "As luengas caribe (\"k\u00e1riban\", \"caribana\", \"karib\") son una familia de luengas, con 3700 anyos de diversificaci\u00f3n ling\u00fcistica, pertenexient a o grupo de luengas ge-pano-caribe, uno d'os mas grans d'America d'o Sud por extensi\u00f3n cheografica.\nAs luengas caribe actuals son unas 50 alto u baixo, fablatas sobretot a o norte de l'Amazonas pero plegando dica o Matto Grosso. D'antis mas estioron extenditas por as Antillas, an hue no se i charran. As luengas caribe, que han sufrito un enorme declive, son fablatas prencipalment en Venezuela, Brasil, Guyana, Surinam y Colombia, habendo desapareixito d'as Antillas y experimentando una gran esmerma en Brasil y as Guayanas"}
{"id": "12679", "revid": "69718", "url": "https://an.wikipedia.org/wiki?curid=12679", "title": "Auto", "text": "L'auto, autom\u00f3bil (d'o griego \"\u03b1\u1f50\u03c4\u03cc\u03c2\", a si mesmo, y d'o lat\u00edn \"mobilis\", que se mueve) u localment votura (en chistab\u00edn) ye un vehiclo de cuatro ruedas destinato a lo transporte de personas, con capacidat d'entre dos y ueito posientos. As ruedas debanteras d'os autos pueden mover-sen ta os dos costaus ta realizar chiros y prener as curvas. Se desplaza gracias a un motor d'esclatiu que funciona con una mezcla, gasolina u de gasoil y aire, en bels pa\u00edses dita mezcla se fabrica a partir de bellas plantas con a fabricaci\u00f3n de biodi\u00e9sel. Actualment s'han prencipiato a desembolicar y producir autos con motors que funcionan con un tipo de propulsi\u00f3n alternativa u combinando cualques tipos de motor de propulsi\u00f3n. Destacan los que funcionan con diferents tipos de gas (prencipalment os motors d'hidrocheno, gas natural u metano), os motors pa autos con motor electrico, anque l'autonom\u00eda d'istos vehiclos ye encara limitata debito a lo peso d'as bater\u00edas y os motors hibridos que combinan las propiedaz de dos tipos de motor aconseguindo millors prestacions.\nA emplegada esportiva d'istos vehiclos ye dita automobilismo y as reglas d'iste esporte son establitas y modificatas por a Federaci\u00f3n Internacional de l'Autom\u00f3bil (FIA).\nHistoria.\nInicios.\nPuede considerar-se que la historia de l'automobil empecipia con a experimentaci\u00f3n y intento d'aplicar la maquina de vapor a unatra maquina pa que se desplace per si mesma. Dentre estos primers intentos cal destacar lo primer veh\u00edclo a vapor disenyau documentau y posiblement construyiu, esti\u00f3 un chuguet a escala de 65 cent\u00edmetros de largo y que no yera capaz de transportar a un conductor u pasachero. Esti\u00f3 construyiu suposadament en China, arredol de l'anyo 1672 pa lo divertimiento de l'Emperador Kangxi, por Ferdinand Verbiest per lo que ye conoixiu como la maquina de Verbiest. No se sabe con certeza si lo modelo de Verbiest se construyi\u00f3 u execut\u00f3 con exito.\nCuasi 100 anyos dimpu\u00e9s en 1769, Nicolas-Joseph Cugnot, aconsigue que funcione una d'as versions d'o suyo \"Fardier \u00e0 vapeur\" transportando un conductor, per lo que ser\u00eda lo primer automovil que puede transportar una persona. Una d'as versions d'o suyo veh\u00edclo se conserva en o Museo d'Artes y Oficios de Par\u00eds.\nA causa d'a dificultat de transportar augua y carb\u00f3n pa producir lo vapor que produciba la enerch\u00eda que moveba lo veh\u00edclo s'estanco la investigaci\u00f3n y desembolique de automoviles. No ye dica mas de 100 anyos dimpu\u00e9s que beneficiando-se d'os abances producius en os motors d'as locomotoras de vapor, que se reprene la ideya de fabricar automoviles.\nAm\u00e9d\u00e9e Boll\u00e9e fabrica en 1873 \"L'Ob\u00e9issante\", lo primer automovil pa transporte de pasachers, y aconsigue transportar doce 12 pasachers entre Le Mans y Par\u00eds en 18 horas, aconseguindo una velocidat meya de 30\u00a0km/h. Este veh\u00edclo tami\u00e9n ye conservau en o Museo d'Artes y Oficios de Par\u00eds. \u00c9l mesmo tami\u00e9n fabrica \"La Mancelle\" considerau como lo primer automobil produciu en serie, fabricando-se un total de 50 unidaz, y con notables abances tecnicos introducius, bi ha una unidaz en u Museo d'as 24 Horas de Le Mans. Boll\u00e9e desenvolvi\u00f3 atros veh\u00edclos entre los cuals cal destacar \"La Rapide\" construyiu en 1881 y que aconseguiba una velocidat de 62\u00a0km/h. Lo suyo disenyo agrup\u00f3 la caldera, lo motor y los controls debant d'o veh\u00edclo, fendo posible estar conduciu per una sola persona.\nContemporanios a Amed\u00e9e cal destacar a los chirmans Servollet que inventoron nuevos tipos de caldera pa aprofitar de traza mas eficaz lo vapor, y aplicoron los suyos inventos a los automobiles, son de destacar lo suyo primer veh\u00edclo un triciclo fabricado por Peugeot y conoixiu como Peugeot Tipo 1, estando estando lo solo veh\u00edclo de motor de vapor d'esta marca. Tami\u00e9n fabrica coches esportius que partecipan en retos y competicions esportivas con muito d'exito.\nA lo mesmo tiempo s'iban tami\u00e9n desenvolvendo veh\u00edclos de motor de combusti\u00f3n, lo primer automobil con motor de combusti\u00f3n interna s'atribuye a Karl Friedrich Benz que fabrica o modelo Benz Patent-Motorwagen en a ciudat de Mannheim. Poco dimpu\u00e9s, atros pioners como Gottlieb Daimler, Wilhelm Maybach y Henry Ford presentoron los suyos modelos pero no ye dica los anyos 1910-20 que superan en prestacions a los de vapor."}
{"id": "12680", "revid": "109449", "url": "https://an.wikipedia.org/wiki?curid=12680", "title": "Coche", "text": ""}
{"id": "12681", "revid": "41", "url": "https://an.wikipedia.org/wiki?curid=12681", "title": "Roger de Flor", "text": ""}
{"id": "12683", "revid": "401", "url": "https://an.wikipedia.org/wiki?curid=12683", "title": "Kajukenbo", "text": "O kajukenbo ye un sistema de combate cuerpo a cuerpo que une os elementos d'o karate, d'o judo, d'o jiu-jitsu, d'o kenpo y d'o wushu. Fue creyato en l'anyo 1947 en Oahu, Hawaii (Estaus Unius).\nO nombre d'o sistema ha derivato d'os prencipios d'os nombres d'os estilos que heban plegato a estar components de kajukenbo: \"ka\" (\"karate\"), \"ju\" (\"judo\" /\" jujutsu\"), \"ken\" (\"kenpo\"), \"bo\" (\"boxeyo chino y americano\").\nAdriano Emperado fue nombrato por os co-fundadors como \"Sijo\" d'o sistema (\u2018fundador unico\u2019)."}
{"id": "12684", "revid": "401", "url": "https://an.wikipedia.org/wiki?curid=12684", "title": "Costas d'Armor", "text": "Costas d'Armor (en franc\u00e9s \"C\u00f4tes-d'Armor\", en bret\u00f3n \"Aodo\u00f9 an Arvor\") ye o departamento franc\u00e9s numero 22, situato en a rechi\u00f3n y pa\u00eds de Bretanya. Os habitants d'iste departamento se dicen en franc\u00e9s \"Costarmoricains\".\nIste departamento prene o suyo nombre d'a palabra bretona \"Arvor\", que se refiere a la costa, mientres que \"Argoad\" ser\u00eda l'interior d'as tierras, y d'o suyo antigo nombre, as Costas d'o Norte."}
{"id": "12685", "revid": "41", "url": "https://an.wikipedia.org/wiki?curid=12685", "title": "Costas d'o Norte", "text": ""}
{"id": "12686", "revid": "41", "url": "https://an.wikipedia.org/wiki?curid=12686", "title": "C\u00f4tes-d'Armor", "text": ""}
{"id": "12687", "revid": "401", "url": "https://an.wikipedia.org/wiki?curid=12687", "title": "Doubs", "text": "Doubs (25) (en francoprovenzal \"Dubs\") ye un departamento franc\u00e9s situato en a rechi\u00f3n de Borgonya-Franco Condau. Fue creayato, como a mayor parti d'os departamentos franceses, o 4 de marzo de 1790 seguntes a lei de 1789.\nA suya poblaci\u00f3n ye de 499.062 habitants (2009) en una superficie de 5.234 km\u00b2, con una densidat de poblaci\u00f3n de 95 hab/km\u00b2.\nA suya capital se troba en a ciudat de Besan\u00e7on, y en fan parte 3 districtos, 19 cantons y 573 comunas."}
{"id": "12688", "revid": "41", "url": "https://an.wikipedia.org/wiki?curid=12688", "title": "Doubs (d\u00e9partement)", "text": ""}
{"id": "12692", "revid": "3972", "url": "https://an.wikipedia.org/wiki?curid=12692", "title": "Camachibosa", "text": ""}
{"id": "12694", "revid": "610", "url": "https://an.wikipedia.org/wiki?curid=12694", "title": "Tren", "text": "Un tren, tami\u00e9n dito a sob\u00e9n ferrocarril, ye un conchunto de vehiclos connectatos en serie que se mueven por una v\u00eda fixa ta transportar pasachers u mercader\u00edas d'un puesto t'atro. Por un regular a v\u00eda ye formata por dos rails, encara que tami\u00e9n puet estar un solo rail (monorail) u mesmo un sistema de levitaci\u00f3n magnetica (\"maglev\", por as suyas siglas en angl\u00e9s), u un cable (teleferico).\nA propulsi\u00f3n d'o tren puet venir d'una u cuantas locomotoras u de unidaz multiples autopropulsatas con motors individuals. A mayor parti d'os trens modernos son propulsatos por locomotoras con motor Diesel u por electricidat a travi\u00e9s de linias electricas situatas sobre a v\u00eda u en rails adicionals. Sindembargo, historicament (dende principios d'o sieglo XIX dica metat d'o sieglo XX) as locomotoras de vapor dominaban o panorama ferroviario. Encara que menos emplegatas, tami\u00e9n bi ha atras fuents de propulsi\u00f3n posibles (caballos, cordons, gravedat, pneumatica y turbinas de gas).\nHistoricament, o ferrocarril esti\u00f3 una ferramienta fundamental en os inicios d'a Revoluci\u00f3n industrial, en permetir una millora cualitativa sustancial d'as comunicacions entre os lugars fabricants de productos manufacturatos, os lugars productors de materias primeras y os lugars de consumo. Asinas, en a segunda mitad d'o sieglo XIX u mesmo a prencipios d'o sieglo XX, una d'as trazas de calcular a industrializaci\u00f3n d'un pa\u00eds yera calcular a longaria d'as suyas v\u00edas ferrias.\nTami\u00e9n esti\u00f3 important o ferrocarril en o proceso d'a colonizaci\u00f3n d'Africa luego d'o Congreso de Berl\u00edn en 1885 que parti\u00f3 o continent entre as potencias europeas. Asinas, o Reino Uniu principi\u00f3 un ferrocarril que miraba que dende Echipto plegase dica Sudafrica, trescruzando Africa de norte enta sud; o prochecto colonialista de Francia preteneba colonizar dende Senegal dica Chibuti, d'este enta ueste. Encara que Francia no construy\u00f3 finalment deng\u00fan ferrocarril, s\u00ed que en construy\u00f3 o Reino Uniu, dende Echipto dica Sud\u00e1n y dende Sudafrica dica Rodesia (hue Zimbabwe), encara que tami\u00e9n faci\u00f3 un uso intensivo d'o transporte maritimo dende a India dica Malta y Chibraltar a travi\u00e9s d'a mar Roya y d'o canal de Suez.\nAntiparte, os trens estioron en a segunda mitad d'o sieglo XIX y en a primera mitad d'o sieglo XX ferramientas de muita importancia ta la planificaci\u00f3n d'as operacions militars en as guerras, estando a Primera Guerra Mundial a primera guerra d'importancia a on se faci\u00f3 un emplego intensivo d'o medio de trasporte ferroviario ta tropas y equipo militar, encara que en a Guerra Austro-Prusiana o Exercito de Prusia ya despleg\u00f3 as suyas tropas en Silesia contra l'Imperio Austrohongaro a travi\u00e9s d'o denso rete ferroviario alema\u00e1n en ixe inte. Asinas, bellos pa\u00edses, como Rusia u mesmo Espanya, establioron ampladas de v\u00eda diferents d'o est\u00e1ndard europeu, ta fer mas dif\u00edcil l'emplego d'o suyo sistema ferroviario en caso d'una invasi\u00f3n enemiga, como pas\u00f3 en o Frent Oriental en a Segunda Guerra Mundial luego d'a \"Operaci\u00f3n Barbarroya\" (a invasi\u00f3n d'a Uni\u00f3n Sovietica por a \"Wehrmacht\" d'o Tercer Reich), u en as batallas d'a Primera Gerra Mundial tami\u00e9n en o Frent Oriental .\nA presenza d'o ferrocarril en Arag\u00f3n principi\u00f3 en a segunda mitad d'o sieglo XIX, en trobar-se o territorio aragon\u00e9s en meyo d'o cam\u00edn dende a capital d'Espanya y as dos rechions mas industrializatas d'o pa\u00eds, Catalunya y o Pa\u00eds Basco. Sindembargo, o feito d'estar trescruzato por o ferrocarril o suyo territorio no faci\u00f3 pas que Arag\u00f3n se industrializase.\nPropulsi\u00f3n.\nOs primers trens funcionaban con cordons tiratos por a mesma fuerza d'a gravedat u por caballos, pero ya en os primers anyos d'o sieglo XIX cuasi toz teneban propulsi\u00f3n por motor de vapor. Dende a decada de 1920, principioron a remplazar-se por as locomotoras diesel u por as electricas que amenistaban menor cantidat de cudiatos y limpieza que as antigas locomotoras de vapor. Allora tami\u00e9n principioron a encorporar-sen os vehiclos autopropulsatos de multiples unidaz, sobretot en os servicios de pasachers. En a mayor parti d'os pa\u00edses totas as locomotoras en servicio dende os anyos 1970 son diesel, bi ha excepcions como a Republica Popular China a on que encara remanen bellas locomotoras de vapor, que chino chano se van sustituyendo. Tami\u00e9n bi ha locomotoras de vapor historicas que continan funcionando en bels pa\u00edses en rotas toristicas y d'ocio.\nA tracci\u00f3n electrica ofrexe un baixo coste por kilometro de operaci\u00f3n d'o tren, encara que tien un gran coste inicial ya que bi ha que eletrificar as linias. Como lo coste por kilometro d'os trens electricos ye mayor, no gosan emplegar-se tanto en grans distancias, de fueras d'o caso d'os trens d'alta velocidat.\nClases de trens.\nTrens de pasachers.\nUn tren de pasachers ye aquel que encluye vehiclos especialment habilitatos ta transportar personas que reciben o nombre de coches, encara que antiparte ixe tren encluya tami\u00e9n vagons ta o transporte de mercader\u00edas. Os trens de pasachers viachan entre dos garas, a on que os pasachers pueden baixar-ne y puyar-ie, y os suyos coches son mas ubiertos que os vagons de mercader\u00edas, ta fer o viache os suyos pasachers con mas comodidat.\nMuitos d'os mas prestichiosos trens de pasachers tienen nombre propio, y muitos d'ellos s'han feito famosos (por eixemplo l'Orient Express) y encluso tami\u00e9n han gosato apareixer en a literatura y o cine.\nBels trens de pasachers, tanto de curta como de luenga distancia, pueden emplegar vagons de dos pisos ta acullir encara mas pasachers que un tren normal. O disenyo d'os trens de pasachers ha variato muito a lo largo d'a historia.\nTrens de luenga distancia.\nAntiparte, os trens de luenga distancia son trens que viachan entre cuantas ciudaz y/u rechions en l'interior d'un pa\u00eds, encara que a vegatas tami\u00e9n trescruzando cuantos pa\u00edses en as rotas internacionals; gosan fer o suyo recorrito sin fer muitas paratas intermedias, fendo asinas mas curto o viache.\nIstos trens a sob\u00e9n tienen un vag\u00f3n restaurant a on os pasachers pueden minchar mientres a durada d'o viache. Os trens que viachan de nueiz tami\u00e9n tienen vagons con leitos ta dormir.\nTrens d'alta velocidat.\nUna categor\u00eda de trens de pasachers de luenga distancia que ye creixendo a-saber-lo ye la d'os trens d'alta velocidat. Por un regular istos trens plegan a velocidaz mayors de 200\u00a0km/h. O tren Shinkansen chapon\u00e9s inaugurato en 1964 esti\u00f3 lo primer tren de pasachers moderno d'alta velocidat que teni\u00f3 exito.\nO tren mas r\u00e1pedo sobre rails ye o TGV (\"Train \u00e0 Grande Vitesse\", en franc\u00e9s \"Tren d'Alta Velocidat\") que alcanz\u00f3 una velocidat de dica 574.8\u00a0km/h en una prebatina feita en 2007. Manimenos, o tren comercial mas rapedo ye o Intercity Pequ\u00edn\u2013Tianjin con una velocidat de 350\u00a0km/h, plegando lo TGV dica os 300\u2013320\u00a0km/h en viaches comercials, igual que fa o InterCity Express alem\u00e1n.\nPor un regular os trens d'alta velocidat son muit competitivos con atros medios de transporte en destins con distancias de menos de 3 u 4 horas (eixemplo Tokyo \u2013 Osaka en Chap\u00f3n, 500\u00a0km, 2h 30 min u Par\u00eds- Le\u00f3n del Roine en Francia, 500\u00a0km, 2 h) en zonas con alta densidat de poblaci\u00f3n, pero a sob\u00e9n o transporte aerio tiene ventalla en viaches mas luengos.\nOs trens muit rapedos son a vegatas pendulars, como lo APT, o Pendolino, u o Talgo. Os trens pendulars fan que os coches s'enclinen una mica en as curvas, reducindo as fuerzas g y premitindo asinas prener as curvas con mayor velocidat a la vegata que os pasachers tienen una mayor comodidat.\nTrens de meya distancia.\nOs trens de meya distancia, tami\u00e9n conoixitos como \"rechionals\", gosan connectar ciudaz grans con villas y lugars que se troban a distancias meyas, fendo en o suyo recorrito paratas intermedias. En cuentas de unir nom\u00e1s grans nuclios de poblaci\u00f3n como feban os de luenga distancia, istos trens rechionals premiten atender a requesta d'as arias rurals.\nTrens de redolada.\nOs trens de redolada u trens urbans son trens de curta distancia que premiten unir as grans ciudaz con os suyos barrios y ciudaz dormitorio, u con a suya redolada en cheneral. A suya velocidat ye entre os 50 y os 200\u00a0km/h y tienen horarios fixos y regulars.\nTrens de mercader\u00edas.\nUn tren de mercader\u00edas ye un tren que s'emplega nom\u00e1s ta o transporte de mercader\u00edas u materials d'un puesto t'atro y que nunca no s'emplega ta transportar pasachers. Gran parti d'o transporte mundial de mercader\u00edas se fa por tren y en pa\u00edses como os Estaus Unius o rete de ferrocarril s'emplega mas ta o transporte de mercader\u00edas que de pasachers, que gosan emplegar l'avi\u00f3n u o transporte por carretera.\nCon una buena organizaci\u00f3n, o transporte de mercader\u00edas ferroviarias puet estar muit economico y muito mas eficient dende o punto de gollada enerchetico que o transporte de mercader\u00edas por carretera. Sobretot ye economico transportar as mercader\u00edas en tren cuan a suya grandaria y a distancia que cal recorrer son grans; si a carga u a distancia ye chicota bi ha mayors perdidas economicas.\nA mayor desventalla d'o transporte ferroviario de mercader\u00edas ye a suya manca de flexibilidat, en depener d'una v\u00eda fixa. Por ista raz\u00f3n o ferrocarril ha ito perdendo muita d'a suya capacidat de transporte en favor d'a carretera. Muitos gubiernos son mirando de empentar o transporte en tren de mercader\u00edas, debito a los suyos beneficios.\nBi ha muitos tipos diferents de trens de mercader\u00edas, que s'emplegan ta portiar diferents tipos de mercader\u00edas, con diferents tipos de vagons. Un d'os tipos mas comuns son os vagons contenedor, ya que con una grua ye f\u00e1cil puyar-ne y baixar-ne d'o tren y dimpu\u00e9s cargar-ne en cambions u barcos, en o clamato transporte intermodal.\nIste tipo de tren ha substituyiu cuasi de raso en l'actualidat a los antigos vagons de carga en los que a mercader\u00eda heba d'estar cargata a m\u00e1n, como en o transporte maritimo an desapareixito os estivadors portuarios que en feban o mesmo treballo.\nEn bels pa\u00edses s'emplega una mena de trens ta o transporte intermodal de mercader\u00edas en que os camions plegan por carretera dica la gara y dimpu\u00e9s puyan a un vag\u00f3n especial d'o tren, ta baixar ya en o lugar de dest\u00edn y continar o suyo trachecto por carretera. Iste sistema de transporte se conoixe en angl\u00e9s como \"piggy-back\" (literalment \"a cuestas\") y se fa servir por eixemplo en o tunel d'o Canal d'a Manga entre Anglaterra y Francia u en o transporte transalp\u00edn entre iste zaguer pa\u00eds y Italia, ta evitar a orograf\u00eda d'os Alpes. Istos trens son creixendo en importancia en o transporte de mercader\u00edas estausunidense ya que no cal fer modificacions especials en os vehiclos que s'han de transportar, pero ofreixen muita mas flexibilidat. Una atra alternativa de transporte intermodal tami\u00e9n son os \"roadrailers\", remolques de cambi\u00f3n especialment disenyatos ta estar fisicament unitos a un tren, metendo a los trailers un eixe (\"bogie\") que lis premite rodar por as v\u00edas.\nBi ha muitos atros tipos de vagons especials ta transportar mercancias como por eixemplo autos. Tami\u00e9n existen vagons refrigeradors que premiten lebar comida u chelo, u vagons contenedor que premiten transportar tot tipo de materials liquidos y gases. Minerals como lo carb\u00f3n se leban en vagons especials que premiten cargar y descargar rapedament.\nA vegatas, bels pasachers que no quieren pagar o no tienen diners ta viachar en tren emplegan os trens de mercader\u00edas de manera ilegal como medio de transporte, por haber-ie menos vichilancia que en os trens de pasachers. Muitos d'ellos pillan o tren cuan ye en movimiento, lo que fa que a vegatas se produzcan accidents.\nHistoria.\nEtimoloch\u00eda.\nA parola \"tren\" viene de l'antigo franc\u00e9s \"trahiner\", que a la vegata deriva d'o lat\u00edn \"trahere\" que significa \"tirar\", \"rastrar\". Ye cuasi a mesma parola en a resta d'as luengas latinas como l'aragon\u00e9s, o catal\u00e1n, o italiano u o castellano y tami\u00e9n en atras luengas como l'angl\u00e9s u l'oland\u00e9s. En as luengas chermanicas como l'alem\u00e1n y as luengas escandinavas apareixen as parolas \"zug\", \"t\u00e5g\" y \"tog\", derivatas d'o verbo angl\u00e9s \"to tug\" que tien o mesmo sentito de \"rastrar\".\nPosible orichen.\nL'orichen de l'actual ferrocarril pareixe que se puet trobar en as carreras d'a ciudat d'Ur en Mesopotamia, en a Edat Antiga. Os carros que i pasaban feban sulcos paralelos en o terreno. A escape os habitants d'a ciudat pararon cuenta que cuan os sulcos se feban fundos os carros continaban por a trachectoria d'istos, y asinas, en pasar por as carreras mas estreitas no estropiciaban as casas.\nMas entabant cuan as carreras se cubrioron con tantonicos se continoron dixando istos sulcos ta que os carros i ficasen as suyas ruedas. No bi ha que xuplidar que allora o carro de cuatre ruedas encara yera un invento prou recient, y por ixo lo suyo eixe zaguero encara no se podeba orientar.\nDesarrollo d'o ferrocarril.\nNo se sape qu\u00ed instal\u00f3 a primera v\u00eda, pero en o sieglo XVI ya s'emplegaban en as menas d'oro de Transilvania, habendo sobrevivito bels eixemplars d'aquellas primitivas v\u00edas y d'aquels vehiclos.\nEn bels documentos d'o sieglo XVI bi ha ilustracions que representan istos ferrocarrils y v\u00edas de fusta. O mas conoixito ye \"De Re Metallica\", de Georg Bauer, publicato en 1556. O debuixo d'una d'istas v\u00edas, en una mena d'Alsacia, se troba tami\u00e9n en a \"Cosmographica Universalis\" (1550) de Sebast\u00edan M\u00fcnster. Ye probable que antis de ditas calendatas, ixas v\u00edas s'emplegasen tami\u00e9n en as menas d'Europa de l'Este y d'o Tirol.\nAsinas pues, seguntes os nuestros actuals conoiximientos, pareixe que a ideya de fer un cam\u00edn especial ta que cerculasen os carros amanixi\u00f3 en Mesopotamia y que o emplego d'as ruedas sobre rails esti\u00f3 ideya d'un alem\u00e1n desconoixito. Mientres tot o sieglo XVIII se construyoron numeroros ferrocarrils meneros, principalment en Galas y o nord-este d'Anglaterra.\nPor ixas envueltas yeran caballos os que rastraban os vagons con a carga por unos rails. O tren moderno apareixe a partir d'a ideya de substituyir a tracci\u00f3n animal por una maquina.\nYe en o sieglo XIX cuan apareixen as primeras locomotoras a vapor y mas tardi en o sieglo XX os trens electricos y diesel.\nHistoria d'o ferrocarril en Arag\u00f3n.\nEn principiar o sieglo XX Arag\u00f3n ya teneba cuasi a totalidat d'o suyo rete ferroviario construito. Ye a partir d'a lai de chunio de 1855 cuan se creyan os rez mas importants d'o estato (estando a primera linia a iba dende Barcelona enta Matar\u00f3, inaugurata en 1848), pasando belunas d'istas linias por territorio aragon\u00e9s.\nManimenos con os ferrocarrils no pleg\u00f3 lo desarrollo economico a curto plazo a Arag\u00f3n, habendo-ie graves crisis como la que escaici\u00f3 1866, cuan a econom\u00eda aragonesa heba principiato una tardana industrializaci\u00f3n. O primer tren plega ta la ciudat de Zaragoza dende Barcelona en 1861. Por ixas envueltas Zaragoza ya yera o mayor centro comercial d'o pa\u00eds y gracias a la presencia de nuevas industrias continarba creixendo en as anyadas venients. As concesions ta la construcci\u00f3n d'as linias que haberban de pasar por Arag\u00f3n ya s'heban feitas dende muitos anyos antis, asinas dende o 22 d'abril de 1845 existiba una concesi\u00f3n ta o ferrocarril Madrit-Zaragoza, dende o 13 d'agosto de 1845 una atra ta o ferrocarril Valladolit-Zaragoza y dende o 9 de febrero de 1846 a unica que a la fin se construirba, a linia Madrid-Barcelona, pasando por Guadalachara y Zaragoza.\nO ferrocarril plega ta Uesca en setiembre de 1864, cuan se construy\u00f3 una branca d'a linia que uniba Leida con Zaragoza dende a localidat de Tardienta, obra financiata por \"Catalana de Cr\u00e9dito\".\nO prochecto d'a linia Madrit-Zaragoza se fa a la fin en 1851, dentrando en Arag\u00f3n por a val d'o r\u00edo Xal\u00f3n. A linia, que se financi\u00f3 con capital franc\u00e9s, plega ta Alfama d'Arag\u00f3n en 1863, inaugurando-se en mayo d'ixe mesmo anyo. Mas tardi, en 1878, s'enlaz\u00f3 ista linia con la que iba dende Madrit dica Ir\u00fan, propiedat d'a \"Compa\u00f1\u00eda del Norte\", con o trampo entre Zaragoza y Pamplona.\nEn l'anyo 1884 s'amillororon as comunicacions con a ciudat de Barcelona cuan se construy\u00f3 una nueva linia. A ideya yera fer una atra segunda linia que unise Madrit con Barcelona dreitament y sin pasar por Zaragoza, siguindo una rota alternativa por Molina d'Arag\u00f3n, Calamocha, Mont Alb\u00e1n y Casp, pero a la fin no s\u00e9 faci\u00f3 por razons economicas.\nYe important destacar tami\u00e9n o ferrocarril que n'iba enta Francia, a linia de Canfr\u00e1n u mas conoixito popularment como lo \"canfranero\", que encara que no se remat\u00f3 dica bien dentrato lo sieglo XX, s\u00ed que esti\u00f3 una important iniciativa en temas de transporte en Arag\u00f3n en o zaguer tercio d'o sieglo XIX.\nO ferrocarril central d'Arag\u00f3n completaba o rete ferroviario aragon\u00e9s a finals d'o sieglo XIX. Iste ferrarril, construito con capital belga, saliba dende Calatay\u00fa y plegaba dica Valencia. Tami\u00e9n existiban os ferrocarrils de v\u00eda estreita como los que iban dende Carinyena dica Zaragoza con 45,2\u00a0km de longaria u entre Corz y Borcha con 17\u00a0km.\nEn total yeran 707\u00a0km de ferrocarrils d'amplo normal os que bi heban en l'anyo 1900 y atros 183\u00a0km mas se rematarban de construir en l'anyo 1901 entre Calatay\u00fa y Rubielos de Mora. Con una densidat de 2.000 metros de v\u00eda por cada 100\u00a0km\u00b2 de superficie, un dato mas baixo que a meya estatal en ixa epoca.\nCon o principio d'o nuevo sieglo se remata la construcci\u00f3n d'a linia Calatay\u00fa-Valencia pasando por Cam\u00edn Reyal. En octubre de 1901 plega tami\u00e9n a concesi\u00f3n d'o ferrocarril entre Utriellas y Zaragoza por parti d'a sociedat \"Minas y Ferrocarriles de Utrillas\". Am\u00e1s d'iste atros ferrocarrils de v\u00eda estreita se construirban en Arag\u00f3n, como o ferrocarril entre Sadaba y Gallur (1915), Carinyena y Ricla de 25\u00a0km, Lecera y La Puebla d'\u00cdxar con 24\u00a0km, entre Teruel y Cuenca con 130\u00a0km, entre Alcanyiz y Vinaroz por Moriella con 125\u00a0km, entre Carinyena y Daroca con 24\u00a0km y entre Leida y Fraga con 30\u00a0km.\nYa en 1929 se fa o trampo d'a linia Santander-Mediterrania entre Soria y Calatay\u00fa. A linia Zaragoza-Cam\u00edn Reyal se remata en abril de 1930.\nRete ferroviario en Arag\u00f3n.\nActualment en Arag\u00f3n son seis os eixes ferroviarios que existen y s'estructuran en forma radial con centro en a ciudat de Zaragoza.\nAlta Velocidat.\nO tren d'alta velocidat une en l'actualidat as ciudaz aragonesas de Zaragoza, Calatay\u00fa y Uesca. As dos primeras ciudaz fan parti de l'eixe que une Madrit con Barcelona y que trescruza d'ueste ta este Arag\u00f3n. Ista lina s'inagur\u00f3 con un viache d'os reis d'Espanya o d\u00eda 8 d'octubre de 2003 entre as ciudaz de Madrit y Leida. A linia s'enampl\u00f3 dica Barcelona o d\u00eda 20 de febrero de 2008.\nD'atra m\u00e1n, Zaragoza ye unita por alta velocidat a Uesca dende o 28 d'abril de 2008, en una extensi\u00f3n independient d'a linia.\nTrens de redolada.\nActualment en Arag\u00f3n bi ha una linia de tren de redolada u \"Cercan\u00edas\" en a ciudat de Zaragoza. A linia C-1 trescruza la capital d'ueste ta este, principiando en o barrio rural de Casetas y rematando en Miraflors, con o siguient recorrito:\nCultura.\nO tren ye muit present en a literatura, o cine y los suyos derivaus (vidiochuegos, etc.). O ferrocarril ye un mundo zarrato muit propicio ta las intrigas (poliz\u00eda, espionache, reunions y dramas sentimentals) y un puesto ta viaches con muita d'aventura y suspense (o paso d'as mugas, as garas que s'amanan). Especialment han apareixito en istas obras de ficci\u00f3n ciertos tipos de trens de luxo (por eixemplo l'Orient Express, o Transiberi\u00e1n u os trens nocturnos).\nTami\u00e9n ye present o tren en atras facetas d'a cultura, como en a pintura.\nLiteratura.\nO ferrocarril tien una important relaci\u00f3n con a literatura cuasi dende a suya aparici\u00f3n: Victor Hugo ya en fa menci\u00f3n cuan as primeras linias encara se yeran ubrindo a los viachers. L'ambient d'os viaches y as gras, ixe universo a vegatas fosco y a vegatas silencioso en fa un puesto ideyal ta o desarrollo de novelas de muit diferents tematicas. A tecnoloch\u00eda y tot lo asociato a ista ubren as puertas a tot un mundo de Ciencia ficci\u00f3n, y d'atra m\u00e1n os espacios zarratos aintro d'un vagon son o escenario apropiato ta os autors de novelas policiacas.\nEn a siguient lista se encluyen nom\u00e1s libros cual tema principal ye o ferrocarril:\nPintura.\nMuitos pintors son autors de cuadros de tematica ferroviaria, en estar tan important a presencia d'o tren en a vida social actual. Asinas, bi ha cuantas obras d'o pintor franc\u00e9s Claude Monet, de finals d'o sieglo XIX, sobre a gara de Saint-Lazaire en Par\u00eds.\nCine.\nBellas cintas relacionatas con o tren son:"}
{"id": "12695", "revid": "82", "url": "https://an.wikipedia.org/wiki?curid=12695", "title": "Ferrocarril", "text": ""}
{"id": "12697", "revid": "69718", "url": "https://an.wikipedia.org/wiki?curid=12697", "title": "Gr\u00e1valos", "text": "Gr\u00e1valos ye un municipio d'a comunidat autonoma uniprovincial d'a Riocha, en a comarca d'Arnedo.\nA suya poblaci\u00f3n ye de 239 habitants (2006) en una superficie de 30,91\u00a0km\u00b2, con una densidat de poblaci\u00f3n de 7,73 hab/km\u00b2.\nCheograf\u00eda.\nO lugar de Gr\u00e1valos se troba situau a 765 metros d'altaria sobre lo livel d'a mar, a una distancia de 72\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12698", "revid": "69718", "url": "https://an.wikipedia.org/wiki?curid=12698", "title": "Santa Eulalia Bajera", "text": "Santa Eulalia Bajera ye un municipio d'a comunidat autonoma uniprovincial d'a Riocha ubicau en a comarca d'Arnedo.\nA suya poblaci\u00f3n ye de 119 habitants (2006) en una superficie de 8,43\u00a0km\u00b2, con una densidat de poblaci\u00f3n de 14,12 hab/km\u00b2.\nCheograf\u00eda.\nA localidat de Santa Eulalia Bajera se troba situada a 619 metros d'altaria sobre lo livel d'a mar, a una distancia de 58\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12704", "revid": "41", "url": "https://an.wikipedia.org/wiki?curid=12704", "title": "Aragon\u00e9s ribagorzano", "text": "L'aragon\u00e9s ribagorzano (pronunciato ribagorsano en a parla altorribagorzana), ye alto u baixo l'aragon\u00e9s d'a Val de l'Esera en Ribagorza.\nAs parlas de Ribagorza son dende un punto de vista macrocheografico parlas transici\u00f3n enta o catal\u00e1n, y i trobamos caracters mas catalans asinas como mos movemos enta l'este y mas castellanos enta o sud. Dende o punto de vista microcheografico a transici\u00f3n concreta ye en o Baixo Isabana y en \"la Ribera\", una val lateral a lo sud de Turb\u00f3n.\nEn a enciclopedia aragonesa dicen a o grausino meyoribagorzano, manimenos se parla d'Alta Ribagorza a lo norte de Turb\u00f3n y Ribagorza Baixa a lo sud. Graus ye prou a lo sud y la suya charrada no ye tan diferent d'o estadillano u o foncense. Si s'habi\u00e9s d'emplegar o termin meyorribagorzano, diz que se aplicar\u00eda millor ta o Camp\u00e9s, seguntes se veye en a tabla d'o cabo de l'articlo.\nCaracteristicas.\nFonetica.\nManimenos \"GL-\" no se conserva tan bien y bi ha casos de palatizaci\u00f3n con perda d'a oclusiva inicial:\nManimenos tami\u00e9n i trobamos muitos casos de -mbr-: \"vimbre\", \"costumbre\", \"ixambre\", \"llumbre\", etc...y mesmo fambre en bel lugar.\nMorfolochia.\nArticlos definius: \"el\", \"e(l)s\", \"la\", \"las\".\nMorfema personal de 1\u00aa persona plural en -m u -n: \"nusaltros cantam\", \"nusatros cantan\". (En aragon\u00e9s cheneral no existe a -m final y \"Miriam\" se pronuncia \"Mirian\").\nCherundios en -an, -en, -in (que s'escriben con una -d que no se pronuncia):\nPasato perfecto perifrastico tipo catal\u00e1n con o verbo ir:\nBellas formas peculiars d'o verbo estar-ser mas que mas en Baixa Ribagorza:\nBi ha verbos en conchugacions diferents respecto a l'aragon\u00e9s cheneral. Por eixemplo \"querer\" de l'aragon\u00e9s cheneral corresponde a lo ribagorzano \"querir\".\nSintaxi.\ncombinacions de pronombres febles de dativo y acusativo de tipo catal\u00e1n, con un orden coincident tami\u00e9n con o franc\u00e9s (\"les lui\"):\nSubdialectos.\nO dialecto ribagorzano de l'aragon\u00e9s puede dividir-se en cuantos subdialeutos:\nCuadro de diferencias entre as parlas locals:"}
{"id": "12705", "revid": "41", "url": "https://an.wikipedia.org/wiki?curid=12705", "title": "Ribagorzano aragon\u00e9s", "text": ""}
{"id": "12706", "revid": "41", "url": "https://an.wikipedia.org/wiki?curid=12706", "title": "Ribagorzano", "text": "Ribagorzano puet estar:"}
{"id": "12708", "revid": "610", "url": "https://an.wikipedia.org/wiki?curid=12708", "title": "Pica", "text": "A pica (tami\u00e9n dita pico, a suya forma masculina, talment per influencia d'o castellano) ye una ferramienta emplegata ta treballar en o suelo u trucando las paretz. S'emplega en a construcci\u00f3n ta escardar a tierra, fer foratos u ta remover materials flonchos. Tambi\u00e9n se fa servir en l'agricultura ta funcions pareixitas.\nTien un tozuel d'acero rematau en puga que s'enarbra en un astil, que ye cheneralment de madiera, enta lo cual le queda perpendicular. O cabo rematato en puga permite trucar suelos duros, bez plenos de piatralla, mientres que lo cabo amplo ye emplegato ta escardar tierra floncha y mes suelta.\nBellas ferramientas parellanas anque de meda mes chicolona son emplegatas a sob\u00e9n en l'agricultura ta escardar os recolons d'os huertos u d'altros terrenos. D'ixes instrumentos en dicen piquetas y mudernament tami\u00e9n s'emplegan en cualques fayenas de preparaci\u00f3n d'a tierra d'antes d'as batallas, en a lochistica militar."}
{"id": "12709", "revid": "41", "url": "https://an.wikipedia.org/wiki?curid=12709", "title": "Aragon\u00e9s naval\u00e9s", "text": "Lo naval\u00e9s ye una forma d'aragon\u00e9s d'o Semontano de Balbastro. Una d'as principals caracteristicas ye que conserva lo sistema d'articlos \"lo, los, la, las\" (que trobamos tami\u00e9n en lo cheso y l'aragon\u00e9s d'Arag\u00fc\u00e9s y que bels autors consideran un arcaismo) en cuenta de lo sistema mas cheneral \"o, os, a, as\".\nNaval ye un lugar de Lo Grau, situato en a comarca d'o Semontano de Balbastro."}
{"id": "12710", "revid": "69718", "url": "https://an.wikipedia.org/wiki?curid=12710", "title": "Aragon\u00e9s bergot\u00e9s", "text": "O bergot\u00e9s ye a parla local aragonesa que se charra en a val de Broto: Torla, Broto, Oto, Buesa, Sarvis\u00e9, Ayerbe de Broto, As\u00edn, Yosa, Linars de Broto, Viu de Linars y Fraixen. D'entre estas localidaz Broto figura en l'ALEANR con as siglas \"Hu 106\" por o que se conoix relativament bien o lexico d'intr\u00e9s etnografico.\nEn realidat l'aragon\u00e9s en a val de Broto presenta as mesmas caracteristicas basicas que en a Val de Vio y ye a mesma parla comarcal. A denominaci\u00f3n de bergot\u00e9s no ye tradicional, y a suya distinci\u00f3n ye producto de publicacions filolochicas que describiban os caracters de l'aragon\u00e9s de puestos muito concretos y dimpu\u00e9s designaban a parla ixos puestos con denominacions derivadas de chentilicios. Bergot\u00e9s ye o chentilicio de Bergua.\nFonetica.\nConserva, como l'aragon\u00e9s de valle de Vio, as diftongacions \"-ia-\" y \"-ua-\" d'as \u0114 y \u014e curtas latinas en feminins remataus en \"a\" (\"buana\", \"cuasta\"). Este tipo de diftongacions han estau consideradas tradicionalment como arca\u00edsmos que en l'aragon\u00e9s preliterario que se produciban dende a Chacetania ta la Ribagorza, manimenos puede haber-ie atras explicacions.\nBi ha repuis d'a evoluci\u00f3n d'a -LL- enta sonitos cacuminals tipo -ts, -t-, -ch-, -s- (analogos a la \"che vaqueira\" de l'asturiano), pero que no ye -ch- como en tensino, ye -t-. Esto lo trobamos muito a sob\u00e9n en a toponimia: \"Cotata\" (\"collata\"), \"Vate\" (\"val\"), \"Andecastieto\" (d\"'ANTE\" y \"CASTELLUM\"). En a parla viva se documentaba por o menos en a segunda metat d'o sieglo XX en parolas como:\nMorfoloch\u00eda.\nOs articlos son \"o, os, a, as\" como en aragon\u00e9s cheneral, pero con a diferencia que \"os\" convive con \"es\", y que en posici\u00f3n intervocalica tenemos \"ro, ros, ra, ras\", (evoluci\u00f3n d'a -LL- latina enta -r- coincidindo con o gasc\u00f3n: ILLA &gt; \"ra\" en bergot\u00e9s, \"era\" en gasc\u00f3n)."}
{"id": "12711", "revid": "41", "url": "https://an.wikipedia.org/wiki?curid=12711", "title": "Aragon\u00e9s d'a valle de Vio", "text": " \nL'aragon\u00e9s d'a valle de Vio u de \"Vallivi\u00f3\" (en aragon\u00e9s st\u00e1ndard val de Vio) ya definito per a variedat local de l'aragon\u00e9s que se parla en as valles de Vio y Fanlo, en l'aria centro-septentrional d'a \"comarca\" de Sobrarbe, de cam\u00eds d'entre ras valles d'a Cinca y l'Ara. Ya una d'as primeras variedaz aragonesas que se descrebi\u00f3n, en l'anyo 1899, por manos d'o filologo franc\u00e9s Jean-Joseph Saro\u00efhandy que se pas\u00f3 bu\u00e9s tiampos tomando ras carateristicas d'iste parlar que, alavez, yeba bian vivo en a valle. Atualment se troba en un lamentable estato de conservaci\u00f3n, y ya una d'as variedaz clasicas (ixo y\u00e0, d'as primeras que se descrebi\u00f3n) con de menos vitalidat, parlando-la nom\u00e1s que ras personas de mas gran edat.\nSaro\u00efhandy fay\u00f3 tami\u00e9n, en o mesmo curso d'ixe anyo y d'o 1900, es suyos famosos estudios sobre o complexo dialectal d'as valles altas d'a Cinca y d'o Cinqueta, que le pareixi\u00f3n bian diferendas, y que son a semiant d'o que oi ya devenito n'es parlars belset\u00e1n y chistab\u00edn dera luenga aragonesa. D'os estudios de Saro\u00efhandy en Vio mos son quedatos, am\u00e1s d'os interesants caracters descritos, belas locucions y esprisions interesantismas como fragmentos de pastoradas u cancions de mullers bian representativas d'a cultura sobrarbenca d'aquels tiampos. Posteriorment, autors atuals como Chabier Tom\u00e1s y Chus\u00e9 Raul Us\u00f3n en han organizato y recopilato nuavas manifestacions que demuestran l'estato de degradaci\u00f3n que ha sofrito a parla local d'istas valles en pasar es 100 anyos.\nFanlo fegura en l'ALEANR con a sigla \"Hu 203\".\nCaracteristicas.\nl'Aragon\u00e9s d'a valle de Vio no ye guaire diferent d'es atros parlars de tipo centro-oriental que hay en Sobrarbe, y fa manifiastas belas carateristicas que tami\u00e9n son definidoras de parlars bian descritos como o Bergot\u00e9s u o Viellosobrarb\u00e9s, o altros que no en tienen tan buena representaci\u00f3n como l'aragon\u00e9s de Tella y de Pu\u00e9rtolas (especialment emparentato con o zaguero):\nPardicularidaz verbals.\nCon a excepci\u00f3n expresa d'as perifrasis d'obligaci\u00f3n:\nComplementos verbals.\nINDE.\nIste caracter ya compartito per o catal\u00e1n, l'occitano y o franc\u00e9s, y segundariament ya tami\u00e9n una d'as caracteristicas mes enradigadas en o castellano baturro (dialecto castellano d'Arag\u00f3n), per o sustrato d'aragon\u00e9s que \u00e9ste ti\u00e1n.\nIBI.\nIste emplego locativo ya con de diferancia o mes frecuant. A forma anteriorment dita con \"en/ne\" s'emplega nom\u00e9s que ta especificar a procendencia d'un movimianto. Atros eixemplos, an que Saro\u00efhandy i trob\u00f3 ra forma relicta \"ibi\" (mesma que en lat\u00edn) pero que oi no se conservan si que en a valle de Pu\u00e9rtolas y de forma muit esporadica: \nAsinas pues, s'observa que ra forma \"be\" siampre va en a zaga d'o verbo, y equivale ta l'ueste d'a Cinca ra mesma cosa que ta l'este se fa \"ie\". As formas \"ibi\" y \"i\" apareixen siampre a debant d'o verbo, y una u l'altra pende si o dito prencipia per vocal u no, y de si ra palabra anterior tami\u00e9n en tiane garra ta rematar u no: \nPardicularidaz foneticas.\nAnque en hai que s'han aganato per a presencia d'o castellano: \"toda\" y \"todas\", t'as palabras que enos arredols de 1900 yeban tota y totas.\nIxe caracter nom\u00e1s que o describen Tom\u00e1s y Us\u00f3n en o suaso de Linars de tod'o que yeba nantes l'aria patrimonial d'o bergot\u00e9s. Ya revelador que o fenomeno igual pase tami\u00e9n en os parlars pirenencos d'o gasc\u00f3n."}
{"id": "12714", "revid": "401", "url": "https://an.wikipedia.org/wiki?curid=12714", "title": "Luengas paleohispanicas", "text": "As luengas paleohispanicas son as luengas indichenas fabladas en a Peninsula Iberica antis d'a plegada d'os romanos.\nA mayor\u00eda d'as luengas fabladas en a pen\u00ednsula antis d'a plegada d'os romanos son practicament desconoixitas. D'as que mos son conoixitas, nom\u00e1s en tenemos conoixencias por textos romanos, griegos y fenicios y de belunas inscripcions. Son luengas que gosan meter-se en a misma categor\u00eda que o ligur antigo, o retico y o etrusco.\nAs luengas paleohispanicas d'as que se conoixen textos escritos son:"}
{"id": "12715", "revid": "69718", "url": "https://an.wikipedia.org/wiki?curid=12715", "title": "Aragon\u00e9s fovano", "text": "O fovano ye una variedat dialectal de l'aragon\u00e9s que se charra en A Fueva, que fa parte d'a comarca de Sobrarbe. Bella localidat como Foradada y Pui Cinca charran fovano pero fan parte de Ribagorza. Os lugars mas occidentals que charran fovano, como Arro fan parte de o municipio de Ainsa-Sobrarbe. O fovano yera o dialecto habitual de mas de cuaranta lugars, lugarons y pardinas, hue a metat son abandonaus y se charra en una ventena de lugars con muit poca poblaci\u00f3n. A falta de concencia ling\u00fcistica, o papel humillador d'a escuela y a percepci\u00f3n desfonetizada de as parolas referencials han feito que o fovano seiga en retroceso y no haiga teniu garra cautivo literario.\nFonetica.\nFonetica vocalica.\nA vocal \"-o\" zaguera se manti\u00e9n dezaga d'as consonants \"n\", \"l\" y \"r\" sin apocope:\nNo presenta garra rasgo fon\u00e9tico ribagorzano: ya que pronuncia as R finals, no palataliza as L y no presenta desinencias de primera persona del plural en -N, ni pierde a -O final en os cherundios:\nFonetica consonantica.\nConservaci\u00f3n de F- latina en tot o lexico, d'acuerdo con a fonetica aragonesa cheneral, sin estar un caracter que lo diferencie ni de l'aragon\u00e9s cheneral ni d'as variedaz vecinas:\nO grupo \"-it-\" procedent d'o grupo latino \"-CT-\", \"-ULT-\", nom\u00e1s se conserva que tres casos:\nEn os atros casos s'ha castellanizau enta \"-ch\" como en atras variants poco conservaderas de l'aragon\u00e9s.\nConservaci\u00f3n d'a palatal lateral derivada de grupos romances \"K'L\", \"G'L\", \"T'L\" y \"LY\" en a mayor\u00eda de voces:\nAs oclusivas xordas intervocalicas sonorizan en a mes gran part d'os casos, a diferencia de l'aragon\u00e9s central y aliniandose con o ribagorzano y chistab\u00edn:\nA \"x\" prepalatal fricativa xorda se corserva bien (si nos miramos as comarcas a l'ueste dende A Fueva) y como ye normal en l'Alto Arag\u00f3n oriental va con una \"-i-\" semivocalica: \"caixigo\" (/kai\u0283igo/), \"vuixiga\" (/bui\u0283iga/), encara que atras parolas como \"cruixir\" (/kru.\u0283ir/), \"falandraixo\" (/fa.lan.'dra.\u0283o/), \"muixord\u00f3n\" (/mu.\u0283or.'don/) y \"muixardina\" (/mu.\u0283ar.di.na/) no la presentan.\nA \"x\" en posici\u00f3n inicial evoluciona a \"-ix-\" (u manti\u00e9n a vocal de l'anterior prefixo ex- lat\u00edn), como en chistab\u00edn y belset\u00e1n: \nO grupo latino \"-SC\" que en aragon\u00e9s evoluciona a \"-x-\" gosa estar castellanizau en l'afixo \"-ix-\" d'a conchugaci\u00f3n incoativa de verbos acabaus en -eixer, grupo irregular adintro d'a segunda conchugaci\u00f3n. \nManimenos, se conserva en muitas atras radices u lexemas: \nOs atros resultaus en \"x\" que s'observa en fovano provienen en realidat d'a \"-X-\" latina (que se pronunciaba \"-KS-\"), u de grupos como \"-SS-\", \"-SSY-\" y \"-PS-\":\nO grupo final \"-NTE\" (correspondient en muitos casos a restos d'o participio activo de present), que en aragon\u00e9s medieval pierde a \"E\" y en aragon\u00e9s moderno a \"T\", ye castellanizau: \nManimenos, se conserva en os casos \"malament\" (/ma.la.'m\u00e9n/), \"chent\" (/t\u0283en/), y de forma muit aislada \"calient\" (/ka.'ljen/).\nEn Sant Per se da bel caso aislau de pronunciaci\u00f3n d'a \"-r\" final en os plurals: \"lugars\", \"pastors\", \"colors\", fenomeno que se troba tami\u00e9n en bel lugar de Sobrarbe central. En a resta d'A Fueva, a \"-r\" de os plurals se fa muda.\nO grumo \"-M'N-\" siempre evoluciona a \"-bre\":\nNos trobamos un caso aislau y poco frecuent de conservaci\u00f3n de -m- derivada de \"-M'N-\" que en castellano ha dau \"-mbr-\":\nMorfoloch\u00eda.\nL'articlo definiu mayoritario en A Fueva ye: \"o, os, a, as\", pero nos trobamos lugars en a parte sud y este que charran fovano con o sistema d'articlos, \"el, la, los, las\". En concreto, os lugars que fan u feban servir este sistema d'articlos son: Pui Cinca, Aldea, Clamosa, la Penilla, Troncedo y Foradada.\nEn o sieglo XVIII bi ha indicios documentaus d'o sistema d'articlos \"lo, los, la, las\" en Troncedo, Fornigals y Foradada d'o Toscar. Hue nom\u00e1s se troba de forma residual en a Pardina de O Cot\u00f3n (abandonada) y de forma aislada en toponimia de Fornigals.\nOs plurals son de tipo aragon\u00e9s en toz os casos:\nExisten femeninos propios de l'aragon\u00e9s, como os nombres d'arbols frutals: \nExiste parolas que conservan o chenero orichinal latino: \nA mayor\u00eda d'os femeninos de parolas masculinas en \"-DOR\" se fan en \"-DERA\": \nSe fa servir un pasau perfecto perifrastico como en ribagorzano y chistab\u00edn:\nA diferencia notable ye que o morfema personal d'a primera persona d'o plura no ye \"-N\" como en ribagorzano u chistab\u00edn, sino -MOS y que a \"-r\" final se prenuncia. Tami\u00e9n ye notable que este pasau perfecto coexista con a forma sintetica normal en aragon\u00e9s, a sola present en aragon\u00e9s occidental: \"cant\u00e9, cant\u00e9s, cant\u00f3, cantemos, cantez, cant\u00f3n\". L'emplego d'una forma u atra ye de tipo diatopico. En o norte y este de A Fueva se fa servir o sintentico y en o centro y o sud y l'este se fa servir o perifastico. A isoglosa pasa por Arro onde coexisten as dos formas.\nOs participios son en \"-AU\" en a primera conchugaci\u00f3n y en \"-IU\" en a segunda y tercera. \"Trobau, ixolomau, dormiu, buquiu, teniu.\" Se documentan participios fuertes: \"quiesto\" y \"puesto\", y os desfonetizaus \"fecho\" y \"dicho.\"\nOs cherundios son en \"-ANDO\", \"ENDO\", \"INDO\":\nVerbos irregulars.\nOs verbos de primera conchugaci\u00f3n en cheneral no fan diftongaci\u00f3n en as silabas tonicas d'os paradigmas: \"volan\", \"neva\", diferenciando-se d'os verbos irregulars por diftongaci\u00f3n de l'aragon\u00e9s occidental y centro-occidental.\nOs verbos irregulars \"ser\", \"estar\", \"haber\" y \"fer\" presentan aspectos a destacar:\nDiferencia como en a mayor\u00eda de o dominio de l'aragon\u00e9s os verbos \"ser\" y \"estar\": \nEn subchuntivo presenta as formas \"seiga\", \"seigas\", \"seiga...\" y \"estaiga\", \"estaigas\", \"estaiga...\"\nO verbo \"haber\" ye como en a resta de l'aragon\u00e9s: (present) \"he, has , ha, hemos, hez, han\", (imperfecto) \"heba, hebas, heba, h\u00e9banos, h\u00e9baz, heban,\" (imperfecto suchuntivo) \"hese, heses, hese, h\u00e9senos, h\u00e9sez, hesen\". As formas impersonals son \"n'hai / i hai,\" y \"n'habeba.\" Diferencia pues, a forma impersonal de a forma conchugada de l'imperfecto. \"Heba veniu con a muller, n'habeba mas mullers en a plaza.\"\nO verbo \"ir-se-ne\" presenta o mesmo paradigma que en a resta de l'aragon\u00e9s:\nO verbo \"fer\" presenta un paradigma igual a la resta de territorio aragones. \"foi, fas, fa, femos, fez, fan; feba, febas, feba, f\u00e9banos, f\u00e9baz, feban\". Nom\u00e1s o subchuntivo alterna seguntes as zonas \"faya\" (mayoritaria) con \"faga\" (minoritaria) y as desinencias en \"-NOS\" que se mantienen en os lugars de a mitat norte y se castellanizan en -MOS en os lugars de a mitat sud.\nAdverbios.\nEn fovanos existe una ripa d'adverbios y locucions adverbials como: \"brenca, cosa, mica, luego, fito-fito, manimenos, onde, prou, ta par de, cuando, cuasi, rai, res, a l'arreo, a calz\u00f3n tirau, siempre, a redolons, a reuto, adebant, aforro.\"\nA negaci\u00f3n con l'adverbio \"pas\" tiene vitalidat. No se fa servir con verbo, nom\u00e1s como negaci\u00f3n parcial condiciona en frases sin verbo, mesmo s'ha documentau bel caso de afirmaci\u00f3n parcial condicional reforzada con \"pas\":\nSintaxi.\nTiene total vitalidat a construcci\u00f3n condicional negativa. As particlas negativas tienen sentiu positivo en frases condicionals, negativas, interrogativas y exclamativas:\nExisten unas construccions impersonals propias de l'aragon\u00e9s con verbos seguius de sintagmas postverbals que en atras luengas ibero-romances s'interpretar\u00edan como subchectos sintacticos:\nAdintro d'estas construccions impersonals se documenta a pronominalizaci\u00f3n con en/ne, o que conduce a la suya impersonalizaci\u00f3n:\nAs construccions de pronombres combinaus de tercera persona son \"le'n\" (pa un receptor) y \"les ne\" (pa dos receptors). No se documenta a construcci\u00f3n ribagorzana \"lo i\", \"lo ie\".\nOs pronombres adverbials \"en/ne\" y \"i/ie\" tienen total vitalidat y uso en A Fueva.\nAs construccions, locucions verbals con o verbo \"fer\" son muitas:\nComparanza con atras variedaz d'aragon\u00e9s.\nEn conclusi\u00f3n o fovano ye un dialecto de transici\u00f3n entre l'aragon\u00e9s d'o Semontano de Balbastro y Viello Sobrarbe y l'aragon\u00e9s baixorribagorzano. presenta rasgos foneticos de l'aragon\u00e9s con continidat enta os dialectos occidentals y a morfosintaxi ye compartida con o modelo d'aragon\u00e9s de Sobrarbe y de Ribagorza. Con o chistab\u00edn presenta en com\u00fan o perifrastico, a conservaci\u00f3n de consonants sonoras, o sistema fonetico aragon\u00e9s y a inmensa mayor\u00eda d'o lexico. Con l'aragon\u00e9s de Sobrarbe lo mesmo fueras de o pasau perifrastico. Con l'aragon\u00e9s de Ribagorza comparte tot fueras de a fonetica oriental propia de o ribagorzano y os tipos lexicos catalans que nom\u00e1s se dan en ixa variedat: \"dir, mai, mare,\" de boca ta man con as formas de A Fueva; \"decir, nunca, madre.\""}
{"id": "12716", "revid": "4846", "url": "https://an.wikipedia.org/wiki?curid=12716", "title": "Aragon\u00e9s de Naval y Lo Grau", "text": ""}
{"id": "12726", "revid": "3972", "url": "https://an.wikipedia.org/wiki?curid=12726", "title": "Baixo Arag\u00f3n-Caspe", "text": ""}
{"id": "12728", "revid": "41", "url": "https://an.wikipedia.org/wiki?curid=12728", "title": "Caspe", "text": ""}
{"id": "12729", "revid": "41", "url": "https://an.wikipedia.org/wiki?curid=12729", "title": "Aragon\u00e9s tensino", "text": "O tensino ye a forma de l'aragon\u00e9s charrada en a comarca d'a val de Tena.\nFonetica.\nEn a parla viva se conservan bel caso de \"-ch-\" en cuenta de \"-ll-\"\nEn a toponimia, bi n'ha muitos mes casos: \"Espelunciecha\", \"Castiecho\", \"Cochata\", \"Vachato\", ecetra\nEsto son restas de fonemas \"cacuminals\" analogos a la \"che vaqueira\" que yeran comuns en tot l'Alto Arag\u00f3n d'antism\u00e1s y que encara se troban prou en l'asturiano occidental.\nEncara que se diga \"nombre\" y \"fambre\" se conserva a palabra \"flumen\" en a frase \"en sale un flumen\", dicindo que \"en salen muitos\".\nParlas locals.\nO panticuto, charrato en Pandicosa, puesto an millor se conserva l'aragon\u00e9s d'a val."}
{"id": "12730", "revid": "69718", "url": "https://an.wikipedia.org/wiki?curid=12730", "title": "Aragon\u00e9s belset\u00e1n", "text": "O belset\u00e1n ye a forma de l'aragon\u00e9s que se charra en as Valles de Bielsa (valle de Bielsa propiament dita, valle Verde y la valle de Chisag\u00fc\u00e9s y Barrosa). Ye muito pareixito a l'aragon\u00e9s tell\u00e1n. Actualment ye l'aragon\u00e9s mes arcaico y menos castellanizato. Bielsa fegura en l'ALEANR con a sigla \"Hu 200\". Antoni Maria Badia i Margarit y Chabier Lozano Sierra y \u00c1nchel Lo\u00eds Saludas han publicato monograf\u00edas dialectals sobre ista parla.\nFonetica.\nYe un d'os dialectos aragoneses que tien una tendencia mes fuerte a perder la O final: \"cul\", \"fil\", \"top\", \"truen\", -ero, (\"ferrer\", \"chiner\"), sufixo -\u00e1n (incluyito o emplego pa fer chentilicios como \"belset\u00e1n\"),\nDesarrolla una \"-e\" dezaga de grupos consonanticos implosivos en \"cuatre\", \"alatre\", que en aragon\u00e9s cheneral actual son \"cuatro\", \"aladro\", pero que en aragon\u00e9s medieval esti\u00f3 com\u00fan (\"cuatre\", \"sepulcre\", \"tartre\", \"Aleixandre\", ecetra...).\nYe chunto con l'aragon\u00e9s d'a Val de Tella o belset\u00e1n ye la sola parla d'a Peninsula Iberica a on que se conservan casos de NN y LL cheminadas latinas sin estar cultismos. Eixemplos:\nTami\u00e9n nos trobamos con casos de -nn- cheminata derivata de -ND-:\nEsto ye interesant perque'l veyemos en toponimos de textos medievals (\"Panno\" en l'actual \"Pano\") y nos fa saper a evoluci\u00f3n fonetica d'a luenga.\nBi ha un caso curioso d'evoluci\u00f3n d'a -LL- latina enta -r-: os pronomes \"er\" y \"ers\" (\"\u00e9l\" y \"ellos\"), ye facil que por influencia gascona, pero que s'emplega en a propuesta d'aragon\u00e9s st\u00e1ndard que se faci\u00f3 en as decadas de 1970, 1980 y 1990.\nOs grupos latinos -CT-, -ULT- evolucionan ta -t-, -ut-. Eixemplos:\nMorfoloch\u00eda.\nOs articlos definitos mes chenerals son el\", \"la\", \"es\", \"las. S'emplega \"lo\" dezaga d'as preposicions \"a\" e \"per\" (a lo, per lo), pero tami\u00e9n ye un alomorfo usato a vegatas sobretot per la chent de mes edat. O sistema \"o\", \"a\", \"os\", \"as\" ye present en cualques combinacions con preposici\u00f3n (dezaga de \"con\", \"de\" y \"en\"): en o, en a, d'as, con as, etc.\n\"Nusatros\" y \"vusatros\" se diz de trazas arcaizans: \"nusaltros\" y \"vusaltros\".\nChunto con los adchectivos indefinitos \"bel\" (pronunciato \"bel\"), \"bel\u00b7la\" (y los pronombres indefinitos correspondients \"bel\u00b7laun\" y \"bel\u00b7launa\"), trobamos es adchectivos indefinitos \"cualque\" y \"cualques\", mes d'acuerdo con luengas galorromanicas y que ye documentato en o luengache medieval d'a val d'Ebro, por eixemplo en Navarra.\nPa decir \"bella cosa\" tami\u00e9n tenemos el pronombre indefinito \"cualcosa\". \"Cualque cosa\" y \"cual cosa\" son paixitos a lo franc\u00e9s \"quelquechose\", y ye f\u00e1cil que tiengan relaci\u00f3n con formas gasconas.\nMorfoloch\u00eda verbal.\nAs primeras personas d'os pasatos imperfectos d'indicativo rematan en \"-abe\", \"-ebe\", \"-ibe\":\nOs verbos frecuentativos tienen a terminaci\u00f3n en \"-eyar\" (a diferencia de l'aragon\u00e9s cheneral que acaban en \"-iar\"), y fan una conchugaci\u00f3n regular (\"tonteyar\", \"tonteyo\", \"tonteyabe\", etc..), pero a vegatas en as personas 1\u00aa,2\u00aa,3\u00aa e 6\u00aa d'os presents ixa -y- se pierde.\nBi ha verbos frecuentativos que tienen radices con fonemas palatals y prenen formas irregulars en o infinitivo que han puesto influir pa que o sufixo verbal \"-eyar\" s'haiga perdito (\"estusigallar\", \"abatallar\", \"esguinchallar\", \"coixar\", \"floixar\"). Tienen formas personals en -eo, (\"yo estusigalleo\") u en \"eo\"/\"eyo\" (\"yo coixeo\", \"yo coixeyo\").\nBi ha verbos frecuentativos con -ch- palatal, (\"esgotechar, esfilorchar\"), y que tienen formas personals en \"-cheyo\" (\"yo esgotecheyo\"). Ixa -ch- talment no tienga orichen etimolochico en -IDIARE como a -j- catalana en \"-ejar\" y puet representar o mesmo caso anterior, (\"esgotechar\" puet tener relaci\u00f3n con o semontan\u00e9s \"gotillera\", y a -ch- estar a evoluci\u00f3n d'a -LL- latina en aragon\u00e9s central arcaico como \"libiecho\").\nPasatos perfectos toz en as suyas formas febles de normal: \nConserva a conchugaci\u00f3n incoativa de muitos verbos d'a tercera conchugaci\u00f3n u conchugaci\u00f3n en \"-ir\":\nO condicional presenta pa a primera persona a forma -r\u00ed, (\"yo cantar\u00ed\", \"yo meter\u00ed\", \"yo partir\u00ed\"), en cuenta de \"-r\u00eda\" como en aragon\u00e9s cheneral u \"-rba\" en aragon\u00e9s tens\u00edn. N'esto coincide con l'aragon\u00e9s chistab\u00edn y tell\u00e1n.\nO pasato imperfecto de subchuntivo presenta as terminacions \"-\u00e1s\", \"-\u00e9s\", y \"-\u00eds\", como en l'aragon\u00e9s d'a Val de Tella y de Val de Vio.\nEn os usos no auxiliars d'os verbos confluents \"estar\"-\"ser\" bi ha una diferencia en o pasato perfecto simple d'indicativo entre as formas d'o primero (\"esti\u00f3\", ecetra), y as formas d'o segundo (\"fue\", ecetra), como veyemos en aragon\u00e9s medieval.\nSintaxi.\nEn as combinacions de pronombres febles conserva la forma medieval chunto con a cheneral en aragon\u00e9s actual (\"le'n, les ne\"):\nYe un d'os pocos puestos de l'alto Arag\u00f3n a on encara s'emplega el verbo \"ser\" como verbo auxiliar de verbos intransitivos:\nO suyo uso con verbos de movimiento, ya no emplegato, esti\u00f3 com\u00fan en o pasato:\nCon os verbos pronominals tami\u00e9n ye documentato:\nManimenos, si o subchecto ye pronominalizato con \"en/ne\" o verbo auxiliar d'as formas composadas ye \"haber\":\nBi ha concordancia entre o participio y o complemento directo:\nO belset\u00e1n ye d'as pocas zonas a on estudiando a sintaxi s'han descrito casos d'emplego de futuro en casos on o castellano emplega present de subchuntivo, pero de trazas diferents a lo catal\u00e1n u rumano, ya que pueden presentar-se subchuntivo y futuro ensemble con lo mesmo matiz:\nTami\u00e9n se conoixen construccions condicionals diferents a como se fan en castellano on se vei un emplego d'o pasato imperfecto d'indicativo u o pasato pluscuamperfecto d'indicativo en a mesma posici\u00f3n on o castellano fa servir o pasato pluscuamperfecto de subchuntivo, coincidindo con as oracions condicionals d'o franc\u00e9s:\nManimenos son caracters poco estudiatos en aragon\u00e9s actual y poder\u00edan estar mes entendillatos que lo que se'n piensa. Si que ye bien conoixita la estructura propia de l'aragon\u00e9s medieval \"Facet lo que querrez\" on s'emplega o futuro en a posici\u00f3n on o castellano emplega subchuntivo, pero que no s'ha trobato en belset\u00e1n ni en denguna parla aragonesa actual.\nVocabulario belset\u00e1n.\nEl vocabulario belset\u00e1n tiene toz es rasgos propios de l'aragon\u00e9s central. Un eixemplo de vocabulario belset\u00e1n ye este listato:"}
{"id": "12731", "revid": "61993", "url": "https://an.wikipedia.org/wiki?curid=12731", "title": "Aragon\u00e9s ansotano", "text": "L'ansotano ye a forma de l'aragon\u00e9s que se charra en a val d'Ans\u00f3 enclusos os municipios d'Ans\u00f3, Bini\u00e9s y Fago. Ans\u00f3 figura en l'ALEANR con as siglas \"Hu 101\".\nFonetica.\nA \"-r\" final no se pronuncia en Ans\u00f3 pero s\u00ed en Fago.\nSe manti\u00e9n a -d- intervocalica en casos que no son guaire comuns en aragon\u00e9s occidental: \"odir\" (\"oyir\", \"sentir\").\nMorfolochia.\nO sistema d'articlos mes com\u00fan y millor documentato en ansotano ye o de l'aragon\u00e9s cheneral \"o\", \"os\", \"a\", \"as\", sin embargo fa poco que se i ha documentato o emplego d'o sistema mas antigo \"lo\", \"los\", \"la\", \"las\", como en cheso en determinatos contextos: \nO verbo \"haber\" como impersonal en (b)i ha, (b)i heba de l'aragon\u00e9s cheneral ya substituyiu por \"estar\":\nExiste una desinencia personal de primera persona \"-i\" en los pasatos imperfectos d'indicativo, pasatos imperfectos de subchuntivo y condicionals:\nYe a sola variedat de l'aragon\u00e9s actual que conserva esta caracteristica, (se crei que o chistab\u00edn \"febe\", \"tenebe\" en ye una evoluci\u00f3n, AI &gt; e), pero o mas notable ye que lo trobamos en o castellano de sustrato aragon\u00e9s d'Emb\u00fan, Salvatierra d'Esca, Longars, Uncastiello, Or\u00e9s, Luesia y Malpica d'Arba y en o castellano d'o nord-este navarro (arredol d'Eslava) s'emplegaba tambi\u00e9n (\"ten\u00edai\"), por ixo podr\u00eda ser una caracteristica d'o romance navarro medieval, perdiu de tot.\nOs imperfectos de subchuntivo a diferencia d'as atras variedaz d'aragon\u00e9s se fan con desinencias en -ara, -iera: \"ficiera, puyara, clamara, trobara\"\nA forma de os pasaus presenta este paradigma: \"puy\u00e9, puy\u00e9s, puy\u00f3, puyemos, puyez, puyoron\"\nLexico.\nA parola \"mon\u00edn\", \"monina\" ye un occitanismo/ gasconismo derivau de \"mon nin (mi ni\u00f1o)\" y significa \"poliu\", y coincide con o vocativo que se fa servir en o Baixo Mart\u00edn coexistindo con \"manyo\", sobre tot en l'afirmaci\u00f3n \"si mon\u00edn\". Ye documentau este gasconismo tami\u00e9n en cheso y atras variedaz d'aragon\u00e9s.\nPresenta terminos d'etimoloch\u00eda basca: \"bizcalera, sabaya, magor\u00eda.\""}
{"id": "12732", "revid": "329", "url": "https://an.wikipedia.org/wiki?curid=12732", "title": "Petilla d'Arag\u00f3n", "text": ""}
{"id": "12735", "revid": "41", "url": "https://an.wikipedia.org/wiki?curid=12735", "title": "Andorra-Sarra d'Arcos", "text": ""}
{"id": "12736", "revid": "610", "url": "https://an.wikipedia.org/wiki?curid=12736", "title": "Aladro", "text": "L'aladro u aladre ye una ferramienta agricola emplegata ta remover y escardar os suelos en ubrir-be sulcos con una fuella vulcadora d'acero que, por efecto d'a tracci\u00f3n, creba la superficie d'a tierra y ne vulca os ceborrons, facilitando asinas que i dentren os nutrients y sobretot, lo nitrocheno atmosferico que cal que siga por as bacterias d'o suelo ta que pueda ser emplegato por as plantas caultivatas.\nHistoria.\nL'aladro puet ser considerato como evoluci\u00f3n d'a pica u d'a ixata por a suya forma, y que en o momento d'a suya aparici\u00f3n historica, significore un cambeo profundo ta l'agricultura perque permitiore a sabels cambeos en o escalio y lo treballo de grans superficies de tierra.\nEn os suyos orichens, l'aladro yera estibato por personas y dimpu\u00e9s, con o paso d'as cheneracions, se bi metioron animals ta fer esta fayena; mulas, bueis y a bels puestos, caballos. Actualment, totas ixas bestias han estato reemplazatas por os tractors agricolas como elemento de tiro.\nAladros actuals.\nOs aladros actualment son fetos de tot de metal y s'emplegan enganchatos ent'un tractor agricola, d'ixa traza, l'emplego d'animals en as fayenas de labranza ha quedato talment oblidato a muitos puestos d'o primer mundo.\nParz de l'aladro.\nEn l'aladro bi ha diferents piezas que cumplen funcions concretas: cuitre, dental, rella, guambre, ecetra."}
{"id": "12737", "revid": "8541", "url": "https://an.wikipedia.org/wiki?curid=12737", "title": "Sarra d'Albarraz\u00edn", "text": ""}
{"id": "12738", "revid": "41", "url": "https://an.wikipedia.org/wiki?curid=12738", "title": "Aragon\u00e9s baixorribagorzano", "text": "El baixorribagorzano \u00e9 la parla comarcal aragonesa que se charra en llug\u00e1s de Ribagorza Baixa entre Aguilar y Fonz. \u00c9 una de las parlas alto-aragonesas con mes vitalid\u00e1 y tam\u00e9 una de las minch\u00f3s conoixidas, gracias a los estudios de la filologa Mar\u00eda Luisa Arnal Purroy, que son muito detallaus en las evolucions foneticas.\nDende norte enta sud: Aguilar, Abenozas, Santa Llestra, Besians, Centenera, Perarr\u00faa, Ixep, Torrobato, Torre d'Esera, Graus, Capella, La Puebla de Castro, Olbena, Estada, Estadilla y Fonz. Santa Llestra figura en l'ALEANR con as siglas \"Hu 400\" y La Puebla de Castro con as siglas \"Hu 403\".\nEn a baixa Val d'Isabana y mas a o sud, en a marguin izquierda de l'Esera entra en contacto con o catal\u00e1n ribagorzano. Seguntes Artur Quintana, a linia de lugars de dificil clasificaci\u00f3n Torres-Chuseu-Alins desepara a l'uest os lugars de El Soler, Torlabat, Capella, La Poblla del Mont, Castarllenas, Pueyo de Marguill\u00e9n y Aguilaniu, clasificables como aragonesoparlants, d'os lugars de Pociello, Llaguarres, Aler, Calasanz, Zanui, y Sant Esteban del Mall, clasificables como catalanoparlants.\nFonetica.\nNo en ye un caso de conservaci\u00f3n d'oclusiva xorda intervocalica \"llaco\" en Chuseu y Torres porque proviene de \"LACCUM\" y amuestra la mesma evoluci\u00f3n que \"VACCA\" &gt; \"vaca\".\nAs terminacions latinas \"-MEN\" y \"-MINE\" da a soluci\u00f3n actual \"-mbre\" por un regular, de fueras de bel caso mes conservador, dependendo d'a localidat:\nAs laterals intervocalicas \"-l-\" y \"-ll-\" se presentan como alternants en ciertas palabras:: \"esbellegar\"-\"esbelegar\", \"gallaverno\"-\"galaverno\", \"enchibilliu\"-\"enchirbiliu\", \"cachillada\"-\"cachilada\", \"cagalleta\"-\"cagaleta\", \"pellaire\"-\"pelaire\", \"gallet\"-\"galet\", \"chilla(r)\"-\"chila(r)\", \"chillo\"-\"chilo\", \"chulleta\"-\"chuleta\", \"quinquillaire\"-\"quinquilaire\", \"apegalloso\"-\"apegaloso\", \"bullic\u00f3n\", \"bulic\u00f3n\", \"vella(r)\"-\"vel\u00e1\", \"maulla(r)\"-\"maula(r)\", \"rulla(r)\"-\"rula(r)\", \"rolleta\"-\"ruleta\". As causas son diversas.\nMorfoloch\u00eda.\nEn Secastiella y La Puebla de Castro bi ha una pervivencia de lo demostrativo neutro \"\u00e7o\" de l'aragon\u00e9s medieval, que deriva de lo lat\u00edn \"ECCE HOC\" igual como las formas equivalents en catal\u00e1n y gasc\u00f3n. Lo emplego de \"zo\" u \"zau\" se documenta en la cheneraci\u00f3n mes viella d'estos lugars y nom\u00e9s que con sentiu de propiedat, en una estructura con lo mesmo significau que \"lo de\" de l'aragon\u00e9s cheneral.\nConclusions.\nTiene menos caracters comuns con o catal\u00e1n que a parla d'a Val de Ben\u00e1s (benasqu\u00e9s), pero tami\u00e9n tiene menos caracters aragoneses. Graus, un lugar prou gran, ha teniu influencia en a castellanizaci\u00f3n de Ribagorza Baixa y mesmo en o catal\u00e1n d'a Val de l'Isabana. A parla de Fonz ye menos castellanizada que a parla grausina encara que ye mas a o sud."}
{"id": "12740", "revid": "41", "url": "https://an.wikipedia.org/wiki?curid=12740", "title": "Aragon\u00e9s estadillano", "text": "O estadillano ye a parla local aragonesa d'Estadilla y d'Estada.\nFonetica.\nO grupo -it- derivau d'os latinos -CT-, -ULT- gosa trobar-se castellanizau: \nBi ha casos d'evoluci\u00f3n d'os grupos latinos -TY, -CE, -CI, -DE en posici\u00f3n final ta -u como en catal\u00e1n y caracter que enantes yera mes estendillau en aragon\u00e9s y que poderba estar chenuino: \nEn a obra de Bernab\u00e9 Romeo bi ha tres casos de conservaci\u00f3n d'oclusiva xorda intervocalica: \nCuriosidaz.\nYe uno d'os pocos lugars de l'Alto Arag\u00f3n an que podemos veyer un proceso de castellanizaci\u00f3n tan bien documentau, porque ha teniu literatura costumbrista feita por autors locals. Asinas tenemos 3 periodos temporals pa comparar:\n&lt;br&gt;\nManimenos tami\u00e9n veyemos o retacule de caracters mas catalans:"}
{"id": "12741", "revid": "69718", "url": "https://an.wikipedia.org/wiki?curid=12741", "title": "Aragon\u00e9s camp\u00e9s", "text": "O camp\u00e9s ye a parla local aragonesa que se charra en Campo (Ribagorza).\nFonetica.\nSon muitos os casos de perda d'a -o final que no gosan trobar-se en aragon\u00e9s cheneral:\nBi ha bel caso de no diftongaci\u00f3n d'a \"\u0114\" curta latina, os tres primers los trobamos tambi\u00e9n en baixo-ribagorzano:\nBi ha bel caso de no diftongaci\u00f3n d'a \u014e curta latina:\nSe conservan mas casos de diftongaci\u00f3n debant de Yod que en baixo-ribagorzano.\nO grupo -it- gosa estar castellanizau de fueras de en \"fet\".\nO diftongo -ie- de -iello ye castellanizau a \"-illo\":\nMorfoloch\u00eda.\nArticlos definius: \"el, la, es, las\"\nSe conserva a conchunci\u00f3n contimparatiba \"mes\", como en benasqu\u00e9s y bella zona de Sobrarbe:\nPronombres personals de 1\u00ba y 2\u00ba personas plurals: \"nusotros\" y \"vusotros\".\nMorfema personal de 1\u00ba persona plural en -m: \"cantam\",\nEncara que o present d'o verbo \"estar\" tiene diftongo: \"el ye\", \"tu yes\", o pasau imperfecto no en tiene: \"el eba en cuenta de \"el yera.\nLexico especial.\nEn Campo, las palabras \u00abpa\u00edno\u00bb y \u00abma\u00edna\u00bb antes significaban ag\u00fcelo y ag\u00fcela, y no pas \u00abpadrino\u00bb y \u00abmadrina\u00bb como ye regular en atros parlars vecinos, como en Sobrarbe. Seguntes Bienvenido Mascaray, la substituci\u00f3n d'el significau antigo con las palabras \u00ababuelo\u00bb y \u00ababuela\u00bb ha feit que s'haiga de meter el posesivo tonico (con articlo) a la expresi\u00f3n \u00ab\"l'abuela m\u00eda\"\u00bb, cuan antes no el teniba que llevar, pa que asinas no s'entivoque con cualsiquier ag\u00fcela d'el llugar. Cuan se diba \u00abpa\u00edno\u00bb y \u00abma\u00edna\u00bb no caleba meter-les posesivo, perque toz entendeban que se referiba cada un a'l suyo. Millor que en veigam un eixemplo:\nConclusions.\nYe una transici\u00f3n entre o benasqu\u00e9s y o baixo-ribagorzano, igual que a Tierra de Campo, Congosto de Ventamillo y Turb\u00f3n fan de muga entre as dos Ribagorzas, a o norte una Ribagorza Alta de vals mas estreitas, monts altos, selva caducifolia y mas plevia, y a o sud una Ribagorza Baixa con a Val de l'Esera mas ampla y plana, monts mas chicos, y clima y vechetaci\u00f3n mediterranios."}
{"id": "12742", "revid": "188", "url": "https://an.wikipedia.org/wiki?curid=12742", "title": "Aladre", "text": ""}
{"id": "12743", "revid": "188", "url": "https://an.wikipedia.org/wiki?curid=12743", "title": "Arado", "text": ""}
{"id": "12744", "revid": "188", "url": "https://an.wikipedia.org/wiki?curid=12744", "title": "Arada", "text": ""}
{"id": "12747", "revid": "69718", "url": "https://an.wikipedia.org/wiki?curid=12747", "title": "Aragon\u00e9s chistab\u00edn", "text": "O chistab\u00edn ye a variedat de l'aragon\u00e9s que se charra en a val de Chistau: Chist\u00e9n, Sant Chuan de Plan, Plan, y La Comuna: Saraviello, Sin, Seny\u00e9s, y Serveto. A localidat de Chist\u00e9n fegura en l'ALEANR con a sigla \"Hu 202\". O chistab\u00edn ye una d'as variedaz de l'aragon\u00e9s mas arcaizans y menos castellanizadas. Fa de transici\u00f3n entre o belset\u00e1n y o benasqu\u00e9s.\nFonetica.\nNo en ye caso \"de tota hora\" ni de \"samuco\" / \"samugo\" (\"sabuco\" en Seny\u00e9s) que incluye Brian Mott.\nSintaxi.\nSe fa concordancia d'o participio con o complemento directo: "}
{"id": "12751", "revid": "3972", "url": "https://an.wikipedia.org/wiki?curid=12751", "title": "Monforte de Moyuela", "text": ""}
{"id": "12753", "revid": "610", "url": "https://an.wikipedia.org/wiki?curid=12753", "title": "Pala", "text": "A pala ye una ferramienta manual que s'emplega pa socavar u pa remover a tierra u cualsiquier atro arido de poca consistencia. Ye feita d'un astil de madera, de normal largo, y un tozuelo de metal aplanau, con as laderas concavas de forma pareixida a una cullara, o que le permite recullir y concaber as paladas d'aridos.\nA evoluci\u00f3n d'este instrumento ha lievau enta os actuals disenyos de maquinas d'excavaci\u00f3n, como as excavadoras y as cargadoras que s'emplegan por lo regular en construcci\u00f3n d'infraestructuras y edificios, y tami\u00e9n en mener\u00eda."}
{"id": "12756", "revid": "3972", "url": "https://an.wikipedia.org/wiki?curid=12756", "title": "Monfort de Moyuela", "text": ""}
{"id": "12757", "revid": "3972", "url": "https://an.wikipedia.org/wiki?curid=12757", "title": "Monfort (Arag\u00f3n)", "text": ""}
{"id": "12758", "revid": "3972", "url": "https://an.wikipedia.org/wiki?curid=12758", "title": "Monfort Moyuela", "text": ""}
{"id": "12764", "revid": "41", "url": "https://an.wikipedia.org/wiki?curid=12764", "title": "Aragon\u00e9s oriental", "text": "L'aragon\u00e9s oriental son as variedaz d'aragon\u00e9s que se charran en Ribagorza, a Fueva y Val de Chistau. En un sentiu amplo (y sin parar cuenta en a propuesta de clasificaci\u00f3n d'as parlas altoaragonesas en cuatre brancas), l'aragon\u00e9s oriental tami\u00e9n comprender\u00eda l'aragon\u00e9s central d'a cuenca de Cinca y l'aragon\u00e9s meridional d'o Semontano de Balbastro.\nFonetica.\nSonorizaci\u00f3n d'as xordas intervocalicas latinas en a mes gran part d'os casos:\n\"Melico\", \"Caxico\" y \"Forato\" tienen xorda en lugars y comarcas mas meridionals de l'Alto Arag\u00f3n, asinas que pareixe que a sonorizaci\u00f3n encomenz\u00f3 de forma independient que en aragon\u00e9s meridional y occidental. O fenomeno encomenz\u00f3 ya en o sieglo X, como demuestra o texto latino arromanzau de \"As decimas de Castill\u00f3n\". A toponimia contrimuestra que fa uns sieglos o sector oriental no sonorizaba tanto, porque mos trobamos \"forato\" en a toponimia d'A Fueva.\nBi ha mes casos que en atras variedaz d'aragon\u00e9s d'evoluci\u00f3n d'o grupos lat\u00edns \"-TY\", \"-CE\", \"-CI\", \"-DE\" en posici\u00f3n final ta -u como en catal\u00e1n, en especial a vocalizaci\u00f3n en \"-u\" d'este zaguero:. \nConclusions.\nSe conservan bien as caracteristicas que son comuns en catal\u00e1n y aragon\u00e9s.\nDivisions.\nNota: Foncense, Estadillano, Grausino, Camp\u00e9s, ecetra..son parlas locals; Fovano, Baixorribagorzano, Benasqu\u00e9s, Chistab\u00edn, ecetra...son parlas de comarca, (u una val en concreta)."}
{"id": "12768", "revid": "51103", "url": "https://an.wikipedia.org/wiki?curid=12768", "title": "Forcallo (Campo de Daroca)", "text": "Forcallo (\"Orcajo\" en castellano) ye un municipio aragon\u00e9s de la provincia de Zaragoza, situato en la comarca de lo Campo de Daroca.\nLa suya poblaci\u00f3n ye de 37 habitants (2006), en una superficie de 28,4 km\u00b2.\nCheograf\u00eda.\nYe situato en lo semontano de la sierra de Santa Cruz, a 770 metros d'altaria sobre o ran d'a mar, y a una distancia de 95 km d'a ciudat de Zaragoza, a capital d'a suya provincia y d'Arag\u00f3n.\nMugas.\nO termin municipal de Forcallo muga con Daroca, Val Conch\u00e1n, Fuset, Cubel, Atea y Manchons.\nToponimia.\nForcallo ye un toponimo transparent en aragon\u00e9s y significa \"confluencia\" u \"bifurcaci\u00f3n\", gosa referir-se a r\u00edos u camins. Ye f\u00e1cil de confundir con l'homonimo despoblau que i heba en l'actual Clar\u00e9s de Ribota. Apareixe como \"Forcallo\" en lo texto de Donaci\u00f3n de decimas de la Ilesia de Calamocha a la Colechial de Daroca de 1205 adhibito a lo Libro vermello de l'Archivo Colechial de Daroca. \nEn atras partes d'ixe libro, con textos mes tardans, s'escribe \"Forcallo\" u ya con grau de castellanizaci\u00f3n en \"Forcaio\" (que intepretamos como /Forcacho/). En un texto de 1377 d'ixe libro en lo trobamos en una sentencia bispal por la que lo prior de Santa Mar\u00eda de Daroca ha de recibir anyalment la tercera part de las primicias de los lugars de Calamocha, Fuset, Forcallo, Navarret, Barrachina y Retasc\u00f3n.\nEn un texto de 1397 d'ixe mesmo libro, un inventario de biens de la ilesia de Santa Mar\u00eda\nEn un documento de 1441 en una sentencia bispal por a que se resuelve lo pleito entre lo prior y canonches de Santa Mar\u00eda por las decimas de Lo Forcallo, en lo texto alterna \"Forcaio\" y \"Forcallo\":\nEn un texto d'aviento de 1462 una sentencia bispal por la que las decimas de los termins de Mont Agudo, Las Ombr\u00edas y Las Planas, de lo lugar de \"El Forcallo\" deben recibirlas los canonches de Santa Mar\u00eda de Daroca y no lo suyo prior:\n\"Forcallo\" apareixe tami\u00e9n entre los lugars de lo Campo de Daroca saqueyaus en una guerra entre Castiella y Arag\u00f3n de lo sieglo XV con un cerco a Villarroya, y que menciona Cheronimo Zurita en \"Anales de Arag\u00f3n\" de lo sieglo XVI, pero puet estar lo despoblau Forcallo de la Comunidat de Calatay\u00fa. D'alcuerdo con Antonio Ubieto Arteta la evoluci\u00f3n de lo toponimo ha estau \"Forcaxo\" (fogache de 1495), \"Forcajo\" (dica 1543), \"El Horcajo\" (1609), \"Orcajo\" (dende 1646) y encara que a diferencia de lo suyo chirm\u00e1n Agust\u00edn Ubieto Arteta no mencione la forma orichinal con fonetica aragonesa \"Forcallo\" (que debeba conoixer por conoixer lo texto de 1205 de Rem\u00f3n de Castrocol) si documenta la progresiva castellanizaci\u00f3n de lo toponimo.\nBi ha microtoponimos intresants, beluns con component aragon\u00e9s, como \"El Mon\", \"Rochal\", \"La Radig\u00fcela\" y \"Carraberrueco\". Lo barrio viello encara se dice \"Cabo de l'aldea\".\nBi ha una partida dita \"Valdeariento\" a on debi\u00f3 estar un despoblau medieval mencionau como \"Valdariento\" en 1205 cuan Rem\u00f3n de Castrocol en adchudic\u00f3 las decimas y primicias a la ilesia de Sant Chaime de Daroca. Se crei que \"Valdariento\" esti\u00f3 entre Forcallo, Daroca y Manchons."}
{"id": "12769", "revid": "69718", "url": "https://an.wikipedia.org/wiki?curid=12769", "title": "Murero", "text": "Murero ye un municipio aragon\u00e9s de la provincia de Zaragoza, situato en la comarca de lo Campo de Daroca y partiu chudicial de Daroca.\nLa suya poblaci\u00f3n ye de habitants en una superficie de 18,2 km\u00b2 con una densidat de poblaci\u00f3n de hab/km\u00b2.\nCheograf\u00eda.\nYe situato a 707 metros d'altaria sobre lo livel d'a mar, en la marguin dreita de lo r\u00edo Xiloca, en la depresi\u00f3n de Calatay\u00fa-Daroca. En lo termin municipal de Murero ye lo cabo norte de la fuesa de Daroca, encaixada adintro de la Depresi\u00f3n de Calatay\u00fa y Mont-alb\u00e1n. Murero ye famoso por los suyos chacimientos paleontolochicos con trilobites de lo periodo Cambrico.\nMurero ye situato a una distancia de 90 km de Zaragoza, la capital de la suya provincia y d'Arag\u00f3n.\nMugas.\nLo suyo termin municipal muga con Langa, Manchons, Atea, Villafelich y Miedes d'Arag\u00f3n."}
{"id": "12770", "revid": "51103", "url": "https://an.wikipedia.org/wiki?curid=12770", "title": "Baduls", "text": "Baduls (\"Badules\" en castellano) ye un municipio aragon\u00e9s d'o Campo de Daroca (Zaragoza), situato a o costato d'o r\u00edo Lanzuela, am\u00e1n d'a on que desemboca en La Uerba. A suya poblaci\u00f3n yera de 107 habitants (2004), en una superficie de 20,1\u00a0km\u00b2.\nToponimia.\nO toponimo Baduls lo trobamos en a trascripci\u00f3n que Agust\u00edn Gil Domingo fa d'un texto d'adchudicaci\u00f3n de decimas y primicias en 1205 por parte de Rem\u00f3n de Castrocol, texto adhibito a o Libro vermello de l'Archivo Colechial de Daroca. Ye un d'os pocos casos de plural aragon\u00e9s -ns, -ls escrito en un toponimo medieval de l'aria central-meridional d'Arag\u00f3n. Sindembargo atras transcripcions que se veyen en o suyo articlo son errors tipograficos y traduccions a o castellano, por lo que no ye un testimonio seguro, y am\u00e9s en a trascripci\u00f3n de Luis Alberto Majarena Gonzalvo ye \"Badules\".\nEn toz os atros textos medievals s'escribe siempre como \"Badules\" (\"Vadules\" en o Fogache de 1495).\nL'orichen d'o toponimo puet estar una evoluci\u00f3n romance d'o lat\u00edn \"Palus\", laco, a travi\u00e9s de \"paludis\" u \"padulis\" (pa\u00fals en aragon\u00e9s actual).\nCuriosidaz.\nA cantaire Aurora Lacasa, celebre en a RDA, yera filla d'un exiliato de Baduls."}
{"id": "12772", "revid": "69718", "url": "https://an.wikipedia.org/wiki?curid=12772", "title": "Cine d'intriga", "text": "O cine d'intriga, tami\u00e9n dito de suspenso u con l'anglicismo thriller, ye a denominaci\u00f3n usata ta un amplo chenero cinematografico, que abraca subcheneros diferents que a ormino s'acaballan, y que per nexo d'uni\u00f3n tienen una trama con elementos y claus caracteristicos, a resoluci\u00f3n d'os cuals manti\u00e9n en suspenso lo espectador.\nAs cintas d'intriga comparten a ormino un ritmo rapedo, con acci\u00f3n frecuent y, en muitos casos, con protagonistas destinatos a trebullar es prochectos de villanos mes poderosos u dar fin a conflictos importants. D'entre es recursos que gosan a apareixer, ibi ha suspenso, bayos falsos ta despistar o espectador y finals irresueltos ta futuras continacions.\nO gui\u00f3n de muitas d'istas cintas gosa a estar l'adaptaci\u00f3n de bella obra literaria d'as tami\u00e9n ditas novelas d'intriga u de suspenso.\nSubcheneros.\nNo puet fablar-se d'una divisi\u00f3n clara d'as cintas d'intriga en subcheneros, si bien, seguntes os elementos d'altros cheneros que i apareixen, a menuto pueden encaixar-sen, d'entre altros, en os siguiens estallamientos:\nManimenos, ye dif\u00edcil d'establir una verdadera buega entre cheneros. Asinas, a mayor\u00eda de cintas combinan una serie d'elementos de cheneros diferents. Per ixemplo, o filme \"Seven\", de David Fincher, ye una cinta d'intriga con elementos sicolochicos, policiaco-criminals y de terror.\nD'entre os muitos directors con obras en iste chenero, en descolla lo britanico Alfred Hitchcock, qui ha recebito en ocasions a embotata de \"chenio (u mago) d'o suspenso\"."}
{"id": "12773", "revid": "3972", "url": "https://an.wikipedia.org/wiki?curid=12773", "title": "Cine de suspenso", "text": ""}
{"id": "12774", "revid": "41", "url": "https://an.wikipedia.org/wiki?curid=12774", "title": "Aragon\u00e9s Oriental", "text": ""}
{"id": "12777", "revid": "260", "url": "https://an.wikipedia.org/wiki?curid=12777", "title": "Premio de Relatos &quot;Luis del Val&quot;", "text": "O Premio de Relatos \"Luis del Val\" ye un premio literario anyal ta relatos curtos (ta leyer en tres minutos) que convoca o Concello de Sallent de Galligo en homenache a o escritor y periodista aragon\u00e9s Luis del Val. Bi ha premios ta dos modalidatz: aragon\u00e9s y castellano. Istos premios, chunto con os accesits se replecan en un libro que se publica todas as dos anyadas."}
{"id": "12779", "revid": "329", "url": "https://an.wikipedia.org/wiki?curid=12779", "title": "Sarra de Luna", "text": ""}
{"id": "12781", "revid": "69718", "url": "https://an.wikipedia.org/wiki?curid=12781", "title": "Jura (departamento)", "text": "O Jura (39) ye un departamento franc\u00e9s que debe o suyo nombre a la cordelera de Jura, cadena de montanyas que lo trescuza dende o nord-este enta o sudueste. A suya capital ye Lons-le-Saunier. A os suyos habitants se les diz, en franc\u00e9s, \"jurassiens\"."}
{"id": "12782", "revid": "610", "url": "https://an.wikipedia.org/wiki?curid=12782", "title": "Roine (departamento)", "text": "Roine (69) (en franc\u00e9s: \"Rh\u00f4ne\", en francoprovenzal \"R\u00f4no\") ye un departamento franc\u00e9s situato en a rechi\u00f3n d'Auvernia-Roine-Alpes. Ye trescruzato por o r\u00edo Roine, que le da o suyo nombre.\nHistoria.\nO departamento fue creyato en 1793, mientres d'a Revoluci\u00f3n francesa, cuan se dividi\u00f3 l'antigo departamento de Roine y Loira. Alto u baixo, ocupa o territorio d'as antigas provincias francesas de Leon\u00e9s y a Sinyor\u00eda de Beaujeu.\nDende a suya creyaci\u00f3n, a encorporato bellas comunas amanatas a Le\u00f3n d'o Roine:"}
{"id": "12783", "revid": "401", "url": "https://an.wikipedia.org/wiki?curid=12783", "title": "Jura", "text": ""}
{"id": "12784", "revid": "3972", "url": "https://an.wikipedia.org/wiki?curid=12784", "title": "Fov\u00e1n", "text": ""}
{"id": "12785", "revid": "3972", "url": "https://an.wikipedia.org/wiki?curid=12785", "title": "Fuevano", "text": ""}
{"id": "12786", "revid": "3972", "url": "https://an.wikipedia.org/wiki?curid=12786", "title": "Fuev\u00e1n", "text": ""}
{"id": "12787", "revid": "3972", "url": "https://an.wikipedia.org/wiki?curid=12787", "title": "Sarra de San Visorio", "text": ""}
{"id": "12788", "revid": "3972", "url": "https://an.wikipedia.org/wiki?curid=12788", "title": "Sarra de San Mart\u00edn d'a Solana", "text": ""}
{"id": "12789", "revid": "82", "url": "https://an.wikipedia.org/wiki?curid=12789", "title": "Premio de Relatos Luis del Val", "text": ""}
{"id": "12790", "revid": "82", "url": "https://an.wikipedia.org/wiki?curid=12790", "title": "Premio Luis del Val", "text": ""}
{"id": "12791", "revid": "82", "url": "https://an.wikipedia.org/wiki?curid=12791", "title": "Premio &quot;Luis del Val&quot;", "text": ""}
{"id": "12792", "revid": "41", "url": "https://an.wikipedia.org/wiki?curid=12792", "title": "Jura (desambigaci\u00f3n)", "text": ""}
{"id": "12793", "revid": "41", "url": "https://an.wikipedia.org/wiki?curid=12793", "title": "Jura (d\u00e9partement)", "text": ""}
{"id": "12794", "revid": "41", "url": "https://an.wikipedia.org/wiki?curid=12794", "title": "Languedoc-Rosell\u00f3n", "text": ""}
{"id": "12795", "revid": "41", "url": "https://an.wikipedia.org/wiki?curid=12795", "title": "Languedoc", "text": ""}
{"id": "12796", "revid": "69718", "url": "https://an.wikipedia.org/wiki?curid=12796", "title": "Barco", "text": "Un barco ye un medio de transporte que flota en l'augua y que s'emplega, por tanto, en a mar, en lacos y en r\u00edos.\nBi ha cuantos tipos de barcos que pueden estar ta transportar personas, mercader\u00edas, pescar u luitar.\nTerminoloch\u00eda.\nEn a Edat Meya a o menos os barcos de guerra se deciban \"vaxiellos\"."}
{"id": "12797", "revid": "69718", "url": "https://an.wikipedia.org/wiki?curid=12797", "title": "Saona y Loira", "text": "Saona y Loira (71) (en franc\u00e9s: \"Sa\u00f4ne-et-Loire\", en francoprovenzal \"Sona-et-L\u00eare\") ye un departamento franc\u00e9s situato en a rechi\u00f3n de Borgonya-Franco Condau.\nRecibe o suyo nombre por os r\u00edos Saona y Loira.\nToponimia.\nA palabra Saona se troba en o \"Libro d'o Trasoro\":"}
{"id": "12798", "revid": "401", "url": "https://an.wikipedia.org/wiki?curid=12798", "title": "Saboya (departamento)", "text": "Saboya (73) (en franc\u00e9s \"Savoie\" y en arpitano \"Savou\u00e8 d'Av\u00e2l\") ye un departamento franc\u00e9s situato en a rechi\u00f3n d'Auvernia-Roine-Alpes.\nA suya poblaci\u00f3n ye de 423.715 habitants (2013) en una superficie de 6.028 km\u00b2, con una densidat de poblaci\u00f3n de 70 hab/km\u00b2.\nA suya capital ye a ciudat de Chamb\u00e9ry, y ye formato por 3 districtos, 19 cantons y 292 comunas."}
{"id": "12799", "revid": "41", "url": "https://an.wikipedia.org/wiki?curid=12799", "title": "Rh\u00f4ne (departamento)", "text": ""}
{"id": "12800", "revid": "41", "url": "https://an.wikipedia.org/wiki?curid=12800", "title": "Savoie", "text": ""}
{"id": "12801", "revid": "3972", "url": "https://an.wikipedia.org/wiki?curid=12801", "title": "Sa\u00f4ne-et-Loire", "text": ""}
{"id": "12802", "revid": "401", "url": "https://an.wikipedia.org/wiki?curid=12802", "title": "Alta Saboya", "text": "Alta Saboya (74) (en franc\u00e9s \"Haute-Savoie\", en arpit\u00e1n \"Hi\u00f4ta Savou\u00e8\" u \"Savou\u00e8 d'Amont\") ye un departamento franc\u00e9s situato en a rechi\u00f3n de Roine-Alpes. A suya capital (u prefectura) ye Annecy."}
{"id": "12803", "revid": "41", "url": "https://an.wikipedia.org/wiki?curid=12803", "title": "Haute-Savoie", "text": ""}
{"id": "12804", "revid": "51103", "url": "https://an.wikipedia.org/wiki?curid=12804", "title": "Fuset", "text": "Fuset (\"Used\" en castellano) ye un municipio de la provincia de Zaragoza, situau en la comarca de lo Campo de Daroca. La suya poblaci\u00f3n ye de habitants, en una superficie de 85,3\u00a0km\u00b2 y una densidat de poblaci\u00f3n de hab/km\u00b2.\nCheograf\u00eda.\nFuset ye situau en \"Campo Bello\" a piet de la sierra de Santa Cruz y a lo sudueste, sobre un glacis cuaternario.\nMugas.\nLo termin municipal suyo ye g\u00fcegal a lo norte con Atea, Forcallo y Valconch\u00e1n; a lo sud con los de La Yunta y Embit (Guadalachara); a l'este con los de Santet, Gallocanta y Las Cuerlas, y a l'ueste con los de Torralba de los Fraires y Cubel.\nToponimia.\nLo toponimia Fuset u Fuseto apareixe en lo \"Libro vermello de l'Archivo Colechial de Daroca\" cuan fa referencia a un documento notarial de 27 de febrero de 1205 de l'arcebispe de Zaragoza Rem\u00f3n de Castrocol, sobre la organizaci\u00f3n eclesiastica en la Comunidat de Daroca. Ixe texto ye la donaci\u00f3n de decimas de la Ilesia de Calamocha a la Colechial de Daroca, y i-podemos veyer tami\u00e9n Forcallo. En documentos medievals de los sieglos XII y XIV apareixe como \"Fuset\", dica 1441. Dimpu\u00e9s pierde la F- inicial dando \"Uset\" u \"Usset\". Sale como \"Uset\" en lo Fogache de 1495. En los viaches de Carlos II de 1677 y los viaches de Felipe V de 1701 ye \"Usset\". A zaguers de lo sieglo XVII cambea ta \"Used\", proceso que trobamos en atros toponimos aragoneses que rematan huei oficialment en \"-ed\". Los habitadors de Fuset pronuncian actualment lo toponimo como \"Us\u00e9\"..\nMicrotoponimos.\nEn microtoponimia actual se puede trobar toponimos como \"Abrevadero del Rato\", \"Acequia del Regajo\", \"Aguazarrubia\", \"Almenara\", \"Antecilla\", \"Arenales\", \"Arre\u00f1al biguillas\", \"arroyo de l'Almenara\", \"arroyo de Val de Molinos\", \"Badarr\u00f3n\", \"Ballino\", \"balsa Grande\", \"balsete de Villaralbo\", \"barranco de Fuente Vicari\", \"barranco de la penya d'el Cubo\", \"barranco de la Pinilla\", \"barranco de la Tejada\", \"barranco d'el Modorro\", \"barranco de los Badarrones\", \"Berrocal\", \"biguillas\", \"biguillas Altas\", \"Bollizno\", \"Botana\", \"Cabecera\", \"Cabecera Lagunas\", \"Cabeza Quemada\", \"Campo Aljibez\", \"Campo Cabezuelos\", \"Campo Calaporro\", \"Campo Cerrillosa\", \"Campo Villaralbo\", \"Canyada Villaseco\", \"La Calera\", \"La Caleruenya\", \"Calzada\", \"Canalizo\", \"Canyalizo\", \"Canyamovel\", \"Canyimoneta\", \"Canyuelo\", \"Cantareros\", \"Canteras\", \"Caparras\", \"Carra Loma\", \"Carram\u00f3n\", \"Carranillo\", \"Carreruela\", \"Cautiva\", \"La Cerillosa\", \"cerra Monte\", \"cerrada de la Talaya\", \"cerrada del Aguamanal\", \"cerrada Valdemolinos\", \"cerrada Espino\", \"cerrada Lagunas\", \"cerrada Navajo\", \"cerrada del Navajo de los Prados\", \"cerrada Villaralbo\", \"Las Cerradas\", \"cerradas del Hostal\", \"cerradas de Valdemol\", \"Cerrado\", \"Cerrillera\", \"cerro Costado\", \"cerro de la Almenara Alta\", \"cerro de la Almenara Peque\u00f1a\", \"cerro de la Talaya\", \"cerro d'el Corredor\", \"cerro d'el Verdugal\", \"Cerro Madrid\", \"Cinco Hanegas\", \"Cocorra\", \"C\u00f3lera\", \"Collado de la Fonseca\", \"Collado de la Pata\", \"Collado de las Tamarillas\", \"Collado de las Taravillas\", \"Collado del Puerto\", \"Cornajuelo\", \"monte del Coscojar\", \"Costado\", \"hondo las Covachas\", \"hondo las Cavachuelas\", \"La Covatilla\", \"Cruz de Pepet\u00f3n\", \"Cruz Biguillas\", \"Cuadro Torrecilla\", \"Chaparra\", \"Dengue\", \"Do\u00f1aceda\", \"El Aguamanal\", \"El Bon\", \"El Borro\", \"El Calaporro\", \"El Estoruque\", \"El Guij\u00f3n\", \"El Hortal\", \"El Martino\", \"El Modorro\", \"El Peir\u00f3n\", \"El Rato\", \"El Rochal\", \"El Tajadal\", \"El Tajadar\", \"El Zarzoso\", \"Embalse de la Almenara\", \"Endrenillos\", \"Entetablas\", \"Entrerrerradas\", \"Entrecerros\", \"Escampada\", \"Escobosa\", \"Espino\", \"Estorque\", \"Fajas de Lop\u00edn\", \"Forcana\", \"fuente de la Pata\", \"fuente del Canyo Colorado\", \"fuente del Villarejo\", \"Garramon\", \"Garroveros\", \"Gazarrubia\", \"Gedrial\", \"Gora Rubio\", \"Hanegas Francas\", \"Hostal\", \"Hoya del Gallagar\", \"Indrinillos\", \"Isabelana\", \"hoya Estepar\", \"hondo Garroveras\", \"hondo los Garroveros\", \"Guamanal\", \"La Almenara\", \"La Talaya\", \"La Guazarrubia\", \"Laguna del Cernajuelo\", \"Laguna de Laid\u00fa\", \"Laguna del Carnajuelo\", \"Lagunas\", \"La Isabelana\", \"La Lagunilla\", \"La Lama\", \"La Mos\u00e9n Juana\", \"La Muela\", \"La Muela Peque\u00f1a\", \"La Olmeda\", \"La Olmedilla\", \"La Reguera\", \"Las Ca\u00f1ijuelas\", \"Las Salobrejas\", \"Las Tapias\", \"La Zaida\", \"Lobera\", \"loma d'el Modorro\", \"loma Espino\", \"Los Aguanares\", \"Los Arenales\", \"Los Chaparrales\", \"Los Guijares\", \"Losillas\", \"Los Lometones\", \"Majada del Rebollar\", \"Manantial\", \"Mara\u00f1as\", \"Mata Perdiguera\", \"Hoya del Gayubar\", \"Media Vega\", \"Mina de Hierro del Pilar\", \"Modorro Fogues\", \"Moj\u00f3n de Marcete\", \"Montane\", \"monte Tajada\", \"Morr\u00f3n\", \"morr\u00f3n Cabezuelos\", \"morr\u00f3n Ca\u00f1adillas\", \"morr\u00f3n de la Paridera del Herrero\", \"morr\u00f3n del Coscojar\", \"morrones Pozo\", \"morrones Ventas\", \"morr\u00f3n Parada\", \"morr\u00f3n Pe\u00f1as\", \"mosen Juan\", \"mosen Juana\", \"La Sierra\", \"Navajillo\", \"navajo Alto\", \"navajo Blanco\", \"navajo de la Dehesa\", \"navajo de la Isabelana\", \"navajo de la Venta Morral\", \"navajo de los Cabezuelos\", \"navajo de los Colorados\", \"navajo de los Prados\", \"navajo Romera\", \"navazas\", \"Olmada\", \"orilla de las Pardelas\", \"pago Aguananal\", \"Pago del Bon\", \"Pajareros\", \"Pajarera\", \"Pareteja\", \"Petos\", \"pico Casas\", \"pico de Berrocal\", \"pico de la Acequia\", \"Pico Lacequia\", \"pico Morena\", \"pico Parada\", \"piedra del \u00c1guila\", \"pieza Corral\", \"Pitorrales\", \"Plana Herrero\", \"Plant\u00edo\", \"Pocopan\", \"Porcelano\", \"poza Pescas\", \"poza Biguillas\", \"pozo de los Arenales\", \"pozo del Zarzoso\", \"pozo la Morera\", \"pozo Villaseco\", \"punta del Corredor\", \"Puntido\", \"Los Navajos\", \"Los Pajareros\", \"Quinyones\", \"Los Salobrejos\", \"Majada del Rebollar\", \"Manantial\", \"La Parada\", \"penya Alta\", \"penya Corba\", \"penya d'el Cubo\", \"penya Helada\", \"penya Rubia\", \"La Pinilla\", \"Quinco\", \"quinyones de Caresuela\", \"quinyones las Suertes\", \"quiny\u00f3n de Zaida\", \"Rato\", \"Ribado\", \"Ribazo\", \"Ronchal\", \"Rotura\", \"Rubialaba\", \"Rubialero\", \"Rubializa\", \"Los Rubiales\", \"Sedilla\", \"solana la Cuesta\", \"solana Navajo Blanco\", \"reajillo\", \"regajo Tajada\" / \"reajo Tajada\", \"regajo de la Tejada\", \"Tejada\", \"Tejar Ladera\", \"La Retuerta\", \"Salobral\", \"Tablas Camino Coscojar\", \"Sobrenavajo\", \"Solabreja\", \"sometone\", \"suertes de Torralba\", \"La Talaya\", \"Tira morrones\", \"Tras la Cuesta\", \"Trasparada\", \"Tres Villa\", \"Tres Villares\", \"La Sima\", \"val de Calera\", \"Vallaralbo\", \"Veinticinco Almudes\", \"Villaralbo Arre\u00f1al\", \"Villaralbo Navajo\", \"Villarejo\", \"Villasalvo\", \"Villaseco\", \"laguna de La Zaida\" y \"Zaida Quiny\u00f3n\".\nLuenga y parla.\nLa luenga tradicional de Fuset ye lo castellano d'Arag\u00f3n, con substrato aragon\u00e9s. Lo lexico d'intr\u00e9s etnografico de Fuset se conoix relativament bien por figurar esta localidat en l'ALEANR, con la sigla \"Z 507\".\nHistoria.\nFuset faci\u00f3 part de la Comunidat de Daroca, seguntes textos de los sieglos XIII y XIV, creyada en l'anyo 1248. Faci\u00f3 part de la Sexma de Gallocanta, con lugars arredol de la laguna.\nLo 28 de setiembre de 1953 un tierratremol con epicentro entre Manchons y Torralba de los Fraires y de magnitut 4,7 afect\u00f3 especialment a Fuset."}
{"id": "12805", "revid": "329", "url": "https://an.wikipedia.org/wiki?curid=12805", "title": "Borxa", "text": ""}
{"id": "12806", "revid": "329", "url": "https://an.wikipedia.org/wiki?curid=12806", "title": "Campo de Borxa", "text": ""}
{"id": "12808", "revid": "329", "url": "https://an.wikipedia.org/wiki?curid=12808", "title": "Tauste", "text": ""}
{"id": "12810", "revid": "610", "url": "https://an.wikipedia.org/wiki?curid=12810", "title": "Chubo", "text": "O chugo u chubo (d'o lat\u00edn &lt;\"IUGUM\") ye un aparello de madera que, meyant una traviesa mantiene chuntos dos animals de tiro, como machos u bueis, con l'obchectivo d'aproveitar a suya fuerza en fayenas como aladrar a tierra, estibar os carros u altros quefers en os que siga menester. Os animals chuntos con un chubo se diz que son \u00abchunitos\u00bb (v. \"chunir\"~\"chunyir\"), y forman una \u00abchunta\u00bb.\nO vocable \u00abchugo\u00bb viene dreitament d'o lat\u00edn &lt;\"iugum\", que ye una parola de radiz indoeuropea, emparentada con o sanscrito \"yug\" que significa \u00abuni\u00f3n\u00bb y ha dau orichen a la parola \u00abyoga\u00bb. A forma \u00abchugo\u00bb d'o nombre la trobamos en aragon\u00e9s belset\u00e1n, en chistab\u00edn y atros parlaches de las vals de Sobrarbe, como Tella y a Val de Vio. En Ribagorza y en a val d'Echo s'ha documentau como coexiste con a forma \u00abchubo\u00bb. En atros muitos puestos nom\u00e1s se documenta la forma \u00abchubo\u00bb, como pasa en Arag\u00fc\u00e9s de lo Puerto y en os lugars por o calcil de Penya Montanyesa.\nEmplego y formas diferents.\nOs chubos emplegatos con equins u bovins son diferents. Estas diferencias se deben a la forma anatomica de cada especie, en as que cal aproveitar os puntos d'aplome d'o cuello u d'os cuartos debanters ta fer a tracci\u00f3n.\nOs bovins, de normal bueis, per l'anatom\u00eda mas estreita d'os suyos cuartos debanters, y lo feito que gosan levar o cuello mas abaixato que los machos, amenistan que ta estibar de l'aladro cuan i son puestos en \"chunta\", leven o chubo ligato a os cuernos, por cuenta d'estar posato dreitament a l'alto d'a collera como se fa con as mulas.\nEn o caso d'as mulas y d'altros equins, a posici\u00f3n d'o suyo cuello ye mas alto y por l'amplaria d'os suyos huembros ye prou mes f\u00e1cil entrascar lo chubo contra os cuartos debanters de l'animal, de normal fendo servir una collera que, por estar mas blanda que a madera de l'instrumento, fa que l'animal no tome mal en fer esfuerzos.\nVocabulario.\nOs animals quen son chuntos dentro d'un chugo se diz que forman una chunta. A correya que s'emplega pa ligar-los con o chugo ye la chunidera.\nEn Ribagorza y Sobrarbe s'emplega por lo regular o verbo chunyir pa l'acci\u00f3n de meter a dos animals en un chugo, que alavez se diz que son chunitos u chunius. Asinas se documenta en baixa Ribagorza, Baixo Penyas y en Bielsa, por meter bels eixemplos: \"Ya has chunyito a es bueis?\", \"Se chunyen y comenzamos\", etc. En atras zonas, como en a val d'Echo, se conoixe o verbo como chunir.\nEn aragon\u00e9s chistab\u00edn o chugo que se pilla os animals con un collar se diz chugo de canaula, pero lo chugo d'os bueis, que se liga contra os cuernos d'os animals, se diz chugo de toza.\nEn a Buerda, o chubero ye o pastor que s'ocupa de cosirar os bueis. En esta localidat a parola que s'emplega pa denominar a este aparello ye chubo y no chugo."}
{"id": "12812", "revid": "610", "url": "https://an.wikipedia.org/wiki?curid=12812", "title": "Zuqueta", "text": "A zuqueta u zoqueta (d'a radiz celta &lt;*\"TSUCC\") ye una ferramienta agricola que s'emplega ta guardar os didos contra eventuals tallos mientres se siega manualment. Se mete en a man contraria a aquella con a cual se manulla la falz u cualsiquier atra ferramienta de corte.\nTradicionalment, se feban de madera. As formas mas comuns protechen os tres didos centrals d'a mano, u os cuatro no oposables, y deixan o dido pulgar libre ta subchectar as garbas mientres, con l'atra man, se siegan con a falz. Bels disenyos incluyen, a dem\u00e1s, dos foradez ta fer-ie pasar un cordelet que sirven ta ligar a zoqueta a la monyeca de a mesma man con a cual se fa servir a protecci\u00f3n. Isto l'asegura y garantiza que no caiga mientres se treballa con ella.\nEtimoloch\u00eda.\nA parola zoqueta ye un celtismo que dimana d'una radiz &lt;*\"TSUCC\", que tami\u00e9n ye present en as parolas zoca, zuca u zueca, un toponimo frecuent que fa referencia a montanyas con a punta triangular u piramidal."}
{"id": "12813", "revid": "188", "url": "https://an.wikipedia.org/wiki?curid=12813", "title": "Soqueta", "text": ""}
{"id": "12814", "revid": "188", "url": "https://an.wikipedia.org/wiki?curid=12814", "title": "Suqueta", "text": ""}
{"id": "12817", "revid": "433", "url": "https://an.wikipedia.org/wiki?curid=12817", "title": "Chugo", "text": ""}
{"id": "12818", "revid": "610", "url": "https://an.wikipedia.org/wiki?curid=12818", "title": "Forca", "text": "A forca (d'o lat\u00edn \"&lt; FURCA\") ye una ferramienta agricola consistent en un tozuel de fierro, acero u cualsiquier altro metal entrascato en o cabo d'un astil de fusta, en o cual se troba tres, cuatre u talment dica cinco pugas bien punchudas, largas y estreitas, que permiten punchar hierba, palla, alfalz u cualsiquier altro producto vechetal de cualidaz parellanas.\nEntre la trilla, as forcas s'emplegaban ta aventar a pallata. Esto ye, ta alzar a garba de tierra d'a era y deixar-la tornar a cayer suelta, permitindo asinas que en correr l'aire (ya se miraba que est\u00e1s en ixe momento) se repleg\u00e1s a palla leixos d'o grano, o cual cayeba en o mesmo puesto per a suya densidat muto mes gran.\nA forma mes tipica ta las forcas antigas ye entierament de fusta, sin garra tozuel d'as actuals. As pugas d'ixas ferramientas yeran a sob\u00e9n formas naturals d'a rama a partir d'a cual s'heba feto l'instrumento."}
{"id": "12819", "revid": "41", "url": "https://an.wikipedia.org/wiki?curid=12819", "title": "Arazas", "text": ""}
{"id": "12820", "revid": "69718", "url": "https://an.wikipedia.org/wiki?curid=12820", "title": "Zunyi", "text": "Os zunyi son un grupo nativo nortamericano, reconoixito federalment como tribu, de 9.000 personas que viven en o Pueblo Federal Zunyi conoixito tami\u00e9n como Reserva Zunyi en Nuevo Mexico, Estaus Unius. Ye unos d'os mayors grupos de indios pueblo, siguen practicando l'agricultura y son famosos por a suya capacidat creyativa con a plata y as turquesas. Muitos viven encara en os suyos antigos lugars.\nA luenga Zunyi ye considerata una luenga aislata."}
{"id": "12821", "revid": "610", "url": "https://an.wikipedia.org/wiki?curid=12821", "title": "Wicca", "text": "A wicca ye una relichi\u00f3n neopagana. Pretende estar a l'igual que l'\u00e1satr\u00fa y o neodruidismo, tami\u00e9n relichions neopaganas, una recuperaci\u00f3n d'antigas tradicions paganas d'Europa existents antis d'a plegata y imposici\u00f3n d'o \ncristianismo. A wicca ye una nueva relichi\u00f3n, un estilo de vida que ye basato mas en a tradici\u00f3n esoterica y machica occidental que en as relichions de l'antig\u00fcedat, y tien cierta vinclaci\u00f3n con movimientos New Age.\nOrichens.\nA wicca s'orichina en Anglaterra, mui probablement por l'ocultista Gerald Gardner, en os anyos cuaranta.\nO gubierno d'os Estaus Unius reconoixe a la Wicca como una relichi\u00f3n y en o manual de l'exercito norteameric\u00e1n s'ha incluito a secci\u00f3n \"U.S. Army Instructions for Chaplains on Wicca\" (Instruccions de l'exercito d'os Estaus Unius ta capellans acerca de Wicca), que conti\u00e9n una descripci\u00f3n detallata d'a relichi\u00f3n as\u00ed como d'as consideracions especificas que han de tener d'iste grupo relichioso.\nCreyencias principals.\nA wicca s'inspira en a mitoloch\u00eda d'ambitos celta, sumerio, echipcio, romano, griego, etc. y, a nivel cerimonial, en as practicas d'a machia ritual y natural, anque hue en d\u00eda cada grupo o persona adapta a mitoloch\u00eda que conoixe y respeta os rituals.\nYe basata en o culto a dos grans divinidaz complementarias, concebitas preferentment como un Dios y una Diosa. Istos Dioses complementarios pueden estar identificatos con dioses analogos de diferents panteons d'alcuerdo a lo suyo chenero respectivo seguntes o gusto o tendencia ritualista d'o grupo. O Dios y a Diosa se complementan y forman un tot."}
{"id": "12826", "revid": "401", "url": "https://an.wikipedia.org/wiki?curid=12826", "title": "Val de l'Oise", "text": "A Val de l'Oise (95) (en franc\u00e9s: \"Val-d'Oise\") ye un departamento franc\u00e9s situato en a rechi\u00f3n d'Isla de Francia. Debe o suyo nombre a o r\u00edo Oise. Muga a o norte con Oise, a l'este con Sena y Marne, a o sud con Sena-Sant Den\u00eds, Altos d'o Sena y Yvelines, y a l'ueste con Eure.\nA suya poblaci\u00f3n ye d'1.105.464 habitants (1999) en una superficie de 1.246 km\u00b2, con una densidat de poblaci\u00f3n de 912 hab/km\u00b2. A suya capital (u prefectura) se troba en a ciudat de Pontoise. Fan parte d'iste departamento 3 districtos, 39 cantons y 185 comunas u municipios."}
{"id": "12827", "revid": "401", "url": "https://an.wikipedia.org/wiki?curid=12827", "title": "Altos d'o Sena", "text": "Os Altos d'o Sena (en franc\u00e9s \"Hauts-de-Seine\") ye un departamento franc\u00e9s (92) d'a rechi\u00f3n d'a Isla de Francia. Ye situato a l'ueste de Par\u00eds.\nA suya poblaci\u00f3n ye d'1.428.881 habitants (1999) en una superficie de 1.246 km\u00b2, con una densidat de poblaci\u00f3n de 8.470 hab/km\u00b2.\nA suya capital ye Nanterre, y se troba dividito en 3 districtos, 45 cantons y 36 comunas."}
{"id": "12828", "revid": "610", "url": "https://an.wikipedia.org/wiki?curid=12828", "title": "Bicicleta", "text": "Una bicicleta, u simplament y popularment bici, ye un veh\u00edclo de tracci\u00f3n humana de dos ruedas, que gosan estar en linia y d'a mesma grandaria una y l'atra y que portan un pneumatico ta o suyo contacto con o pavimento. Sirve ta o transporte d'una, dos u mas personas, gracias a la fuerza que se fa sobre os pedals, transmitida a o piny\u00f3n en a rueda zaguera por una cadena cercular.\nActualment as bicicletas actuals son feites prencipalment de fierro, aluminio, fibra de carbonio, bamb\u00fa o Rotang. Variants inspiratas en a bicicleta, son o monociclo, con una rueda ta fer acrobacias, y o triciclo, con tres ruedas d'uso infantil, a bicicleta t\u00e1ndem ta dos personas y a bicicleta electrica que que recibe ayuda d'un motor electrico.\nYe un medio de transporte ecolochico, sostenible y economicament barato utilizato en a ciudat y en zonas rurals. O suyo uso ye mui extendito en Europa, prencipalment en pa\u00edses como Suiza, Pa\u00edses Baixos, Alemanya y os Pa\u00edses escandinavos. En Asia ye o prencipal medio de transporte en muitas ciudaz d'India y China.\nExisten cuantos modelos de bicicleta variant a forma d'o cuadro, o manillar u as ruedas seguntes ye millor ta o suyo uso recreativo, de transporte y en cuantas modalidaz esportivas, englobatas aintro d'o ciclismo, que se practican con iste veh\u00edclo.\nEn l'actualidat ciudaz importants de tot o mundo tienen un servicio municipal de loguero de bicicletas ta facilitar o suyo uso y un desplazamiento sostenible d'as personas, en a ciudad de Zaragoza ye dito bizi."}
{"id": "12831", "revid": "610", "url": "https://an.wikipedia.org/wiki?curid=12831", "title": "Aparello", "text": "Os aparellos (ditos en conchunto aparellada), son chenericament todas as correyas, cinglas, colleras, cadenas, estiraderas y altras piezas que s'amontan de conchunta a l'alto d'es equinos de labor u abr\u00edos (caballos, pollins u machos) ta mantenir-los enganchatos ta es carros u altros m\u00f3vils.\nBi'n ha, d'aparellos, ta un solo animal u ta mes d'uno. As suyas formas son variants pendendo d'o pa\u00eds u rechi\u00f3n aon se troben. Per eixemplo, en o Pireneu aragon\u00e9s gosaban emplegar-se bels modelos mui ornamentatos ta estirar carrozas nupcials (aintro d'a tradici\u00f3n local de portar a novia t'a ilesia con bella suerte d'abr\u00edo), con siellas adornatas con debuixos y gravatos. Entre es abr\u00edos aragoneses, mesmo es de treballar, no yera guaire cutiano que s'us\u00e1s garra collera como si que s'heba feito tradicionalment en muitos puestos d'Europa, si que en cuenta d'ixo se ficaba una \"crucera\" de correyas a modo de tirants que iban a unir-se t'a estiradera baixa de l'aparello."}
{"id": "12833", "revid": "451", "url": "https://an.wikipedia.org/wiki?curid=12833", "title": "Abreyo", "text": ""}
{"id": "12834", "revid": "451", "url": "https://an.wikipedia.org/wiki?curid=12834", "title": "Abreio", "text": ""}
{"id": "12840", "revid": "401", "url": "https://an.wikipedia.org/wiki?curid=12840", "title": "Capezana", "text": "A capezana u cabezana ye la pieza de cuero, cuerda u materials sinteticos, que por meyo d'o conchunto d'os suyos segmentos unitos con fibiellas, forma una estructura arredol d'a cabeza d'un animal per a on que ixe puede estar enganchato ta conducir-se en os suyos desplazamientos.\nCheneralment, s'achusta dezaga d'a clavera de l'animal con una d'as suyas correyas, per alto d'as orellas, mientres que la resta d'ellas embolican o mueso, deixando, por un regular per a part de debaixo d'a boca, bel puesto ta ligar-ie una cuerda (u as bridas) que permita controlar os movimientos d'a bestia.\nAntigament cualques capezanas, am\u00e9s, encluiban una cadena que podeba afurcar o mueso de l'animal ta cuan yera preciso maniar-lo, en eslizando-se per una armiella d'un d'os costatos cuan la estiraban. D'ixa traza, se conseguiba obligar a l'animal a parar obediencia y fer-lo treballar u seguir a l'amo."}
{"id": "12842", "revid": "188", "url": "https://an.wikipedia.org/wiki?curid=12842", "title": "Cabezana", "text": ""}
{"id": "12845", "revid": "69718", "url": "https://an.wikipedia.org/wiki?curid=12845", "title": "Mosal", "text": "O mosal (d'o lat\u00edn &lt;\"MORSALE\", de &lt;\"MORSU\", \u00abmueso\u00bb) u muixera ye un elemento que s'ubica arredol d'o mueso d'un animal ta evitar que pueda fer mosigo, apaixentar-se u tan de menos ubrir a suya boca.\nOs mosals son emplegaus a sob\u00e9n con cans no amostratos, sigan grans u chicoz, ta evitar eventuals mosigos. Tami\u00e9n pueden estar emplegadas con animals agresivos u altras situacions similars.\nCon os caballos y animals similars tambi\u00e9n se fan marchar mosals, que son en ixe caso destinaus a fer que l'animal no pueda minchar mientres que ye treballando, y per tanto, no s'ature y deixe la labor suya. Ixa clase de mosels pueden meter-se directament adintro d'una capezana u enganchar-se en ixa per fuera, de maniera que l'animal queda con o mueso tapado d'una u altra manera."}
{"id": "12847", "revid": "329", "url": "https://an.wikipedia.org/wiki?curid=12847", "title": "Alfaxar\u00edn", "text": ""}
{"id": "12849", "revid": "82", "url": "https://an.wikipedia.org/wiki?curid=12849", "title": "Aspauls", "text": ""}
{"id": "12856", "revid": "610", "url": "https://an.wikipedia.org/wiki?curid=12856", "title": "Literatura alchamiada en aragon\u00e9s", "text": "A literatura alchamiada en aragon\u00e9s ye o conchunto de textos literarios escritos en lengua aragonesa -mas u menos castellanizada a sob\u00e9n- y alfabeto arabe. Arag\u00f3n ye o territorio en do mas literatura alchamiada existe en a Peninsula Iberica, porque i heba una numerosa comunidat islamica que u heba manteniu l'uso d'o romanz en o periodo musulm\u00e1n (mulad\u00eds autoctonos) u heba preso l'aragon\u00e9s como lengua propia. En Valencia u Granada se manteneba l'uso de l'arabe, igual que en o sud de Teruel.\nHistoria.\nA mitat d'o sieglo XV bi heba pocos mud\u00e9chars en o Reino d'Arag\u00f3n capables d'escribir en arabe literario. L'uso y conoixencia de l'arabe heba baixau tanto que as familias que quereban que os suyos fillos lo aprendesen heban de ninviar-los a lo Reino de Valencia, a on que encara se charraba l'algarab\u00eda.\nA zaguers d'o sieglo XV os mud\u00e9chars aragoneses encomenzoron a fer servir cada vegada mes l'alfabeto arabe pa escribir o suyo idioma romanz, a l'igual que os mud\u00e9chars d'a Corona de Castiella, en un contexto en o que amaneixe l'Imperio Otom\u00e1n como potencia bien conoixida y a on l'alfabeto arabico se feba servir pa escribir en turco textos relichiosos.\nEnta l'anyo 1502 o Mancebo d'Arevalo, un escritor mud\u00e9char en luenga castellana s'establi\u00f3 en o Reino d'Arag\u00f3n fuyindo d'a opresi\u00f3n que sufriban os mud\u00e9chars d'a Corona de Castiella por os decretos de conversi\u00f3n. Oficialment, toz os musulmans d'a Corona de Castiella s'heban convertiu a lo cristianismo en 1502. O baptismo forzau feba que podesen estar obchecto de persecuci\u00f3n por part d'a inquisici\u00f3n si manteneban cualsiquier forma de practica musulmana; tami\u00e9n yera prohibida a escritura arabiga. Se produci\u00f3 un exodo de mud\u00e9chars de Castiella. Dende o Condau de Medinaceli entroron en Arag\u00f3n por a cuenca de Xal\u00f3n y s'ixemenoron por zonas mugants, continando con a suya actividat en romanz alchamiau, actividat que encara no yera prohibida en o Reino d'Arag\u00f3n, a on que ya s'escribiba en romanz alchamiau por o menos dende zaguers d'o sieglo XV.\nManimenos os mud\u00e9chars d'o Reino d'Arag\u00f3n fuoron forzaus a convertir-sen en l'anyo 1526 por un decreto de Carlos I y habioron d'amagar libros y manuscritos en arabigo.\nTemas.\nA literatura alchamiada aragonesa tiene tematicas relacionadas con a fe islamica y a vida de Mahomet, cuentos populars -a vegadas sacaus de las Mil y Una Nueiz-, etc. Tambi\u00e9n se'n ha trobau de traducions d'obras occidentals, como \"Los amores de Par\u00eds y Viana\". A obra mas conoixida replega un episodio d'o Viello Testamento: o \"Poema de Yu\u00e7uf\", se'n conoixe dos versions.\nLuenga y parla.\nA lengua aragonesa de l'alcham\u00eda muestra a pervivencia de formas muito populars, mesmo raras en a documentaci\u00f3n cristiana medieval, mezcladas con rasgos castellanizaus: am\u00e1s gran parti d'as obras datan d'o sieglo XVI, cuan o castellano ya heba substituyiu a l'aragon\u00e9s como lengua de cultura. D'esta traza a literatura alchamiada ye una d'as fuents pa conoixer l'aragon\u00e9s d'a Val de l'Ebro y l'aragon\u00e9s d'a Comunidat de Calatay\u00fa.\nBi ha problemas d'interpretacion fonetica en o caso d'as sibilants, (l'alfabeto arabe representa igual a nuestra \"s\" como si fuese una \"x\", no en fa diferencia), y os hiatos (l'arabe ye una luenga antihiatica y presenta una ortograf\u00eda adecuada a esto).\nConservaci\u00f3n y transmisi\u00f3n.\nCuasi toda a literatura alchamiada s'ha trobau amagada en as casas que abandonoron os moriscos en 1610, en lugars como Calanda, Almonecir de la Sierra, Rueda de Xal\u00f3n u o Pueyo de Santa Cruz. En Almonecir de la Sierra se trob\u00f3 un buen numero de codices alchamiaus en l'anyo 1884 cuan escachoron una casa viella. Un caso excepcional ye a troballa de bels manuscritos alchamiaus en o teito d'o sal\u00f3n de Ferrando II o Catolico de l'Alchafar\u00eda, amagaus por os fusters mudechars que lo facioron.\nL'alcham\u00eda hebrea -lengua aragonesa y escritura hebrea- nom\u00e1s s'us\u00f3 en textos notarials y churidicos, sin guaire inter\u00e9s literario."}
{"id": "12857", "revid": "336", "url": "https://an.wikipedia.org/wiki?curid=12857", "title": "Literatura alchamiata", "text": ""}
{"id": "12858", "revid": "69718", "url": "https://an.wikipedia.org/wiki?curid=12858", "title": "Aragon\u00e9s ayerbense", "text": "L'ayerbense u semontan\u00e9s d'Ayerbe ye la parla comarcal aragonesa que se charra en Ayerbe y a suya redolada: Ag\u00fcero, Ardisa, Ayerbe, Biscarru\u00e9s, Concilio, Er\u00e9s, Fontellas, Os Anguiles, Linars de Marcuello, Lobarre, Murillo de Galligo, Piedramorrera, Os Corrals, Riglos, Sarsamarcuello, Santolaria, Santa Engracia y Sant Felices. Tiene mas vitalidat en Ag\u00fcero y Lobarre. A localidat d'Ag\u00fcero figura en l'ALEANR con a sigla \"Hu 112\" y a localidat d'Ardisa con a sigla \"Z 202\".\nDenominaci\u00f3n.\nTradicionalment os habitants d'a redolada d'Ayerbe han denominau a la suya parla u fabla \"charrar basto\", y asinas lo documenta l'ALEANR en Ag\u00fcero. A denominaci\u00f3n d' \"ayerbense\" no ye popular y talment s'haiga orichinato en ambients filolochicos por ciertas obras de Tom\u00e1s Buesa Oliver, ixemenando-se a conoixencia d'o termin con a Gran Enciclopedia Aragonesa."}
{"id": "12859", "revid": "69718", "url": "https://an.wikipedia.org/wiki?curid=12859", "title": "Aragon\u00e9s arag\u00fcesino", "text": "L'arag\u00fcesino u aragon\u00e9s d'a Val d'Aragu\u00e9s ye a parla local aragonesa que se charra en Arag\u00fc\u00e9s y Chasa. Arag\u00fc\u00e9s de lo Puerto figura en l'ALEANR con as siglas \"Hu 104\".\nYe pareixiu a o cheso, y millor conservau que l'aragon\u00e9s vec\u00edn d'A\u00edsa, Esposa y Sinu\u00e9s. En sentiu amplo se puet considerar una variant local u colateral d'o cheso, y de feito a denominaci\u00f3n tradicional de \"cheso\" incluyiba la parla d'Arag\u00fc\u00e9s de lo Puerto."}
{"id": "12860", "revid": "41", "url": "https://an.wikipedia.org/wiki?curid=12860", "title": "Dialecto arag\u00fc\u00e9s", "text": ""}
{"id": "12861", "revid": "41", "url": "https://an.wikipedia.org/wiki?curid=12861", "title": "Aragon\u00e9s aisino", "text": "L'aisino ye una parla local aragonesa charrata en a val d'A\u00edsa (A\u00edsa, Esposa y Sinu\u00e9s).\nYe pareixito y intermeyo entre l'arag\u00fcesino y o chaqu\u00e9s."}
{"id": "12863", "revid": "401", "url": "https://an.wikipedia.org/wiki?curid=12863", "title": "Almonecir de la Cuba", "text": "Almonecir de la Cuba (en castellano \"Almonacid de la Cuba\") ye un municipio aragon\u00e9s d'a provincia de Zaragoza, situato en a comarca d'o Campo de Belchit.\nA suya poblaci\u00f3n ye de 283 habitants (2010) en una superficie de 55,05 km\u00b2, con una densidat de poblaci\u00f3n de 5,14 hab/km\u00b2.\nCheograf\u00eda.\nA localidat d'Almonecir de la Cuba ye situata a 488 metros d'altaria sobre o ran d'a mar, en a marguin ezquierda d'o r\u00edo Aguas, a una distancia de 55 km d'a ciudat de Zaragoza, a capital d'a suya provincia y d'Arag\u00f3n.\nToponimia.\nPrene o l'apelativo suyo \"de la Cuba\" por l'entibo que i facioron os romanos en o sieglo I. No ye d'orichen arabe como gosa dicir-se pero continaba funcionando en ixa epoca.\nBi heba un monesterio en epoca visigotica, y este ye l'orichen d'o nombre. A etimolochia d'o nombre ye mozarabe, no arabe, encara que i trobamos \"al\", y se remonta a o lat\u00edn MONASTERIUS, como o catal\u00e1n \"monestir\" pero con paso de ST a z como en \"Caesaragusta\" -&gt; Zaragoza.\nEn fuents musulmanas ye mencionato como \"hisn al-Munastir\" (Al-Udri) u \"hisn Bani Jattab\" (Yakut). En fuents cristianas aragonesas o nombre ha tenito as variants \"Almonacir\", \"Almone\u00e7ir\", \"Almoni\u00e7in\", \"Almonazid\". L'apelativo \"de la cuba\" existe ya en 1383. En 1441 trobamos Almonecir de la Cuba en un texto sobre una controversia con os diezmos. Sale en o Fogache de 1495 como Almonecir de la Cuba.\nHistoria.\nAl Udri da unas informacions interesants sobre \"hisn al-Munastir\" que permiten una correcta identificaci\u00f3n en un texto escrito en arabe:\nYakut exposa con brevedat que:\nSe creye que Almonecir de la Cuba fue conquiesto en 1117/1118 con Alifonso I. Existen referencias escritas a l'entibo dende 1163, en a epoca d'o rei Alifonso II. Existioron dos prebas d'expulsi\u00f3n d'a comunidat musulmana, a primera, de Ximeno Cornel, que fall\u00f3, y a segunda, de Pedro F\u00e9rriz de Ses\u00e9, que podi\u00f3 poblar o lugar con cristianos en 1323 (u mesmo, ta atros autors, antes de 1323).\nMolimentos.\nA ilesia de Santa Mar\u00eda la Mayor d'Almonecir de la Cuba, una ilesia d'a segunda mitad d'o sieglo XVI adedicada a Santa Mar\u00eda. Ye un edificio construyiu en mamposter\u00eda con nom\u00e1s que una sola nau dividida en tres trampos con capiellas en planta rectangular y con una torre adosada.\nA ermita d'a Virchen d'os Dolors, una ermita en estilo barroco."}
{"id": "12864", "revid": "41", "url": "https://an.wikipedia.org/wiki?curid=12864", "title": "Almonecir de la Sierra", "text": "Almonecir de la Sierra (en castellano \"Almonacid de la Sierra\") ye un municipio de la provincia de Zaragoza, situato en la comarca de Val de Xal\u00f3n.\nToponimia.\nAlmonecir solo, sin l'apelativo, lo podemos leyer en la \"Colecci\u00f3n diplomatica de L'Almunia de Donya Godina\" en textos de 1186 y 1196, tami\u00e9n sale la variant \"Almonazir\". L'apelativo \"de la Sierra\" existe dende 1383, pa diferenciar-lo d'Almonecir de la Cuba.\nLuengas y parlas.\nActualment en Almonecir de la Sierra se charra lo castellano rechional d'Arag\u00f3n como en toz los lugars de la comarca, con substrato aragon\u00e9s. L'aragon\u00e9s se charr\u00f3 en Almonezir por lo menos dica que fuoron forachitaus los moriscos, no sin haber amagau enantes importants manuscritos alchamiaus en aragon\u00e9s, que se troboron en l'anyo 1884 cuan escachaban una casa viella.\nHistoria.\nSiempre ha estato un important nuclio de poblaci\u00f3n musulmana. En Almonecir de la Sierra ensopinoron a un terrorista morisco de lo sieglo XVI dito \"Focero\", feito con lo que termin\u00f3 la colla \"Moros de la venganza\". En 1610 lo gubierno forachit\u00f3 a unos 1600 moriscos, 324 fuegos seguntes os textos oficials, quedando la poblaci\u00f3n redueita a 50 fuegos, unas 250 personas. Dica ixe anyo Almonecir de la Sierra yera lo cuatreno lugar de Zaragoza en poblaci\u00f3n musulmana y lo ueiteno de tot Arag\u00f3n."}
{"id": "12865", "revid": "3972", "url": "https://an.wikipedia.org/wiki?curid=12865", "title": "Caixigo", "text": ""}
{"id": "12866", "revid": "401", "url": "https://an.wikipedia.org/wiki?curid=12866", "title": "Akir", "text": "Akir ye un rapero estausunidense que fue sinyato por \"Immortal Technique's Viper Records\". Ye conoixito por o suyo mensache politico drento d'os suyos temas.\nO single \"Politricks\" manifiesta os esfuerzos politicos por fustrar a las minor\u00edas politicas."}
{"id": "12867", "revid": "3972", "url": "https://an.wikipedia.org/wiki?curid=12867", "title": "Aragon\u00e9s de o Semontano d'Ayerbe", "text": ""}
{"id": "12868", "revid": "3972", "url": "https://an.wikipedia.org/wiki?curid=12868", "title": "Semontan\u00e9s d'Ayerbe", "text": ""}
{"id": "12869", "revid": "610", "url": "https://an.wikipedia.org/wiki?curid=12869", "title": "Johan Ferr\u00e1ndez d'Heredia", "text": "Johan Ferr\u00e1ndez d'Heredia (Munebrega, Zaragoza, 1310 - \u2020 Aviny\u00f3n, 1396) esti\u00f3 un relichioso aragon\u00e9s d'o sieglo XIV, miembro d'a Orden Militar d'o Hespital de Sant Chuan de Cherusalem, y dentro d'ella esti\u00f3 Castell\u00e1n d'Amposta dende 1346, y Gran Mayestre u \"Mayestre de Rodas\" -cargo mas gran- dende 1377. Esti\u00f3 o promotor de numerosas traduccions y complilacions d'obras historicas en aragon\u00e9s, y consellero d'os reis d'Arag\u00f3n.\nNo se sabe guaire d'a nineza, pero en 1328 ya yera caballero d'a orden d'o Hespital. A escape puy\u00f3 en a Orden, como comandador de Villel, Aliaga y Alfambra. En 1348 refirm\u00f3 a politica de Pero o Cerimonioso d'oposici\u00f3n a la Uni\u00f3n Aragonesa, que remat\u00f3 en a batalla d'Epila.\nDimpu\u00e9s colabor\u00f3 con o rei d'Arag\u00f3n en afers diplomaticos plegando a mediar entre os reis d'Anglaterra y Francia cuan o prencipio d'a Guerra d'as cient anyadas. Dimpu\u00e9s d'a muerte d'o zaguer capeto, en 1328 puya a la cadiera reyal Felipe VI en aplicaci\u00f3n d'a lei salica vichent en o reino de Francia. O rei Eduardo III tami\u00e9n reclamaba a corona y s'enfrentan tami\u00e9n por a quisti\u00f3n succesoria d'o ducau de Bretanya. O papa Climent IV ninvi\u00f3 como meyador a man d'a cort anglesa a Johan Ferr\u00e1ndez de Heredia, pero fracas\u00f3. Johan Ferr\u00e1ndez d'Heredia luitaba a favor de Felipe VI en a batalla de Cr\u00e9cy y fue feito presionero. Dimpu\u00e9s fue liberau por Eduardo III. En Aviny\u00f3n Inocencio VI lo nombr\u00f3 gobernador d'a ciudat, que yera seu papal, y tami\u00e9n d'o condau d'Aviny\u00f3n.\nEn 1377 fue esleito Mayestre Mayor d'a Orden d'o Hespital de Sant Chuan de Cherusalem y se'n fue ta Rodas. Como mayestre mayor d'a orden establida en Rodas preb\u00f3 d'establir a orden en o prencipau de Morea, que yera amenazada por os turcos y os albaneses. Encara que en Morea lo recibioron como un salvador, cay\u00f3 presionero d'os albaneses y lo vendioron a os turcos, qui lo liberoron en pagas por un rescate costoso. En 1382 torn\u00f3 t'Aviny\u00f3n, a on que residir\u00e1 dica a suya muerte y se pos\u00f3 de parte de Climent VII. En 1389 organiz\u00f3 atra expedici\u00f3n ta Morea que no se far\u00e1 por razons desconoixidas. En Aviny\u00f3n residi\u00f3 tami\u00e9n o papa aragon\u00e9s Pedro Mart\u00ednez de Luna, Benedet XIII.\nAll\u00e1 por 1350 encomenzoron as inquietuz literarias de Johan Ferr\u00e1ndez d'Heredia. Esti\u00f3 un intelectual reconoixiu dentro y fuera d'a Corona d'Arag\u00f3n, y a suya biblioteca yera deseyada por humanistas como Salutati; beluns lo consideran uno d'os primers humanistas, pero a suya mentalidat encara yera de tot medieval, encara que a faina de recuperaci\u00f3n d'obras clasicas fuese pionera en toda Europa.\nBibliograf\u00eda.\nNaiximiento y orichens.\nEn l'actualidat no se tienen prous datos sobre l'orichen familiar de Ferr\u00e1ndez d'Heredia, pero si se sabe que perteneixeba a la chicota nobleza d'una familia con orichen en Albarrac\u00edn. S'ha dito que esti\u00f3 fillo de Lorient Ferr\u00e1ndez d'Heredia, gosando refirmar ista afirmaci\u00f3n o propio Cheronimo de Blancas, cronista mayor d'o Reino d'Arag\u00f3n. Manimenos bi ha documentaci\u00f3n de Vives que afirma que Garc\u00eda Ferr\u00e1ndez d'Heredia ye pai de Gonzalo, qui yera chirm\u00e1n de Blasco Ferr\u00e1ndez d'Heredia, conoixiu por estar chusticia d'Arag\u00f3n (1360-1362) y qui ye documentau como chirman de Johan. Alavez ser\u00eda Garc\u00eda y no Lorient o nombre d'o pai de Johan Ferr\u00e1ndez d'Heredia. Se sabe d'\u00e9l que Chaime II li encarg\u00f3 en 1301 a custodia d'o Castiello de Rodenas y que en 1316 ye nombrau como lugartenient d'o mayordombre d'a infanta Alionor.\nTampoco no se sabe guaire bien a calendata de naiximiento de Ferr\u00e1ndez d'Heredia y s'ha habiu de deducir de datos externos sin poder-se quitar d'ellos una conclusi\u00f3n definitiva. A primera calendata en que se tien documentaci\u00f3n sobre \u00e9l ye o 5 d'octubre de 1328, en que se nombra como freire d'o Hespital, pero no se conoixe cuan dentr\u00f3 en a orden ni que edat teneba por ixas envueltas. Con iste dato s'ha deduciu como posible calendata de neiximiento l'anyo 1310.\nJohan Ferr\u00e1ndez d'Heredia muri\u00f3 en 1396 a una edat prou enantada, feito que permitir\u00eda aproximar a suya calendata de naiximiento, pensando en que no estase un hombre centenario habr\u00eda habiu de naixer en primer\u00edas d'o sieglo XIV. Manimenos una bula papal de Benedet XIII o 7 de chulio de 1395 contradice de raso ista suposicion ya que afirma que tien mas de cient anyos, \"Centesimum etatis sue Annun excedens\", y que en estar prou feble s'aspera que a suya muerte pueda acayecer en cualsiquier inte. Asinas ye probable que o Gran Mayestre pudiera haber naixiu en zaguer\u00edas d'o sieglo XIII en cuentas de en primer\u00edas d'o sieglo XIV como se gosa pensar.\nO luengache d'a suya obra.\nL'aragon\u00e9s d'as suyas obras no ye o mesmo en todas as obras. D'alcuerdo con Jos\u00e9 Vives bi ha dos tipos d'aragon\u00e9s en a obra d'Heredia. Por una part l'aragon\u00e9s en o que s'escribe o \"\"Libro de los Emperadors\" y \"De secreto secretorum\"\" y por atra l'aragon\u00e9s d'as atras obras. En o primer grupo seguntes Vives ser\u00eda \"un dialecto oriental cuasi libre d'influencia castellana\" y en o segundo bi habr\u00eda muita influencia castellana. S'ha d'aclarir que o que Jos\u00e9 Vives entiende por \"un dialecto oriental\" no se refiere a l'aragon\u00e9s oriental d'a propuesta de clasificaci\u00f3n d'os dialectos de l'aragon\u00e9s que se faci\u00f3 a zaguers d'o sieglo XX.\nAs diferiencias principals entre os dos tipos de luengache son:\nBel autor ha feito notar que a luenga escrita d'o segundo grupo d'obras ye mas castellanizada que as modernas parlas aragonesas. Uns cuantos autors defensors de l'aragon\u00e9s como Francho Nagore han feito notar en o libro \"El aragon\u00e9s, identidad y problem\u00e1tica\" y han senyalau que l'aragon\u00e9s d'este segundo grupo d'obras ye mas castellanizau que l'aragon\u00e9s escrito contemporanio d'a \"Colecci\u00f3n Diplomatica de L'Almunia\" y os \"Documentos de l'Alto Arag\u00f3n\". Tami\u00e9n ye mas castellanizau que os textos notarials escritos en o sieglo XV en Zaragoza y a val de l'Ebro. Ye posible que a base d'o luengache d'iste segundo grupo d'obras d'Heredia s\u00eda l'aragon\u00e9s d'as comunidaz aragonesas, que Heredia debeba charrar por o suyo orichen.\nEn o luengache d'as obras tambi\u00e9n una ripa de catalanismos, italianismos, helenismos, etc. Ixa diversidat s'atribuye por un regular ta os copistas no aragoneses que heban de fer as obras en ista lengua, t'a inexistencia d'una luenga capaz enta par d'alavez, y ta os procesos de traducci\u00f3n dende luengas como o castellano, o catal\u00e1n, o franc\u00e9s, l'italiano y o griego clasico y bizant\u00edn. Con tot, os contemporanios y \u00e9l mismo siempre la identificoron como \"lengua aragonesa\" u \"aragon\u00e9s\"."}
{"id": "12875", "revid": "610", "url": "https://an.wikipedia.org/wiki?curid=12875", "title": "Batalla d'Epila", "text": "A batalla d'Epila esti\u00f3 una batalla medieval (21 de chulio de 1348) en a cual l'exercito d'o rei d'Arag\u00f3n Pero IV, con aduya de fuerzas catalanas y o refirme de bels nobles reyalistas y bellas ciudaz d'Arag\u00f3n, vencioron a Uni\u00f3n Aragonesa debant d'ixa localidat d'a val de Xal\u00f3n. En a batalla, Chuan Xim\u00e9nez d'Urreya, sinyor de Biota, mandaba as tropas d'a Uni\u00f3n Aragonesa, y Pero IV con Lope de Luna mandaba as tropas reyalistas fiels a o rei.\nDimpu\u00e9s d'a derrota, o rei convoc\u00f3 as Corz d'Arag\u00f3n en o Monesterio de Santo Domingo de Zaragoza, en do diz que creb\u00f3 con un punyal o \"Privilechio d'a Uni\u00f3n\". A derrota d'Epila suponi\u00f3 p'os nobles aragoneses a perda d'autonom\u00eda debant d'a monarqu\u00eda."}
{"id": "12876", "revid": "610", "url": "https://an.wikipedia.org/wiki?curid=12876", "title": "Uni\u00f3n Aragonesa", "text": "Uni\u00f3n Aragonesa esti\u00f3 un grupo organizau que arrocl\u00f3 a numerosos nobles y infanzons aragoneses pa imponer as suyas reivindicacions de clase, naixiu d'as Corz d'Arag\u00f3n de 1287, en do s'apreb\u00f3 o Privilechio d'a Uni\u00f3n. As demandas d'a nobleza no fueron acceptadas ni por a monarqu\u00eda ni por muitos aragoneses, y en 1301 o Chusticia d'Arag\u00f3n dictamin\u00f3 contra \u00e9ls.\nEn 1347 reviscol\u00f3 o movimiento d'a Uni\u00f3n Aragonesa contra o rei Pero IV d'Arag\u00f3n, y s'estendill\u00f3 enta Valencia. L'exercito unionista fue acotolau en a Batalla d'Epila en 1348, y o rei aproveit\u00f3 pa suprimir-la y reprimir os miembros d'ella."}
{"id": "12878", "revid": "610", "url": "https://an.wikipedia.org/wiki?curid=12878", "title": "Privilechio d'a Uni\u00f3n", "text": "O Privilechio d'a Uni\u00f3n esti\u00f3 un privilechio que a Uni\u00f3n Aragonesa imponi\u00f3 a o rei Alifonso III en as Corz d'Arag\u00f3n de 1287. N'este privilechio s'impediba a la chusticia reyal d'actuar contra os nobles aragoneses y os ciudadanos de Zaragoza, obligaba de convocar as Corz d'Arag\u00f3n toz os anyos, y incluyiba clausulas pa guaranciar o cumplimiento. O Chusticia d'Arag\u00f3n lo refuso en 1301.\nTextos.\nO 5 d'octubre de 1283 os nobles e os representans d'as ciudaz, reunitos en Zaragoza, reclamoron a lo rei Pero III que aprobase os Fueros, usos, costumbres y libertaz d'Arag\u00f3n, y a mes exichindo mes cosas (a introducci\u00f3n ye en lat\u00edn pero a mes gran parte d'o texto ye en romance, ye dicir en aragon\u00e9s):"}
{"id": "12883", "revid": "41", "url": "https://an.wikipedia.org/wiki?curid=12883", "title": "Blasco Fern\u00e1ndez de Heredia", "text": ""}
{"id": "12887", "revid": "41", "url": "https://an.wikipedia.org/wiki?curid=12887", "title": "Aragon\u00e9s meridional", "text": "L'aragon\u00e9s meridional u aragon\u00e9s semontan\u00e9s ye mas que mas l'aragon\u00e9s d'o Semontano Pirenaico, pero de feito ocupa terrenos d'o Prepireneu y no ye diferent de lo que se charraba en os Monegros. No existe una muga clara y neta ni con o chaqu\u00e9s ni con o sarrabl\u00e9s ni con o sobrarb\u00e9s. Se puede considerar a o fovano como a forma de transici\u00f3n entre l'aragon\u00e9s meridional y o ribagorzano y a o chaqu\u00e9s d'o cuadrilatero Ler\u00e9s-Frauca-Samianigo-Larr\u00e9s como a forma de transici\u00f3n dende o chaqu\u00e9s enta l'aragon\u00e9s meridional y l'aragon\u00e9s d'a Tierra de Biescas.\nYe mas igual entre todas as comarcas (no existe o condicionant topografico de vals isolatas que permiten una evoluci\u00f3n cada parzana/val a o suyo aire). As innovacions u las trazas mas chenerals s'estendillan con facilidat por todas as comarcas semontanesas. Sindembargo tami\u00e9n ye lo mas castellanizato, por a mesma raz\u00f3n.\nEn as zagueras decadas a erosion ling\u00fcistica ha feito que os zaguers elementos aragoneses conservaus en os anyos 1950-1960, s'haigan perdito en a suya mas gran parte. Hue lo que se siente mas que mas ye como un castellano con l'articlo aragon\u00e9s cheneral, \"o\", \"os\", \"a\", \"as\", a particla pronomino-adverbial \"en\"/\"ne\", a construcci\u00f3n \"le'n\", \"les ne\", a preposici\u00f3n \"ta\" y o deminutivo \"\u2013ed\"/\"-er\" \"eta\"."}
{"id": "12891", "revid": "188", "url": "https://an.wikipedia.org/wiki?curid=12891", "title": "L'Arinzued", "text": ""}
{"id": "12892", "revid": "188", "url": "https://an.wikipedia.org/wiki?curid=12892", "title": "Arinzu\u00e9", "text": ""}
{"id": "12893", "revid": "188", "url": "https://an.wikipedia.org/wiki?curid=12893", "title": "L'Arinzu\u00e9", "text": ""}
{"id": "12894", "revid": "188", "url": "https://an.wikipedia.org/wiki?curid=12894", "title": "Arinzuet", "text": ""}
{"id": "12895", "revid": "18823", "url": "https://an.wikipedia.org/wiki?curid=12895", "title": "Bestuet", "text": ""}
{"id": "12896", "revid": "3972", "url": "https://an.wikipedia.org/wiki?curid=12896", "title": "Hospital de Tella", "text": ""}
{"id": "12899", "revid": "3972", "url": "https://an.wikipedia.org/wiki?curid=12899", "title": "Ospital de Tella", "text": ""}
{"id": "12900", "revid": "3972", "url": "https://an.wikipedia.org/wiki?curid=12900", "title": "Cortalavi\u00f1a", "text": ""}
{"id": "12906", "revid": "401", "url": "https://an.wikipedia.org/wiki?curid=12906", "title": "Archivo d'a Corona d'Arag\u00f3n", "text": "L'Archivo d'a Corona d'Arag\u00f3n ye o deposito documental surtiu d'os organos de gubierno d'a Corona d'Arag\u00f3n medieval y moderna, encara que tambi\u00e9n tien fondos d'otros orichens. A suya seu ye dende l'orichen medieval en Barcelona, encara que ha dondiau muito por ixa ciudat; hue se conserva en un moderno edificio d'a Carrera d'os Almog\u00e1vars. A sob\u00e9n s'ha considerau o millor archivo d'a Edat Meya dimpu\u00e9s de l'Archivo Vaticano.\nDende o sieglo XIII os reis d'Arag\u00f3n miroron d'organizar a suya documentaci\u00f3n en o Palacio Reyal de Barcelona, pero dica 1318 no teni\u00f3 una organizaci\u00f3n estable. Dende ixe momento, y dica o sieglo XVIII, esti\u00f3 un archivo administrativo en marcha, y d'alavez enta ac\u00e1 ye un archivo historico. L'archivero Pr\u00f3spero de Bofarull orden\u00f3 y inventari\u00f3 os documentos, y en public\u00f3 muitos en a \"Colecci\u00f3n de Documentos In\u00e9ditos para la Historia de Espa\u00f1a\".\nA secci\u00f3n mas conoixida ye a Reyal Canciller\u00eda, con os rechistros en do se copioron toz os documentos que entroron u salioron d'a escriban\u00eda d'o rei dende metat d'o sieglo XIII dica os Decretos de Nueva Planta, con mas de 6.000 libros manuscritos. Tambi\u00e9n bi ha un amiro de cartas arribadas a os reis d'a Corona d'Arag\u00f3n, os libros de cuentas d'o Mayestro Racional, procesos chudicials de toz os territorios d'a Corona d'Arag\u00f3n, etc.\nHan arribato en l'Archivo d'a Corona d'Arag\u00f3n atros fondos d'orichen diverso, como l'archivo d'a Cheneralidat de Catalunya, o d'o Consello d'Arag\u00f3n, os fondos d'os monesterios catalans desamortizaus u l'archivo d'os contes de Sastago.\nIste archivo perteneix a o Ministerio de Cultura y Esporte espanyol, que lo chestiona dende chinero de 2007 con a colaboraci\u00f3n d'un patronato, en do son representadas Arag\u00f3n, Catalunya, Valencia y Balears. Manimenos, contina ubierto un pleito entre Catalunya y a resta de territorios por o suyo control: o gubierno catal\u00e1n argumenta que son d'\u00e9ls, lo menos, os fondos que no pertocan a toda la Corona d'Arag\u00f3n."}
{"id": "12911", "revid": "41", "url": "https://an.wikipedia.org/wiki?curid=12911", "title": "Deputaci\u00f3n Cheneral d'Arag\u00f3n", "text": "A Deputaci\u00f3n Cheneral d'Arag\u00f3n (tami\u00e9n conoixida como \"Gubierno d'Arag\u00f3n\" u simplament, por as suyas siglas \"DChA\") ye l'organo de gubierno d'a comunidat autonoma d'Arag\u00f3n, que representa o poder executivo. A suya siede se troba en o Edificio Pignatelli. Encara que l'organo actual naixi\u00f3 con a Transici\u00f3n Espanyola (como organo preautonomico, en 1978, y como organo executivo d'a Comunidat Autonoma seguntes o Estatuto d'Autonom\u00eda d'Arag\u00f3n de 1982) tien o suyo orichen historico en a Deputaci\u00f3n Cheneral d'o Reino d'Arag\u00f3n u \"Cheneralidat d'Arag\u00f3n\", que esti\u00f3 vichent entre 1364 y 1708. Ye una d'as tres institucions tradicionals aragonesas, chunto con o Chusticia d'Arag\u00f3n y as Corz d'Arag\u00f3n.\nHistoria.\nEdat Meya y Moderna.\nIsta instituci\u00f3n naixi\u00f3 como organismo permanent que gubernaba bels afers d'a politica aragonesa dende a convocatoria d'unas Corz d'Arag\u00f3n, dica l'otra. En primeras, a prencipal funci\u00f3n que teneba yera a cullita d'as Cheneralidaz, impuesto que se culliba d'os productos que pasaban as buegas aragonesas, creyau en 1364. Encara que en bel momento se pens\u00f3 de fer una Deputaci\u00f3n Cheneral de toda la Corona d'Arag\u00f3n, instalada en Gandesa, decamino se decidi\u00f3 de fer-ne una en cada territorio: a Deputaci\u00f3n Cheneral d'Arag\u00f3n, a Cheneralidat de Catalunya y a Cheneralidat de Valencia.\nDende metat d'o sieglo XV s'estableix que tenese ueito deputaus, dos de cada brazo d'as Corz d'Arag\u00f3n: nobleza, caballers y infanzons, clero y ciudaz. En 1446 se decide de trigar-los por sorteyo con o sistema d'a insaculaci\u00f3n, que se feba toz os anyos o d\u00eda 3 de mayo.\nEn 1436 s'acord\u00f3 de bastir-se una siede a canto d'a Seu d'o Salvador de Zaragoza: as Casas del Reyno, en do s'instal\u00f3 tami\u00e9n o Chusticia d'Arag\u00f3n, i heba una gran cambra pa fer as sesions d'as Corz d'Arag\u00f3n y se crey\u00f3 l'Archivo d'o Reino d'Arag\u00f3n. Se crem\u00f3 en chinero de 1809.\nAm\u00e1s d'a cullita d'impuestos, a Deputaci\u00f3n s'ocup\u00f3 d'otros treballos: s'organiz\u00f3 a Guarda d'o Reino pa luitar contra o bandolerismo, se cusiraban y apanyaban os camins y puents pa fer honra a o comercio, faci\u00f3 analisis d'a econom\u00eda pa mirar de millorar a suya situaci\u00f3n, se pagaba a un Cronista d'Arag\u00f3n pa que escribise a historia d'o reino, etc.\nA Deputaci\u00f3n defendi\u00f3 a sob\u00e9n os Fueros d'Arag\u00f3n -y os privilechios d'una parte d'a sociedat aragonesa- contra l'absolutismo d'a monarqu\u00eda hispanica, pero dimpu\u00e9s d'a Rebeli\u00f3n de 1591 perdi\u00f3 muito poder, y en 1707 se suprimi\u00f3, como todas as institucions aragonesas, con os Decretos de Nueva Planta.\nActualidat.\nA recuperaci\u00f3n de l'autonom\u00eda d'Arag\u00f3n en a preautonom\u00eda de 1978 y o Estatuto de 1982 permiti\u00f3 de recuperar ista antiga instituci\u00f3n, convertida en l'organo d'o poder executivo d'Arag\u00f3n. A siede ye en l\"'Edificio Pignatelli\" de Zaragoza.\nComposici\u00f3n.\nO suyo President u President d'o Gubierno d'Arag\u00f3n ye esleyiu por as Corz d'Arag\u00f3n, diriche o gubierno y ye a maxima autoridat d'a Comunidat Autonoma. Os atros miembros d'a Deputaci\u00f3n Cheneral d'Arag\u00f3n son nombraus por o President.\nGubierno actual.\nEn l'actualidat consta de once miembros: ueito d'o Partido Popular de Arag\u00f3n, y dos de Vox."}
{"id": "12912", "revid": "610", "url": "https://an.wikipedia.org/wiki?curid=12912", "title": "Casas d'el Reino", "text": "As Casas d'el Reino (en aragon\u00e9s medieval Casas del Reyno; en aragon\u00e9s moderno Casas d'o Reino) esti\u00f3 un edificio que s'acord\u00f3 de construir en 1436, como seu d'a Deputaci\u00f3n Cheneral d'Arag\u00f3n y d'o Chusticia d'Arag\u00f3n, en a plaza d'a Seu de Zaragoza.\nO palacio yera un edificio gotico situau en Zaragoza a o costau d'a Puerta de l'\u00c1nchel, d'o Puent de Piedra y d'a Loncha. Yera l'edificio mas important de Zaragoza por o suyo simbolismo, a suya importancia politica y artistica.\nL'edificio esti\u00f3 incendiau durant os Setios de Zaragoza y en acabar a guerra se deix\u00f3 en ruinas dica que esti\u00f3 arranau ta construir o Seminario Conciliar.\nDescripci\u00f3n.\nL'edificio de tres plantas s'organizaba arredol d'una gran luna central. O goso d'a mesma yera empedrato con cantos rodaus formando dibuixos.\nTeneba tres fronteras: una enta la plaza d'a Seu, un atra enta las Casas del Puent, y a zaguera -a mas conoixida- ent'o paseyo d'Ebro.\nI heba dos accesos a l'edificio: uno dende a carrera Cuyteller\u00eda (actual carrera Don Chaime) y un atro dende a plaza d'a Deputaci\u00f3n (actual plaza d'a Seo).\nPrimera Planta.\nEn a primera planta i heba una capiella con un retablo de 1502 de Gil Morlanes labrau en alibastro y trestallau en tres partis: en o centro la \"Coronaci\u00f3n d'a Virchen\", a los dos costaus historias de Sant Chorche y de Santa Engracia. En as parez i heba pinturas de Pablo Raviella. En a primera planta se trobaba tami\u00e9n l'archiu d'a Deputaci\u00f3n d'o Reino en una sala situada chusto debaixo d'o sal\u00f3n de Sant Chorche y alzada per una puerta de Bronce.\nSegunda planta.\nEn a segunda planta se trobaba lo clamau \"sal\u00f3n de Sant Chorche\" (u tami\u00e9n \"sal\u00f3n de Corz\" u \"sal\u00f3n d'o Reino\"), que mediba 292 palmos de largo, 52 d'amplo y 56 d'altura. Ast\u00ed se celebraban as Corz y atros actos solemnes. Teneba seis grans finestras, dos a orient y cuatro a lo norte. En o fondo de dita sala, en a paret d'o costau este yera colocada a traza d'altar la imachen en alibastro de Sant Chorche y lo drag\u00f3n, que yera obra d'escultor pamplon\u00e9s Miguel de Ancheta. En as parez penchaban os cuadros de toz os reis d'Arag\u00f3n, pintaus per Felipe Oriosto con as suyas respectivas inscripcions latinas de Cheronimo de Blancas. O teito yera mud\u00e9char, dorau y adornau con figuras de grifos, li\u00f3ns, centauros y atros animals mitolochicos.\nEn una sala a lo canto se reuniba lo Tribunal d'o Chusticia y yera adornada con retratos de os Chusticia d'Arag\u00f3n pintaus per Rolan de Moys.\nEn a segunda planta se trobaban am\u00e1s dos chicotas salas que serviban de archiu de Bail\u00eda y Mestre racional y de archiu d'o Chusticia.\nTercera planta.\nEn a tercera planta se trobaba la armer\u00eda y lo clamau \"archiu alto\" an s'almagacenaban as restas d'as obras editadas per a Deputaci\u00f3n am\u00e1s d'as planchas d'arambre emplegadas en a impresi\u00f3n d'o mapa elaborau per Jo\u00e3o Baptista Labanha.\nI heba un tellau de rombos construiu con tellas d'Alemanya negras y blancas.\nA chicota ilesia de Sant Chuan d'o Puent tami\u00e9n formaba parte d'o complexo y yera usada como capiella reyal.\nHistoria.\nConstrucci\u00f3n.\nEn as Corz d'Arag\u00f3n celebradas en 1427 se decidi\u00f3 construir una seu permanent ta la Deputaci\u00f3n d'o Cheneral d'o Reino d'Arag\u00f3n. L'edificio esti\u00f3 construito baixo l'adreza economica de Ram\u00f3n de Mur y las obras duroron entre 1437 y 1450. Os mayestros prencipals responsables d'a obra estioron: Johan de Laredo, mayestro d'a obra de piedra, Moris Perrin, mayestro d'a obra de fuster\u00eda y disenyador d'o tellau de rombos construiu con tellas d'Alemanya, y Mahoma Rafacon. Os mayestros subordinatos yeran Bernart Arnault, Bernart Soler y Ibrahim de Ceuta.\nReforma.\nEn 1559 se construye lo mirador d'o costau d'o r\u00edo Ebro baixo l'adreza de Juan de Gali y Jaime Crosian.\nSe faci\u00f3 una reforma d'a luna dentre mayo de 1656 y chulio de 1657 seguntes as trazas de Jos\u00e9 Felipe de Businyac. Os mayestros d'obras estioron Gaspar de Bastarrica, Juan de Mondrag\u00f3n y Jer\u00f3nimo Gast\u00f3n menor.\nEn 1670 se construye una cubierta que cubre la luna interior.\nEn 1707 s'abole o Reino d'Arag\u00f3n y todas as suyas institucions a causa d'os Decretos de Nueva Planta de Felipe V Borb\u00f3n. A Reyal Audiencia se fa cargo de l'edificio que pasa a denominar-se \"Casas de la Audiencia\".\nIncendio.\nO 27 de chinero de 1809 bella bomba de l'exercito de Napole\u00f3n que sitiaba Zaragoza cayi\u00f3 en l'edificio creyando un incendio de tres d\u00edas de duraci\u00f3n. Manimenos, l'edificio no esti\u00f3 por completo cremau por as flamas y gran part se salvo.\nUna parti d'a documentaci\u00f3n alzada en os archius podi\u00f3 estar salvada de l'incendio gracias a que esti\u00f3 arrullada per las finestras a la plaza d'a Seu.\nA resta d'os archius remanioron en o domicilio particular de \"Ram\u00f3n de Les\" dica que en 1820 ye tresladau a la recientment creyada \"Deputaci\u00f3n Provincial d'Arag\u00f3n\" (en l'actualidat Deputaci\u00f3n Provincial de Zaragoza).\nAbandono.\nAbandonau a suya labor institucional, y amenestiu d'una reconstrucci\u00f3n, esti\u00f3 abandonau por as institucions publicas mientres permeneba a pilla d'os vecins que aprofitaban os materials.\nO palacio esti\u00f3 convertiu parcialment en viviendas que estioron habitadas dica 1828.\nEtapa como Seminario Conciliar.\nEn 1830 o palacio esti\u00f3 reblau a l'Arcebispe de Zaragoza. Immediatament se prencipi\u00f3 a construcci\u00f3n d'o Seminario Conciliar aprofitando as restas de l'antigo palacio.\nEn 1845 s'espaldaba a resta d'a ilesia de Sant Chuan d'o Puent.\nDimpu\u00e9s d'a etapa como Seminario Conciliar, l'edificio paso a estar seu d'Acci\u00f3n Catolica. La luna esti\u00f3 ocupau per o cine PAX dende 1963 dica 1984 an s'instaloron 600 butacas. Entremistanto la interpresa AGRAR, S.A. ubri\u00f3 una usina y dimpu\u00e9s a \"Caja de Ahorros y Monte de Piedad de Zaragoza, Arag\u00f3n y Rioja\" (a futura Ibercaja).\nEn 2007 se reubri\u00f3 dimpu\u00e9s d'una serie d'obras como \"Casa d'a ilesia\" pa servir de seu d'administraci\u00f3n d'a Diocesi y d'a Curia Episcopal.\nRestas y posible reconstrucci\u00f3n.\nParte d'os archius esti\u00f3 salvau y forma parte d'a Deputaci\u00f3n Provincial de Zaragoza.\nUnatra parte sigue desapareixida en mans particulars como una subasta en 2017 meti\u00f3 en evidencia.\nOs alacez y una parti d'as parez pueden haber-se conservau como parti de l'actual edificio de l'antigo Seminario Conciliar (actualment \"Casa de la Iglesia\").\nL'escudo d'armas de l'edificio se conserva en o Museu de Zaragoza.\nDiversas restas escultoricas procedents de l'edificio amaneixioron entre las obras d'excavaci\u00f3n d'a plaza d'a Seu en 1989.\nBi ha una propuesta pa reconstruyir l'edificio de nuevo."}
{"id": "12913", "revid": "41", "url": "https://an.wikipedia.org/wiki?curid=12913", "title": "Casas del Puent", "text": "As Casas del Puent (en aragon\u00e9s moderno Casas d'o Puent) estioron a seu d'o Concello municipal de Zaragoza dende a Edat Meya dica primers d'o sieglo XX, situada entre a Loncha y o Puent de Piedra, d'o cual preni\u00f3 o suyo nombre.\nHistoria.\nO nombre \"Casa del puent\" ye cuaternato dende 1293, y la Puerta de l'\u00c1nchel se clamaba \"Puerta del Puent\" dica 1493, cuan posoron a imachen de l'\u00e1nchel custodio. A ilesia que i heba se clamaba Sant Chuan d'o Puent. \nA metat d'o sieglo XVI se decidi\u00f3 de fer en un costau a Loncha d'a ciudat, conservada dica hue.\nSe crem\u00f3 en os bombardeyos de 1809 mientres os Setios de Zaragoza.\nEn 1850 se faci\u00f3 una profunda renovaci\u00f3n.\nA primers d'o sieglo XX o Concello municipal march\u00f3 enta un edificio d'a plaza de Santo Domingo, y se mand\u00f3 d'espaldar istas Casas del Puent.\nDescripci\u00f3n.\nAs Casas del Puent yera un edificio que teneba una superficie per planta de 150 piez de longaria per 100 piez d'amplaria. I heba tres plantas y teneba dos accesos: un per a Plaza d'a Seu y unatro per a Loncha.\nA frontera prencipal a la Plaza d'a Seu teneba cuatro puertas. A puerta prencipal teneba 15 piez d'altaria y 9 piez d'amplaria y yera decorada per dos columnas doricas de marbre negro. Las atras tres puertas daban acceso a las usinas de \"aferici\u00f3n\", de \"replega\" y de \"imposaus\".\nA frontera d'a Plaza d'a Seu teneba cuatro balcons per cada planta mientres que la frontera que miraba a Ebro teneba nueu per planta.\nO piso prencipal teneba dos salas: una de 48 piez per 24 piez pa sesions particulars y unatra de 60 piez per 27 piez pa sesions publicas an se feban as reunions d'o Capitol y Concello, asambleas que gubernoron a ciudat dica os Decretos de Nueva Planta de 1707."}
{"id": "12914", "revid": "610", "url": "https://an.wikipedia.org/wiki?curid=12914", "title": "Historiograf\u00eda en aragon\u00e9s", "text": "Igual como a poes\u00eda u a novela no tenioron brenca importancia en a literatura medieval en aragon\u00e9s, i hai buena cosa de textos d'historia. A luenga y a historia estioron dos elementos fundamentals en a costrucci\u00f3n d'a identidat d'os reinos medievals, y talment por ixo ya s'escribiba d'historia en aragon\u00e9s, cuan a resta de cosas se feban en lat\u00edn.\nO \"Liber Regum\" ye una cronica anonima, considerada a primera historia d'Espanya en romance, datada entre 1194 u 1209. Comienza en o Chenesi, y fa una breu descripci\u00f3n d'as dinast\u00edas que heban gobernau en Persia, Roma, Francia y os reinos d'a Peninsula Iberica. Fue traducida enta o castellano t'alla ta 1220.\nEn 1252/1253 s'escribi\u00f3 a \"Estoria de los Godos\", traducci\u00f3n aragonesa d'a obra \"De Rebus Hispaniae\" de Rodrigo Xim\u00e9nez de Rada. Ixe libro fa una visi\u00f3n cheneral d'a Espanya d'o periodo visigotico, d'al-Andalus y d'os reinos cristianos. L'orichinal ye muito tendencioso enta Castiella, pero a traducci\u00f3n aragonesa favorix os intereses de Navarra y Albarrac\u00edn.\nEn 1305 mas u menos se redact\u00f3 a clamada Cronica d'os Estaus peninsulars, d'a cual nom\u00e1s se'n conserva bellas fuellas en una biblioteca privada de Sena (Uesca), encara que conoixemos tot lo texto por copias antigas. Describe a historia de toz os reinos cristianos d'a Peninsula Iberica, encara que mira de defender Arag\u00f3n: por eixemplo afirma que Eneco Ariesta yera aragon\u00e9s, y no pas navarro.\nEn o reinau de Pero IV se mand\u00f3 d'escribir a Cronica de Sant Chuan d'a Penya, y se'n facioron versions en lat\u00edn, aragon\u00e9s y catal\u00e1n. Ye una historia global d'a Corona d'Arag\u00f3n, que encomienza con a historia d'o monesterio que le dio nombre, y contina con a historia d'Arag\u00f3n y os condaus catalans, y dimpu\u00e9s d'a uni\u00f3n de 1137.\nJohan Ferr\u00e1ndez d'Heredia encarg\u00f3 una compilaci\u00f3n d'a historia d'Espanya, clamada Grant Cronica d'Espanya, en tres volumens, d'os cuals o segundo recontaba a historia d'Arag\u00f3n. Por desgracia, ye o solo tomo que no se n'ha conservau.\nEn 1423 o Chusticia d'Arag\u00f3n Joan Xim\u00e9nez Cerd\u00e1n escribi\u00f3 una curiosa historia d'a instituci\u00f3n, clamada \"Letra Intimada\" u \"Litera Intimata\" porque preni\u00f3 o formato d'una carta. Bi apareixen bellas leyendas que tendr\u00e1n muita repercusi\u00f3n, sobre l'orichen d'a instituci\u00f3n u o reino de Sobrarbe.\nDende o sieglo XII dica o XVI s'escribioron as Cronicas d'os Chudeces de Teruel: yera un texto analitico, en do se enumeraban os chudeces que heban menato o gubierno d'a ciudat en cadag\u00fan d'os anyos, y dimpu\u00e9s s'adibiban bellas notas d'o que heba pasato en ixe tiempo, que a vegatas forma textos amplos como os capitols adedicatos a la fundaci\u00f3n d'a ciudat, a guerra d'a Uni\u00f3n Aragonesa u a guerra contra Castiella."}
{"id": "12916", "revid": "610", "url": "https://an.wikipedia.org/wiki?curid=12916", "title": "Exim\u00e9n Azn\u00e1riz", "text": "Exim\u00e9n Aznariz esti\u00f3 l'autor d'un poema en aragon\u00e9s en o sieglo XV.\nNo se sabe guaire d'a vida d'\u00e9ll, nom\u00e1s que vivi\u00f3 en o sieglo XV y que teneba relaci\u00f3n con a Comunidat de Daroca, porque en o suyo archivo se trob\u00f3 a carta en do yera escrito o solo poema que se li conoix. O poema tien doce estrofas y trenta y seis versos, y charra d'a muerte d'un rei que no nombra, pero podr\u00eda estar a de Alfonso V en 1458. A tematica y o estilo lo relacionan con a colla de poetas d'a cort de N\u00e1pols.\nEsto diz una d'as estrofas:"}
{"id": "12918", "revid": "82", "url": "https://an.wikipedia.org/wiki?curid=12918", "title": "Reis d'Arag\u00f3n", "text": ""}
{"id": "12919", "revid": "610", "url": "https://an.wikipedia.org/wiki?curid=12919", "title": "Libro d'el Trasoro", "text": "O Libro d'el Trasoro ye una obra escrita por Brunetto Latini (1220-1294), intelectual florentin que vivi\u00f3 cuasi toda la vida en Francia. En o \"Libro d'el Trasoro\" mir\u00f3 de fer una visi\u00f3n global d'o saber universitario d'ixe tiempo, y tien cap\u00edtols adedicaus a un bestiario, a la politica, a la historia, etc., asinas que ye a enciclopedia medieval mas famosa y leyida.\nL'orichinal yera en franc\u00e9s, y dimpu\u00e9s se'n faci\u00f3 traduccions enta muitas lenguas europeas como l'italiano, o catal\u00e1n, o castellano u l'aragon\u00e9s. A traducci\u00f3n aragonesa se conoix a travi\u00e9s d'un manuscrito d'a seu de Chirona, escrito ta all\u00e1 ta 1400, y fue traducida dreitament dende o franc\u00e9s como amuestran muitos galicismos ling\u00fcisticos y a declaraci\u00f3n de l'anonimo traductor:\nA luenga d'a traducci\u00f3n aragonesa d'o \"Libro d'el Trasoro\" amuestra trazas mas populars y amanadas enta l'aragon\u00e9s moderno que a mas gran parti d'as traduccions y textos en aragon\u00e9s medieval."}
{"id": "12921", "revid": "610", "url": "https://an.wikipedia.org/wiki?curid=12921", "title": "Lurte", "text": "Un lurte (palabra que puede estar masculina u femenina) u lit (plural liz) ye o esplazamiento d'una important cantidat de nieu enta o cobaixo d'una ladera d'una montanya, que puede encorporar parti d'o sustrato y d'o cubrimiento vechetal d'a montanya. Pueden estar naturals u prevocatos por l'hombre."}
{"id": "12938", "revid": "69718", "url": "https://an.wikipedia.org/wiki?curid=12938", "title": "Tricio", "text": "Tricio ye un municipio d'a comunidat autonoma uniprovincial d'a Riocha en a comarca de Nachera.\nA suya poblaci\u00f3n ye de 431 habitants (2006) en una superficie de 6,35\u00a0km\u00b2, con una densidat de poblaci\u00f3n de 26,61 hab/km\u00b2.\nCheograf\u00eda.\nA localidat de Tricio se troba situada a 564 metros d'altaria sobre lo livel d'a mar, a una distancia de 25\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12939", "revid": "82", "url": "https://an.wikipedia.org/wiki?curid=12939", "title": "Estau Turco Chipriota", "text": ""}
{"id": "12940", "revid": "610", "url": "https://an.wikipedia.org/wiki?curid=12940", "title": "Glosas Emilianenses", "text": "As Glosas Emilianenses son chiquetas notas en luenga romanz y basca escritas en o codice latino Emilianense 60, pa fer claro o significato d'o texto en lat\u00edn. A nota mas conoixita ye escrita en a marguin d'a pachina 72. S'han conservato en un c\u00f3diz d'o monesterio de Sant Mill\u00e1n, en A Riocha, pero no ye seguro que se i escribisen.\nS'escribioron en o sieglo XI, pero encara i ha personas que afirman que datan d'o sieglo anterior. Se consideran o primer testimonio escrito en aragon\u00e9s y en basco. Manimenos bi ha bel filologo que no admite u no conoixe que ixe texto ye o primer testimonio de l'aragonesa y sigue en a creyencia que ye o primer texto escrito en lengua castellana u espanyola. S'ha de dicir que esto ye debito a una formaci\u00f3n dende un punto de vista hispanocentrista, punto de vista que minimiza a presencia y existencia d'o navarro-aragon\u00e9s y l'astur-leyon\u00e9s, a lo mesmo tiempo que refirman secesionismos ling\u00fcisticos en l'ambito catalanoparlant y galaicoportugu\u00e9s.\nO texto d'as Glosas.\nA glosa d'a pachina 72, a mas larga y important, diz isto:\nQue en aragon\u00e9s moderno significa:\n\"Con l'aduya de nuestro Sinyor don Cristo, sinyor salvador, sinyor o cual ye en a honor, y Sinyor o cual tiene o mandato, con o Padre, con o Esprito Santo, en os sieglos d'os sieglos. Que Dios Omnipotent nos faiga fer tal servicio que debant d'a suya cara sigamos goyosos.\"\nA lengua d'as Glosas Emilianenses.\nAs Glosas son escritas en lat\u00edn, romanz y basco.\nDende que se descubrioron se par\u00f3 cuenta que os rasgos ling\u00fcisticos d'ixa lengua romanz no yeran propios d'o castellano, sino d'o navarro-aragon\u00e9s. Por un regular ixo s'explic\u00f3 por que enta par d'alavez o monesterio de Sant Mill\u00e1n feba parte d'o reino de Navarra, u porque o castellano medieval d'ixa rechi\u00f3n tien muitos elementos d'o romanz oriental, u porque o castellano encara no heba preso ixos caracters en la evoluci\u00f3n suya; encara que l'anal\u00eds ling\u00fcistica lo negaba, se continaba afirmando que yera o primer testimonio escrito en castellano u espanyol, y por ixo Sant Mill\u00e1n y A Riocha se consideran a sob\u00e9n a \"cuna d'o espanyol\".\nOs fundamentos d'ixa explicaci\u00f3n son muito febles, como demostr\u00f3 Heinz J\u00fcrgen Wolf en 1996: os rasgos ling\u00fcisticos no corresponden a o castellano, ni a o rioch\u00e1n, ni encara a o navarro porque tienen as trazas d'a lengua romanz d'o Pirineu central: l'aragon\u00e9s actual.\nS'ha de fer notar que J\u00fcrgen Wolf con \"rioch\u00e1n\" se referiba a la castellano d'a Riocha medieval bien conoixito y documentato, y con \"navarro\" a lo navarro d'os textos baixomeyevals, st\u00e1ndard escrito mas influito por o castellano que lo que s'escribiba en Arag\u00f3n en a mesma epoca, desvenindo-se que deng\u00fan d'os dos reflectaba a morfoloch\u00eda d'as parlas vivas y iban castellanizando a fonetica. Denguno no ha puesto refusar as ideyas d'iste ling\u00fcista alem\u00e1n, que demostr\u00f3 o que muitos sospeitaban, encara que a sob\u00e9n se fan amagar os argumentos d'\u00e9l.\nTabla comparativa.\nUna comparanza de palabras usatas en as glosas con as corresponients en aragon\u00e9s y castellano, chunto con a forma latina orichinal:\nA complexidat d'os articlos definitos en aragon\u00e9s fa que no pueda interpretar-sen bien en una tabla simpla como esta. En o navarro-aragon\u00e9s d'estas glosas se vei que s'emplegaba o sistema d'articlos \"lo\", \"los\", \"la\", \"las\", talment con una e- debant, pero que ya heba cambiato dezaga de n ta l'articlo \"o, os, a, as\", que huei predomina dezaga de n: s'escribiba \"sieculos delosieculos\" (en realidat escribiban chunto \"sieculos de los sieculos\"), pero \"get ena onore\"."}
{"id": "12941", "revid": "69718", "url": "https://an.wikipedia.org/wiki?curid=12941", "title": "Taixudo", "text": "Taixudo, taix\u00f3n (d'o lat\u00edn &lt;*\"TAXONE\" u &lt;*\"TAXO\", y istas d'o chermanico &lt;*\"Dachs\") u mel\u00f3n (d'o lat\u00edn &lt;*\"MELONE\", derivau de &lt;\"MELES\") son as denominacions populars mayoritarias con as cuals se conoix, en aragon\u00e9s, a cualques especies de mamiferos carnivoros d'a familia d'os mustelidos con una mida mediana u gran, coda curta, y caracterizaus por tener una vida acusadament nocturna, dieta omnivora y una gran capacidat excavadera.\nEn Arag\u00f3n son representaus por una sola especie, \"Meles meles\", o taixudo com\u00fan u europeu, que tami\u00e9n ye a especie de mustelido mas gran d'a Peninsula Iberica.\nPor contacto cheografico con l'aria de distribuci\u00f3n, anque a denominaci\u00f3n aragonesa se fa servir principalment ta describir a la dita especie, o termin puede fer referencia (y en atras luengas romances ye regular que en faiga) a cualsiquier atro mustelido en as subfamilias Melinae, Mellivorinae y Taxidiinae, as cuals concaben especies de caracteristicas y costumbres semellants que habitan en Africa, Asia y Nordamerica.\nDescripci\u00f3n.\nOs taixudos son animals de cuerpo robusto y patas curtas y firmes, que a sob\u00e9n rematan en zarpas con unglas no retractils y muit fuertes, que fan servir ta esgarrapar en a tierra u excavar. As patas son muit musculosas, mas que mas as debanteras, que fan marchar ta trobar-se l'alimento, rechirando piedras, esgarrapando en a tierra u a crosta d'os \u00e1rbols, y esforiquiando en os cados de belatros vertebraus menors.\nO pelache ye unatra de as suyas caracteristicas mas reconoixibles: tienen o lumo u a mayor parte d'o cuerpo cubierto de pel griso, y cualques especies, como a propia \"Meles meles\", tienen un patr\u00f3n de colors peculiar en a cara, con o rostro blanco con dos faixas negras lonchitudinals a la cabeza, que naixen en o mueso y se prolargan dica la foyeta, incluindo a os uellos y as orellas. Belatras especies o tienen diferent, pero tami\u00e9n fan diferencia con a coloraci\u00f3n d'a resta d'o cuerpo.\nA mayor\u00eda d'eixemplars adultos pesan d'entre 10 y 15 kilos, con una lonchitut corporal que baila d'entre 60 y 80 centimetros. Os eixemplars salvaches son conoixius por estar furos cuan se sienten encorralaus, y pueden fer gala d'una achilidat superior a la esperable ta ferir a zarpadas y con os dients.\nSon animals de costumbres crepusculars y nocturnos, con una taxia (orientaci\u00f3n) fundamentalment olfactiva. O mueso de bellas especies ye mas largo que en atras, y a sob\u00e9n muestran cualques cosa de mobilidat en a nariz.\nZoonimia.\nA forma mas extensa cheograficament, en o dominio ling\u00fcistico de l'aragon\u00e9s, ye \u00abtaixudo\u00bb, y a suya variant \u00abteixudo\u00bb, mas minoritaria. As dos tienen variants de pronunciaci\u00f3n, como /ta't\u0283udo/~/te't\u0283udo/ (\"tachudo\" y \"techudo\"), /ta't\u0283ugo/ (\"tachugo\" en Pandicosa y en Torla), /ta't\u0283ubo/ (\"tachubo\", en Arag\u00fc\u00e9s de lo Puerto y en Chasa) y dica \u00abtaixut\u00bb (/tai'\u0283u/, literalment pronunciau como \"taix\u00fa\"), que s'ha documentau nom\u00e1s que en Vio (val de Vio, Sobrarbe).\nIstas parolas tienen un uso antigo documentau, y no pareix que hesen estau circumscritas historicament a l'Alto Arag\u00f3n: s'ha trobau escrito taixugo (grafiau \"taxugo\" y con sufixo -ugo como o portugu\u00e9s \"teixugo\") en textos comercials d'o sieglo XV en Daroca y en Exea d'Albarrac\u00edn, bien ta o sud d'Arag\u00f3n. As formas castellanizadas \u00ab\"tahudo\"\u00bb y \u00ab\"tehudo\"\u00bb (que en castellano s'escribe \"\"tajudo\" y \"tejudo\"\") son muit comuns en o castellano d'Arag\u00f3n, por toda a cheograf\u00eda, y son un eixemplo claro d'aragonesismos por o substrato aragon\u00e9s que tiene o dialecto rechional d'o castellano.\nAs formas como \u00abtaix\u00f3n\u00bb tami\u00e9n han estau documentadas en tot o dominio ling\u00fcistico, dende a Ribagorza dica l'extrimo nord-occidental de a Chacetania, pero se fan servir menos que as d'o grupo de \u00abtaixudo\u00bb. S'ha documentau \u00abtaix\u00f3n\u00bb en Chist\u00e9n, Vio, a Espunya y Fiscal (Sobrarbe) y en Echo, Arag\u00fc\u00e9s y en Ans\u00f3, en as vals d'Echo y d'Ans\u00f3 (Chacetania) y en Samianigo (Alto Galligo). A suya variant \u00abteix\u00f3n\u00bb tiene una distribuci\u00f3n cuasi exclusiva d'os parlars ribagorzans; con as solas excepcions de Chist\u00e9n, Sant Chuan de Plan y Vio, que son en a vecina comarca de Sobrarbe, s'ha documentau en Ben\u00e1s, en Graus, en Torres, Fonz, Campo, Veri, Estadilla, Ch\u00eda, la Puebla de Castro, Sant Feliu de Veri, Castill\u00f3n de Sos y la Puebla de Fantova. A forma equivalent, pero con fonetica catalana, \u00ab\"teix\u00f3\"\u00bb, ye com\u00fan en o catal\u00e1n ribagorzano de localidaz como las Pauls, Tamarite, Alcampell, Sant Istevan de Litera u Bonansa.\nTanto as formas d'o grupo de \u00abtaixudo\u00bb como as que en son de \u00abtaix\u00f3n\u00bb dimanan d'o lat\u00edn &lt;*\"TAXO\" u, posiblement, &lt;*\"TAXONE\", que yera un prestamo en a luenga d'os dominadors romanos que heban amprau d'o chermanico &lt;*\"Dachs\". Manimenos, a parola propia d'o lat\u00edn ta nombrar a istos animals, &lt;\"MELES\", tami\u00e9n ha deixau derivaus en l'Alto Arag\u00f3n, anque tot pareix indicar que son mas limitaus a la zona nord-occidental; exlusivos d'as comarcas d'a Chacetania, Cinco Villas, a Plana de Uesca y l'Alto Galligo.\nS'ha documentau \u00abmel\u00f3n\u00bb (lat. &lt;*\"MELONE\" &lt;\"MELES\") en a comarca d'a Chacetania en Salvatierra d'Esca, Arag\u00fc\u00e9s, Botaya, Ans\u00f3, A\u00edsa, Borau, Villanuga, Sig\u00fc\u00e9s, Bailo y dica en a ciudat de Chaca, en Biel y Valpalmas en Cinco Villas, en Panzano, Ayerbe, Villalangua, Morillo de Galligo, Lobarre, Arguis, Labata y Forniellos de Mont-Arag\u00f3n en a Plana de Uesca, en Yebra y Bara (Sarrablo), Samianigo, Borr\u00e9s y Xabierregai en l'Alto Galligo. A la practica, en muitas d'istas localidaz tami\u00e9n se i puede sentir denominacions como \u00abtaix\u00f3n\u00bb y/u \u00abtaixudo\u00bb, que s\u00ed que son chenerals en tot l'\u00e1mbito aragonesofono, por o que se puede dicir que en l'Alto Arag\u00f3n occidental coexisten os derivaus de &lt;*\"TAXONE\" con es de &lt;*\"MELONE\".\nIsta forma ye corradical (comparte a radiz etimolochica) con belatras voces que existen en o grupo evolutivo iberorromanico occidental, como \u00ab\"melandru\"\u00bb (o mesmo animal) en astur-leyon\u00e9s, y \u00ab\"meloncillo\"\u00bb, en castellano, que amaga a mesma radiz en o nombre d'unatro carnivoro (\"Herpestes ichneumon\")."}
{"id": "12942", "revid": "188", "url": "https://an.wikipedia.org/wiki?curid=12942", "title": "Taix\u00f3n", "text": ""}
{"id": "12944", "revid": "188", "url": "https://an.wikipedia.org/wiki?curid=12944", "title": "Teix\u00f3n", "text": ""}
{"id": "12946", "revid": "188", "url": "https://an.wikipedia.org/wiki?curid=12946", "title": "Tejudo", "text": ""}
{"id": "12947", "revid": "69718", "url": "https://an.wikipedia.org/wiki?curid=12947", "title": "Idioma indonesio", "text": "L'idioma indonesio (\"Bahasa Indonesia\") ye la variedat standardizata de l'idioma malayo que ye oficial a Indonesia dende a suya independencia en 1945.\nFiliaci\u00f3n ling\u00fcistica.\nL'indonesio, chunto con altras luengas u variedaz d'o diasistema u conchunto malayo, ye clasificato adintro d'o subgrupo malayico d'o grupo d'idiomas malayopolinesios internos (u grupo sundan\u00e9s-celebesico), una d'os dos brancas occidentals en que s'estalla la gran familia malayopolinesia d'o filo austronesio.\nEstructura d'a luenga.\nFonoloch\u00eda y graf\u00eda.\nFonemas.\nOs cuatrons d'ast\u00ed baixo amostran os fonemas de l'indonesio muderno.\nL'indonesio tami\u00e9n conta con os diftongos , e . Manimenos, en silabas trancatas como a d'o vocable \"air\" (augua), no se i produz garra diftongo.\n\"Nota:\" As vocals entre parentesis son alofonos mientres que as consonants entre parentesis son \"ampranzas fonemicas\" y nom\u00e9s ocurren en vocables ampratos d'altros idiomas.\nAlfabeto.\nL'indonesio ye un d'os idiomas asiaticos que fa servir l'alfabeto latino, en una adaptaci\u00f3n propia. A letra \"c\" representa siempre o fonema (che). A letra \"g\" ye siempre /g/ (\"dura\", como en \"garra\") y \"j\" ye siempre , como a \"j\" anglesa. A \"v\" sona /f/ y l\"'h\" sona /h/ (como l'anglesa). Os digrafos \"ny\", \"sy\" y \"kh\", representan os fonemas , y , respectivament, pareixitos a los d'as graf\u00edas aragonesas \"\u00f1/ny\", \"(i)x\" e \"j\", mientres que o digrafo \"ng\", , puet emplegar-se a inicio de parola. A letra \"e\" se fa servir ta os fonemas /e/ y .\nPueden trobar-sen diferencias graficas posteriors a la independencia d'Indonesia, sobretot dimpu\u00e9s d'a reforma de 1972, encara que bellas graf\u00edas antigas (mes pareixitas a las holandesas) perviven en cualques nombres propios. Per ixemplo, o nombre de l'antigo president indonesio ye encara escrito a vegatas \"Soeharto\", y \"Yogyakarta\" puet veyer-se en ocasions como \"Jogjakarta\".\nLexico.\nO lexico elemental indonesio ye amanato ta o d'altros idiomas malayo-polinesios d'a zona. As influencias d'altros idiomas, manimenos, ye important, sobretot a de l'holand\u00e9s, idioma d'on que procede a mayor\u00eda de vocables ampratos. O resto provi\u00e9n mes que mes d'o sanscrito, l'arabe, o persa, o portugu\u00e9s y o chin\u00e9s, am\u00e9s d'as d'altros idiomas austronesios.\nA gran mayor\u00eda d'ampranzas ling\u00fcisticas mudernas, debito a la suya historia recient, provienen de l'holand\u00e9s. O sanscrito abraca, con tot, muitos aspectos d'a vita cutiana, l'arte y a relichi\u00f3n, en especial d'a hindu\u00edsta y d'a budista, l'herencio cultural d'as cuals se percibe clarament a buena parti de Chava y Bali. A influencia d'o sanscrito i pleg\u00f3 per medio d'os contactos con la India de fa mes de dos mil anyos, ya siga dreitament u a travi\u00e9s d'a luenga chavanesa antiga, a on que o numero d'ampranzas sanscritas ye muito mes gran. A relichi\u00f3n islamica, a mayoritaria en o Estato, ye a fuent principal d'o vocabulario d'orichen arabe. A influencia d'o portugu\u00e9s recula ent'os d\u00edas en os que arriboron t'as ditas islas d'as Especias es primers ploradors y mercaders europeus. Os vocables d'orichen chin\u00e9s surten d'o contino tracto con chineses en tot lo sudeste asiatico, a ormino referitos a articlos de gastronom\u00eda y cultura chinesas. Tot ixe bagache cultural ha feito que de cabo cuan i apareixcan dos u mes sinonimos d'o mesmo concepto. Asinas, l'indonesio conta con tres or\u00edchens diferens t'a parola \"libro\": \"pustaka\" (d'o sanscrito), que alquier connotacions de sapiencia antiga u conoiximientos esotericos; \"kitab\" (de l'arabe), asociato a libros relichiosos u de gu\u00eda moral, mesmo si no son islamicos; y \"buku\" (de l'holand\u00e9s), a parola mes comuna ta cualsiquier libro. En os zaguers decenios, ibi ha tami\u00e9n ampranzas d'altros idiomas (angl\u00e9s, chapon\u00e9s, ecetra.).\nAspectos socioculturals.\nSituaci\u00f3n cheografica.\nL'indonesio ye parlato a Indonesia y a Timor Oriental (a iste zaguer estato no ye oficial, pero a suya independencia d'Indonesia ye prou recient y i sigue como luenga de treballo). L'idioma se charra sobretot en as zonas urbanas, mientres que en as rurals o normal ye que as diversas etnias charren en o suyo idioma, l'indonesio estando-ie o segundo.\nYe tami\u00e9n parlato per muita chent d'a diaspora indonesia, mes que mes a los Pa\u00edses Baixos, Malaisia y Filipinas.\nSituaci\u00f3n social.\nEncara que a Indonesia se troban idiomas d'importancia historica, literaria y demografica, como lo chavan\u00e9s, l'indonesio ye o solo que espleita d'o estatus d'oficialidat. Ye l'idioma d'as institucions, d'a educaci\u00f3n y d'os medios de comunicaci\u00f3n. A Timor Oriental ye reconoixita per a Constituci\u00f3n como una d'as luengas de treballo (chunto con l'anglesa y las dos oficials, o portugu\u00e9s y o tetun). En consecuencia, cuasi tota la poblaci\u00f3n indonesia charra l'indonesio, como primer u segundo idioma, o que l'ha enclabato en a lista d'as diez luengas mes parlatas en o mundo en numero total de parladors.\nVariaci\u00f3n diatopica.\nL'idioma ye una variedat standardizata d'o diasistema malayo, y guarda un gran pareixito con a luenga st\u00e1ndard de Malaisia. Adintro de l'indonesio i hai bellas barians rechionals, devez que diferiencias de rechistros entre l'indonesio formal y o coloquial.\nLiteratura.\n\"Se veiga os articlos Literatura malaya y Literatura chabanesa.\"\nPer literatura indonesia gosa a entender-se a literatura malaya d'autors indonesios, sobretot en o \"bahasa indonesia\" u st\u00e1ndard d'Indonesia, encara que tami\u00e9n s'entiende a vegatas como a literatura d'autors indonesios en cualsiquier idioma d'Indonesia (chavan\u00e9s, sundan\u00e9s, ecetra.) u mesmo a literatura d'autors indonesios en holand\u00e9s.\nNombres destacatos en poes\u00eda son, d'entre altros, Minangkabau Muhammad Yamin (1903-1962), un d'os pioners en a poes\u00eda muderna a Indonesia e impulsor d'o indonesio como idioma fundacional d'o nuevo Estato indonesio, u Anwar Chairil (1922-1949), principal fegura d'a conoixita como \"Angkatan Empatpuluh Lima\" (\"cheneraci\u00f3n de 1945\") y un d'os grans revolucionarios en a literatura d'o pa\u00eds, con qui l'indonesio muderno cobr\u00f3 gran vigor literaria.\nPramoedya Ananta Toer (1925-2006) ye estato considerato un d'os principals novelistas en indonesio muderno, am\u00e9s de ensayista, contaire, critico, estoriador y traductor. Tradueito ta muitas luengas d'Occident, esti\u00f3 una fegura de fuerte embrecamiento politico.\nL'actual territorio indonesio conta igualment con una antiquisma y rica literatura oral.\nParolas d'orichen malayoindonesio.\nCualques parolas en luengas occidentals d'orichen malayo-indonesio son:\nTami\u00e9n son indonesio-malayos nombres propios como lo de Pap\u00faa (de \"papuah\", \"(pelo) frisato\") u lo nombre artistico de Margaretha G. Zelle, Mata Hari, que significa, literalment, \"uello de l'alba\"."}
{"id": "12950", "revid": "610", "url": "https://an.wikipedia.org/wiki?curid=12950", "title": "Decretos de Nueva Planta", "text": "Os Decretos de Nueva Planta son o conchunto de decretos promulgaus por Felipe V d'Espanya en a Guerra de Succesi\u00f3n Espanyola, entre 1707 y 1716, por os cuals se transform\u00f3 a organizaci\u00f3n d'os territorios d'a Corona d'Arag\u00f3n (Valencia, Catalunya, Balears y Arag\u00f3n).\nA Corona d'Arag\u00f3n refirm\u00f3 a candidatura de l'archiduque Carlos d'Austria a o trono espanyol, contra o candidato franc\u00e9s Felipe de Borb\u00f3n, refirmau por a Corona de Castiella. A derrota d'as tropas de l'archiduque en a batalla d'Almansa, o 25 d'abril de 1707, ubri\u00f3 as puertas d'os reinos d'Arag\u00f3n y Valencia a l'exercito d'os Borbons.\nO 29 de chunio de 1707 s'emiti\u00f3 un decreto que suprimiba la organizaci\u00f3n politica d'Arag\u00f3n y Valencia pa implantar-sen as leis propias de Castiella, y se chustificaba a decisi\u00f3n por a rebeli\u00f3n d'ixos reinos y o dreito de conquista. O decreto no aclariba brenca c\u00f3mo s'heban d'organizar enta debant -o Decreto quereba castigar a os reinos rebels, y no pas creyar una nueva organizaci\u00f3n estatal-, y por ixo mientres seguiba la Guerra de Succesi\u00f3n o caos politico y chudicial esti\u00f3 completo.\nEn 1711 s'emiti\u00f3 un segundo decreto que afectaba, mas que mas, a Arag\u00f3n: s'organiz\u00f3 a nueva Audiencia de Zaragoza que gobernar\u00eda enta debant o reino, y sobretot se reinstaur\u00f3 o dreito aragon\u00e9s p'as relacions entre os aragoneses, que s'ha manteniu vivo dica l'actualidat.\nEntre 1715 y 1716 se complet\u00f3 a Nueva Planta d'a Corona d'Arag\u00f3n, con decretos parellanos que afectaban a Catalunya y Balears. En os dos casos, os Decretos de Nueva Planta yeran millor planificaus que en 1707, pero tambi\u00e9n mostroron especial rigor con Catalunya, centro d'a resistencia austracista. Se ved\u00f3 l'uso oficial d'o catal\u00e1n, s'eliminoron as veguer\u00edas y se zarr\u00f3 a Universidat de Barcelona, encara que igual que en Arag\u00f3n se conserv\u00f3 o dreito civil.\nA consecuencia d'istos decretos esti\u00f3 l'asimilaci\u00f3n forzada d'a Corona d'Arag\u00f3n a las leis y costumbres de Castiella, y a fin d'as institucions aragonesas, como as Corz, a Deputaci\u00f3n u o Chusticia. O dreito aragon\u00e9s se manteni\u00f3, como o zaguer repui de l'antiga organizaci\u00f3n d'o reino. Por contra, istos decretos permitioron que os habitants d'a Corona d'Arag\u00f3n podesen ir, por primer vegada, enta America."}
{"id": "12968", "revid": "610", "url": "https://an.wikipedia.org/wiki?curid=12968", "title": "Francombat", "text": "O francombat ye un arte marcial franc\u00e9s, pareixito a lo jiu-jitsu y creyata en l'anyo 1988 por Alain Basset y Dominique Dumolin. Iste arte marcial se basa en a estratechia y a comprensi\u00f3n d'o cuerpo hum\u00e1n. Os suyos instructors levan ropas royas y atros estudiants levan ropas verdes.\nO francombat ye practicato en o sud de Francia. Se puede trobar escuelas de francombat en Par\u00eds, en Bordeus, y en Montpeller."}
{"id": "12969", "revid": "69718", "url": "https://an.wikipedia.org/wiki?curid=12969", "title": "Santa Coloma (A Riocha)", "text": "Santa Coloma ye un municipio d'a comunidat autonoma uniprovincial d'a Riocha en a comarca de Comarca de Nachera.\nA suya poblaci\u00f3n ye de 151 habitants (2006) en una superficie de 20,24\u00a0km\u00b2, con una densidat de poblaci\u00f3n de 7,46 hab/km\u00b2.\nToponimia.\n\"Coloma\" no responde a la fonetica d'a branca riochana d'o navarro-aragon\u00e9s, que conserva o grupo latino -MB- (\"COLUMBA\") y responde a la fonetica d'a branca aragonesa, y a la fonetica d'o dialecto burgal\u00e9s d'o castellano medieval.\nCheograf\u00eda.\nA localidat de Santa Coloma se troba situada a 763 metros d'altaria sobre lo livel d'a mar, a una distancia de 32\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "12970", "revid": "401", "url": "https://an.wikipedia.org/wiki?curid=12970", "title": "Luengas aisladas", "text": "Una luenga aislada ye una luenga natural pa la que no s'ha probau que denguna luenga viva u muerta que en siga parient y i tienga un mesmo orichen. Ye aquella luenga que no perteneix a denguna familia de luengas propiament dita (ye o solo miembro d'a familia).\nO basco ye un eixemplo de luenga aislada, encara que exista a teor\u00eda basco-iberista, no aceptada por a mayor parte d'os especialistas. Atros eixemplos actuals son o ket d'o Yenisei y o buruchasqui de Pakist\u00e1n. Luengas aisladas ya muertas estioron o etrusco, o eteocretense, o sumerio y a luenga no celtica d'os pictos."}
{"id": "12971", "revid": "610", "url": "https://an.wikipedia.org/wiki?curid=12971", "title": "Luengas aborichens australianas", "text": "As luengas aborichens australianas comprenden diversas familias de luengas y luengas aislatas nativas d'Australia y atras islas, anque exceptuando Tasmania.\nOs aborichens tasmanians fuoron exterminatos mui pronto en a colonizaci\u00f3n d'Australia y as suyas luengas morioron antes d'estar documentatas. Historicament os habitants d'a isla estioron aislatos en a zaguera glaciaci\u00f3n y siguioron sin contacto mas de 10.000 anyos. As suyas luengas son inclasificables con os pocos datos disponibles, anque parixe que teni\u00f3 parexito fonolochico con as luengas d'o continent."}
{"id": "12973", "revid": "3972", "url": "https://an.wikipedia.org/wiki?curid=12973", "title": "Mart\u00edn d'o R\u00edo", "text": ""}
{"id": "12974", "revid": "3972", "url": "https://an.wikipedia.org/wiki?curid=12974", "title": "Monreyal d'o Campo", "text": ""}
{"id": "12975", "revid": "8541", "url": "https://an.wikipedia.org/wiki?curid=12975", "title": "Luenga aislata", "text": ""}
{"id": "12976", "revid": "45", "url": "https://an.wikipedia.org/wiki?curid=12976", "title": "Bahasa Indonesia", "text": ""}
{"id": "12979", "revid": "401", "url": "https://an.wikipedia.org/wiki?curid=12979", "title": "Eure", "text": "Eure ye un departamento situato en o norte de Francia, perteneixient a la rechi\u00f3n de Normand\u00eda.\nA suya poblaci\u00f3n ye de 541.054 habitants en una superficie de 6.040 km\u00b2, con una densidat de poblaci\u00f3n de 90 hab/km\u00b2.\nA suya capital ye a ciudat d'Evreus, y en fan parte 3 districtos, 23 cantons y 585 comunas."}
{"id": "12980", "revid": "401", "url": "https://an.wikipedia.org/wiki?curid=12980", "title": "Essonne", "text": "Essonne (91) ye un departamento franc\u00e9s d'a rechi\u00f3n d'Isla de Francia. Muga con os departamentos d'Altos d'o Sena y de Val d'o Marne a o norte, de Sena y Marne a l'este, de Loiret a o sud, de Eure y Loir y de Yvelines a l'ueste."}
{"id": "12981", "revid": "401", "url": "https://an.wikipedia.org/wiki?curid=12981", "title": "Yvelines", "text": "Yvelines (78) ye un departamento franc\u00e9s d'a rechi\u00f3n Isla de Francia, que fa parte de l'aria metropolitana de Par\u00eds.\nA suya poblaci\u00f3n ye d'1.354.304 habitants en una superficie de 2.284 km\u00b2, con una densidat de poblaci\u00f3n de 648 hab/km\u00b2.\nA suya capital se troba en a ciudat de Versailles, y en fan parte 4 districtos, 39 cantons y 262 comunas."}
{"id": "12982", "revid": "401", "url": "https://an.wikipedia.org/wiki?curid=12982", "title": "Sena y Marne", "text": "Sena y Marne (77) (en franc\u00e9s \"Seine-et-Marne\") ye un departamento de Francia que perteneixe a la rechi\u00f3n d'Isla de Francia. Debe o suyo nombre a os r\u00edos Sena y Marne.\nA suya poblaci\u00f3n ye d'1.193,767 habitants (1999) en una superficie de 5.915 km\u00b2, con una densidat de poblaci\u00f3n de 212 hab/km\u00b2.\nA suya capital ye Melun, y se troba dividita en 5 districtos, 43 cantons y 514 comunas."}
{"id": "12983", "revid": "82", "url": "https://an.wikipedia.org/wiki?curid=12983", "title": "Premio de relatos Luis del Val", "text": ""}
{"id": "12984", "revid": "82", "url": "https://an.wikipedia.org/wiki?curid=12984", "title": "Premio de relatos &quot;Luis del Val&quot;", "text": ""}
{"id": "12985", "revid": "69718", "url": "https://an.wikipedia.org/wiki?curid=12985", "title": "Alicant", "text": "Alicant (\"Alicante\" en castellano; \"Alacant\" en valenciano) ye una ciudat valenciana, capital d'a Provincia d'Alicant y d'a comarca de l'Alicant\u00edn.\nEn 2016 a suya poblaci\u00f3n yera de 330.525 habitants, con una superficie de 201,27 km\u00b2 y una densidat de poblaci\u00f3n de 1.642,77 hab/km\u00b2."}
{"id": "12986", "revid": "610", "url": "https://an.wikipedia.org/wiki?curid=12986", "title": "Chiprana", "text": "Chiprana ye un municipio de la provincia de Zaragoza, situau en la comarca de lo Baixo Arag\u00f3n-Casp.\nCheograf\u00eda.\nYe situau a 178 metros sobre lo livel d'a mar y a 102\u00a0km de Zaragoza, sobre una ripa de la marguin dreita d'Ebro.\nToponimia.\nLo toponimo \"Chiprana\" presenta fonetica mozarabe con palatalizaci\u00f3n. Bi ha diferents hipotesis sobre lo suyo orichen y significau.\nS'ha dito que bien de lo lat\u00edn vulgar \"CIPRESUS\", en lat\u00edn clasico \"CUPRESSUS\" (Cipr\u00e9s) y siga un caso de palatalizaci\u00f3n de CE, CI seguntes la fonetica mozarabe. Puede referir-se a una cupresacia de lo terreno: la sabina comuna \"Juniperus phoenicea\" u la sabina tarabina \"Juniperus thurifera\".\nYe mas facil que se remonte a lo nombre d'un \"FUNDUS\" romano, como muitos toponimos de la val d'Ebro, que tami\u00e9n tienen lo sufixo de pertenencia -\u00e9n, -ena, -\u00e1n, -ana. La base ser\u00eda \"CYPRIANA\", femen\u00edn de \"CYPRIANUS\". La evolucion dende \"CYPRIANA\" ta Chiprana s'explica tami\u00e9n por la fonetica mozarabe, con palatalizaci\u00f3n de lo grupo CI-.\nBi ha muitos microtoponimos en aragon\u00e9s (como \"Monconiller\") u con trazas aragonesas.\nPatrimonio natural.\nEn lo termin municipal de Chiprana han establiu la Reserva Natural de las Saladas de Chiprana pa protecher la singularidat natural present en la salada de Chiprana, que ye una de las pocas saladas de la peninsula Iberica con augua tota l'anyada. Bi ha un paleocanal en bel meyo. I ha tapices algars unicos en lo mundo y invertebraus endemicos. Manimenos las condicions han cambiau dende que la ceica \"La Fillola\" i desemboca y han dulcificau l'augua, afavorindo a especies cosmopolitas. La especie de Tamariza que bi ha en las marguins de la salada ye diferent de lo \"Tamarix gallica\" mas cheneral, ye \"Tamarix boveana\".\nExiste cerca una laguna d'augua dulce de tot, La Estanca.\nPatrimonio Arquitectonico.\nLa ermita de la Virchen de la Consolaci\u00f3n ye declarada Molimento Historico-Artistico Nacional; ye un edificio con restos de lo Mausoleu de los Flavios en la frontera. Bi ha bel resto romano en lo mesmo nuclio urb\u00e1n de Chiprana.\nLuengas y parlas.\nLa parla chipranesca ye vista como diferent por la chent de lo Baixo Arag\u00f3n y Ribera Baixa; ye conoixiu como chipranesco y ye a variedat de lo castellano con mas restos d'aragon\u00e9s a lo sud d'Ebro, con caracters que lo relacionan con lo Semontano y Sobrarbe. Como palabra d'influencia sobrarbesa u ribagorzana tenemos \"lera\", que en aragon\u00e9s cheneral y en lo lexico de Casp y atros lugars vecins a on se charra castellano, ye \"glera\". La casa de la villa tien como retulo \"Casa de la Villa\", en aragon\u00e9s como en Andorra."}
{"id": "12987", "revid": "41", "url": "https://an.wikipedia.org/wiki?curid=12987", "title": "Castellano chipranesco", "text": "O chipranesco ye una parla local castellano con muito substrato ling\u00fcistico aragon\u00e9s que se charra en Chiprana.\nEntonaci\u00f3n.\nA entonaci\u00f3n ye como en Castell\u00f3n de Val de Chasa y L'Almolda, y diferent d'a entonaci\u00f3n baturra d'a comarca. A chent d'a redolada lis se'n riyen con a historia \"Otra Chaqueta\" recontata con personaches y entonaci\u00f3n de Chiprana. Esta entonaci\u00f3n ye pareixita a la d'as Vals d'o norte de Sobrarbe: Vio, Puertolas, Tella, Bielsa, ecetra...\nSintaxi.\nComo en caspol\u00edn se rechista a estructura \"Le'n, Les ne\" en as combinacions de pronombres febles. Esta estructura en castellano ye \"se lo\", \"se la\", ecetra...\nLexico.\nSe conserva muito lexico pre-castellano, igual que en Casp, porque son luent d'a muga con Castiella y de Zaragoza, pero se diferencia d'o caspol\u00edn porque no s'emplegan tantos catalanismos. Como palabra d'influencia Sobrarbesa u Ribagorzana tenemos \"lera\", que en aragon\u00e9s cheneral y en o lexico de Casp y atros lugars vecins on se charra castellano, ye \"glera\".\nRefrans.\nExisten refrans y literatura popular con muito component aragon\u00e9s:"}
{"id": "12988", "revid": "610", "url": "https://an.wikipedia.org/wiki?curid=12988", "title": "Poema de Yu\u00e7uf", "text": "O poema de Yu\u00e7uf ye un poema alchamiau escrito en idioma aragon\u00e9s en o sieglo XIV. Se'n conoixen dos manuscritos, a versi\u00f3n A (mes antiga) y a versi\u00f3n B (mes moderna). Ram\u00f3n Men\u00e9ndez Pidal lo estudi\u00f3 en 1952.\nMen\u00e9ndez Pidal trasliter\u00f3 \"Poema de Yu\u00e7uf\" dende l'aragon\u00e9s alchamiau y no \"Poema de Yusuf\" (como gosan trasliterar dende l'arabe), porque denomina \"\u00e7in\" a la letra \"s\u012bn\" y porque esta letra representa en os textos alchamiaus aragoneses o fonema africato alveolar que os cristianos escribiban \"c\", \"\u00e7\".\nLuengache d'o poema.\nA versi\u00f3n tardana B presenta bel caso de castellanizaci\u00f3n fonetica que no son presents en a versi\u00f3n A, como por eixemplo o cambio d'a \"ch\" (representata con a letra chim) enta \"x\" (representada con a letra xin). En a versi\u00f3n B se confunden as graf\u00edas pa as africadas xorda (letra sin) y sonora (letra zai), pero manimenos a confusi\u00f3n d'estos fonemas romances ye documentada en Arag\u00f3n ya en o sieglo XI.\nPoema de Yu\u00e7uf.\nPrincipio d'o Poema (no tot lo que se trascribe como x interpretamos que se pronunciaba asinas)."}
{"id": "12989", "revid": "41", "url": "https://an.wikipedia.org/wiki?curid=12989", "title": "Aragon\u00e9s central", "text": "L'aragon\u00e9s central ye l'aragon\u00e9s que se charra entre as vals de Bielsa y Tena, y en o Prepireneu a o norte de Guara. Ye millor definito por caracters foneticos que por caracters morfolochicos u lexicos y dende estos zaguers puntos de vista l'aragon\u00e9s central d'a cuenca d'o Galligo ser\u00eda aragon\u00e9s occidental y l'aragon\u00e9s central d'a cuenca d'a Cinca ser\u00eda aragon\u00e9s oriental en un sentito amplo sin parar cuenta en a propuesta de clasificaci\u00f3n d'as parlas altoaragonesas en cuatre brancas.\nBi ha pocos escritors que haigan escrito a suya obra en aragon\u00e9s central en relaci\u00f3n a l'aragon\u00e9s oriental y occidental, tampoco no se'n ha replegau tanta literatura popular como en as variedaz oriental, occidental y meridional. Manimenos en as pastoradas ribagorzanas fan servir trazas de l'aragon\u00e9s central como os pasticipio en \"-ato\", \"-ito\" pa imitar a parla rustica de ciertos pastors.\nFonetica.\nConserva a fon\u00e9tica de l'aragon\u00e9s pirenaico preliterario:\nMorfolochia:.\nEn o sector central trobamos en muitos puestos l'articlo \"ro\", \"ros\", \"ra\", \"ras\" como forma post-vocalica de l'articlo aragon\u00e9s cheneral \"o\", \"os\", \"a\", \"as\". Coincide con as formas gasconas de l'atro costato d'os Pireneus. Se documenta ya en un texto antigo procedent de Sobrarbe que yera en lat\u00edn pero teneba formas romances:\nS'emplegan os participios \"-ato\", \"-ito\", consideraus os mas d'alcuerdo con a fonetica aragonesa. Manimenos en bella zona coexiste con \"-au, -iu\" que tiende a predominar, y mesmo han feito que se pierdan os primers.\nEn derivaci\u00f3n os sufixos \"-au\", \"-iu\" y \"-ugo\" tienen as variants \"-ato\", \"-ito\" y \"-uco\"."}
{"id": "12990", "revid": "41", "url": "https://an.wikipedia.org/wiki?curid=12990", "title": "Aragon\u00e9s d'o Semontano de Balbastro", "text": "L'aragon\u00e9s d'o Semontano de Balbastro ye l'aragon\u00e9s semontan\u00e9s que se charra en Naval, Lo Grau, Coste\u00e1n, Balbastro, Castillazuelo, Salas Altas, Salas Baixas, Colungo, Alquezra, Adauesca, Santa Mar\u00eda de Dulzis, Poz\u00e1n, Peraltiella, Azara, Azlor, Abiego, Ponzano, Ascellas, Barbunyals y Biarche.\nNo existe deseparaci\u00f3n cheografica neta con atras variedaz d'aragon\u00e9s meridional, o feito de fer ista distinci\u00f3n ye por razons cheograficas d'explicar os rasgos que se veyen es estudios filolochicos de cada comarca u parzana, caracters no necesariament diferents d'a comarca u parzana d'o costato.\nMorfoloch\u00eda.\nExiste articlo \"o\", \"os\", \"a\", \"as\", cheneral en aragon\u00e9s. Manimenos en bels lugars trobamos dezaga vocal \"ro\", \"ros\", \"ra\", \"ras\":\nApareixe en o baixo Vero (Colungo, Buera, Guerta, Poz\u00e1n, Castillazuelo), en Salas Altas, Salas Baixas, Rodellar, As Almunias). Tami\u00e9n ye rechistrato en Biarche (ya no s'emplega), Sant Pelegr\u00edn, Val de Nocito, Coscullano y Abiego, ya fuera d'a comarca.\nEn Lo Grau, Naval, Cosculluela de Fantova, Oz y Coste\u00e1n existe a forma \"lo\", \"los\", \"la\", \"las\".\nS'emplega o pronombre \"tos\", como ye normal en a zona oriental, en cuenta de \"vos\", l'orichinal, y que huei ye propio d'a zona occidental.\nO present d'o verbo \"fer\" se fa como en aragon\u00e9s estandar, a diferencia d'o semontano d'Ayerbe: \"foi, fas, fa, femos, fez, fan\"\nO pasato imperfecto d'indicativo d'o verbo \"estar-ser\" en cambeo ha perdito a diftongaci\u00f3n (en o g\u00fcegal baixorribagorzano no diftonga) y se fa como en castellano: \"era\", \"eras\", \"era\", \"eramos\", \"eraz\", \"eran\"\nO preterito perfecto de subchuntivo se fa como en belset\u00e1n y benasqu\u00e9s: \"s\u00eda\", \"s\u00edas\", \"s\u00eda\", \"siamos\", \"siaz\", \"s\u00edan.\"\nO diminutivo -et se pronuncia /-ed/.\nComo repuis de participios en \u2013ato, -ito tenemos \"tozal de Lo Pingato\", en o termin municipal de Coste\u00e1n.\nSe documenta l'uso d'a preposici\u00f3n \"cuentra\", d'uso en textos medievals y que seguntes Chabier Tom\u00e1s Arias debeba estar cheneral en os lugars en o curso d'os r\u00edos Vero y Alcanadre."}
{"id": "12992", "revid": "69718", "url": "https://an.wikipedia.org/wiki?curid=12992", "title": "Estral", "text": "A estral u astral (d'o lat\u00edn \"DEXTRALE\", prenunciata ~ ) ye una ferramienta emplegata ta fustiar, picar y treballar a fusta en cheneral, consistent d'una fuella u tozuel de fierro u acero de ripa esmolata enchascata sobre un astil de fusta.\nEngu\u00e1n s'emplegan tipicament ta vulcar y esbrozar \u00e1rbols u fer a picada, anque en o pasato s'heban emplegato a sob\u00e9n como armas de guerra u caza, dende lo neolitico, habendo-se desarrollato prous modelos diferents d'ixas estrals de guerra en l'antiguedat, mesmo belunas ta arrullar-las contra os enemigos. Os bombers en emplegan ta espaldar as puertas u finestras ta poder dentrar en os edificios. Tami\u00e9n n'i ha que s'emplegan en determinatos esportes, como ye lo caso d'os \"aizcolaris\" d'o Pa\u00eds Basco, u os arrulladors d'estrals esportivos.\nHistoria.\nOs orichens historicos d'as estrals s'han de mirar segurament en a prehistoria. Piedras de pedrenya tallatas talment con forma d'almendra u altras de diorita u basalto politas per uno u os dos costatos suyos, yeran fuertament enligatas en un astil de fusta con un ligallo estreito, cheneralment en posici\u00f3n perpendicular (formando bel anglo recto) con o palo. Probablement istas primeras estrals no serviban que como armas en a luita contra altras personas u animals salvaches. En relaci\u00f3n con ista primitiva funci\u00f3n d'as estrals, se troba encara huei estrals-martiello en es paises nordicos d'arquitectura relacionatas con as estrals modernas, pero que teneban funci\u00f3n ornamental dica no fa guaires anyadas. Herencio linguistico d'as estrals de piedra neoliticas ye que en basco o nombre d'a estral ye muito pareixito a \"harri\" que significa \"piedra\".\nEn a Edat de Bronce las fabricaban de fierro u cobre de forma semellant a las neoliticas. As estrals de cobre yeran ligatas en un palo igual que las mes antigas, meyant esberlas y una ansa que las heba de mantener unitas ta l'astil. Persas y echipcianos en heban feto de fierro y bronce como armas, perque se n'han trobato eixemplos en bellas tumbas faraonicas y altras amaneixen representatas en pinturas. Tami\u00e9n fuoron emplegatas per os pueblos prehelenos tal como s'ha amostrato en os chacimientos de Troya.\nOs griegos no en fayoron guaire uso, pero ta os romanos esti\u00f3 una arma destacata dintro d'os exercitos, os cuals la emplegoron como equipamiento t'as tropas auxiliars y como distintivo d'os \"lictors\", os cuals en heban portiato de dos cantos mesas adintro d'as suyas \"fasces\". Esti\u00f3, am\u00e9s, arma d'os chermanos, en especial d'os francos y entre tota la Alta Edat Meyana esti\u00f3 un arma muito emplegata per gran parte d'os exercitos europeus, mientres que manteneba similaridaz abundants con as ferramientas d'o mesmo nombre. Dende fins d'o sieglo XIV la evoluci\u00f3n d'as estrals de guerra las ha levato enta disenyos mes elaboratos que no as de treballo, prenendo la forma d'una astral de dople canto en o caso d'as primeras que gosaba a cullir-se en l'alto d'un astil mes similar a la uno d'una lanza, escomenzando-se en ixes anyos a epoca en que s'emplegoron mes que mes como las alabardas. Arredol d'a segunda metat d'o sieglo XVII deix\u00f3 d'estar una arma popular d'entre os exercitos de tierra, y qued\u00f3 nom\u00e9s emplegata en as batallas navals, a on dica bien dentrato lo sieglo XIX se contin\u00f3 fendo-la servir. Ixa forma peculiar yera clamata \"estral d'abordamiento\"."}
{"id": "12994", "revid": "401", "url": "https://an.wikipedia.org/wiki?curid=12994", "title": "Ixuela", "text": "A ixuela ye una ferramienta con tozuel d'acero feita ta treballar a madera (\"fustiata\"), esvuadando especialment trallos u vigas, u ta la factura d'as bac\u00edas tradicionals. Tecnicament ye una evoluci\u00f3n d'as estrals por lo suyo emplego, en fendo cambear l'anglo d'a fuella suya, de paralelo dica perpendicular respecto de l'astil. D'ixa maniera, se consegui\u00f3 que en trucando la fusta, o trucazo no fuese si que paralelo a la superficie, usualment a favor d'as aug\u00fceras d'o material, fendo que s'alzase d'un regular nom\u00e1s una capa superficial d'\u00e9ste por cuentas d'ubrir-se la pieza de tot como gosa pasar con a estral.\nO emplego d'as ixuelas ye muit vinclato con a fayena de fusteyata tradicional, y ye perdendo-se a saber-las priesas en os zaguers anyos en os paises occidentals.\nAs variants mes chiquetas en mida que s'emplegan en o treballo d'a fusta (fustiata) reciben o nombre d'ixoletas u ixolons."}
{"id": "12995", "revid": "610", "url": "https://an.wikipedia.org/wiki?curid=12995", "title": "Neopaganismo", "text": "O neopaganismo ye un grupo heterochenio de relichions que miran de recuperar o polite\u00edsmo de l'antiga Europa. Se fa servir a palabra \"neopaganismo\" ta diferenciar-lo d'o paganismo d'os tiempos antigos. A bels siguidors mas u menos estrictos de relichions precristianas como as celticas, nordicas, neoromanas u neohelenicas no les fa goyo que se les aplique a palabra neopaganismo.\nIstas relichions tienen mas diferencias entre ellas pero tami\u00e9n tienen como caracteristicas comuns o respeto a la naturaleza, a veneraci\u00f3n de muitos dioses (polite\u00edsmo), l'uso d'a mitoloch\u00eda antiga y a creyencia en a machia.\nAs relichions paganas siempre han estato ricas en simbols de muitos significatos y d'orichens d'o pasato. En a modernidat ye predominant un simbolo d'orichen greco-roman, o pentaclo, que puet estar emplegato como emblema de totas as relichions d'o neopaganismo. Cada tradici\u00f3n neopagana gosa tener os suyos propios simbolos, que en o caso d'as relichions reconstruitas son dreitament heredatos d'o patrimonio cultural d'as antigas religions paganas en que se basan."}
{"id": "12996", "revid": "610", "url": "https://an.wikipedia.org/wiki?curid=12996", "title": "Nacionalismo irland\u00e9s", "text": "O nacionalismo irland\u00e9s ye una corrient nacionalista surchita en Irlanda dende finals d'a Edat Meya con a ocupaci\u00f3n de partes d'Irlanda por o reino d'Anglaterra que advoga por a uni\u00f3n de tota Irlanda libre d'o dominio d'o Reino Uniu. Iste sentimiento faci\u00f3 posible a rebeli\u00f3n irlandesa de 1641, que ubri\u00f3 a puerta t'a conquiesta d'Irlanda por Cromwell, y ye o sentimiento que bi ha dezaga d'as luitas de l'Exercito Republicano Irland\u00e9s (\"\u00d3glaigh na h\u00c9ireann\" \"exercito de voluntarios\" en irland\u00e9s; \"Irish Republican Army\" en angl\u00e9s), organizaci\u00f3n que luita dende fins d'o sieglo XIX ta lograr a independencia d'Irlanda, primero, y a suya reunificaci\u00f3n con Irlanda d'o Norte dimpu\u00e9s. Ha feito ataques terroristas en Irlanda d'o Norte, en Irlanda y en Anglaterra.\nHue, a relevancia d'o tradicional nacionalismo irland\u00e9s concierne a o status d'Irlanda d'o Norte, que fa parti d'o Reino Uniu, pero una sustancial minor\u00eda nacionalista s'estima mas de fer parte d'Irlanda.\nIdeoloch\u00eda.\nO nacionalismo irland\u00e9s s'ha estato preocupando historicament d'a relaci\u00f3n d'Irlanda con Gran Bretanya. Tami\u00e9n s'ha referito a la opresi\u00f3n historica d'os catolicos, que son identificatos como a chent irlandesa nativa, por os protestants, que s'identifican con a presencia britanica en Irlanda. Sindembargo, ista afirmaci\u00f3n cal matizar-la, porque muitos nacionalistas irlandeses son de relichi\u00f3n protestant, como Theobald Wolfe Tone, considerato o pai d'o nacionalismo irland\u00e9s, u Patrick Pearse, uno d'os dirichents d'a sublevaci\u00f3n de Pascua de 1916."}
{"id": "12997", "revid": "339", "url": "https://an.wikipedia.org/wiki?curid=12997", "title": "Chipre d'o Norte", "text": ""}
{"id": "12998", "revid": "188", "url": "https://an.wikipedia.org/wiki?curid=12998", "title": "Astral", "text": ""}
{"id": "13000", "revid": "401", "url": "https://an.wikipedia.org/wiki?curid=13000", "title": "Rubus ulmifolius", "text": "A barza u charga (\"Rubus ulmifolius\" ) ye un arbusto no lenyoso d'a familia \"Rosaceae\", caracterizau por o suyo creiximiento sarmentoso, con brancas largas y poco ramificadas, de secci\u00f3n pentagonal cuan son ch\u00f3vens, punchudas en tot lo suyo desarrollo, que pueden gosar creixer dica os 3 metros de lonchitut.\nDescripci\u00f3n.\nTiene as follas imparipinnadas, composadas de tres u cinco foliolos peciolaus, con forma eliptica cadag\u00fan, con as laderas aserradas u dentadas. A color d'as follas ye verda intensa por alto, y blanca pilosa por debaixo.\nAs flors suyas son blancas u rosadas, de cinco sepalos y cinco petalos, mesurando bels diez u quince milimetros de diametro. Amaneixen en carracez, que dimpu\u00e9s se tornan inflorescencias de forma oblonga u piramidal. Os sepalos son siempre grisos u blanquinyosos. A color d'os petalos pende de l'eixemplar, y suele variar dende blanca dica rosa.\nA fruita que fan ye comestible, y recibe a denominaci\u00f3n de \u00abmora\u00bb u \u00abmuera\u00bb. Manimenos, por contra de tractar-se d'una sola fruita individual, a muera ye una agrupaci\u00f3n de drupas chicorronas naixidas en carrazo, que se tornan a lo primer royas y dimpu\u00e9s negras cuan maduran.\nDistribuci\u00f3n.\nA barza ye una planta prou mas invasiva que no belaltras especies d'a familia \"Rosaceae\", en creixendo rapeda, a dem\u00e9s d'estar capable ta escapar cuan se multiplica vechetativament, en brostando-le benas dende as branquetas mas baixas que puedan tocar tierra, por a on que i puede formar percullos nuevos. Gosa colonizar grans extensions de selva, monts baixos y baixants de montanya, en estar que forma matullars en periodos prou curtos de tiempo. Ye una planta frecuent en as marguins d'os camins y en as espuendas d'entre fincas de cultura.\nA sola dexichencia que se'n conoix ye con o nitrocheno, elemento que le cal que siga abundant en o terreno a on creix, por el que ye una especie mas colonizadera en os entornos humanizaus que no en arias v\u00edrchens.\nA suya aria de distribuci\u00f3n yera a cuenca mediterrania y Eurasia, en estando nativa en Europa, norte d'Africa y Asia. En l'actualidat, se'n puede trobar formacions en America y Ocean\u00eda porque se i introduci\u00f3 por o intr\u00e9s gastronomico d'as mueras que produce.\nEn hibierno, en latitutz temperadas y subtropicals en as que se i rechistre temperaturas baixo cero con frecuencia, as follas gosan perder a coloraci\u00f3n verde tan vitarisca que manifiestan en os periodos vechetativos y pueden tornar-se mas royiscas. Isto ye un efecto d'a retracci\u00f3n d'a sapia, que se'n retira ta privar os efectos nocivos d'as cheladas, y no i queda si que os pigmentos mas minoritarios.\nFitonimia.\nEn o dominio ling\u00fc\u00edstico de l'aragon\u00e9s se documenta dos grupos claros de fitonimos ta ista planta. O primer el composan a palabra \u00abbarza\u00bb y os suyos derivaus (\u00abbarcera\u00bb, \u00abesbarcer\u00bb, etc.) que s'han puesto documentar en buena cosa de lugars por a mayor parte de l'Alto Arag\u00f3n. O segundo grupo el composan a palabra \u00abcharga\u00bb y as suyas variants y derivaus (\u00abcharguera\u00bb, \u00abxarguera\u00bb, \u00abcharra\u00bb, etc.) que i tiene una distribuci\u00f3n mas que mas occidental.\nBarza.\nA palabra \u00abbarza\u00bb tiene una etimoloch\u00eda desconoixida, anque o profesor Brian Mott, en o suyo diccionario etimolochico sobre o chistab\u00edn i proposa que ser\u00eda d'or\u00edchens prerromanas. Manimenos, o diccionario etimolochico de Jos\u00e9 Pardo Asso (1938) la considera una forma d'a palabra \u00abbarda\u00bb, que ye d'etimoloch\u00eda latina, pus ixaltra gosa fer referencia a un muret u viedau feito de plantas, especialment con as que son punchudas y privan que se transgreda, por el que ye una posibilidat que cal no descartar. De \u00abbarza\u00bb s'ha formau belaltras formas derivadas, sobre tot as que se'n podr\u00eda considerar de denominaci\u00f3n colectiva, como \u00abbarcera\u00bb, \u00abbarcero\u00bb, \u00abesbarcero\u00bb, etc. que tienen una lochica clara y entendible si se cuenta que as barzas gosan creixer en formacions con muitos piez y se fa dificil distinguir-ie os eixemplars.\nPor comarcas d'Arag\u00f3n, se documenta a forma \u00abbarza\u00bb en Botaya en a Chacetania, y en Uncastiello y Sos en Cinco Villas como limites mas occidentals de ista denominaci\u00f3n, el que quiere decir a practica totalidat de l'amplo d'o territorio de parla aragonesa. S'ha documentau tami\u00e9n en Alcoleya de Cinca en a Cinca Baixa, a on que no se i explica si no ye como palabra de substrato aragon\u00e9s en o castellano d'Arag\u00f3n. En Sobrarbe, Ribagorza y o Semontano de Balbastro se siente profusament, con documentacions en Saruis\u00e9, Broto, A Espunya, Torla y Boltanya en Sobrarbe, en Capella, en Torres \"del Obispo\" en Ribagorza, en Radiquero, Castillazuelo, Rodellar, Salas Altas, Berbegal y a propia Balbastro en o Semontano. Se documenta barza tami\u00e9n en Tramacastiella y Yesero en l'Alto Galligo, y en Monflorite, Linars de Marcuello y Arascu\u00e9s y a propia ciudat de Uesca en a Plana de Uesca.\nA palabra \u00abbarcero\u00bb pareix que tendr\u00eda una distribuci\u00f3n cuasi exclusivament ribagorzana, alternando-se con l'anterior en bels lugars. S'ha documentau en Graus, Torres, Campo y Capella. Tami\u00e9n en Fonz, que anque faiga parte d'a Cinca Meya ye una villa de parla ribagorzana. A suya equivalent morfolochica en femenino, \u00abbarcera\u00bb, s'ha documentau en Salas Altas (Semontano de Balbastro) y en Ang\u00fc\u00e9s (Foia de Uesca). Una tercera variant, \u00abesbarcero\u00bb, no s'ha documentau si que en Ontinyena (Baixa Cinca) y en a ribagorzana villa de Graus.\nO nombre t'a formaci\u00f3n arbustiva feita de barzas se conoix como \u00abbarzal\u00bb en muitos lugars en Sobrarbe, en Tardienta (Monegros) y en Castillazuelo (Sem. Balbastro). A forma \u00abbarcical\u00bb no s'ha documentau si que en Pandicosa (Alto Galligo).\nCharga.\nA palabra \u00abcharga\u00bb podr\u00eda tener una etimoloch\u00eda verdaderament prerromana. As indagacions lexicograficas d'autors como Rafel Vidaller fan pensar que tanto \u00abcharga\u00bb como as suyas derivadas (que s'observa que tienen cualque analoch\u00eda con as de \u00abbarza\u00bb) tienen una distribuci\u00f3n cheografica que exclusivament cubre bels lugars en o sector nort-occidental d'Arag\u00f3n.\nS'ha documentau \u00abcharga\u00bb en Salvatierra d'Esca, Ans\u00f3, Berd\u00fan y Botaya en a Chacetania, en Borr\u00e9s en l'extremo occidental de l'Alto Galligo, en Luesia, Sos y Uncastiello en Cinco Villas. Significativament, o solo lugar a on que s'ha puesto documentar ista denominaci\u00f3n fuera de l'Alto Arag\u00f3n ye Novallas en a comarca de Tarazona y Moncayo, lo que pareix que completa ixa im\u00e1chen de que se tractar\u00eda d'una palabra exclusiva de l'aria occidental d'Arag\u00f3n.\nA variant \u00abcharguera\u00bb se reconoix en Borr\u00e9s, en Ans\u00f3, en Salvatierra, en Botaya, en Luesia y en Sos. Tami\u00e9n se conoix en Longars. Una deformaci\u00f3n d'ista zaguer palabra, como \u00absarguera\u00bb, ye la que se documenta en Echo y en Arag\u00fc\u00e9s de lo Puerto, anque iste zaguer caso pareix que podr\u00eda estar un trepuz con o nombre d'a \u00absarguera\u00bb, que ye unaltra planta que tami\u00e9n fa verdugos."}
{"id": "13001", "revid": "188", "url": "https://an.wikipedia.org/wiki?curid=13001", "title": "Barza", "text": ""}
{"id": "13004", "revid": "188", "url": "https://an.wikipedia.org/wiki?curid=13004", "title": "Robus ulmifolius", "text": ""}
{"id": "13005", "revid": "188", "url": "https://an.wikipedia.org/wiki?curid=13005", "title": "Rubus fruticosus", "text": ""}
{"id": "13006", "revid": "188", "url": "https://an.wikipedia.org/wiki?curid=13006", "title": "Robus fruticosus", "text": ""}
{"id": "13007", "revid": "69718", "url": "https://an.wikipedia.org/wiki?curid=13007", "title": "Cornago", "text": "Cornago ye un municipio d'a comunidat autonoma uniprovincial d'a Riocha, en a comarca d'Arnedo.\nA suya poblaci\u00f3n ye de 510 habitants (2006) en una superficie de 80,54\u00a0km\u00b2, con una densidat de poblaci\u00f3n de 6,33 hab/km\u00b2.\nCheograf\u00eda.\nO lugar de Cornago se troba situau a 758 metros d'altaria sobre lo livel d'a mar, a una distancia de 80\u00a0km d'a ciudat de Logronyo, a capital d'as suyas provincia y comunidat autonoma."}
{"id": "13008", "revid": "69718", "url": "https://an.wikipedia.org/wiki?curid=13008", "title": "Herce", "text": "Herce ye un municipio en a comunidat autonoma uniprovincial d'a Riocha, en a comarca d'Arnedo.\nA suya poblaci\u00f3n ye de 381 habitants (2006) en una superficie de 17,21\u00a0km\u00b2, con una densidat de poblaci\u00f3n de 22,14 hab/km\u00b2.\nCheograf\u00eda.\nO lugar d'Herce se troba situau a 593 metros d'altaria dencima d'o livel d'a mar, a una distancia de 54\u00a0km d'a ciudat de Logronyo, a capital d'as suyas provincia y comunidat autonoma."}
{"id": "13009", "revid": "69718", "url": "https://an.wikipedia.org/wiki?curid=13009", "title": "Ojacastro", "text": "Ojacastro ye un municipio d'a comunidat autonoma uniprovincial d'a Riocha, en a comarca d'Ezcaray.\nA suya poblaci\u00f3n ye de 214 habitants (2006) en una superficie de 44,32\u00a0km\u00b2, con una densidat de poblaci\u00f3n de 4,83 hab/km\u00b2.\nCheograf\u00eda.\nA localidat d'Ojacastro se troba situada a 792 metros d'altaria sobre lo livel d'a mar, a una distancia de 60\u00a0km d'a ciudat de Logronyo, a capital d'as suyas provincia y comunidat autonoma."}
{"id": "13010", "revid": "69718", "url": "https://an.wikipedia.org/wiki?curid=13010", "title": "Zorraqu\u00edn", "text": "Zorraqu\u00edn ye un municipio d'a comunidat autonoma uniprovincial d'a Riocha, en a comarca d'Ezcaray.\nA suya poblaci\u00f3n ye de 73 habitants (2006) en una superficie de 6,44\u00a0|km\u00b2, con una densidat de poblaci\u00f3n de 11,34 hab/km\u00b2.\nCheograf\u00eda.\nO lugar de Zorraqu\u00edn se troba situau a 862 metros d'altaria sobre lo livel d'a mar, a una distancia de 62\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "13011", "revid": "610", "url": "https://an.wikipedia.org/wiki?curid=13011", "title": "Exercito Republicano Irland\u00e9s", "text": "Existen cuantos grupos paramilitars que emplegan u han emplegato lo nombre d'Exercito Republicano Irland\u00e9s u (IRA, de l'angl\u00e9s \"Irish Republican Army\") y quieren un estato sin ligallos con o Reino Uniu, formato por a isla entera d'Irlanda, encluyindo-ie Irlanda d'o Norte.\nToz dicen estar hereus de l'IRA orichinal, o \"exercito\" d'a Republica d'Irlanda, proclamada por o parlamento irland\u00e9s o \"D\u00e1il \u00c9ireann\" en 1919, si bien a mayor\u00eda d'os irlandeses dubdan d'a lechitimidat d'as organizacions recients que insisten en que son as unicas descendients de l'IRA orichinal, a menuto conoixito como l\"'IRA antigo\"."}
{"id": "13012", "revid": "610", "url": "https://an.wikipedia.org/wiki?curid=13012", "title": "Nacionalismo basco", "text": "O nacionalismo basco ye una ideoloch\u00eda politica que quier a unidat y defensa d'a entidat politica d'os territorios bascos, repartitos entre Espanya y Francia.\nMientres mas de cient anyos d'historia s'ha subdividito en diferents corrients ideyolochicas, culturals, rechionalistas, autonomistas dica independentistas y, beluns sectors minoritarios defienden a violencia.\nUnos d'os mas importants nacionalistas bascos esti\u00f3 Sabino Arana.\nSimboloch\u00eda.\nO nacionalismo basco tien una simboloch\u00eda propia. Cada domingo de Resurrecci\u00f3n os nacionalistas bascos celebran o d\u00eda d'a Patria Basca, dito \"Aberri Eguna\".\nAtros simbolos d'o nacionalismo son:"}
{"id": "13013", "revid": "401", "url": "https://an.wikipedia.org/wiki?curid=13013", "title": "Andecha Astur", "text": "Andecha Astur (AA) ye un partiu politico asturiano d'ideoloch\u00eda nacionalista asturiana y progresista. O suyo simbolo ye a religada roseta hexapetala.\nLo fundoron en 1990, encara que dica agora no ha conseguito representaci\u00f3n en a \"Chunta Cheneral d'o Principato d'Asturias\". En o periodo 2003-2007 teni\u00f3 dos concellers, uno en Riosa y unatro en Carre\u00f1o. O Secretario cheneral d'o partiu ye Daniel Cueli.\nEn 2004 \"Andecha Astur\" se present\u00f3 a las eleccions a o Parlamento Europeu drento d'a coalici\u00f3n \"Europa d'os Pueblos\". En 2007 se present\u00f3 a las eleccions municipals y autonomicas y no teni\u00f3 representaci\u00f3n."}
{"id": "13016", "revid": "41", "url": "https://an.wikipedia.org/wiki?curid=13016", "title": "Republica d'Irlanda", "text": ""}
{"id": "13017", "revid": "3972", "url": "https://an.wikipedia.org/wiki?curid=13017", "title": "IRA", "text": ""}
{"id": "13018", "revid": "3972", "url": "https://an.wikipedia.org/wiki?curid=13018", "title": "Irish Republican Army", "text": ""}
{"id": "13019", "revid": "41", "url": "https://an.wikipedia.org/wiki?curid=13019", "title": "Dialectos d'o castellano", "text": "Os diferents dialectos d'o castellano han cambiau con o tiempo y con a expansi\u00f3n d'o castellano. Bi ha dialectos en Espanya, America y Africa. Cal destacar tami\u00e9n que en a poblaci\u00f3n hispanoamericana prencipalment d'Estaus Unius y o Mexico am\u00e1n d'Estaus Unius se dan mesclas linguisticas sin garra normalizaci\u00f3n conoixidas como spanglish y pocho respectivament.\nDialectos orichinals.\nEn primeras, antes d'a conquista de Toledo i heba cuatre dialectos:\nO primero limitaba con l'astur-leyon\u00e9s y teneba influencias astur-leyonesas.\nO tercero teneba substrato navarro-aragon\u00e9s y adstrato basco. Yera representato por a obra de Gonzalo de Berceo.\nO cuatreno teneba influencia navarro-aragonesa y yera representato por o Poema de Mio Cid.\nBaixa Edat meya.\nCuan Castiella s'estendeba por o centro y o sud d'a peninsula existiban 3 arias ling\u00fcisticas:\nEdat moderna y contemporania.\nCuan se faci\u00f3 un estato centralizato en Madrit, l'aria septentional influy\u00f3 en a central, a parla de Toledo perdi\u00f3 muitos caracters tipicos, y qued\u00f3 disuelta, quedando huei por o que fa a o castellano peninsular dos arias linguisticas:\nO \"castellano de l'Alto Ebro\", o \"castellano d'Arag\u00f3n\" y o \"churro\" tienen substrato navarro-aragon\u00e9s y o \"murciano\" tiene muita influencia catalana y aragonesa."}
{"id": "13020", "revid": "69718", "url": "https://an.wikipedia.org/wiki?curid=13020", "title": "Cul", "text": "Un cul u casco glacial ye cualsiquier formaci\u00f3n orografica que tienga forma d'amfiteatro en a cabecera d'una valle, cheneralment orichinada per a fuerza d'a erosi\u00f3n d'os glaciars, encara que tambi\u00e9n pueden estar clamadas asinas en a fabla popular altras formacions d'orichens diversos que no sian pas d'orichen glacial.\nGosan estar formatos per dos partis clarament diferenciadas; a man \"baixa\", a on s'acumulan a nieu y o chelo, y a cabecera \"alta\", a on a nieu ye mes espesa, dipositada nevazo a l'arreo d'altro, zaguer repui d'o glaciar en l'actual clima calido. Son culs con glaciars remasas dica l'actualidat, en Arag\u00f3n, o Pineta y a faldada d'o Mont Perdito.\nA toponimia que emplega a parola cul ye muito frecuent en l'Alto Arag\u00f3n. Asinas, i trobamos \"culs\" per eixemplo en:\nEn o Pireneu bi n'ha de mida gran en Gavarn\u00eda, Barrosa, Estaub\u00e9, Tormoseta, Armenya y Marmor\u00e9s, y de mida chica en Cotiella (Ribereta Ciega), l'Aneto (Ixalenques) y Belarra.\nO fond\u00f3n d'os culs gosa estar muit escarbato (sobreexcavaci\u00f3n glacial), y cuan i desapareixe o chelo por cambios climaticos queda ocupato por augua de fusi\u00f3n orichinando ibons. A mesma morrena glacial u un umbral rocoso pueden fer d'entibadera."}
{"id": "13021", "revid": "41", "url": "https://an.wikipedia.org/wiki?curid=13021", "title": "Casco glacial", "text": ""}
{"id": "13022", "revid": "610", "url": "https://an.wikipedia.org/wiki?curid=13022", "title": "Valle d'Anyisclo", "text": " \nA valle d'Anyisclo (foneticament /'\u03b2a\u028ee\u00f0a'\u0272isklo/ , a menut contraita /\u03b2a\u028e\u026a'\u0272isklo/ , val d'Anyisclo en aragon\u00e9s \"st\u00e1ndard\") u cany\u00f3n d'Anyisclo ye una valle pirenenca d'Arag\u00f3n, estendita en tota ra suya extensi\u00f3n en a \"comarca\" de Sobrarbe, que naixe dretament de ra baixant sud d'o mallo d'As Tres Serols discorrendo dica mes de 10\u00a0km dell\u00e1, dende ra dita \"Cul d'Anyisclo\" enta ra esembocaduera d'o barrango d'Aso en o Bell\u00f3s.\nA valle d'Anyisclo ya, en chunto con o mallo d'as Tres Serols, valle d'Ordesa, Foratars d'Escua\u00edn y ra cabelera de ra valle de Pineta, parte integradora d'o Pargue Nacional d'Ordesa y ro Monde Perdito.\nPer o norde, a \"Cul d'Anyisclo\" be ti\u00e1n es pasos zarratos per o mallo d'as Tres Serols y ra Sierra d'as Zucas, per medio ros cuals be hay un paso, que en dicen a \"Collata d'Anyisclo\", que comunica con a valle de Pineta, d'alto d'os 2.500 m d'alduera. Per l'oeste, a Siarra Custodia y ro Mondiciato a separan d'as baixadrechas de ra \"Faixa de Pelai\" en a valle d'Ordesa. Per l'este de tot, mientres, a travi\u00e9s de ro dito \"Cuallo Biceto\" se plega t'a cabelera d'a valle d'a Yaga que dell\u00e1 y a debant mete ixes que en dicen os Foratars d'Escua\u00edn. Ansinas, a cabelera de ra valle d'Anyisclo bi tien beluns d'es puestos mes adestacatos d'o Pargue Nacional en os arredols suyos.\nUno d'os endraitos mes destacatos d'ixe segmento d'a valle ye ra dita \"Font Blanga\", una vi\u00fa d'augua que amaneixe de ra versande d'o \"Mallo Escuro\", man sud-sudueste d'a Punta d'as Solas (3.002m), formando en a par d'o suyo forato una cadraita que baixa a pur de fer-se escruma per a versande dica baixar-se-be bels 30m. Cerqueta d'este puasto be hay un cubillar (o \"Cubillar de ra Font Blanga\") que ofrece tellau a's escursionistas. As estivas de \"Setulo\" y \"O Fulco\" marcan o paisache de ra plana d'alduera d'a man ezquierda de ra valle, que s'alza progresivamende como a versande de comas d'as puntas de Siarra Custodia, nom\u00e9s interrupta en a man sud per a feriosa lenera, que be fa como una estralata graniza en a penya, que ye ro \"barrango d'a Pardina\", que marca ras faixas (\"faixa espluca\" y \"faixa pardina\") que se'n han de baixar d'ast\u00ed dica bels 300 m menos en alduera, alto u baixo, que son os que se cuantan en a guacera 'ro cany\u00f3n. Per a man draita, que no ye guaire igual, sian de garra planas que agraden a's uellos (e a's garras d'els qui be sigan puyatos enta ast\u00ed), alavez os tozals de Bas\u00f3n y Sant Vicenda enfilan os puardos sarrallatos d'as Sestrals y ro Castiato Mayor enta ra valle de Pu\u00e1rdolas en a man sud, y ra fatigosa repuyatuera d\"'As Carriatas\" que s'alza t'alto enta ras aldueras d'as Tres Mar\u00edas per \"Montanya Sensa\" (Sierra d'as Zucas). Ueito son as oras que cal pensar a fer-se-be en caminando-la, lo menos o caminant qui quiara desfrutar d'ixas enviestas.\nO Cany\u00f3n.\nDempu\u00e9s de baixare d\"'a Ribereta\", o puesto on esemboca ro \"barrango 'ra Pardina\", as parez d'a valle incrementan a suya verticalidat, deixando asinas que se be formen puastos de muta uambra enta on o sol no be plega guaire en l'anyada. Ye en ixes pacoz on medran os fayos, abietos y tota una rebanyera d'audras especies vechetals. Tiane ro segmento de ra valle formaci\u00f3s selvosas tan espesas como ra \"Selva Plana\", altro d'es endraitos naturals rasaltatos en o Pargue Nacional.\nA deficultat d'os pasos per as mans de \"Lacunas\" y \"l'Escalialla\" ha feto que ro cam\u00edn ixe, que nom\u00e1s ye peyatonal per a par de ra valle, o haigan d'habere establito a man de ro r\u00edo Bell\u00f3s, dende a \"Ribereta\" dica o \"puande de Santig\u00f3s\", no mica leixos ye d'o casar de Sercu\u00e9. As puntas d'A Estiva primero y d'O Mondoto dempuesas, en han feto d'esta versande una baixadera prou feriosa, que encaixona ra valle prou mes si cabe perque de l'atra ripa fa ra baixata ro puntal mes alto d'as Sestrals.\nYa dende Santig\u00f3s ta ra boca ra valle on ixe cam\u00edn en surte ra guacera ta pasar per l'aldo d'as parez de rupiatras que, de canto y canto d'o r\u00edo, forman o \"Portiallo de Sercu\u00e9\" que en quita ro nombre d'o lugar mes arredolato, fincato ye auguas t'alto d'o barrango d'Aso, o lugar de Sercu\u00e9.\nD'o \"portiello\", o Bell\u00f3s en amaneixe ta trobar-se-be ra cara con o barrango d'Aso en un antigo mol\u00edn, dito ro Mol\u00edn d'Aso, reconvertito per as autoridaz d'o Pargue Nacional en o cabo d'un d'os cam\u00eds posibles tal como se plega dend'o puant de Sant Urbez y de ra ermita homonima.\nO r\u00edo Bell\u00f3s baixa dend'o Mol\u00edn d'Aso ta Puyarruego per o dito Congosto d'as Cambras (\"Cany\u00f3n del Vellos\" en Castellano). Forma all\u00e1 belas d'as mes curiosas formaci\u00f3s erosivas de ra cuanga suya.\nFlora y vechetaci\u00f3n.\nA valle d'Anyisclo conti\u00e1n una diversa mezclata d'elementos biocheograficos, per a suya posici\u00f3n cheografica. Per o sud be penetran as influencias mediterranias que be son plegatas a travi\u00e9s de ra valle d'a Cinca, establindo-se-be carrasqueras y pinars, mientres que de ro norde en son caracteristicas as formaci\u00f3ns centroeurop\u00edas como ras fayeras, abietars y selvas mixtas ta ro fond\u00f3n d'o cany\u00f3n.\nYa asinas uno d'os mes beroyos eixemplos de puastos on se bi puade trobar atactofitia, que ixo ya, un puasto on se bi troban especies d'ambiandes muit diferents.\nUna altra d'as mes pardiculars situaci\u00f3s de ro endraito natural ye ra persistancia de fenomenos d'inversi\u00f3n termica, que be han forzato ra estructuraci\u00f3n inversa d'os estacheros de ra vechetaci\u00f3n en mutos puestos. Asinas, se bi troban carrasqueras (formaci\u00f3s tepicament xerofilas y afecionatas a ra calor) en as leneras mes altas mientres que os estrates mes baixos son composatos per fayeras y selvas mixtas en os fundos de ra valle.\nS'ha de fer senyalato, mesmo que lo anterior, que en mutos d'os puastos de ra valle, en as suyas parez a menut extraplomatas, be son chiratos beluns d'os endemismos mes carateristicos d'o Pargue Nacional. Eixemplos d'esta flora carateristica son a \"Pinguicula longifolia\" u Viola 'ras penyas, una planta carnivora bien chicorrona, u ra \"Petrocoptis crassifolia\"."}
{"id": "13023", "revid": "401", "url": "https://an.wikipedia.org/wiki?curid=13023", "title": "Cheoloch\u00eda rechional", "text": "A cheolochia rechional ye a branca d'a cheoloch\u00eda que estudia diferents aspectos (estructurals, estratigraficos, etc...) de una rechi\u00f3n concreta.\nEn Arag\u00f3n as tres rechions cheolochicas son:"}
{"id": "13024", "revid": "4846", "url": "https://an.wikipedia.org/wiki?curid=13024", "title": "Vallinyisclo", "text": ""}
{"id": "13026", "revid": "610", "url": "https://an.wikipedia.org/wiki?curid=13026", "title": "Depresi\u00f3n d'Ebro", "text": "A depresi\u00f3n d'Ebro dende o punto de vista estratigrafico ye una cuenca d'antepa\u00eds que se fundi\u00f3 cuan se plegoron os monts Pirineus. Dende o punto de vista cheofisico ye una \"plataforma\". Corresponde en part a lo que se conoix como \"val d'Ebro\"\nHistoria cheolochica.\nA cuenca d'antepa\u00eds se plen\u00f3 de sedimentos terciarios, procedents d'a erosi\u00f3n d'o Sistema Iberico y, sobre tot, d'os Pirineus. En o centro evaporiticos (chesos) y en as marguins terrichenos (archila, arenas, ruellos de glera). En o Mioceno superior yera plena de tot, y sedimentoron as piedras calsineras pontianas d'as muelas d'o sector central (Sierra d'Alcubierre por eixemplo) y empecipi\u00f3 l'apertura enta a mediterrania. S'orichin\u00f3 o proto-Ebro, y empecipi\u00f3 a erosi\u00f3n d'os materials terciarios, quedando as piedras calsineras pontianas y cualques almendrons d'o Baixo Arag\u00f3n como parte alta en as zonas menos erosionadas en os puestos entre dos r\u00edos, (plataformas estructurals y pueyos testigo).\nZonaci\u00f3n.\nLos cambios laterals de facies que bi ha en los sedimentos que plenoron la cuenca (y en las rocas sedimentarias que en resultan), presentan diferencias en la resistencia a la erosi\u00f3n (erosionabilidat), y en resultan diferents modelaus litolochicos. Las diferiencias en estructurals cheolochicas fan que i haiga diferents modelaus estructurals.\nLa zona marguinal de la depresi\u00f3n d'Ebro gosa estar mas alta que lo centro. La zona marguinal norte de la depresi\u00f3n d'Ebro ye lo semontano pirenenco, y la zona marguinal sud lo semontano iberico, que no ye tan bien definiu.\nEn las comarcas situadas entre las sierras prepirenencas exteriors y la ribera d'Ebro ye posible distinguir uns cuantos sectors: semontano pirenenco, depresi\u00f3n presemontana y plataformas estructurals.\nEn lo primer sector bi ha unas sierras modeladas en almendrons oligocenos y miocenos que fan de semontano. En Cinco Villas estas sierras son Penya, Uncastiello, Luesia, Biel y Luna.\nEn lo segundo sector a erosionabilidat de las archilitas ha feito que se formen fondadas y foyas de direcci\u00f3n E-W: Cinco Villas, A Violada, ecetra. Estas foyas se situan a menor altaria que las sierras semontanesas situadas a lo norte y que las muelas de la depresi\u00f3n d'Ebro situadas a lo sud y creyan en conchunto una depresi\u00f3n de lo sud de lo semontano. Adintro de las foyas de la depresi\u00f3n presemontana bi ha glacis y focos d'endorre\u00edsmo.\nEn lo tercer sector las calsineras fan de livel resistent a la erosi\u00f3n y se forman plataformas estructurals a diferents altarias. Las muelas de la depresi\u00f3n d'Ebro son las plataformas mas altas y se forman en los interfluvios, luent d'Ebro y los suyos afluents, que como toz los cursos fluvials exercen una erosi\u00f3n regresiva. En Cinco Villas destacan la plana Negra y los Monts de Castell\u00f3n. En Monegros destaca la sierra d'Alcubierre.\nClima.\nO clima ye mediterranio semiarido continentalizau en o sector mes central (Monegros, Bardenas, ecetra...), pero en os semontanos no ye tan seco."}
{"id": "13028", "revid": "610", "url": "https://an.wikipedia.org/wiki?curid=13028", "title": "Val d'Ebro", "text": "La Val d'Ebro son amplos terrenos de lo nord-este de la peninsula Iberica que son situaus en la cuenca hidrografica d'Ebro, sobre tot en lo sector central suyo, mas plano y mas fondo.\nLo termin ye cerca de lo termin \"Depresi\u00f3n d'Ebro\", pero parando cuenta a criterios cheolochicos y cheomorfolochicos no correspone de tot a ixo, pus cuan se parla de \"Val d'Ebro\" tami\u00e9n s'incluyen terrenos con montanyas baixas de lo Sistema Iberico y Cordeleras Costeras Catalanas, que forman una unidat natural diferent a la Depresi\u00f3n d'Ebro.\nEn localidaz chunto a Ebro bi ha habiu historicament formacions de microtoponimos con la mesma denominaci\u00f3n pa dicir a partidas de lo suyo termin en las marguins d'este r\u00edo."}
{"id": "13030", "revid": "610", "url": "https://an.wikipedia.org/wiki?curid=13030", "title": "Aragon\u00e9s d'a Tierra de Biescas", "text": "L'aragon\u00e9s d'a Tierra de Biescas ye a parla comarcal aragonesa que se charra en a redolada de Biescas y en o Sobremont. Muga a l'este con l'aragon\u00e9s de Sobrepuerto, muito pareixito.\nLexico.\nLexico no citato y propio de Biescas y redolata ye: \"casalivo\", \"gotifarriar\", \"narronal\", \"cantarita\", \"cantaluria\", \"revivir\" (sobrevivir), \"follar\" (\"fer fuella, salir fuellas\"), \"chichiberria\", \"regota\", \"mosal\"/\"musal\", \"ruchar\", \"cobaqu\u00ed\", \"coball\u00e1.\""}
{"id": "13031", "revid": "329", "url": "https://an.wikipedia.org/wiki?curid=13031", "title": "Sarra de Moncalvillo", "text": ""}
{"id": "13032", "revid": "41", "url": "https://an.wikipedia.org/wiki?curid=13032", "title": "Castellano churro", "text": "O churro ye a denominaci\u00f3n pa fer mofla d'a forma de castellano charrata en bellas comarcas de l'interior valenciano u comarcas churras que ne fan os pobladors d'altras parzanas mugantas. Ista forma local d'a luenga castellana s'establi\u00f3 sobre un aria a on d'antes se charraba l'aragon\u00e9s, luenga d'a cual bi han quedato muitas palabras, permitindo asinas diferenciar-lo d'altras formas d'o castellano per o suyo substrato aragon\u00e9s.\nEn l'ALEANR figuran unas cuantas localidaz churras: Aranyuel (siglas \"Cs 300\"), Beixix (\"Cs 302\"), Segorb (\"Cs 301\"), Ademuz (\"V 100\") y Titaguas (\"V 101\").\nDescripci\u00f3n.\nFonetica.\nEn tota ixa zona puet sentir-se:\nCosas ya no tan chenerals son:\nEixemplos: \"casa, aseite, cosina, queso, ssinco, cabessa, cruss, passa, massa\"\nAragonesismos foneticos.\nVocals.\nBi ha bel caso de diftongaci\u00f3n debant de YOD como \"ruejo\" (\"ruello\") que entre atros significatos conserva lo de \"ruello de mol\u00edn\" en os molins d'azaite.\nBi ha casos de A tonica latina que no cambea ta \"e\" debant de YOD como en \"tajo\", y en toponimos tipo \"Tajar\" (en Torralba del Pinar).\nBi ha bel caso de disimilaci\u00f3n de \"o\" enta \"e\" que y troban en aragon\u00e9s y que talment se remonten a lo lat\u00edn vulgar y puedan considerar-se etimolochicas: \"escuro\", \"escurina\", \"escurecer\", \"hespital\".\nTrobamos vocals solas en casos on en castellano bi ha diftongo. En unos casos coinciden con solucions aragonesas u que se troban en aragon\u00e9s: \"antigo\", \"contino\", \"custi\u00f3n\", \"agro\", \"trunfar\" en atros pueden estar vulgarismos \"hel\", \"Luterio\", \"Ugenio\", \"t\u00e9tano\", \"endivido\", \"pus\", \"greta\".\nBi ha bel caso de desfer o iato \"eo\" cerrando a u: \"arreu\".\nConsonants.\nA F- inicial latina se troba en microtoponimos de l'Alto Millars y Alto Palancia: \"El Fuchino\", \"El Cerro Ferr\u00edn\", \"Foranya\", \"El Figaso\", \"La Foya\", \"Las Foyes\", \"La Foyeta\". Tami\u00e9n en lexico: \"Fusillo\", \"Fusca\", \"Falaguera\", ecetra...\nBi ha casos de conservaci\u00f3n d'o grupo PL: en \"plantaina\" y \"plegar\", (En l'Alto Palancia y Alto Millars se conserva o verbo \"plegar\" en \"plegar las olivas del suelo\", palabra que en o Baixo Arag\u00f3n y parte de l'Alto Arag\u00f3n ye castellanizau como \"allegar\"). Tami\u00e9n d'o grupo FL- en \"flamar\u00e1\".\nBi ha dos casos d'evoluci\u00f3n d'a -KT- latina ta -it-: \"Pitral\" y \"Petillo\".\nBi ha bel caso de -j- en casos que en castellano bi ha -z-, y que bienen d'o grupo latino -SK-: \"ruj\u00edo\" (en Torralba, Almed\u00edxar y Segorb), \"roj\u00edo\" (en Alcudia, Villamalur y Ay\u00f3dar).\nBi ha casos de conservaci\u00f3n d'a sonora intervocalica latina: \"sabuco\", \"pugal\", \"pugar\", \"puga\", \"anchova\", \"ajovar\". No en ye \n\"cadaguno\", una epentesi antihiatica.\nA estructura acentual d'as palabras puede fer desapareixer vocals interiors atonas: \"aspro\", \"espritu\", \"albarcoque\", \"-\u00edsimo\" &gt; \"-ismo\".\nBi ha casos de perda de vocal final: \"buenaz\", \"pastoraz\", \"buch\", \"chiqu\u00edn\", \"chap\u00edn\" (\"crosta de pin\", d'o lat\u00edn \"SAPINUS\"), o toponimo \"Paso Aguanaz\", y ye com\u00fan en a macrotoponimia: Gaibiel, Caudiel, Aranyuel, Vallat, Viver, Mont\u00e1n, Vall d'Almonacid y a microtoponimia: \"El Rebol\", \"Arapiel\", \"El Berand\u00edn\", \"El Calc\u00edn\", \"El Collad\u00edn\", \"El Collau Cort\u00edn\", \"La Penya Lad\u00edn\". En muitos d'estos casos puet estar por a influencia fonetica arabe, con muitos casos de consonant final, influencia que actu\u00f3 sobre os toponimos mozarabes, continada dimpu\u00e9s por as influencias aragonesa y catalana.\nBi ha bel caso de conservaci\u00f3n de xorda intervocalica: \"rete\", \"chillito\", \"limaco\" / \"solimaco\" / \"alimaco\", \"gayato\". No en ye lo microtoponimo \"El Poyato\" / \"El Pollato\", que presenta lo diminutivo \"-ato\" sobre \"pueyo\".\nBi ha casos d'evoluci\u00f3n -MB- &gt; -m-: \"tami\u00e9n\", \"comenencia\".\nBi ha casos de disimilaci\u00f3n d'a \"o\" en \"e\": \"hespital\", \"escuro\", \"escurina\", \"escurecer\".\nBi ha palabras como \"asnacho\", \"ramucha\" y \"regacho\" que corresponden a l'aragon\u00e9s \"asnallo\", \"ramulla\" y \"regallo\" y pueden indicar que l'aragon\u00e9s d'as Comarcas Churras que lo precedi\u00f3, igual que l'aragon\u00e9s d'as comunidaz aragonesas, teneba evolucions ta \"ch\" en cuenta de \"-ll-\" pa os grupos latinos -C'L-, -G'L-, -T'L- y -LY-.\nLexico.\nO lexico que no coincide con o castellano st\u00e1ndard ye d'orichen aragon\u00e9s u catal\u00e1n ocidental, en especial valenciano. Tami\u00e9n bi ha arabismos propios que no se troban ni en valenciano ni en aragon\u00e9s.\nArabismos.\nComo arabismos propios tenemos \"caicaba\" (\"lait\u00f3n\") y \"caicabero\" (\"laitonero\", palabra que tami\u00e9n se fa servir, con l u con palatalizaci\u00f3n en ll \"llatonero\"), \"tabac\" (tapa d'una arna), \"zalefa\" (trozo de suro en l'arbol).\nBi ha arabismos-aragonesismos como \"ababol\", \"alfaz\", \"azarolla\", \"azarollera\", \"rafil\", \"talega\", \"talegales\" y \"zaica\"/\"ceica\".\nBi ha arabismos-valencianismos como \"albacora\" y \"alifaque\".\nBi ha arabismos presents en aragon\u00e9s y catal\u00e1n occidental: \"ajobar\", \"abillota\", \"adaza\"/\"araza\", \"alacr\u00e1n\", \"alfadega\", \"alfarrasar\", \"almacera\", \"almenara\", \"arguel\", \"arguellar-se\", \"asut\", \"badana\", \"badina\", \"garrofera\", \"garrof\u00edn\", \"hardacho\", \"solim\u00e1n\", \"zarag\u00fcelles\", \"tollina de zorra\".\nBi ha arabismos presents en aragon\u00e9s y castellano: \"albaitar\", \"alcag\u00fcete\", \"alcag\u00fcetiar\", \"aljez\", \"aljez\u00f3n\", \"azac\u00e1n\", \"jabal\u00edn\", \"julepe\" y \"taria\"."}
{"id": "13033", "revid": "41", "url": "https://an.wikipedia.org/wiki?curid=13033", "title": "Castellano enguer\u00edn", "text": "O castellano enguer\u00edn ye a parla local d'Enguera (Valencia). A comarca d'Enguera dita \"La Canal de Navarr\u00e9s\", se repobl\u00f3 con Navarros, que i levoron a suya lengua y dixoron marca en a toponimia.\nDescripci\u00f3n.\nFonetica.\nEn Enguera, Navarr\u00e9s y Anna bi ha distinci\u00f3n entre a -s- xorda de \"passar \" y a -s- sonora de \"casa, rabosa, teresa\".\nEn Enguera no se-i aprecia pas seseyo, y am\u00e1s conserva a pronunciacion medieval d'a z castellano-aragonesa; mantiene as ts y ds foneticas xordas (\"dantsa, atsucar\") y sonoras (\"ondse, codsina\").\nEn tota ixa zona debant dita bi ha oposici\u00f3n de v fricativa y b oclusiva, como en castellano medieval u como s'ha aconservato en o valenciano actual. Esto amuestra que a b, v d'a ortograf\u00eda castellana no corresponde con os fonemas d'o castellano medieval:\nConserva a -x- aragonesa (y catalana), en \"ixe, cuxa y caixeta\".\nEn Enguera bi ha casos de conservaci\u00f3n d'a ch- aragonesa, (chirar, chelar), de palatalizaci\u00f3n d'a ll- inicial: llonganiza, llevantar.\nSindembargo a F- inicial se pierde mesmo en aragonesismos que la gosan mantener en parla baturra, (hiemo por fiemo). Ye curioso que o infinitivo \"fer\", que en ayerbense ye castellanizato en \"fazer\", en Enguer\u00edn se conserve como \"her\".\nMorfoloch\u00eda.\nTami\u00e9n existe un pasato perfecto perifrastico coincidindo con o catal\u00e1n buegant: \"se'n va ir\", (\"se'n fue\"). Esto lo trobamos tami\u00e9n en ribagorzano.\nA principios d'o sieglo XX se repleg\u00f3 en Enguera a forma verbal d'imperfecto \"queriva\", tipicament aragonesa.\nComo puede veyer-se se conservan muitas trazas aragonesas, que son comuns con o catal\u00e1n, y ixo ye por o grau de contacto y integraci\u00f3n que existe dende fa muito tiempo con os Valencianos catalanoparlants (a lo contrario que no en a \"Valencia castellana\" de Cofrentes-Utiel). En a comarca d'Exatiba existe un concurso literario con tres modalidaz: valenciano, castellano y \"dialecto enguerino\"."}
{"id": "13034", "revid": "41", "url": "https://an.wikipedia.org/wiki?curid=13034", "title": "Castellano en Arag\u00f3n", "text": "O castellano en Arag\u00f3n ye o conchunto de formas d'o castellano que se charran en Arag\u00f3n. Tambi\u00e9n ye dito espanyol rechional d'Arag\u00f3n, castellano d'Arag\u00f3n, espanyol d'Arag\u00f3n, castellano aragon\u00e9s, castellano-aragon\u00e9s u dialecto aragon\u00e9s d'o castellano. Un atra denominaci\u00f3n ya en desuso d'iste dialecto ye la de baturro u parla baturra. \nYe una variedat que tien un substrato aragon\u00e9s muit marcato, en especial en as comarcas de: Cinco Villas, Baixo Mart\u00edn, Baixo Arag\u00f3n, Ribera Baixa d'Ebro, Monegros a on l'aragon\u00e9s substituy\u00f3 a l'aragon\u00e9s de la Val d'Ebro, mes diferent d'o castellano que l'aragon\u00e9s d'as comunidaz aragonesas. En os Monegros y Val d'Onsella se charr\u00f3 l'aragon\u00e9s dica fa relativament pocos anyos.\nO substrato ye mes evident en o lexico d'as actividaz productivas como l'agricultura, ganader\u00eda, caza, l'orache, os obchectos que bi ha en as casas tradicionals, a descripci\u00f3n d'o terreno.\nFonetica.\nEn fonetica o castellano d'Arag\u00f3n ha heredau a tendencia a desfer l'hiato, pero los desf\u00e1 por un regular cerrando una vocal (\"pior\") y tendencia a no pronunciar esdruixols.\nBi ha tendencia a unificar os diftongos creixients -ai-, -ei- cerrando-se o primero y ubrindo-se o segundo pa dar un grau intermedio -\u00e4i-, (\"pol\u00e4inas\", \"b\u00e4ilar\", \"az\u00e4ite\", \"emp\u00e4ine\"). Este fenomeno talment tienga relaci\u00f3n con o hispanoarabe u arabe andaluz y se troba tami\u00e9n en A Riocha, bels puestos de Navarra, Alaba, Burgos, Soria, Guadalachara y Cuenca.\nA -y- intervocalica se pronuncia enfeblida y esdevi\u00e9n semivocal u semiconsonant y dica puet esdevenir un alofono pareixiu a la \"e\" cerrada tami\u00e9n de caracter semivocal-semiconsonant y puet desapareixer (\"hoio\"/\"hoeo\", \"auntamiento\", \"que-me-se-o\", ecetra). Este fenomeno se troba tami\u00e9n en o castellano de Navarra, A Riocha, Soria, y part de Burgos, Guadalachara y Cuenca.\nMorfoloch\u00eda.\nVerbos.\nEn o Baixo Arag\u00f3n, Cinco Villas y Monegros bi ha repuis d'a conchugaci\u00f3n. Por eixemplo en o Baixo Arag\u00f3n se replegan imperfectos con -iba: \"caiba\", \"teniba\", \"traiba\". En as Cinco Villas se documenta imperfectos con -iai: \"teniai\", \"ibai\", \"veniai\".\nPronombres.\nSe pueden sentir pronombres en aragon\u00e9s: \"con m\u00ed\", \"con t\u00fa\", u comuns con o castellano antigo: \"vus\" variant de \"vos\". Tami\u00e9n formas que poderban estar aragonesas u hibridas como \"nusotros\" y \"vusotros\", am\u00e1s de formar como \"para yo\". O pronombre plural \"sen\" dezaga d'infinitivo y cherundio ye amplament emplegau.\nYe prou cheneral a construcci\u00f3n \"se les\" cuan o dativo ye plural en cuenta de \"se lo\", \"se la\", \"se los\", \"se las\" (\"ya se les dir\u00e9 a ellos\" en cuenta de \"ya se lo dir\u00e9 a ellos\"). Esta construcci\u00f3n se remonta a la construcci\u00f3n \"ge les\" que leyemos en o Fuero romanz de Teruel y en part d'as traduccions de Chuan Ferr\u00e1ndez d'Heredia, estando propia de l'aragon\u00e9s d'as comunidaz aragonesas. En filoloch\u00eda hispanica ye considerada un simple vulgarismo.\nO castellano d'Arag\u00f3n tami\u00e9n se resiste a las innovacions modernas d'o castellano: Andaluc\u00eda y Arag\u00f3n estioron as zagueras grans rechions on o le\u00edsmo propio d'o castellano mes actual est\u00e1 tardando mes en imposar-se, mantenendo a diferenciaci\u00f3n entre o pronombre \"lo\"/\"la\" de complemento directo referiu a personass y o pronombre \"le\" de complento indirecto tami\u00e9n referiu a personass. Agora cualques ch\u00f3vens son le\u00edstas, pero muita chent (sobretot a chent viella) diz encara \"no lo conozco\", d'alcuerdo con totas as luengas neolatinas en cuenta de \"no le conozco\").\nSufixos.\nEn castellano d'Arag\u00f3n se troban con una gran extensi\u00f3n palabras aragonesas orichinadas por derivaci\u00f3n con os sufixos caracteristicos: \"mesache\", \"orache\", \"pelaire\", \"colgallo\", \"tresmallo\", \"ternasco\".\nO sufixo diminutivo -et, -eta, -etc, -etas con diferents pronunciacions (-\u00e9, -er, -ed), ye encara productivo (por o menos en chent naixida en a segunda mitat d'o sieglo XX) en diferents localidaz d'o Baixo Arag\u00f3n, Monegros y arias recientment castellanizadas d'a Plana de Uesca.\nLexico.\nSe conservan muitos elementos lexicos propios de l'aragon\u00e9s. En as comarcas orientals se conservan elementos lexicos coincidents entre l'aragon\u00e9s y o catal\u00e1n y que bels autors han puesto malinterpretar como catalanismos. Jos\u00e9 Mar\u00eda Enguita Utrilla interpreta como catalanismos en o castellano d'a part oriental d'a provincia de Teruel as palabras \"corvella\", \"esculla\", \"gos\", \"impelte\", \"bambolla\", \"escupinada\", \"pesigar\", \"escurz\u00f3n\", \"llanda\" u \"sucar\". Manimenos l'anal\u00eds d'a distribuci\u00f3n de muitas d'estas palabras amuestra que beluns son comuns entre l'aragon\u00e9s y o catal\u00e1n. Belunas como \"sucar\" u \"corvella\" se documentan tal y como variants en l'aragon\u00e9s occidental (dende Cotefablo dica las Cinco Villas). Belatras como \"escurz\u00f3n\" por o menos en aragon\u00e9s oriental (dende Ben\u00e1s dica Cotefablo).\nVariedaz internas d'o castellano aragon\u00e9s.\nO castellano en Arag\u00f3n, como cualsiquier variedat ling\u00fcistica, no ye homochenio. Adintro d'o castellano charrau en Arag\u00f3n, existen diferencias cheolectals. Mar\u00eda Antonia Mart\u00edn Zorraquino distingue en o castellano aragon\u00e9s tres variedaz internas u subdialectos:"}
{"id": "13037", "revid": "4846", "url": "https://an.wikipedia.org/wiki?curid=13037", "title": "Valli\u00f1isclo", "text": ""}
{"id": "13038", "revid": "4846", "url": "https://an.wikipedia.org/wiki?curid=13038", "title": "Valle de Anyisclo", "text": ""}
{"id": "13039", "revid": "4846", "url": "https://an.wikipedia.org/wiki?curid=13039", "title": "Val d'A\u00f1isclo", "text": ""}
{"id": "13040", "revid": "4846", "url": "https://an.wikipedia.org/wiki?curid=13040", "title": "Cany\u00f3n de Anyisclo", "text": ""}
{"id": "13041", "revid": "4846", "url": "https://an.wikipedia.org/wiki?curid=13041", "title": "Can\u00f3n de Anyisclo", "text": ""}
{"id": "13042", "revid": "4846", "url": "https://an.wikipedia.org/wiki?curid=13042", "title": "Can\u00f3n d'Anyisclo", "text": ""}
{"id": "13043", "revid": "4846", "url": "https://an.wikipedia.org/wiki?curid=13043", "title": "Cany\u00f3n d'Anyisclo", "text": ""}
{"id": "13044", "revid": "4846", "url": "https://an.wikipedia.org/wiki?curid=13044", "title": "Portiello de Sercuet", "text": ""}
{"id": "13045", "revid": "4846", "url": "https://an.wikipedia.org/wiki?curid=13045", "title": "Portiello de Sercu\u00e9", "text": ""}
{"id": "13046", "revid": "188", "url": "https://an.wikipedia.org/wiki?curid=13046", "title": "Aragon\u00e9s de a Tierra de Biescas", "text": ""}
{"id": "13050", "revid": "41", "url": "https://an.wikipedia.org/wiki?curid=13050", "title": "Baturro", "text": "O termin baturro puet fer referencia a:"}
{"id": "13051", "revid": "401", "url": "https://an.wikipedia.org/wiki?curid=13051", "title": "Sena Maritimo", "text": "Sena Maritimo (76) (en franc\u00e9s \"Seine-Maritime\") ye un departamento franc\u00e9s situato en a rechi\u00f3n de Normand\u00eda, en l'antiga provincia de Normand\u00eda.\nA suya poblaci\u00f3n ye de 1.239.138 habitants (1999) en una superficie de 6.278 km\u00b2, con una densidat de poblaci\u00f3n de 197 hab/km\u00b2.\nA suya capital se troba en a ciudat de Roan, y en fan parte 3 districtos, 69 cantons y 745 comunas."}
{"id": "13052", "revid": "41", "url": "https://an.wikipedia.org/wiki?curid=13052", "title": "Seine-Maritime", "text": ""}
{"id": "13054", "revid": "3972", "url": "https://an.wikipedia.org/wiki?curid=13054", "title": "Laspunya", "text": ""}
{"id": "13061", "revid": "610", "url": "https://an.wikipedia.org/wiki?curid=13061", "title": "Castellano d'a Riocha medieval", "text": "O Castellano d'a Riocha medieval esti\u00f3 a variant de l'idioma castellano que se charr\u00f3 en A Riocha en a Edat Meya por castellanizar-se o navarro-aragon\u00e9s que se i charraba.\nO rioch\u00e1n precastellano ye representato por as Glosas Emilianenses, o castellano d'a Riocha medieval ye representato por o que escribiba Gonzalo de Berceo y por bels textos d'o Becerro de Val Vanera. Cuan Castiella conquier A Riocha a lo reino de Navarra empecipia una lenta castellanizaci\u00f3n.\nFonetica.\nEn A Riocha se rechistran castellanismos foneticos ya en o sieglo XI:\nO castellano medieval d'a Riocha teneba afinidaz foneticas con o castellano de Cantabria en contraposici\u00f3n a o burgal\u00e9s, porque teneba:\nMorfoloch\u00eda.\nCoincidiba con lo castellano de Cantabria en:\nSe'n diferenciaba sindembargo en que bi heba bellas particularidaz:\nLexico.\nDica o castellano d'a Riocha actual presenta aragonesismos lexicos como \"rosada\"."}
{"id": "13062", "revid": "3972", "url": "https://an.wikipedia.org/wiki?curid=13062", "title": "Sallent de G\u00e1llego", "text": ""}
{"id": "13063", "revid": "73192", "url": "https://an.wikipedia.org/wiki?curid=13063", "title": "Cheorchianos", "text": "Lo pueblo cheorchiano (en cheorchiano \"\u10e5\u10d0\u10e0\u10d7\u10d5\u10d4\u10da\u10d4\u10d1\u10d8\") ye un pueblo kartvelico, d'orichen bien antigo. O suyo numero ye estimato en uns 6 millons, a mayor parti d'os cuals habitan Cheorchia (a on que composan mes d'o 80% d'a poblaci\u00f3n), pero tami\u00e9n en bi ha comunidaz prou importants a Turqu\u00eda, Rusia u Azerbaich\u00e1n.\nNombre.\nEs cheorchianos se claman a \u00e9ls mesmos \"Kartvelebi\" (\u10e5\u10d0\u10e0\u10d7\u10d5\u10d4\u10da\u10d4\u10d1\u10d8), a la suya tierra \"Sakartvelo\" (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd) y a lo suyo idioma \"Kartuli\" (\u10e5\u10d0\u10e0\u10d7\u10e3\u10da\u10d8), nombre acumulato ta un lechendario avantpasato Kartlos, pai eponimo d'a naci\u00f3n y bisnieto d'o personache biblico Chafet.\nO nombre de cheorchianos, con que se conoixen a cuasi toz es idiomas d'o mundo, s'atribuyiba t'o santo patr\u00f3n Sant Chorche, pero pareix que ye una error. A etimoloch\u00eda ye incierta, si bien poderba derivar d'o griego \"Ge\u014drg\u00eda\" (\u0393\u03b5\u03c9\u03c1\u03b3\u03af\u03b1).\nEn a versi\u00f3n aragonesa d'o \"Libro de Marco Polo\" escriben \"georgeanos\":\nEn \"La Flor de las Ystorias d'Orient\" escriben \"iorgians\", ye dicir \"chorchians\":\nDescripci\u00f3n.\nAntropolochicament, es cheorchianos son una etnia caucasiana, d'o grupo balcanocaucasi\u00e1n, compuesto d'espeso per personas d'alzaria meya u meya-alta, constituci\u00f3n esbelta, pigmentaci\u00f3n clarisca y pelo y uellos escuros.\nIdioma.\nO cheorchiano ye un idioma d'a familia de luengas surcaucasicas u kartulianas. Ye un d'os idiomas d'o mundo que conta con alfabeto propio exclusivo, l'alfabeto cheorchiano.\nCultura y sociedat.\nRelichi\u00f3n.\nA relichi\u00f3n principal ye a cristiana, estando-ne o pa\u00eds un d'os primers a convertir-se a o cristianismo, en l'anyo 327. A branca mayoritaria ye a Ilesia ortodoxa cheorchiana, pero tami\u00e9n bi ha catolicos cheorchianos.\nOs cheorchianos acatoron as tesis d'o concilio de Calcedonia dimpu\u00e9s d'o tercer concilio de Dvin (607), cuan se deseparoron confesionalment d'os armenios y albans caucasicos y s'alinioron con Costantinoble.\nDanza.\nBi ha uns cuantos dances tipicos d'os cheorchianos, d'entre os cuals:\nHistoria.\nA Historia suya recula enta tiempos preistoricos, anteriors a la creyaci\u00f3n d'os antigos reinos cheorchianos de Colquida y Iberia d'o sieglo XIII aC., fendo d'os cheorchianos un d'os pueblos actuals con mes tradici\u00f3n historica. Es antigos griegos y romanos conoixoron es cheorchianos per os nombres de colquidos y ibers. Muitos historiadors, antropologos, arqueologos y ling\u00fcistas s'enciertan a dicir que es avampasatos d'os cheorchianos actuals, as tribus protokartulianas, habitoron o sud d'o Caucas y o norte d'Asia Menor den d'o Neolitico.\nBels historiadors y eruditos en o sieglo XIX relacionoron ling\u00fcisticament y cultural es protokartulians con os pueblos preindoeuropeus d'Europa (etruscos, protovascos, ecetra.)."}
{"id": "13070", "revid": "610", "url": "https://an.wikipedia.org/wiki?curid=13070", "title": "Sabino Arana", "text": "Sabino Arana Goiri (Abando, 1865 - \u2020 Sukarrieta, 1903), \"Arana Goiri'tar Sabin\", seguntes o sistema onomastico que \u00e9l desarroll\u00f3, esti\u00f3 un politico basco, pai d'o nacionalismo basco y establidor de l'actual Partiu Nacionalista Basco. Tami\u00e9n crey\u00f3 a ikurri\u00f1a, que hue ye a bandera oficial d'o Pa\u00eds Basco."}
{"id": "13071", "revid": "610", "url": "https://an.wikipedia.org/wiki?curid=13071", "title": "Adradas", "text": "Adradas ye un municipio castellan-leyon\u00e9s, situato en a provincia de Soria, comarca d'Almaz\u00e1n y partiu chudicial d'Almaz\u00e1n.\nA suya poblaci\u00f3n ye de 77 habitants (2008), en una superficie de 67,47 km\u00b2 y una densidat de poblaci\u00f3n de 1,14 hab/km\u00b2.\nCheograf\u00eda.\nA localidat d'Adradas ye situata a 1.051 metros d'altaria sobre o livel d'a mar, a una distancia de 50 km d'a ciudat de Soria, a capital d'a suya provincia.\nD'o suyo termin municipal fan parte os lugars de Sauquillo del Campo y Ontalvilla de Almaz\u00e1n."}
{"id": "13072", "revid": "610", "url": "https://an.wikipedia.org/wiki?curid=13072", "title": "Nacionalismo valenciano", "text": "O nacionalismo valenciano u valencianismo ye una corrient de pensamiento pulitico que aspira a o maximo nivel d'autogubierno de o Pa\u00eds Valenciano; solenco u en o conchunto de as tierras de luenga catalana, ditas Pa\u00edses Catalans per os nacionalistas.\nBi ha muitas corrients dientro d'o nacionalismo valenciano, encara que podemos arronclar-las en dos: o valencianismo catalanista esfensor de os Pa\u00edses Catalans y o valencianismo circumscrito nom\u00e1s a o Pa\u00eds Valenciano. Encara que con trazas diferents, toz tratan de consiguir o maximo grau de sobiran\u00eda ta o pueblo valenciano respective a Espanya, encluyito o dreito a l'autodeterminaci\u00f3n y la independencia.\nO teorico mas important de o nacionalismo valenciano ha estato Joan Fuster (1922-1992). A suya obra prencipal ye o libro \"Nosaltres els Valencians\" (\"Nusaltros os Valencianos\") publicato en 1962. Ista obra se considera a base de o nacionalimo valenciano actual."}
{"id": "13073", "revid": "610", "url": "https://an.wikipedia.org/wiki?curid=13073", "title": "Nacionalismo andaluz", "text": "O nacionalismo andaluz ye un movimiento politico y social que defiende o reconoiximiento d'Andaluc\u00eda como naci\u00f3n drento d'Europa.\nOs prencipals partius andalucistas actuals son o \"Partido Andalucista\" (PA) y o \"Partido Socialista de Andaluc\u00eda\" (PSA), encara que tami\u00e9n bi ha en o movimiento atros grupos y partius, como \"Colectivo de Unidad de los Trabajadores - Bloque Andaluz de Izquierdas\" (CUT-BAI), \"Naci\u00f3n Andaluza\" (NA) u \"Asamblea Nacional de Andaluc\u00eda\" (ANA). Antiparte, o \"Sindicato de Obreros del Campo\" (SOC) tami\u00e9n se define como andalucista."}
{"id": "13075", "revid": "82", "url": "https://an.wikipedia.org/wiki?curid=13075", "title": "Sabino Arana Goiri", "text": ""}
{"id": "13076", "revid": "82", "url": "https://an.wikipedia.org/wiki?curid=13076", "title": "Arana Goiri'tar Sabin", "text": ""}
{"id": "13077", "revid": "69718", "url": "https://an.wikipedia.org/wiki?curid=13077", "title": "Nacionalismo gallego", "text": "O nacionalismo gallego ye una corrient social (con as suyas dimensions culturals y politicas) que proposa o reconoiximiento de Galicia como naci\u00f3n.\nIdeoloch\u00eda.\nDrento d'o nacionalismo gallego se pueden trobar dos corrients ideyolochicas prencipals:\nUna mayoritaria, que quier una amplia autonom\u00eda, u a transformaci\u00f3n d'Espanya en un estato federal o confederal.\nAtra, a ezquierda independentista, que apuesta por a ruptura con o Estado espanyol y con o modelo de sociedat capitalista.\nEstas dos corrients, sindembargo, en tienen puntos en com\u00fan como son a esfensa d'a luenga (esfendendo beluns o reintegracionismo) y a cultura gallega, o reconoiximiento de Galicia como una naci\u00f3n y a esfensa d'a integraci\u00f3n d'os municipios gallego-parlants d'Asturias y Castiella y Ley\u00f3n en Galicia.\nEn Galicia predomina o nacionalismo d'ezquierda, dende posicions que van dende a ezquierda radical (Primeira Linha) dica posicions moderadas de centro-ezquierda (BNG)."}
{"id": "13078", "revid": "401", "url": "https://an.wikipedia.org/wiki?curid=13078", "title": "Orne", "text": "Orne (61) (en normando \"\u00d4rne\") ye un departamento franc\u00e9s situato en a rechi\u00f3n de Normand\u00eda.\nA suya poblaci\u00f3n ye de 292.337 habitants (1999) en una superficie de 6.103 km\u00b2, con una densidat de poblaci\u00f3n de 48 hab/km\u00b2.\nA suya capital ye en a ciudat d'Alanz\u00f3n, y en fan parte 3 districtos, 40 cantons y 505 comunas."}
{"id": "13079", "revid": "401", "url": "https://an.wikipedia.org/wiki?curid=13079", "title": "A Manga (Francia)", "text": "A Manga (en franc\u00e9s \"Manche\", en normando \"Maunche\") ye o departamento numero 50 de Francia, situato sobre una peninsula a o norte de Normand\u00eda.\nMuga a o norte y a l'ueste con a Canal d'a Manga, a o sud con as rechions de Pa\u00edses d'a Loira y Bretanya, a l'este con Calvados y Orne (en a rechi\u00f3n de Baixa Normand\u00eda)."}
{"id": "13080", "revid": "41", "url": "https://an.wikipedia.org/wiki?curid=13080", "title": "Pa\u00eds d'a Loira", "text": ""}
{"id": "13081", "revid": "610", "url": "https://an.wikipedia.org/wiki?curid=13081", "title": "Pardina", "text": "Una pardina, tami\u00e9n conoixida como un mas en a parlas de Ribagorza, ye un tipo de finca rural que comprende una casa con a que s'agrupa bellas bordas, corrals y belaltros edificios auxiliars arredol d'ella, y que permitiba cualque grau d'autarqu\u00eda economica a los suyos habitants.\nHistoricament, as pardinas chugaban un paper important en a colonizaci\u00f3n de tierras, en a roturaci\u00f3n de campos ta meter-los en cultura, y en a transformaci\u00f3n d'o paisache. Actualment, en bels contextos cheograficos, o termin pardina puede implicar que l'asentamiento sia deshabitau, anque ista implicaci\u00f3n no ye cheneral en tot Arag\u00f3n.\nSignificaus d'o termin.\nEn Arag\u00f3n, anque o significau mas com\u00fan ye lo de casa sola en una propiedat rustica, tami\u00e9n s'emplega en diferents zonas a palabra pardina ta definir belaltras cosas.\nS'ha de destacar a comarca de Ribagorza, en a que significativament se diz \u00abmases\u00bb a iste tipo d'asentamientos, y a on que se reserva lo termin pardina ta referir-se a partidas de campos sin necesidat de que i haiga d'haber garra edificio. L'autor benasqu\u00e9s \u00c1ngel Ballar\u00edn, en o suyo diccionario d'o dialecto benasqu\u00e9s, i diz que o significau que se le da en a val de Ben\u00e1s ye muito mas limitau que no en aragon\u00e9s cheneral, en no fendo referencia sique a una partida (de prau u campo) deseparada d'a resta de campos por bella selva u corso d'augua.\nCon significaus d'iste tipo, desvinclaus d'a presencia u no d'edificios en a finca, tami\u00e9n han replegau a palabra bels autors como Rafael Andolz u Juan Moneva, anque iste zaguer ya sinyalaba la presencia obligada, si no en o present necesariament en o pasau, de bella construcci\u00f3n habitada en a partida. Unaltra obra clasica en a lexicograf\u00eda aragonesa, o \"Nuevo Diccionario Etimol\u00f3gico Aragon\u00e9s\" de mos\u00e9n Jos\u00e9 Pardo Asso (1938), ya definiba una pardina como:\nL'uso d'a palabra, lo menos en a comarca de Sobrarbe, incluye clarament a presencia d'una casa en a finca. Con iste significau gosa amaneixer en os escritos d'autors d'ixa comarca, como Severino Pallaruelo, y s'ha replegau explicitament asinas en o \"Vocabulario aragon\u00e9s de Labuerda - A Buerda (Sobrarbe)\" de Mariano Coronas (2007).\nEn Sos d'o Rei Catolico, en Cinco Villas, tami\u00e9n s'ha documentau en o sentiu d'incluir necesariament una poblaci\u00f3n, anque en iste caso no s'especifica que o numero de casas haiga d'estar por obligaci\u00f3n d'una sola, mientres que en Fago (val d'Ans\u00f3) lo significau ye identico a'l que tiene en Sobrarbe. En a cuenca d'o r\u00edo Asab\u00f3n y en o norte de Cinco Villas, mesmo que en zonas colindants d'a Chacetania, siempre fa referencia a bel puesto habitau, que hue por un regular ye albandonau, y que d'antes mas mesmo podr\u00eda haber estau un lugar.\nEtimoloch\u00eda.\nA importancia historica d'iste tipo d'h\u00e1bitats se plasma en a suya presencia en textos aragoneses medievals, y asinas amaneix en un texto en baixo lat\u00edn, datau en 948 dC, con elementos romances. Por ixo, a etimoloch\u00eda d'a palabra \u00abpardina\u00bb s'ha discutiu a-saber-lo.\nPardo Asso la feba remontar a formas deminutivas d'as palabras aragonesas \u00abbarda\u00bb u \u00abprato\u00bb, anque ista soluci\u00f3n pareix que resulta simplista. Bels autors tami\u00e9n han compartiu a opini\u00f3n de que vendria de &lt;*PRATINA, forma deminutiva de &lt;\"PRATUS\".\nA etimoloch\u00eda acceptada por mas autors ye a que diz que dimanar\u00eda de &lt;*PARIETINA, diminutivo de &lt;\"PARIES\", \"PARIETIS\", que significa \u00abparet\u00bb. Ista ye, por eixemplo, a etimoloch\u00eda que da como valida la \"Real Academia de la Lengua Espa\u00f1ola\" en o suyo diccionario.\nUna tercera posibilidat, dada por E. Fern\u00e1ndez Vicente, ye que vienga de &lt;*PRAEDIA, un plural neutro que indica \u00abpuesto con praus\u00bb."}
{"id": "13082", "revid": "610", "url": "https://an.wikipedia.org/wiki?curid=13082", "title": "Lugar", "text": "Un lugar (pron. , , , ), (d'o lat\u00edn \"&lt; LOCUS\") ye una entidat de poblaci\u00f3n mes chicota que no una ciudat u una villa, encara que no i hai una definici\u00f3n clara ta determinar cuan un nuclio habitau ye un lugar, villa u ciudat. Pende en a zona, a epoca y, mas que mas, d'a historia, ya que ta que un lugar esdevenise una villa u ciudat caleba que ista distinci\u00f3n l'atorgase a maxima autoridat civil d'o pa\u00eds. Tampoco no ye de buen distinguir o concepto de lugar d'os de lugar\u00f3n, aldeya, pardina, vico, vecindau, rabal, encara que os lugars gosan tener una churisdicci\u00f3n propia (como municipio u como atras menas d'entidaz locals menors). Tami\u00e9n ye cierto que a categor\u00eda de lugar ha estau muit ligau a lo largo d'a historia a la de parroquia, base d'a organizaci\u00f3n territorial relichiosa.\nEn tot caso, se gosa considerar que un lugar ye un conchunto de casas perteneixients a un mesmo municipio, delimitadas por elementos urbans u naturals, con servicios basicos ta os suyos habitants y con una identidat com\u00fan creyada historicament. O estilo de vida d'os lugars ye, por un regular, mas ligau a la naturaleza que o d'as ciudaz, con actividaz economicas prencipalment d'o sector primario (agricultura, ganader\u00eda, pesca, mener\u00eda...)."}
{"id": "13083", "revid": "69718", "url": "https://an.wikipedia.org/wiki?curid=13083", "title": "Congosto d'as Cambras", "text": "O congosto d'as Cambras u forato d'as Cambras (\"Desfiladero del Vellos\" en castellano) ye un congosto natural esgarrapato en a roca calsinera per o r\u00edo Bell\u00f3s d'entre lo mol\u00edn d'Aso (encara a dintro d'o Parque Nacional d'Ordesa y d'as Tres Serols) dica la \"Fuent d'os Banyos\", 9 km auguasval, a man de Puyarruego, en a comarca aragonesa de Sobrarbe.\nO relieve dintro d'o cany\u00f3n bi ha estato sozmeso a erosi\u00f3n durantes milenios y per ixo huei se-bi troban formas caracteristicas en tot o suyo recorrito. As \"Cambras\" que le'n dan o nombre no son si que concavidaz carateristicas d'a penya que en alcurzar-se-be lo r\u00edo durante a sabels periodos antigos se fayoron esgarrapatas d'as parez d'o cany\u00f3n, quedando estraplomatas as leneras enta cutio.\nA beluns d'es suyos pasos, o congosto adube una angostuera de nom\u00e1s uns 10 u 15 m d'amplura per mes de 40 d'altura cuasi vertical, fendo-be g\u00fcembrosos os suyos recolons. A vechetaci\u00f3n ye asinas muit variada, con d'una destacable poblaci\u00f3n de taixos que con as radices suyas aferratas en a pietra preban de plegar enta la luz. Altras especies como fayos, caixicos, castanyeros y similars tambi\u00e9n bi son abundants."}
{"id": "13084", "revid": "401", "url": "https://an.wikipedia.org/wiki?curid=13084", "title": "Assembleia da Mocidade Independentista", "text": "L'Assembleia da Mocidade Independentista (en aragon\u00e9s: \"Asamblea d'a Choventut Independentista\", AMI) ye una organizaci\u00f3n politica independient d'ezquierda de Galicia (Espanya) formata por ch\u00f3vens.\nA AMI s'establi\u00f3 en 1993 como organizaci\u00f3n chovenil d'a \"Assembleia do Povo Unido\" (Asamblea d'o Pueblo Uniu) pero sigui\u00f3 mantenendo a suya estructura cuan en 1995 se disolvi\u00f3 ixa asamblea. En as zagueras eleccions han perdito o voto ta N\u00f3s-Unidade Popular que ha tenito 1700 votos. Beluns d'os suyos miembros fuoron detenidos por a polic\u00eda acusatos de terrorismo. Dos d'os suyos melitans (Xiana Rodriguez y Uxio Caamanho) fuoron trasladatos respectivament a garcholas d'\u00c1vila y de C\u00e1diz ya que o 24 de chulio de 2005, un d\u00eda antis d'o D\u00eda d'a Patria Gallega metioron un artefacto explosivo en a seu de Caixa Galicia en Santiago de Compostela."}
{"id": "13085", "revid": "69718", "url": "https://an.wikipedia.org/wiki?curid=13085", "title": "Anglaterra", "text": "Anglaterra u Anglatierra ye o mas gran y mas densament poblato d'os pa\u00edses constituyents d'o Reino Uniu.\nA sob\u00e9n s'emplega erroniament o nombre d\"'Anglaterra\" como sinonimo de Gran Bretanya u d'o Reino Uniu (feito que puet estar una ofensa ta irlandeses, escoceses, galeses y norirlandeses).\nA bandera anglesa ye a Cruz de Sant Chorche. Ye una cruz roya sobre fundo blanco, que tami\u00e9n fa parte d'as banderas d'as provincias d'Arag\u00f3n, a bandera de Barcelona, y l'escudo d'a ciudat de Mil\u00e1n.\nCheograf\u00eda.\nAnglaterra muga a lo norte con Escocia y a l'ueste con Galas. Ocupa la metat sud de Gran Bretanya. En tien una poblaci\u00f3n de 51.092.000 d'habitants, en una superficie de 130.395 km\u00b2, con una densidat de poblaci\u00f3n de 391,82 hab/km\u00b2.\nDivisi\u00f3n administrativa.\nHistoricament, Anglaterra se dividiba administrativament en condaus. Istas divisions heban surtito d'un conchunto de viellas unidaz territorials anglesas. Antis d'a unificaci\u00f3n, yeran bels reinos, como Essex y Sussex; ducatos, como Yorkshire, Cornualla y Lancashire u, simplament, arias de tierra donatas a bel noble, como Berkshire.\nIstos condaus encara existen en a suya forma orichinal, u cuasi, formando os condados tradicionals d'Anglaterra. Manimenos, en muitos locals, fuoron cambiatos u abolitos como municipios administrativos, debito a cuantos factors.\nDende a fin d'o sieglo XIX, ocurrioron una serie de reorganizacions d'o gubierno local. A soluci\u00f3n a la aparici\u00f3n de grans arias urbanas yera la creyaci\u00f3n de grans condaus metropolitanos, centratos en as ciudaz (por eixemplo, Gran Manchester). En os anyos 1990, una reforma d'o gubierno local prencipi\u00f3 a creyaci\u00f3n d'autoridaz unitarias, a on bels districtos ganoron o estatus administrativo d'un condau. Hue en d\u00eda, existe confusi\u00f3n entre os condaus cerimonials (que no forman siempre una unidat administrativa) y os condaus metropolitanos y no-metropolitanos.\nActualment, Anglaterra se divide en cuatro rans de sozdivisions administrativas: rechions, condaus, districtos y parroquias.\nEconom\u00eda.\nGran parti d'o suelo ye usato en l'agricultura porque ye mui eficient y productivo. Se cautiva trigo, hordio, centeno, remolacha azucarera y trunfas. S'espleita la fusta de caixico, fraix\u00edn, urmo y pino. A industria pesquera ye mui chicota, pero important en o sud d'Anglaterra, Kingston-upon-Hull, Grimsby y Plymouth. A mener\u00eda como o carb\u00f3n y o fierro estioron elementos claus ta la industrializaci\u00f3n. Tami\u00e9n bi ha minerals como a sal. Anglaterra poseye grans recursos enercheticos y ye un buen productor de petrolio y gas natural. Atras fuents d'enerch\u00eda son o carb\u00f3n y a enerch\u00eda nuleyar. Se desarrollan as industrias d'alta tecnoloch\u00eda (farmaceuticas, electronicas, aerospacials y d'equipes ta plataformas petroleras marinas). De fibra optica d'alta calidat ta tota Europa. A suya moneda ye a libra esterlina.\nRelichi\u00f3n.\nO 79% d'a poblaci\u00f3n britanica se declara protestant, o 10% catolica, y o 9% d'atras relichions."}
{"id": "13086", "revid": "82", "url": "https://an.wikipedia.org/wiki?curid=13086", "title": "Llugar", "text": ""}
{"id": "13087", "revid": "82", "url": "https://an.wikipedia.org/wiki?curid=13087", "title": "Forato d'as Cambras", "text": ""}
{"id": "13088", "revid": "41", "url": "https://an.wikipedia.org/wiki?curid=13088", "title": "Inglatierra", "text": ""}
{"id": "13089", "revid": "401", "url": "https://an.wikipedia.org/wiki?curid=13089", "title": "Asambleya d'a Choventut Independentista", "text": ""}
{"id": "13090", "revid": "69718", "url": "https://an.wikipedia.org/wiki?curid=13090", "title": "Herri Batasuna", "text": "Herri Batasuna (\"Unidat Popular\" en basco) esti\u00f3 una coalici\u00f3n politica basca, que se definiba a si mesma como de cuchas \"abertzale\" (\"amant d'a patria\" en basco) y buscaba a independencia y o socialismo ta Euskal Herria. Se refund\u00f3 como Batasuna."}
{"id": "13091", "revid": "69718", "url": "https://an.wikipedia.org/wiki?curid=13091", "title": "Irlanda d'o Norte", "text": "Irlanda d'o Norte (en angl\u00e9s \"Northern Ireland\", en irland\u00e9s \"Tuaisceart \u00c9ireann\", en scots \"Norlin Airlann\") ye una rechi\u00f3n administrativa d'o Reino Uniu, que se troba a o nord-este d'a isla d'Irlanda.\nNo tien bandera oficial dende marzo de 1972, cuan se suspendi\u00f3 l'autonom\u00eda d'Irlanda d'o Norte dimpu\u00e9s d'os feitos d'o \"Domingo Sangriento\".\nHistoria.\nIrlanda d'o Norte corresponde a los condatos de Antrim, Down, Armagh, Londonderry que a primers d'o sieglo XX yeran de mayor\u00eda protestant y a los condatos de Fermanagh y Tyrone, de mayor\u00eda irlandesa catolica. Estos seis condatos mas Donegal, Monaghan y Cavan feban parti de l'Ulster, uno d'os reinos tradicionals d'Irlanda.\nA zaguers de 1920 o parlamento britanico vot\u00f3 una lei que dividiba a isla en dos parz, cadaguna autonoma y con estructura confederal. Pa asegurar a supremac\u00eda d'os protestants a delimitaci\u00f3n d'Irlanda d'o Norte de 1920 no incluy\u00f3 os tres condatos de l'Ulster mes catolicos (Donegal, Monaghan y Cavan). Manimenos os grans terratenients consiguioron que os condatos de Fermanagh y Tyrone de mayor\u00eda catolica quedasen en Irlanda d'o Norte chunto con os cuatre de mayor\u00eda protestant de Antrim, Down, Armagh y Londonderry pa dar-lis una viabilidat economica.\nAs eleccions dioron una mayor\u00eda a los unionistas en o Norte y a lo Sinn Fein en o Sud. O Sinn Fein negoci\u00f3 con o gubierno de Londres y a zaguers de 1921 se concedi\u00f3 una cuasi independencia a un \"Irish Free State\" u \"Estato Libre d'Irlanda\" formau por 26 condatos de mayor\u00eda catolica, acceptando que os condatos protestants d'Irlanda d'o Norte seguisen unius a lo Reino Uniu.\nA entidat d'Irlanda d'o Norte se creyo dimpu\u00e9s d'a partici\u00f3n d'a isla en 1921 con un parlamento y un gubierno que permiti\u00f3 a los protestants chestionar os suyos afers y esdevenir un territorio libre adintro de l'Imperio Britanico con a mesma categor\u00eda que Canad\u00e1. O gubierno de Londres permiti\u00f3 que los protestants locals discrimisasen economica y socialment a los catolicos, mes d'un tercio d'a poblaci\u00f3n. Os miembros d'a Orden d'Orange dominoron a politica y fomentan a discriminaci\u00f3n d'os irlandeses catolicos en emplego y acceso a la vivienda. A divisi\u00f3n en districtos electorals yera feitos pa favorir os resultaus d'os protestants.\nDende o decenio 1940 a industria entr\u00f3 en decadencia, augment\u00f3 o desemplego y o malestar entre os catolicos irlandeses, que levaban decenios de discriminaci\u00f3n. Os territorios a l'ueste d'o r\u00edo Bann seguiban rurals y subdesembolicaus, os territorios a l'este d'o r\u00edo Bann de mayor\u00eda protestant teneban concentrada a industria y desembolique urb\u00e1n. En os guettos obreros as condicions de desemplego y delincuencia yeran endemicas. En l'anyo 1969 o parlamento refus\u00f3 as demandas d'ecualdat de dreitos d'os irlandeses catolicos, esclatoron disturbios en Belfast. Collas organizadas de protestants atacoron un barrio catolico, o que oblig\u00f3 en l'anyo 1972 que intervenise l'Exercito Britanico, suspender o parlamento y establir un gubierno directo. En o decenio de 1970 o IRA respondi\u00f3 a los intentos de restaurar l'orden y a la violencia protestant. L'ala provisional d'o IRA dita \"Provos\" s'organiz\u00f3 pa defender os barrios catolicos y facioron ataques terroristas en os nuclios d'os territorios protestants. A guerra d'os catolicos d'Irlanda d'o Norte contra os protestants y o Exercito Britanico contin\u00f3 por decenios.\nOs recients alcuerdos de paz han feito renaixer a esperanza, sobretot dende a inauguraci\u00f3n en 1998 de l\"'Asamblea d'Irlanda d'o Norte\" y os alcuerdos de paz con l'IRA."}
{"id": "13093", "revid": "610", "url": "https://an.wikipedia.org/wiki?curid=13093", "title": "Sinn F\u00e9in", "text": "O Sinn F\u00e9in (en irland\u00e9s; \"Nusatros Mesmos\") ye un partiu politico irland\u00e9s. Ye a favor de creyar una Republica d'Irlanda unita, ye decir, a reunificaci\u00f3n d'Irlanda.\nO Sinn F\u00e9in emprencip\u00f3 con a campanya politica d'Arthur Griffith y William Rooney en primer\u00edas d'os sieglo XX. Mientres muitos anyos, o Sinn F\u00e9in esti\u00f3 una federaci\u00f3n de grupos politicos cual unica conexi\u00f3n real y inspiraci\u00f3n yera o periodico editato por Griffith."}
{"id": "13094", "revid": "401", "url": "https://an.wikipedia.org/wiki?curid=13094", "title": "Primeira Linha", "text": "Primeira Linha ye una organizaci\u00f3n politica comunista de Galicia integrata en o denominato \"Movimiento de Liberaci\u00f3n Nacional Gallego\". Refirma a independencia de Galicia.\nFa parte de N\u00f3s-Unidade Popular.\nNaixi\u00f3 en Galicia en 1996, en una etapa marcata por a cayita d'os rechimens comunistas europeus, con l'obchectivo d'organizar a corrient independentista y comunista existent en l'interior d'o Bloque Nacionalista Gallego."}
{"id": "13095", "revid": "116284", "url": "https://an.wikipedia.org/wiki?curid=13095", "title": "Lug\u00e1", "text": ""}
{"id": "13096", "revid": "116285", "url": "https://an.wikipedia.org/wiki?curid=13096", "title": "Llug\u00e1", "text": ""}
{"id": "13097", "revid": "610", "url": "https://an.wikipedia.org/wiki?curid=13097", "title": "Mitoloch\u00eda", "text": "A mitoloch\u00eda ye un conchunto de mitos relativament cohesionatos, relatos que fan parte d'una determinada relichi\u00f3n o pueblo. Tami\u00e9n se clama mito a toz os discursos, narracions u expresions culturals d'orichen sagrato.\nA mitoloch\u00eda mas conoixita y valorata en a literatura y l'arte occidental ha estato a mitoloch\u00eda clasica. De feito os mitos y dioses griegos asimilatos por os romanos teneban una mitoloch\u00eda d'o mesmo orichen indoeuropeu, pero de caracters diferents, mas simples. Os romanos feban una \"interpretatio\" con os dioses d'atros pa\u00edses clamando a ixos dioses por o nombre d'o dios romano mas pareixito."}
{"id": "13098", "revid": "195", "url": "https://an.wikipedia.org/wiki?curid=13098", "title": "AMI", "text": ""}
{"id": "13103", "revid": "401", "url": "https://an.wikipedia.org/wiki?curid=13103", "title": "Yonne", "text": "Yonne (89) ye un departamento franc\u00e9s situato en a rechi\u00f3n de Borgonya-Franco Condau. Debe o suyo nombre a o r\u00edo Yonne. A suya capital (u prefectura) ye a ciudat d'Auxerre."}
{"id": "13104", "revid": "401", "url": "https://an.wikipedia.org/wiki?curid=13104", "title": "Ni\u00e8vre", "text": "Ni\u00e8vre (58) ye un departamento franc\u00e9s situato en a rechi\u00f3n de Borgonya-Franco Condau. Orichinalment se deciba \"Ny\u00e8vre\", y debe o suyo nombre a o r\u00edo Ni\u00e8vre"}
{"id": "13107", "revid": "401", "url": "https://an.wikipedia.org/wiki?curid=13107", "title": "Esconchurador", "text": "Un esconchurador u esconchuradero ye una edificaci\u00f3n relichiosa tipicament medieval exclusiva de l'Alto Arag\u00f3n y cualques valles de Catalunya y lo Pireneu franc\u00e9s.\nOs esconchuradors cumpliban funcions a meyo cam\u00edn d'entre a relichi\u00f3n cristiana y l'antigo paganismo, relacionando-se dende tiempos antigos con a contraversi\u00f3n de mals datos, y a prevenci\u00f3n de pestes, tronadas y altras catastrofes naturals que podesen exberlar as antigas formas de vida. L'emplego mes habitual d'estas edificacions, sin de garra duda, heba d'estar a prevenci\u00f3n de desastres meteorolochicos que d'altra maniera podeban malmeter a cullita de l'anyada. Asinas, mos ne son arribatos dica hue bels metodos antigos, per v\u00eda d'a transmisi\u00f3n oral d'a memoria d'aquelas tradicions, d'os ritos que se i feban.\nPer eixemplo, en o de Sant Vicient d'a Buerda se diz que i trucaban as campanas d'a ilesia a escape cuan se veyeba venir boiras de tronada per alto d'a Sierra de Sant Bisorio, y dimpu\u00e9s o mos\u00e9n d'o lugar s'aprestaba a decir as parolas d'a \"esconchura\", a cerimonia que heba de contradecir os designios d'as bruixas d'os puertos fendo que a tronada pas\u00e1s per o lugar sin causar garra desastre.\nOs ditos d'a \"esconchura\" soleban estar simples, de s\u00f3 que bels versos puet estar que encara inventatos per cualsiquier mos\u00e9n anterior, anque ixo no se ye sabido. Per eixemplo, adintro de l'esconchurador de Sant Vicient se diz que se i deciban as siguients parolas:\nMientres se deciban ixes versos, o mos\u00e9n expardiba augua bendita per o suelo de l'edificio y tambi\u00e9n en arrullaba enta alto a l'aire, y d'ixa manera se suposa que as nubladas quedaban advertitas.\nAltros esconchuradors de Sobrarbe son lo un de Guaso, que comparte as formas arquitectonicas chenerals con Sant Vicient y Mediano (que nom\u00e9s amaneix per dencima l'augua cuan l'augua de l'entivo baixa); planta cuadrada con o tellau de cuatro versants, que s'orientan ta os cuatro puntos cardinals con una arcada obierta en o lateral. Tambi\u00e9n cal parar atenci\u00f3n ta lo d'As\u00edn de Broto perque no ye cuadrau si que tiene planta rectangular fendo de barana d'o recinto d'a ilesia con o suyo cuerpo.\nPareix que en o sieglo XVI existiba a practica d'esconchurar as tronatas en a Comunidat de Daroca y en lo Mas de las Matas y en deciban \"escantar los nublos\". Os clerigos que \"escantaban los nublos\" yeran conoixitos como \"nubleros\" y podeban fer-lo dende os campanals."}
{"id": "13109", "revid": "188", "url": "https://an.wikipedia.org/wiki?curid=13109", "title": "Esconxuga", "text": ""}
{"id": "13110", "revid": "82", "url": "https://an.wikipedia.org/wiki?curid=13110", "title": "Esconjura", "text": ""}
{"id": "13111", "revid": "82", "url": "https://an.wikipedia.org/wiki?curid=13111", "title": "Esconjurador", "text": ""}
{"id": "13112", "revid": "188", "url": "https://an.wikipedia.org/wiki?curid=13112", "title": "Esconjuradero", "text": ""}
{"id": "13113", "revid": "82", "url": "https://an.wikipedia.org/wiki?curid=13113", "title": "Humilladero", "text": ""}
{"id": "13114", "revid": "188", "url": "https://an.wikipedia.org/wiki?curid=13114", "title": "Comunidor", "text": ""}
{"id": "13115", "revid": "401", "url": "https://an.wikipedia.org/wiki?curid=13115", "title": "Almochuel", "text": "Almochuel ye un municipio aragon\u00e9s d'a provincia de Zaragoza, en a comarca d'o Campo de Belchit, rodeyato por a provincia de Teruel.\nA suya poblaci\u00f3n ye de 26 habitants (2010) en una superficie de 32 km\u00b2, con una densidat de poblaci\u00f3n de 0,81 hab/km\u00b2.\nCheograf\u00eda.\nA localidat d'Almochuel ye situada a 275 metros d'altaria dencima d'o livel d'a mar, a una distancia de 64 km d'a ciudat de Zaragoza, a capital d'a suya provincia y d'Arag\u00f3n. Perteneix a la comarca Campo de Belchit pero ye rodeyada cuasi de tot por termins de municipios d'a comarca d'o Baixo Mart\u00edn.\nUna part d'o termin municipal a lo sud d'a ribera d'o r\u00edo Aguas, y en concreto as partidas de \"Planos Altos de Pedrenyales\" y \"El Ventorrillo\" corresponde a Los Pedrenyals, un gran chacimiento de pedrenya evaporitica. En esta zona bi ha una partida dita \"Sardones Altos\" a on bi heba una salada actualment desecada.\nBi ha un entibo en o r\u00edo Aguas que ha estau siempre vuido y que cuan se plen\u00f3, (en una gota frida de l'anyo 2000) qued\u00f3 inservible.\nMugas.\nO suyo termin muga con Zaila, La Puebla d'\u00cdxar, con Binaceit y con Belchit.\nToponimia.\nSe puet interpretar como d'orichen mozarabe en base a la \"ch\" (como \"capacho\", \"esfardacho\", \"rigachuelo\") y en a rematanza d'o diftongo \"\u2013uel\" (como Estercuel, Pozuel, Teruel). Se conoix una forma latinizata d'o nombre (\"Almocol\") por un texto de 1242 cuan lo Bispe de Zaragoza Frai Vicent lo compr\u00f3 a Artal de Castellot.\nPero no ye de descartar que se remonte a l'arabismo \"almarchal\" preso por l'aragon\u00e9s, pus en Alfachar\u00edn trobamos un toponimo pareixito deribato d'esta palabra: \"Brazal del Marchuel\".\nEn a redolada d'Almochuel, (lugars d'as comarcas d'o Baixo Mart\u00edn y Campo de Belchit), tami\u00e9n se prenuncia \"Almuchuel\".\nBi ha microtoponimos en aragon\u00e9s u con component aragon\u00e9s como \"Planos Altos de Pedrenyales\", \"Sardones Altos\", \"Las Planas\" y \"Las Planas de la Hoya\".\nApellitos.\nUn apellito tipico d'Almochuel ye \"Reinao\"."}
{"id": "13116", "revid": "69718", "url": "https://an.wikipedia.org/wiki?curid=13116", "title": "Escatr\u00f3n", "text": "Escatr\u00f3n ye un municipio aragon\u00e9s en a comarca d'a Ribera Baixa de l'Ebro y d'a provincia de Zaragoza. Fa parte d'o partiu chudicial de Casp.\nA suya poblaci\u00f3n ye de 1.121 habitants (2011) en una superficie de 94,64 km\u00b2, con una densidat de poblaci\u00f3n d'11,84 hab/km\u00b2.\nCheograf\u00eda.\nYe situato a 143 metros d'altaria sobre o ran d'a mar, en a confluyencia d'o Mart\u00edn con l'Ebro. Ye a una distancia de 78 km de Zaragoza, accesible por as carreteras N-232 y A-221.\nMugas.\nO termin municipal d'Escatr\u00f3n muga a o norte con Sastago; a l'este con Chiprana; a o sudeste con Sant Per de Calanda, Alcanyiz y Casp; a o sud con Castenl\u00f3 y a l'ueste con Sastago.\nHistoria.\nL'antiga \"Scatro\" d'os romanos fue conquiesta por Alifonso I en 1133. Mientres siet sieglos, esti\u00f3 una dependencia feudal de l'amanato monesterio de Rueda, que se troba a l'atro canto de l'Ebro. En chunio de 1234 o rei Chaime I d'Arag\u00f3n i recibi\u00f3 a o rei Ferrando III de Castiella.\nA expulsi\u00f3n d'os moriscos comport\u00f3 un important golpe ta Escatr\u00f3n, encara que a diferencia d'atros puestos de l'arredol a poblaci\u00f3n cristiana superaba en cifras a los moriscos.\nMientres a Guerra Civil Espanyola melicians anarcosendicalistas plegatos en columnas dende Barcelona ocuporon Escatr\u00f3n en agosto de 1936, estando asinas a localidat en mans d'o Consello d'Arag\u00f3n dica que o 12 de marzo de 1938, mientres a ofensiva d'Arag\u00f3n, tropas franquistas i dentroron.\nO lugar viello.\nO lugar viello tiene casas d'os sieglos XVII y XVIII. Yera en fondo y con o problema d'os fumos d'a central termica; o lugar nuevo ye en un puesto millor situato, alto y plano, pa evitar os fumos. En o termino bi ha chacimientos ibero-romanos.\nLiteratura.\nEn o dance d'Escatr\u00f3n se troban charratas en aragon\u00e9s central, ye facil que por a presencia de pastors tensinos en a redolada dende fa sieglos. Eixemplos d'esto son estas linias sueltas:\nToponimia.\nO suyo nombre promana d'o nombre de persona en lat\u00edn \"Scaterius\".\nEn Escatr\u00f3n bi ha bel toponimo con component en aragon\u00e9s como as partidas de \"Novallas\", \"Romaneta\", \"Tomargo\", \"Los Planos\", \"El plano\", \"La mechana\", \"L'Enbitero\", \"Cot\u00f3n\", \"El Mocatero\", \"La Cerollera\", \"La Radig\u00fcela\", \"Efesa\", etc."}
{"id": "13119", "revid": "610", "url": "https://an.wikipedia.org/wiki?curid=13119", "title": "Exatiel", "text": "Exatiel u Xatiel (en castellano \"Jatiel\") ye un municipio de la provincia de Teruel situau en la comarca de lo Baixo Mart\u00edn.\nCheograf\u00eda.\nYe situau a 6\u00a0km d'\u00cdxar en una costera entre la ribera ezquierda de lo r\u00edo Mart\u00edn y un estrato plano y alto d'Almendr\u00f3n que se creba formando tormos en lo parache de \"Las Penyas\".\nDemograf\u00eda.\nYe lo lugar mes despoblau de la comarca y ha perdiu mes de lo 50 % de la poblaci\u00f3n en las zagueras decadas.\nHistoria.\nDimpu\u00e9s de la reconquiesta yera un lugar poblau por moriscos. Perteneixi\u00f3 a la Orden de lo Hespital y formaba una comanda chunto con Sant Per de Calanda. Bi habi\u00f3 un castiello que se piensa que esti\u00f3 dencima de la cripta gotico-mud\u00e9char actual. La expulsi\u00f3n de los moriscos d'Exatiel en ixas envueltas de Felipe III d'Espanya esti\u00f3 obra de Vicencio Ram de Montoro, que dimpu\u00e9s fue nombrau conte de Montoro.\nDimpu\u00e9s de la expulsi\u00f3n de los moriscos de 1609, en 1633 la Orden de lo Hespital atorg\u00f3 Carta de poblaci\u00f3n a Sant Per y Exatiel con condicions pareixidas las de lo ducau d'\u00cdxar.\nToponimia.\nBi ha dos teor\u00edas pa explicar l'orichen de lo toponimo.\nLa mes conoixida y simple considera que la radiz \"xat\" ye arabe y significa \"ripa de r\u00edo\", \"marguin de r\u00edo\" (como o \"Xat-Al-Arab\" entre Ir\u00e1n y Irak) y la terminaci\u00f3n -iel ye lo sufixo mozarabe que equivale a l'aragon\u00e9s -iello.\nManimenos Agust\u00edn Ventura Conejero planteya unatra hipotesi mes f\u00e1cil d'entender dende la perspectiva de formacions de toponimos en una sociedat agricola y lo explica a partir de lo lat\u00edn \"SATUM\", \"sembrau\", con lo diminutivo \"-ELLU\", tami\u00e9n con evoluci\u00f3n mozarabe, (pero que tami\u00e9n puet estar aragonesa porque \"castiel\" coexistiba con \"castiello\" en aragon\u00e9s medieval). Lo paso de \"s\" ta \"x\" ye documentau en luengas iberorromanicas en palabras d'orichen lat\u00edn, y am\u00e9s la influencia de l'arabe puet fer cambiar una \"s\" por una \"x\".\nEsta segunda hipotesi ye mes probable, pus en Pui de Cinca bi ha un microtoponimo pareixiu, \"Sediello\".\nYe documentau l'apelliu \"Xativiel\" en familias moriscas, por lo que pareixe que ligaban Xatiel de Teruel y Xativa de Valencia.\nEncara puede trobar-se en textos castellanos la forma \"Xatiel\" no traducida a lo castellano moderno. Cuan bel historiador consulta textos antigos traducen u adaptan \u00cdxar, pero deixan a X de \"Xatiel\", porque no conoixen la existencia de lo lugar huei dito \"Jatiel\".\nBi ha una carrera dita \"La Ferrer\u00eda\". Existe una finca que encara se diz \"Cascallo\" u \"Cascajo\" y un atra que se diz L\"'Alchicira\", esta palabra ye documentada en textos medievals con lo significato de \"puesto con muita augua\" y no con lo sentiu orichinal arabe de \"isla\". Una partida se diz \"la planeta\", atra \"plano del balsete\" y un atra \"el Bochar\".\nPersonalidaz naixidas d'Exatiel.\n\"Categor\u00eda principal:\" ."}
{"id": "13122", "revid": "188", "url": "https://an.wikipedia.org/wiki?curid=13122", "title": "Esconxugador", "text": ""}
{"id": "13123", "revid": "188", "url": "https://an.wikipedia.org/wiki?curid=13123", "title": "Esconchura", "text": ""}
{"id": "13124", "revid": "188", "url": "https://an.wikipedia.org/wiki?curid=13124", "title": "Esconchuga", "text": ""}
{"id": "13125", "revid": "188", "url": "https://an.wikipedia.org/wiki?curid=13125", "title": "Esconxura", "text": ""}
{"id": "13127", "revid": "610", "url": "https://an.wikipedia.org/wiki?curid=13127", "title": "Branca castellana", "text": "A Branca castellana son una serie de sierras a o sud y ueste d'a Cuenca d'Almaz\u00e1n que plegan enta lo sudeste dica la fuesa de Teruel.\nPerteneixen a la branca castellana as sierras d'a paramera de Molina, a Sierra de Santa Cruz, a Sierra Menera, a Sierra d'Albarrac\u00edn, Monts Universals y seguntes bella clasificaci\u00f3n a Chabalambre, que Manuel Ter\u00e1n y Sol\u00e9 Sabar\u00eds consideran d'a branca aragonesa."}
{"id": "13128", "revid": "69718", "url": "https://an.wikipedia.org/wiki?curid=13128", "title": "Branca aragonesa", "text": "A Branca aragonesa son una serie de sierras d'o Sistema Iberico Central a lo norte u a lo este d'a Depresi\u00f3n de Calatay\u00fa-Teruel y fuesas tectonicas relacionatas.\nPerteneixen a esta branca a Sierra de Moncayo, a Sierra de la Virchen, a Sierra de Cucal\u00f3n, Sierra de Sant Chust, a Sierra de Bicort, a Sierra de G\u00fadar, atras sierras d'o Macizo d'o Mayestrato y Penyagolosa. A Sierra de Chabalambre s'inclui en a branca aragonesa seguntes Sol\u00e9 Sabar\u00eds.\nEn o sector \"Arco de Beceit-Portalrubio\" bi ha cabalgamientos y plegos con direccions intermedias entre as d'o Sistema Iberico y as d'as Catalanides.\nEn o sector oriental y dende o Mayestrato totas as aliniacions estructurals d'a cordelera quedan tallatas por un sistema de fallas escalonatas de direcci\u00f3n cuasi norte-sud paralelas a la costa que funden a cordelera baixo a mar. Os vulcans d'Els Columbrets y Cofrentes son asociatos a estas fallas.\nO Paleozoico aflora en una extensi\u00f3n gran, a potencia d'o Mesozoico ye menor. Esto podr\u00eda significar que yera una zona sedimentaria mas alta u un umbral sedimentario.\nExiste un Permo-Tr\u00edas discordant sobre o Paleozoico plegato en a orochenia hercinica, con facies chermanica. Ye menos potent que en a branca castellana y incompleto. O Bundsandstein (rodeno) manca sobre bels releus paleozoicos, en os que ye dencima o Muschelkalk dreitament. O Keuper tiene poco espesor, ye mas detritico y nom\u00e1s tiene bella impotancia y desembolique d'Evaporitas en o sudest, en a Cuenca d'o Mayestrato, a sola zona on tami\u00e9n apareixen as dos barras dolomiticas d'o Mushcelkalk."}
{"id": "13129", "revid": "610", "url": "https://an.wikipedia.org/wiki?curid=13129", "title": "Basaharau", "text": "Basaharau, Bonharau u Bosnerau ye como se le diz en as vals d'Ans\u00f3, Tena y Broto a o \"Sinyor d'as selvas\", personache d'a mitoloch\u00eda altoaragonesa.\nBasaharau ye un bigardo de pelo largo que le tapa toda a esquena y que aduya y proteche a pastors y rabanyos d'as tronadas y as fieras d'as selvas. Si os rabanyos lo sienten, lo saludan fendo sonar as suyas esquillas.\nCuan dondia por as selvas deixa unas pisatas estranias. En una d'ellas se puede reconoixer un piet hum\u00e1n, pero l'atra ye redoldiata como a tronca d'un arbol. Diz a falordia, que como os diaples, o Basaharau qued\u00f3 coixo dimpu\u00e9s de perder a guerra en o Cielo y cayer enta a tierra.\nEn as vals vecinas d'o pireneu navarro y Euskal Herria a iste personache se le diz \"Basajaun\" (que en euskara significa literalmente \"Sinyor d'os Bosques\")."}
{"id": "13131", "revid": "51103", "url": "https://an.wikipedia.org/wiki?curid=13131", "title": "Helleborus foetidus", "text": "l'Ixarruego, chig\u00fcerre, broixera u pan de culebra (\"Helleborus foetidus\" (L.)) ye una mata tipicament boscana, amanix en as obagas, d'a familia d'as ranunculacias, que no gosa a superar es 70\u00a0cm d'altaria.\nA diferencia d'altras especies d'ista familia, l'ixarruego ye una planta perenne que vive diversas anyadas, fendo la suya florada per l'usual cuan remata l'hibierno. Ye en ixa epoca cuan libra d'o cabo alto d'o tallo una agrupaci\u00f3n de flors mui gran (plega ta fer a mesma mida que la resta d'a planta) de color verda u amariella, d'a cual en a fabla popular se'n diz \"didals de bruixa\" per a caracteristica forma de campanetas d'as flors suyas.\nl'Ixarruego tien numbrosos usos medicinals, d'entre \u00e9ls o suc feto en bullir-lo se diz que fa a bien t'as andaderas.\nGaler\u00eda d'imachens.\n&lt;br&gt;"}
{"id": "13136", "revid": "41", "url": "https://an.wikipedia.org/wiki?curid=13136", "title": "Chiuerre", "text": ""}
{"id": "13137", "revid": "41", "url": "https://an.wikipedia.org/wiki?curid=13137", "title": "Broixera", "text": ""}
{"id": "13142", "revid": "610", "url": "https://an.wikipedia.org/wiki?curid=13142", "title": "Forato d'as Devotas", "text": "O forato d'as Devotas u congosto d'as Devotas ye un congosto natural en a cuenca alta d'a Cinca que separa la valle de Bielsa y la boca d'a Valle de Chistau d'a resta de Sobrarbe.\nA Cinca ye en o suyo paso per ast\u00ed un r\u00edo pleno de sals que le i causan una color carateristica, d'entre turquesa y blanca, y ta cuan amaneixe d'o forato (en o Entibo de La Infortunada) y prene las auguas de l'Iru\u00e9s, emprencipa a fer-se-be menos notoria a elevada dureza de l'augua. A raz\u00f3n d'ixa color no ye si que la presencia de sals de carbonato lixivatas d'as penyas d'a suya cuenca alta, nom\u00e9s afeblitas per l'afluyencia d'a Cinqueta (que baixa d'a cuenca pizarrosa de Chistau), chusto en o lugar de Salinas."}
{"id": "13145", "revid": "610", "url": "https://an.wikipedia.org/wiki?curid=13145", "title": "Queen", "text": "Queen ye un grupo britanica de rock creyata en 1971 en Londres, formata orichinalment por Freddie Mercury, Brian May, John Deacon y Roger Taylor.\nTa muita chent, Queen puede estar considerato un d'os millors grupos de rock d'a historia y ye reconoixito como o grupo britanica con mas exito d'as tres zagueras decadas.\nDestacan por a suya gran diversidat musical, tanto en a parti vocal como instrumental."}
{"id": "13147", "revid": "41", "url": "https://an.wikipedia.org/wiki?curid=13147", "title": "Sant Per de Calanda", "text": "Sant Per de Calanda (\"Samper de Calanda\" en castellano) ye una villa y municipio de la provincia de Teruel, en la comarca de lo Baixo Mart\u00edn. Fa parte de lo partiu chudicial d'Alcanyiz.\nLa suya poblaci\u00f3n ye de 884 habitants (2012) en una superficie de 142,80 km\u00b2, con una densidat de poblaci\u00f3n de 6,19 hab/km\u00b2.\nCheograf\u00eda.\nSant Per de Calanda ye situau a 258 metros d'altaria dencima de lo livel d'a mar sobre lo \"Monte de San Pedro\", chunto a en la mitat dreita de la ribera de Mart\u00edn y a piet de las talayas de Sant Per, a una distancia de 164 km de Teruel, la capital de la suya provincia, a 78\u00a0km de Zaragoza, la capital d'Arag\u00f3n, y a 2 km de la linia ferria Madrit-Barcelona.\nComprende la entidat poblacional \"Estaci\u00f3n de Samper\".\nLa suya temperatura meya anyal ye 14.5\u00a0\u00b0C y la precipitaci\u00f3n anyal de 370\u00a0mm.\nHistoria.\nLo termin municipal de Sant Per de Calanda ye rico en chacimientos arqueolochicos correspondients a la cultura de los campos d'Urnas-primera Edat de Fierro, a la cultura iberica y a lo periodo romano.\nLas primeras mencions d'un nuclio de poblaci\u00f3n con nombre Sant Per y localizau en l'actual posici\u00f3n se remontan a los tiempos de la Reconquiesta de la val d'Ebro y lo Baixo Arag\u00f3n. En lo testamento d'Alifonso II lo Casto, de 1194, bi ha una clausula de donaci\u00f3n de Sant Per de Calanda a la Orden de lo Hespital. Dende alavez dica lo sieglo XIX, la comanda de Sant Per, que incluyiba Exatiel, lis perteneixer\u00e1. En la Edat Meya Sant Per yera un lugar con poblaci\u00f3n de las tres relichions, (cristiana, musulmana y chodiga), a diferencia d'atros lugars de la redolada que podeban tener una poblaci\u00f3n exclusivament musulmana. En 1392 lo Gran Mayestre Johan Ferr\u00e1ndez d'Heredia compra totas las posesions que la casa de Ses\u00e9 teneba en Sant Per:\nDimpu\u00e9s de la expulsi\u00f3n de los moriscos de 1609, en 1633 la Orden de lo Hespital atorg\u00f3 Carta de poblaci\u00f3n con condicions pareixidas las de lo Ducau d'\u00cdxar.\nEn 1894 encomenzo a funcionar un ferrocarril entre Sant Per y las localidaz de la Pobla d'\u00cdxar y Casp, conseguindo-se en 1941 que lo ferrocarril de la Val de Zaf\u00e1n, pleg\u00e1s a Tortosa.\nLuengas y parlas.\nActualment en Sant Per, como en toda la comarca de lo Baixo Mart\u00edn se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se i charr\u00f3 en la baixa Edat Meya y talment bel sieglo dimpu\u00e9s. Lo lexico aragon\u00e9s d'intr\u00e9s etnografico de Sant Per se conoix relativament bien por la obra de lo erudito local Alejandro Abad\u00eda Par\u00eds, que incluye descripcions historicas y etnograficas, am\u00e1s d'una lista de palabras locals.\nLa parla de Sant Per ye pareixida a la de los lugars de la redolada, con los mesmos aragonesismos chenerals de la val d'Ebro y a mes con los aragonesismos tipicos conservaus en las comarcas orientals de Teruel y Zaragoza, (\"chirigallo\", \"gralla\", \"a sob\u00e9n\"). Bi ha palabras como \"orache\" que no se documentan en toz los lugars de lo Baixo Mart\u00edn pero s\u00ed en la cuenca de lo r\u00edo Guadalop y aragonesismos curiosos y no documentaus encara en la redolada (\"desaugue\", \"traste\"). Alejandro Abad\u00eda Par\u00eds atribuye a presencia de muitas palabras con lo diminutivo \"-eta\" a la cercan\u00eda con Alcanyiz, talment sin saber que este diminutivo yera cheneral en tot Arag\u00f3n cuan se charraba aragon\u00e9s por tot, y que encara se fa servir en bel lugar de la cuenca de lo Guadalop a mes d'Alcanyiz, (Casp, Torrociella d'Alcanyiz, Castelser\u00e1s, etc...).\nToponimia.\nLo toponimo \"Sant Per\" ye un hachiotoponimo en lo cual s'ha produciu un fenomeno de samprasarana u fonetica sintactica dende \"Sant Pero\".\nLa forma \"de Calanda\" no s'emplega en lo luengache popular. D'acuerdo con Antonio Ubieto Arteta ye \"Samper\" dica 1787, \"Samper de Calanda\" dende 1797. Manimenos si que veyemos l'apelativo \"De Calanda\" en bel texto medieval en lat\u00edn de la serie relacionada con la Carta de poblaci\u00f3n d'Alcanyiz. Tami\u00e9n ye posible veyer escrito en textos medievals \"Sant Pere\", y no nom\u00e9s en textos escritos en catal\u00e1n, tami\u00e9n en textos escritos en aragon\u00e9s.\nEn La Puebla d'\u00cdxar y Exatiel s'emplega encara un poquet lo chentilicio aragon\u00e9s pa los de Sant Per, \"santper\u00edn\" en singular y \"santperines\" en plurals (se pronuncian \"samper\u00edn\" y \"samperines\"), coexistindo con \"samperino\" y \"samperinos\".\nSon toponimos interesants las partidas ditas \"Los Forcallos\", \"El Saso\", \"La Pila Plana\", \"Val de Castellano\", \"La Melgrangra\", \"Las planas\", \"Filada de Rica\", \"Alam\u00edn\", \"La Costanilla\", \"Valimanya\", \"Val de Figuera\", \"Las Corcelladas\", \"Val de Crab\u00f3n\" y \"Filada de l'Estanquero\", las balsas ditas \"balsete de Carabazuelas\", \"Balsete del Sard\u00f3n\", y las fuents como \"Fuente de Valdellego\". Bi ha conoixencia d'atros microtoponimos en aragon\u00e9s por textos notarials de dica lo sieglo XVI.\nBi ha carreras con nombre aragon\u00e9s: \"calle de las Sargantanas\", \"calle Estrevedes\" y talment \"calle Altero\".\nApellius.\nApellius tipicos de Sant Per son \"Abad\u00eda\", \"Bes\", \"Falo\", \"Fandos\" (variants derivadas de Fanlo), \"Orcal\", \"Paris\", \"Sevil\".\nPersonalidaz naixidas de Sant Per de Calanda.\n\"Categor\u00eda principal:\" ."}
{"id": "13150", "revid": "69718", "url": "https://an.wikipedia.org/wiki?curid=13150", "title": "Casterl\u00f3", "text": "Casterl\u00f3 u Castenl\u00f3 (\"Castelnou\" en castellano) ye un municipio d'a provincia de Teruel, situato en a comarca d'o Baixo Mart\u00edn. A suya poblaci\u00f3n ye de 120 habitants (2010), en una superficie de 37 km\u00b2 y una densidat de 2,94 hab/km\u00b2.\nCheograf\u00eda.\nYe situato entre Sant Per de Calanda y Escatr\u00f3n, en a ripa d'una clamor con muita pendient, a m\u00e1n d'o r\u00edo Mart\u00edn, chusto en a muga provincial de Teruel con Zaragoza. Entre os cautibos destacan as presqueras en os reganos y as oliveras. Auguas entabaxo d'o Mart\u00edn bi ha dos pueyos a os dos costatos d'o r\u00edo conoixitos como \"Cabecico Bajero\" y \"Pe\u00f1afresca\" con chacimientos arqueolochicos d'a I Edat de Fierro y a epoca Iberica.\nHistoria.\nEn la Baixa Edat Meya yera un lugar poblato exclusivament por cristianos.\nToponimia.\nO toponimo \"Casterl\u00f3\" pareix occit\u00e1n u catal\u00e1n, y de feito Agust\u00edn Ubieto Arteta documenta a forma \"Castellnou\" en a Edat Meya. Ubieto Arteta documenta un atro \"Castelnou\" en a Edat Meya aragonesa en a plana de Uesca. Este zaguer, como atros que pueden tener as radices \"castel\", \"nou\" u \"nova\", pueden estar neofundacions gasconas u occitanas, igual que as \"Villanovas\" d'o Pireneu.\nSeguntes Agust\u00edn Ubieto Arteta atras variants d'o nombre que corresponen con este \"Castellnou\" son: \"Castellnovo\", \"Castell Nouo\", \"Castronovo\" y \"Castronouo\". Una variant no mencionada por Ubieto ye \"Castella-Novo\". A primera menci\u00f3n ye de 1140.\nA chent d'a comarca diz de forma tradicional \"Castenl\u00f3\" u mes a sob\u00e9n \"Casterl\u00f3\", con metatesi de \"l\" y \"n/r\" y simplificaci\u00f3n d'o diftongo -ou- enta -u-, igual que en aragon\u00e9s occidental dicen \"pro\" en cuenta de \"prou\", por atra part en Urreya de Gay\u00e9n a palabra \"preu\" ye fosilizada como \"pr\u00e9\" d'una traza pareixida.\nMolimentos.\nMolimentos relichiosos.\nIlesia Barroca dita \"Inmaculada Concepci\u00f3n\". A campana d'a Ilesia ye especial y se diz \"La Valera\".\nToponimia menor.\nYe interesant o toponimo \"Balsas de Filluela\" y atro entre Xatiel y Casterl\u00f3 dito \"L'Alchizira\"."}
{"id": "13151", "revid": "401", "url": "https://an.wikipedia.org/wiki?curid=13151", "title": "Mitoloch\u00eda catalana", "text": "A mitoloch\u00eda catalana ye o conchunto de leyendas, falordias y mitos que s'han explicau mientres cheneracions en Catalunya. Como a mayor\u00eda de mitoloch\u00edas, os mitos han plegau dica nusatros por tradicion oral."}
{"id": "13152", "revid": "610", "url": "https://an.wikipedia.org/wiki?curid=13152", "title": "Zaila", "text": "Zaila (\"Azaila\" en castellano) ye un municipio de la provincia de Teruel, situau en la comarca de lo Baixo Mart\u00edn. La suya poblaci\u00f3n ye de habitants, en una superficie de 81,4 km\u00b2 y una densidat de hab/km\u00b2.\nCheograf\u00eda.\nYe dencima d'una ripa a la dreita de lo r\u00edo Aguas. Una part de lo termin municipal a lo sud de la ribera de lo r\u00edo Aguas, y en concreto las partidas de \"Pedrenyales\" y \"Pedrenyal\" corresponde a Los Pedrenyals, un gran chacimiento de pedrenya evaporitica. A lo sud de Los Pedrenyals se troban dos saladas, la \"Hoya del Castillo\" y la salada de Zaila. Esta zaguera ye una LIC incluita en la \"Red Natura 2000\" por la presencia de las especies de plantas protechidas \"Microcnemum coralloides\" y \"Halopeplis amplexicaulis\".\nHistoria.\nEn lo cabezo d'Alcal\u00e1 bi ha un important chacimiento arqueolochico con 3 livels: Campos d'Urnas tardanos (I Edat de Fierro), ciudat de cultura iberica (II Edat de Fierro) y ciudat ibero-romana. Se crei que lo livel ibero corresponde con lo toponimo conoixiu por atras fuents (monedas por eixemplo) \"SEDEIS\", \"SEDEISKEM\", capital de los ibers sedetans. Miguel Beltr\u00e1n Lloris crei manimenos que corresponde con \"BELIGION\". Destruita en una guerra civil romana, la ciudat no se reconstruy\u00f3, porque no feba falta un lugar fortificau pa articular lo territorio (y en la zona crexi\u00f3 la ciudat romana de \"Lepida Celsa\" en un puesto millor comunicau y mas plano, a on huei son Exelsa y Viliella d'Ebro).\nEn 1196 Pero II di\u00f3 Zaila a Gast\u00f3n de Castellot. Zaylla esti\u00f3 propiedat de la familia suya dica 1283. Se conoixen restos d'una fortaleza cristiana con una necropoli datada entre los sieglos XIII y XVI. A primers de lo sieglo XVII Zaylla ye cuasi despoblada por la expulsi\u00f3n de los moriscos.\nToponimia.\nEncara que lo nombre se crei d'orichen arabe, no queda ni se sabe cosa de la epoca arabe y s\u00ed de la epoca cristiana. Bien podr\u00eda estar que lo toponimo \"SEDEIS\", pasau por lo lat\u00edn vulgar, evolucionase a \"Zaylla\", en epoca arabe por analochia con la palabra arabe \"Zaylla\" (\"la plana\"), igual que Cella, que s'interpreta a partir de la variant \"Sahla\" de la mesma palabra. En textos medievals cristianos se conoixe como \"Zaylla\".\nEn lo censo de 1713 de Campoflorido lo lugar encara se deciba \"Zaylla\" u \"Zayllas\", cuasi lo nombre que emplega bella chent viella de la comarca (\"Zaila\") y que veyemos en la toponimia de lo vec\u00edn lugar de Exatiel, a on bi ha una \"Val de Zaila\".\nEn lo limite provincial con Zaragoza existe un toponimo muito interesant, \"l'arroyo Lop\u00edn\", que puede querer dicir \"arroyo lo pin\", estando un caso de fosilizaci\u00f3n de l'articlo aragon\u00e9s. Entre Zaila y La Romana bi ha una val dita \"val de mes\u00f3n\" que ye una zona d'especial protecci\u00f3n (ZEPA). Atros microtoponimos aragoneses son \"Pedrenyal\" y \"Los Pedrenyales\".\nMolimentos.\nMuito cerca de lo lugar bi ha una ciudat ibera (\"cabezo d'Alcal\u00e1\") que ye fundamental pa lo conoiximiento de la cultura iberica y la romanizaci\u00f3n de la val d'Ebro.\nCuriosidaz.\nLos de Binaceit, que son por d'alto puyando por lo r\u00edo Aguas, lis dicen d'embotada a los de Zaila \"bachanos\", igual que los d'\u00cdxar a los de La Puebla d'\u00cdxar, probablement por estar aguas ta baixo (representar\u00eda un caso cheada, \"Baixanos\" &gt; \"Bachanos\")."}
{"id": "13154", "revid": "610", "url": "https://an.wikipedia.org/wiki?curid=13154", "title": "Tarba", "text": "Tarba (\"Tarba\" en occit\u00e1n; \"Tarbes\" en franc\u00e9s) ye una ciudat d'o departamento franc\u00e9s d'os Altos Pireneus, capital de subprefectura y de cant\u00f3n, asinas como d'a provincia historica de Bigorra. Tien poco mas de 50.000 habitants y se troba situata a 320 metros sobre o livel d'a mar. Destaca en ella l'edificio molimental d'a catedral u seu d'A Nuestra Sinyora. Poseye un gran parque clamato \"Chard\u00edn Massey\", asinas como atros menors (\"Parque Paul Chastelain\", \"Parque Bel Air\"), una fuent molimental en a \"plaza d'o Marcadieu\" y una estatua ecuestre adedicata a lo Mairal Foch.\nHistoria.\nVilla establita en o sieglo III aC, esdevini\u00f3 colonia romana baixo lo nombre de Tarba. Asolata por os normandos en 840, la recostruy\u00f3 o Bispe de Bigorra u Tarba. Dende o sieglo XII esti\u00f3 capital condal y mas tardi capital de senescal\u00eda. En a Edat Meya yera formata por seis vicos: \"a Seu\", \"Carrera Llarga\", \"Mauburguet\", \"Burg Vell\", \"Burg Nou\" y \"Burg Cranc\". En 1569 os protestants cremoron a suya seu, pero o Bispe la faci\u00f3 reconstruyir en 1652. En 1790 se convirti\u00f3 en capital departamental. En Tarbes naixi\u00f3 en 1851 o mariscal Foch, comandant d'os exercitos aliatos en a Primera Guerra Mundial.\nToponimia.\nA forma aragonesa d'iste toponimo occit\u00e1n se troba en a onomastica aragonesa medieval, \"Calle del Forno de Tarba\" en a Zaragoza d'o sieglo XV, y en antroponimos como \"Galaci\u00e1n de Tarba\", \"Don Ram\u00f3n de Tarba\".\nComo colonia romana y foco de romanizaci\u00f3n en tierras d'os aquitals arredol de Tarba bi ha toponimos rematatos en -\u00e1n testimonio d'una romanizaci\u00f3n inicial y toponimos rematatos en -ac testimonio d'una romanizaci\u00f3n mes tardana de caracter galorrom\u00e1n."}
{"id": "13155", "revid": "41", "url": "https://an.wikipedia.org/wiki?curid=13155", "title": "Obrint Pas", "text": "Obrint Pas ye un grupo de musica en catal\u00e1n procedent d'a ciudat de Valencia (Pa\u00eds Valenciano). A suya musica ye una fusi\u00f3n de rock, hardcore, ska y reggae con melod\u00edas tradicionals en as cuals destaca a chuflaina. As suyas parolas tratan temas diversos, encara que prenen protagonismo os que chiran arredol de cuestions como a independencia, o socialismo u a esfensa d'o catal\u00e1n."}
{"id": "13156", "revid": "82", "url": "https://an.wikipedia.org/wiki?curid=13156", "title": "Obrint pas", "text": ""}
{"id": "13157", "revid": "610", "url": "https://an.wikipedia.org/wiki?curid=13157", "title": "La Puebla d'\u00cdxar", "text": "La Puebla d'\u00cdxar (La \"Puebla de H\u00edjar\" en castellano) ye un municipio aragon\u00e9s de la provincia de Teruel, situau en la comarca de lo Baixo Mart\u00edn.\nLa suya poblaci\u00f3n ye de 982 habitants (2012) en una superficie de 60,78 km\u00b2 y una densidat de 16,55 hab/km\u00b2.\nCheograf\u00eda.\nLa Puebla d'\u00cdxar ye situau en un plan, a 254 metros d'altaria dencima de lo livel d'a mar y a una distancia de 163\u00a0km de Teruel, la capital de la suya provincia, y de 78 km de Zaragoza, la capital d'Arag\u00f3n, con abundants auguas sotorranas. Lo suyo termin municipal ye travesau por lo r\u00edo Mart\u00edn\nLa gara de lo tren (Ferrocarril de la Val de Zaf\u00e1n) se faci\u00f3 a bels cientos de metros de lo nuclio mes antigo de lo lugar. Actualment una carrera luenga une la estaci\u00f3n con lo nuclio antigo.\nEn lo suyo termin, pero mas cerca de Zaila y La Zaida ye lo despoblau de La Romana, que se menciona en textos de principios de lo sieglo XII. Atros nuclios de poblaci\u00f3n tami\u00e9n hu\u00e9 deshabitaus son \"La Romaneta\", \"Torre la Sorda\", \"Torre L'Aus\u00edn\" y \"Fabrica Salitrar\u00eda\". Cerca de La Romaneta trobamos la LIC de Val de Mes\u00f3n con una important presencia d'aus esteparias.\nMuito en las afueras de lo lugar bi ha un poligono industrial situau en la marguin de la carretera nacional N 232 en direcci\u00f3n Zaragoza dito \"Venta del Barro\" con la fabrica de Prenavisa, un hostal y lo club \"Shangai-Lil\u00ed\". En la Guerra Civil Espanyola esti\u00f3 un campo d'aviaci\u00f3n.\nParla.\nL'aragon\u00e9s residual de La Puebla ye uno de los primers que s'estudioron. Felix Monge, profesor de la Universidat de Zaragoza, que ye naixito en Mainar, vivi\u00f3 de nino en La Puebla y public\u00f3 un estudio incompleto en 1951. La parla de La Puebla teneba ya n'ixas envueltas de Felix Monge menos aragonesismos que las parlas d'\u00cdxar u Sant Per porque la zucrera y la estaci\u00f3n trayoron muita poblaci\u00f3n d'atros lugars de la comarca, como la familia de l'actriz Sara Mora Romeo y tami\u00e9n de muit luent. Los factors socioculturals yeran prou diferents a los de la redolada, pus yera un lugar industrializau. Manimenos encara rechistr\u00f3 los imperfectos \"traiban\" y \"saliban\" y muito vocabulario.\nLa embotada de los de La Puebla ye en aragon\u00e9s: los d'\u00cdxar lis dicen \"bachanos\" probablement porque son auguas ta baixo de lo r\u00edo Mart\u00edn (\"Baixanos\" &gt; \"Bachanos\" por cheada). Los de Binaceit (pronunciau en la comarca \"Binazai\") tami\u00e9n dicen asinas a los de Zaila, auguas ta baixo de lo r\u00edo Aguas. La mesma embotada tienen los de Muniesa.\nToponimia.\nLo nombre feba referencia a un poblau anterior a la repoblaci\u00f3n dito Gay\u00e9n, asinas por eixemplo en la decada de 1450 lo sinyor d'\u00cdxar Chuan Ferr\u00e1ndez d'\u00cdxar y Centelles escribiba:\nCon lo tiempo s'imposar\u00e1 l'apelativo d'\u00cdxar, en especial cuan son forachitaus los moriscos. Podemos veyer l'alternancia en \"Pobla de Izar\" de lo Fogache de 1495 y \"Pobla de Gay\u00e9n\" u \"Puebla de Gay\u00e9n\" en un texto de 1502.\nEncara bi ha toponimos en aragon\u00e9s u con trazas aragonesas:\n\"Valletas\", \"El Bochar\", \"Espartosa\", \"Ferrada\", \"Ferraduras\", \"Fila Bad\u00eda\", \"Fila del Pino\", \"Fila Jordana\", \"Fila R\u00e1fales\", \"Fila Rilla\", \"Foguera\", \"Foladaza\", \"La Presquera\", \"La Torraza\", \"Loma el Coleto\", \"Los Valellos\", \"Mayuelos\", \"Molino Rafel\", \"Ojo Ferrer\u00f3n\", \"Plana San Ant\u00f3n\", \"Planas\", \"Basales\", \"Val de Zaila\", etc... \"Foladaza\" ye una zaica que riega lo que antes se deciba \"Foya de la Daza\" u \"Suelto de San Per\", y perteneixeba a lo termin de Sant Per de Calanda que mugaba con La Romana. \"Mayelos\" ye una trascripci\u00f3n yeista de \"Malluelo\" que significa \"vinyero ch\u00f3ven\" en aragon\u00e9s medieval y testimonia la tradici\u00f3n viticultora de la comarca antes de las grans plagas de Filoxera.\nCuriosos son los microtoponimos \"El Ch\u00e1rif\", una plaza con una fuent a la entrada de lo lugar, y \"Val de Zaf\u00e1n\", que podr\u00eda estar un caso de metatesi dende l'adaptaci\u00f3n aragon\u00e9sa de \"Hass\u00e1n\": *\"Val de Faz\u00e1n\" &gt; \"Val de Zaf\u00e1n\". \"Val de Zaf\u00e1n\" di\u00f3 nombre a un tren, lo Ferrocarril de la Val de Zaf\u00e1n y la suya linia ferria que travesaba las comarcas de lo Baixo Arag\u00f3n, Matarranya y Tierra Alta dica arribar en Tortosa, a on li deciban \"Lo Banyero\".\nApellius.\nSon caracteristicos los apellius \"Artal\", \"Bordonaba\", \"Gareta\", \"Mug\u00fcerza\", \"Pina\", \"Pellicena\", \"Polo\", \"Baguer\", \"Sierra\" y los d'orichen occit\u00e1n \"Guallar\" (derivau de \"Guallart\") y \"Lambea\" (derivau de como se diz en gasc\u00f3n \"Lembeye\" y castellanizau como la zaica Gay\u00e9n en \"Ga\u00e9n\" y foyeta en \"foeta\" por perda de -y- epentetica)."}
{"id": "13158", "revid": "401", "url": "https://an.wikipedia.org/wiki?curid=13158", "title": "Roan", "text": "Roan (en franc\u00e9s \"Rouen\") ye una ciudat francesa, capital de Normand\u00eda y d'o departamento d'o Sena Maritimo.\nToponimia.\nEn fuents clasicas ye documentau como \"Ratomagos\", latinizato como \"Rotomagus\". En textos medievals aragoneses s'escribe \"Roan\", tami\u00e9n en textos navarros de l'aria de Sang\u00fcesa.\nHistoria.\nEn agosto de 856, una flota de vikingos daneses espull\u00f3 la ciudat, en remontando lo r\u00edo Sena."}
{"id": "13159", "revid": "69718", "url": "https://an.wikipedia.org/wiki?curid=13159", "title": "Binaceit", "text": "Binaceit (\"Vinaceite\" en castellano) ye un municipio de la provincia de Teruel, situato en la comarca de lo Baixo Mart\u00edn. La suya poblaci\u00f3n ye de 332 habitants (2007), en una superficie de 50,1 km\u00b2 y una densidat de poblaci\u00f3n de 6,63 hab/km\u00b2.\nCheograf\u00eda.\nYe situau en la marguin dreita de lo r\u00edo Aguas sobre una espuenda. Lugar con forma de meya luna.\nA lo norte de Binaceit bi ha un glacis conoixiu como \"El Saso\" y que consiste restos d'un ventallo aluvial que sediment\u00f3 lo r\u00edo Aguas salindo de la foz que esgarrap\u00f3 en los zaguers materials mesozoicos debant de la suya entrada en la depresi\u00f3n d'Ebro.\nHistoria.\nLa primera menci\u00f3n de lo lugar ye de 1177 cuan en un texto amaneix lo nombre d'un habitant de Codo se deciba \"Xenen de Binizaet\".\nEn la baixa Edat Meya yera un lugar de mayor\u00eda musulmana.\nAlifonso V lo Magnanimo don\u00f3 Binaceit a Chuan Ferr\u00e1ndez d'\u00cdxar y Centelles.\nToponimia.\nEn los textos medievals s'escribiba \"Vinaceit\", la forma actual sin -t ye mes tardana.\nLa forma \"Vinacey\" la trobamos en textos de lo proceso chudicial por la succesi\u00f3n de lo segundo duque de \u00cdxar Juan Francisco Crist\u00f3bal Luis Fern\u00e1ndez de H\u00edjar y Fern\u00e1ndez de Heredia, en lo que bels habitants d'\u00cdxar escribioron:\nCuan en 1775 l'arquitecto Agust\u00edn Sanz entr\u00f3 a fer part de la \"Real Academia de San Fernando de Madrid\" present\u00f3 pa la suya gracuaci\u00f3n un plano de la \"Iglesia de Binacey en Arag\u00f3n\", con lo que podemos veyer una tendencia recient a la perduga de la consonant final.\nEn lo sieglo XX la chent viella de lo Baixo Mart\u00edn ha conservato esta variant d'este nombre sin \"t\" final \"Binazai\" (o diftongo \"ai\" ye una derivaci\u00f3n de \"ei\" que sona cuasi \"ai\", como la traza de pronunciar \"lei\", \"rai\", \"sais\", \"paine\" ecetra en castellano d'Arag\u00f3n). Esta forma \"Binazai\" huei encara la fan servir los ch\u00f3vens, pero nom\u00e9s en sentito ironico.\nApellitos.\nL'apellito tipico d'este lugar ye \"Pequerul\", probable derivato de lo catal\u00e1n \"Pecorull\". Tami\u00e9n ye present l'apellito \"Bielsa\".\nBibliograf\u00eda.\nDemelsa Ortiz Cruz: \"Aproximaci\u00f3n al estudio topon\u00edmico de algunos lugares aragoneses de la Casa de H\u00edjar\". Cuadernos del Ducado de H\u00edjar, 1. 2008."}
{"id": "13160", "revid": "610", "url": "https://an.wikipedia.org/wiki?curid=13160", "title": "Plut\u00f3n (astronom\u00eda)", "text": "(134340) Plut\u00f3n (simbolos: , ) ye una planeta nana d'o sistema solar. Tien un diametro de 2302\u00a0km y suya orbita tien un radio entre 4.300.000.000 y 7.300.000.000\u00a0km (29-49 UA). O suyo nombre procede d'o dios romano Plut\u00f3n (Hades en a mitoloch\u00eda griega).\nCheoloch\u00eda.\nAs planas d'a superficie de Plut\u00f3n son composadas por mas d'o 98 por ciento de chelo de nitrocheno, con trazas de metano y monoxido de carbonio. O nitrocheno y o monoxido de carbonio son mas abundants en a cara alexada de Caront (arredol de 180 \u00b0 de longaria), mientres que o metano ye mas abundant am\u00e1n d'os 300 \u00b0 este. As suyas montanyas son feitas d'augua chelada.\nAtmosfera.\nPlut\u00f3n poseye una atmosfera extremadament tenue, formada por nitrocheno, metano y monoxido de carbonio, que se conchela y colapsa sobre a suya superficie a medida que a planeta s'aluenya d'o Sol.\nSatelites.\nO suyo prencipal satelite ye Caront. Atros satelites son Nicte, Hidra, Kerberos y Styx\nExploraci\u00f3n.\nA nau espacial New Horizons realiz\u00f3 un sobrevuelo de Plut\u00f3n o 14 de chulio de 2015, convertindo-se en a primera y, dica a calendata, a sola nau espacial en fer-lo. Entre o suyo breu sobrevuelo, New Horizons realiz\u00f3 medicions y observacions detalladas de Plut\u00f3n y as suyas lunas."}
{"id": "13161", "revid": "610", "url": "https://an.wikipedia.org/wiki?curid=13161", "title": "Museu maritimo, fluvial y portuario de Roan", "text": "O Museu maritimo, fluvial y portuario de Roan (en franc\u00e9s; \"Mus\u00e9e maritime, fluvial et portuaire de Rouen\") ye o museu sobre a historia d'o puerto de Roan."}
{"id": "13162", "revid": "3972", "url": "https://an.wikipedia.org/wiki?curid=13162", "title": "Rouen", "text": ""}
{"id": "13164", "revid": "3972", "url": "https://an.wikipedia.org/wiki?curid=13164", "title": "Mus\u00e9e maritime fluvial et portuaire de Rouen", "text": ""}
{"id": "13165", "revid": "3972", "url": "https://an.wikipedia.org/wiki?curid=13165", "title": "Museu maritimo, fluvial e portuario de Ru\u00e1n", "text": ""}
{"id": "13166", "revid": "3972", "url": "https://an.wikipedia.org/wiki?curid=13166", "title": "Museu maritimo fluvial e portuario de Ru\u00e1n", "text": ""}
{"id": "13167", "revid": "3972", "url": "https://an.wikipedia.org/wiki?curid=13167", "title": "Museu maritimo fluvial y portuario de Ru\u00e1n", "text": ""}
{"id": "13169", "revid": "3972", "url": "https://an.wikipedia.org/wiki?curid=13169", "title": "Museu maritimo, fluvial y portuario de Rouen", "text": ""}
{"id": "13170", "revid": "3972", "url": "https://an.wikipedia.org/wiki?curid=13170", "title": "Museu maritimo fluvial y portuario de Rouen", "text": ""}
{"id": "13171", "revid": "3972", "url": "https://an.wikipedia.org/wiki?curid=13171", "title": "Museu maritimo fluvial e portuario de Rouen", "text": ""}
{"id": "13172", "revid": "3972", "url": "https://an.wikipedia.org/wiki?curid=13172", "title": "Museu maritimo, fluvial e portuario de Rouen", "text": ""}
{"id": "13175", "revid": "610", "url": "https://an.wikipedia.org/wiki?curid=13175", "title": "Urreya de Gay\u00e9n", "text": "Urreya de Gay\u00e9n (\"Urrea de Ga\u00e9n\" en castellano) ye un municipio aragon\u00e9s de la provincia de Teruel, situato en la comarca de lo Baixo Mart\u00edn.\nLa suya poblaci\u00f3n ye de 435 habitants (2019), en una superficie de 41,1\u00a0km\u00b2.\nCheograf\u00eda.\nYe situato a la ezquierda de lo r\u00edo Mart\u00edn, en la carretera TE-110 que une Albalat de l'Arcebispe y \u00cdxar.\nToponimia.\nEn lo pasato se deciba \"Urreya d'\u00cdxar\" (Antonio Ubieto Arteta que no gosa mencionar variants foneticas u graficas de los toponimos que tracta y diz que ye \"Urrea de H\u00edjar\" entre 1488 y 1646).\nComo \"Urreya\" sin apelativo lo veyemos en un texto en lat\u00edn de 1291:\nTami\u00e9n en textos en aragon\u00e9s de l'Archivo ducal d'\u00cdxar se puet leyer \"Urreya\" sin apelativo; en un texto de 1300 copiato en lo sieglo XVIII con lacunas, y posibles errors:\nAtras variants documentals en son: \"Urrea\", \"Orrea\", \"Orreia\", \"Orreya\", \"Orenya\" y \"Horreia\".\nDende 1713 prene \"de Gay\u00e9n\", por una de las zaicas principals de lo r\u00edo Mart\u00edn. Se creye que \"Gay\u00e9n\" puet estar d'orichen latino y tener lo sufixo de pertenencia -ENUS. Asinas ser\u00eda \"lo que ye de Gaius\". L'antroponimo \"Gayus\" se troba en las inscripcions romanas de La Iglesuela. En lo fogache de 1495 bi heba chent con apellito Gay\u00e9n en Albalat de l'Arcebispe.\nHistoria.\nBi ha un chacimiento de la I Edat de Fierro en lo \"Cabezo Redondo\", un chacimiento iberico en lo \"Cabezo Carrasco\", y ye mas conoixita a villa romana en lo \"Regad\u00edo\". En lo Museu Provincial de Teruel se conservan mosaicos d'iste chacimiento. No ye mencionata en garra texto de lo sieglo XII, y la primera menci\u00f3n ye de 1242, cuan se facioron las mugas de los terminos d'Urreya, Albalat de l'Arcebispe, \u00cdxar y Almochuel.\nParla.\nComo en tot lo Baixo Arag\u00f3n en sentito amplo, bi ha muitos aragonesismos. Claman l'atenci\u00f3n las palabras \"abocar\", \"a sob\u00e9n\", \"bambolla\", \"batollar\", \"cadillo\", l'imperfecto \"caiba\", \"foyeta\", \"fastio\", \"calivo\", \"chemecar\", \"chirigallo\" (\"ceringallo\" en Sobrarbe), \"chito\", \"cirg\u00fcello\", \"clocha\", \"cribaza\", \"cuair\u00f3n\", \"dalla\", \"pa cutio\", \"desfollinar\", \"dorond\u00f3n\", \"encendallo\", \"empandullo\", \"esfullar\", \"esgarfollar\", \"fal\", \"falca\", \"farinetas\", \"farnaca\", \"finollo\", \"garfolla\", \"gorgollo\", \"uebra\", \"malfurrir\", \"megolla\", \"muir\", \"nogallos\", \"perill\u00e1n\", \"sorollar\", \"tartir\".\nAragonesismos interesants no documentatos en atros lugars de la redolata son \"pre\" (encara que con significato fosilizato en \"paga pa los ninos los d\u00edas de fiesta\"), y \"alacar\" (derivato de \"laco\").\nPersonalidaz naixitas d'Urreya de Gay\u00e9n.\n\"Categor\u00eda principal:\" ."}
{"id": "13176", "revid": "69718", "url": "https://an.wikipedia.org/wiki?curid=13176", "title": "Albalat de l'Arcebispe", "text": "Albalat de l'Arcebispe (\"Albalate del Arzobispo\" en castellano) ye un municipio aragon\u00e9s de la provincia de Teruel, situau en la comarca de lo Baixo Mart\u00edn.\nLa suya poblaci\u00f3n ye de habitants en una superficie de 205,7 km\u00b2.\nCheograf\u00eda.\nAlbalat de l'Arcebispe ye situau en la costera de una muela que caye enta la marguin ezquierda de lo r\u00edo Mart\u00edn, a 342 metros d'altaria dencima de lo livel d'a mar, a una distancia de 148 km de Teruel, la capital de la suya provincia, y a 82\u00a0km de distancia de Zaragoza, la capital d'Arag\u00f3n.\nHistoria.\nPareixe que los Sinyors de Belchit prenioron Albalat en tiempos de Rem\u00f3n Berenguer IV. En 1149, este conte don\u00f3 la Villa y Castiello d'Albalat a lo Bispe Bernal de Zaragoza. En la baixa Edat Meya yera un lugar poblau exclusivament por cristianos.\nLos dominios d'Albalat s'ixamplaban en la baixa Edat Meya y Andorra, Almochuel, Arcos, Arinyo y lo Cardadal plegoron a formar-ne parte.\nEn la Guerra de Succesi\u00f3n Espanyola Albalat de l'Arcebispe s'alini\u00f3 con los Borbons y dioron refuchio a l'arcebispe Antonio Ib\u00e1nez de la Riva (visorrei d'Arag\u00f3n nombrau en 1703 por Felipe V). Por lo refirme recibiu Felipe V atorg\u00f3 a Albalat lo t\u00edtol de \"fidelisma\" lo 30 de chuliol de 1708.\nToponimia.\nLas primeras mencions de lo lugar yeran como \"Albalat\", que significa en arabe \"la calzada\", fendo referencia a una posible calzada romana y que en Edat Meya Albalat yera en lo cam\u00edn que comunicaba Zaragoza con Levant, estando parte de lo Cam\u00edn de San Chaime de l'Ebro. Ha teniu en bel texto l'apelativo \"del Episcopo\" u \"del Bispe\", por eixemplo en un texto de 1292 relativo a los templers:\nTami\u00e9n en textos relativos a la Uni\u00f3n Aragonesa:\nA partir de 1318, prene l'apelativo \"del Arzebispe\", y asinas lo leyemos en lo famoso texto medieval aragon\u00e9s \"Litera Intimata\", que escribi\u00f3 Mosen Ioan Xim\u00e9nez Cerd\u00e1n a lo chusticia Mosen Mart\u00edn D\u00edez d'Aux:\nPero en ixos tiempos tardanos cada vegada mes s'escribiba como en castellano \"del Arzobispo\". En lo \"Libro del Reparo del General\" de 1489-1491 s'escribe \"Albalat del Ar\u00e7obispo\". Encara en lo fogache de 1495 s'escribe \"Albalat de l'Ar\u00e7obispo\".\nMicrotoponimos.\nEn lo suyo casco urbano bi ha toponimos en aragon\u00e9s: \"Arco d'el pin\", \"Canaleta\", \"Fandega\", \"Fila\", \"La Fal\" (una carrera con forma de falz), \"Morera\" (barrio musulm\u00e1n), \"Moretilla\". Bi ha un toponimo d'orichen franc\u00e9s u occit\u00e1n: \"la R\u00faa\", citau en 1573.\nEn lo suyo termin bi ha bel microtoponimo en idioma aragon\u00e9s: un casal dito \"el Radiguero\", un plan dito \"Plan del Bispe\", y una montanya dita \"la Silleta\", una zaica dita \"Azaiqueta\" y atra dita \"de los terreros\". Atros con elementos aragoneses son \"algecira\", \"balsete fadiga\", \"la canal\", \"collau royo\", \"espartal\", \"espartosa\", \"espilas\"/\"pilas\", \"Fandeguilla\", \"Arroyo del Filo\", \"Paridera Loma de la Figuera\", \"Figaral\", \"Fulla\", \"La Gabarreta\", \"Ifesa\", \"Cabezo de la Ginesta\", \"Lobera\", \"Los Albares\", \"Majuelo del Bispe\", \"Millares\", \"Morerales\", \"Planas\", \"Planetas\", \"Mas de la Plana\", \"Planos de la Calva\", \"Samat\u00e1n\", \"Sasillo\", \"Saso\", \"Tarranclera\", \"Tollos\", \"Torre de la Val\", \"Val de Ferreros\", \"Val de la Clocha\", \"Val de la Olivera\", \"Valfonda\", \"Valpelosa\", \"Val de los Jugos\", \"royales d'el Pic\u00f3n\", \"rinc\u00f3n d'el Pinar\u00e9\", \"mar de Fulla\". Las gu\u00edas Prames fa menci\u00f3n d'un \"planas Fanatos\" que no nombran atras fuents.\nEn la fuella 440 de lo \"Mapa Topografico Nacional de Espa\u00f1a\" titulada \"Belchite\" figura una partida dita \"La Tamarit\", probable mala transcripci\u00f3n de \"La Tamariz\" que ye como se diz a este arbusto en la redolada y como figura lo toponimo en las Gu\u00edas Prames.\nLuengas y parlas.\nActualment en Albalat de l'Arcebispe se charra, como en toda la comarca de lo Baixo Mart\u00edn, lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se i charr\u00f3 en la baixa Edat Meya.\nLos mayestros de lo Colechio Publico replegoron lo lexico emplegau por las familias de los alumnos. Se conservan palabras aragonesas de lo mesmo tipo que en lo Baixo Mart\u00edn y Andorra (s'emplega l'adverbio de tiempo \"a sob\u00e9n\"). Destaca la conservaci\u00f3n de la xorda intervocalica en \"cucullata\" (\"cucullada\" en Sant Per de Calanda y Exatiel), y la sonorizaci\u00f3n dezaga liquida en \"chungo\".\nPuestos d'intr\u00e9s.\nChacimientos arqueolochicos.\nEn lo termin municipal bi ha chacimientos arqueolochicos:\nPinturas rupestres.\nBi ha diferents covachas y cinglos con representacions d'arte levant\u00edn y que fan part de lo Parque Cultural d'el R\u00edo Mart\u00edn.\nMolimentos.\nLa villa ye conchunto historico-artistico dende lo 5 d'octubre de 1983. Entre lo castiello, la ilesia y lo r\u00edo bi ha una morer\u00eda, una medina bien conservada y mugada. A 13\u00a0km a lo sud d'Albalat, sobre un cinglo ye la ermita de la Virchen d'Arcos, de lo sieglo XVII.\nPersonalidaz naixidas d'Albalat de l'Arcebispe.\n\"Categor\u00eda principal:\" . "}
{"id": "13177", "revid": "69718", "url": "https://an.wikipedia.org/wiki?curid=13177", "title": "Jarrai", "text": "Jarrai ye una organizaci\u00f3n chovenil establita en o Pa\u00eds Basco en 1979, y que o Tribunal Supremo declar\u00f3 como organizaci\u00f3n terrorista vinclata a ETA o 19 de chinero de 2007, correchindo a sentencia de l'Audiencia Nacional de chunio de 2005 que heba considerato a la organizaci\u00f3n y a os suyos miembros como \"asociaci\u00f3n il\u00edcita\". A calificaci\u00f3n de \"terrorista\" a ista organizaci\u00f3n viene a dar continuidat a lo cam\u00edn encetato dende fa anyos d'ilegalizaci\u00f3n de todas as organizacions d'a ezquierda \"abertzale\", por estar declaradas por a chusticia como parti d'o tarabidau d'ETA."}
{"id": "13178", "revid": "401", "url": "https://an.wikipedia.org/wiki?curid=13178", "title": "Osco", "text": "L'osco esti\u00f3 una luenga indoeuropea, perteneixient a lo grupo de luengas italicas, fablata en a parte centro-meridional d'a peninsula italica mientres parte d'Antig\u00fcedat."}
{"id": "13181", "revid": "610", "url": "https://an.wikipedia.org/wiki?curid=13181", "title": "Breca de Rold\u00e1n", "text": "A breca de Rold\u00e1n (\"Br\u00e8che de Roland\" en franc\u00e9s, \"Brecha de Rolando\" en castellano) ye un cuello estreito situato en o macizo d'as Tres Serols, entre Arag\u00f3n (Ordesa) y o Biarn (Gavarnie). Ye a muga entre o Parque Nacional d'Ordesa y d'as Tres Serols y o Parque Nacional d'os Pireneus.\nDiz a leyenda que Rold\u00e1n, caballero de Carlos Magno, fuyiba d'os musulmans dezaga d'a redota que tenioron os exercitos francos en Roncesvals cuan tornaban de Zaragoza. Ferito de muerte, quereba tornar ta la suya patria, Francia y consigui\u00f3 plegar ta Ordesa. Un muro de piedra y chelo le deseparaba d'o suyo pa\u00eds. Rold\u00e1n allora preni\u00f3 a suya espata, Durendart y la arrull\u00f3 contra ixe muro. A espata dimpu\u00e9s de recorrer bels mils de metros enta lo cinglo, lo trescruz\u00f3, fendo-ie un gran forato en meyo. D'ista traza os uellos de Rold\u00e1n podioron veyer o suyo pa\u00eds por zaguera vegata antis de morir. Tami\u00e9n torn\u00f3 ta Francia a suya alma, que simbolicament pa un guerrero ye en a espata.\nSe troba atros toponimos formatos con a base pareixita \"breca\" en mascul\u00edn en os Alpes, como \"brec\" en occit\u00e1n (Brec de Chambeyron), y \"bric\" en arpit\u00e1n y piemont\u00e9s (\"Bric Rosso\")."}
{"id": "13182", "revid": "401", "url": "https://an.wikipedia.org/wiki?curid=13182", "title": "Alto Marne", "text": "Alto Marne (52) (en franc\u00e9s \"Haute-Marne\") ye un departamento franc\u00e9s situato en a rechi\u00f3n de Gran Este. Debe o suyo nombre a o r\u00edo Marne."}
{"id": "13183", "revid": "41", "url": "https://an.wikipedia.org/wiki?curid=13183", "title": "Haute-Marne", "text": ""}
{"id": "13184", "revid": "610", "url": "https://an.wikipedia.org/wiki?curid=13184", "title": "Marne", "text": "Marne ye un departamento d'o norueste de Francia, que prene o suyo nombre d'o r\u00edo Marne, que tien una compleganza que encluye o territorio d'o departamento. Fa parte d'a rechi\u00f3n de Gran Este.\nA suya poblaci\u00f3n ye de 565.229 habitants (1999) en una superficie de 8.162 km\u00b2, con una densidat de poblaci\u00f3n de 69 hab/km\u00b2.\nFan parte d'o departamento 5 districtos, dividitos en 44 cantons y 619 comunas. A capital u \"pr\u00e9fecture\" de Marne ye Exalons (d'antis mas dita \"Ch\u00e2lons-sur-Marne\"). As capitals de districto u \"sous-pr\u00e9fectures\" son \u00c9pernay, Rems, Sainte-Menehould, y Vitry-le-Fran\u00e7ois. O president d'o Consello Cheneral de Marne ye Ren\u00e9-Paul Savary, d'a \"Union pour un Mouvement Populaire\".\nMarne esti\u00f3 o escenario de dos batallas. A primera batalla esti\u00f3 o punto d'inflexi\u00f3n d'a Primera Guerra Mundial, en 1914. A segunda batalla se desembolic\u00f3 cuatre anyos dimpu\u00e9s, en 1918. Antiparte, en a localidat d'Exalons bi habi\u00f3 tami\u00e9n dos batallas, a batalla d'os Campos Catalaunicos en 274 y am\u00e1s conoixita batalla d'os Campos Catalaunicos en 451."}
{"id": "13185", "revid": "41", "url": "https://an.wikipedia.org/wiki?curid=13185", "title": "Oclusivas xordas intervocalicas", "text": "As oclusivas xordas intervocalicas son as consonants P, T y K, fonemas xordos y oclusivos que existiban en lat\u00edn. En muitas zonas de l'Imperio Romano d'Occident teneban tendencia a sonorizar dando B, D y G. En rumano y dialectos italianos meridionals se conservan xordas. En gallaico-portugu\u00e9s, astur-leyon\u00e9s, castellano, occit\u00e1n, franc\u00e9s, francoprovenzal y dialectos noritalicos sonorizan y se creye que ye por substrato celta. As lenguas celtas actuals tienen como caracteristica a sonorizaci\u00f3n d'estos fonemas indouropeus.\nConsonants oclusivas xordas intervocalicas en mozarabe.\nAs desapareixidas parlas mozarabes presentaban diferencias en o grau de conservaci\u00f3n y sonorizaci\u00f3n, igual que adintro d'os dialectos italianos.\nTradicionalment s'ha considerau que existiba una resistencia a a sonorizaci\u00f3n en bel dialecto mozarabes, como o mozarabe levant\u00edn. En este caso se puede pensar en substrato ibero. De feito bel linguista creye en base a palabras como \"canuto\" y \"marchito\" que o mozarabe levant\u00edn dende Granada ta Valencia teneba resistencia a sonorizar as oclusivas xordas intervocalicas.\nExtendendo este punto de vista tami\u00e9n s'ha considerau que en a val d'Ebro se conservaban as xordas intervocalicas. Manimenos bel autor moderno interpreta que o mozarabe d'a val d'Ebro sonorizar\u00eda como norma cheneral.\nLeopoldo Pe\u00f1arroja argumenta que en l'alfabeto arabe a \"\u1e6c\u0101\" enfatica y a \"Q\u0101f\" no representaban en a transcripci\u00f3n d'as palabras patrimonials realizacions xordas sino sonoras. D'esta traza os fitonimos como \"turiquntiyah\" s'interpretar\u00edan como \"drogontea\" (&lt;\"DRACONTEA\"), y o fitonimo \"xansu aguwinu\", derivato de \"ABSINTHIU AQUINU\" en ser\u00eda revelador.\nConsonants oclusivas xordas intervocalicas en aragon\u00e9s.\nL'aragon\u00e9s y o gasc\u00f3n encara que sigan en Europa Occidental tienen resistencia a la sonorizaci\u00f3n y conservan muitos casos de xordas intervocalicas latinas. Dentro de l'aragon\u00e9s l'aria con mayor frecuencia de conservaci\u00f3n ye l'aragon\u00e9s central, y dentro d'o gasc\u00f3n o gasc\u00f3n pirenenco. Se sabe que existiban mas casos de conservaci\u00f3n en l'aragon\u00e9s d'os sieglos XI y XII pero que ya heban sonorizau palabras que conservan a xorda en aragon\u00e9s central; tami\u00e9n se sabe que en ixos tiempos Ribagorza yera una zona de sonorizaci\u00f3n d'as oclusivas xordas. A sonorizaci\u00f3n en elementos romances dentro de textos latinos d'a epoca de Remiro I d'Arag\u00f3n se produciba en poquez casos, pero en textos d'a epoca d'Alifonso I se produciba en a mayor parte d'os casos, y mesmo casos de hipercorrecci\u00f3n. Se creye que a resistencia a la sonorizaci\u00f3n ye por substrato basco-aquitano. Cuan en tiempos de Pero III d'Arag\u00f3n queda fixada a \"scripta aragonesa\" en l'Alto Arag\u00f3n y val d'Ebro o luengache escrito representa palabras con sonorizaci\u00f3n.\nEn aragon\u00e9s central, mozarabe levant\u00edn, italiano central y meridional y en rumano a conservaci\u00f3n d'a oclusiva xorda entre vocals fa que o participio siga d'o tipo \"-ato\", \"-ata\", \"-ito\", \"-ita\", \"-uto\", \"-uta\", con perda secundaria d'a vocal \"o\" en o caso d'o rumano y ausencia d' \"-uto\", \"-uta\" en aragon\u00e9s y mozarabe por estar en a zona iberorromanica, mes conservadera en lo verbal."}
{"id": "13187", "revid": "610", "url": "https://an.wikipedia.org/wiki?curid=13187", "title": "Sonorizaci\u00f3n dezaga de liquida en aragon\u00e9s", "text": "A sonorizaci\u00f3n dezaga de liquida en aragon\u00e9s se produce cuan as consonants xordas que van dezaga liquida (\"N\", \"R\", \"L\") sonorizan. Bel autor considera que tiene relaci\u00f3n con o mesmo fenomeno fonetico que se troba en palabras bascas d'orichen latino.\nAs sonoras que van dezaga liquida N, R, s'enxorden sobre tot en o sector de Torla-Broto-Vio-A Solana-Tena:\nRelacions con atras zonas.\nEste fenomeno ye caracteristico huei de l'aragon\u00e9s central, y se crei que tien relaci\u00f3n con o substrato basco-aquitano que esti\u00f3 present en l'alta Edat Meya, y f\u00e1cil que dende o sieglo II aC.\nSe troba en palabras bascas d'orichen lat\u00edn: \"abendua\" (aviento), \"mendi\" (mont). Como se troba en basco y en aragon\u00e9s central ye lochico pensar que se produciba en aragon\u00e9s occidental, y de feito n'i trobamos repuis: \"espelunga\". Tami\u00e9n bi n'ha restos en o Semontano y mesmo en Selgua (\"chungareta\").\nEn textos latinos medievals con elementos romances mos trobamos \"Boldagna\" pronunciau \"/Boldanya/\", \"Ordol\u00e9s\", \"Andregoto\" (antroponimo \"Entregoto\"), \"Cinga\" (\"Cinca\"), \"esplunga\", \"frangas\", \"rangura\", \"palanga\", \"frangum\", \"zangato\".\nOs restos que'n trobamos en o Baixo Arag\u00f3n (\"jungo\"/\"chungo\", \"bringo\", \"forgacha\"), pueden estar producto d'a Repoblaci\u00f3n con sobrarbeses. Ye curioso o nombre de l'ave esteparia algarav\u00e1n en a Ribera Baixa d'Ebro, o cual puet tener atras explicacions (C &gt; G como en \"guchiello\", \"gayata\") y dimpu\u00e9s adici\u00f3n d'articlo arabe \"al\"."}
{"id": "13190", "revid": "3972", "url": "https://an.wikipedia.org/wiki?curid=13190", "title": "Aragon\u00e9s Central", "text": ""}
{"id": "13192", "revid": "69718", "url": "https://an.wikipedia.org/wiki?curid=13192", "title": "Alfasilabarios indicos", "text": "Os alfasilabarios indicos u brahmicos forman una familia de sistemas d'escritura usatos principalment en a peninsula indica, pero tami\u00e9n per altros cabos de l'Asia Central y o sudeste asiatico. Istos sistemas d'escritura son alfasilabarios (tami\u00e9n ditos \"abuguidas\").\nHestoria y uso.\nL'orichen d'istos alfasilabarios ye en a escritura brahmica de l'antica India, probablement relacionata con os sistemas d'escritura europeus, si bien bels academicos consideran que ye indichena, talment derivata de l'antica escritura d'a val de l'Indo.\nO miembro mes destacato d'a familia brahmica ye o devanagari, usato ta escribir o sanscrito y altros idiomas indios y nepal\u00eds. Un altro ye o sistema dito nagari oriental, usato ta escribir idiomas como lo bengal\u00edn u l'asam\u00e9s. Altros sistemas importants son l'oriya y ogurmukhi.\nAs luengas dravidicas d'o sud d'a India han adaptato lo sistema brahmico a las suyas necesidaz, desembolicando-ne sistemas propios nuevos como l'alfasilabario tamil u lo telugu.\nAdaptacions d'as escrituras brahmicas pueden trobar-sen igualment a idiomas d'altras familias, a defuera d'a India, prou modificatas ta encaixar con a fonoloch\u00eda propia de l'idioma. Asinas ye a idiomas como lo birmano, o camboch\u00e1n, o tailand\u00e9s, o tibet\u00e1n u lo chavan\u00e9s.\nL'alfasilabario siddham, d'especial importancia en o budismo perque con el s'escribioron muitos sutras, devez que l'arte d'a caligraf\u00eda siddham, pervive huei per ixemplo a Chap\u00f3n.\nAcomparanzas entre alfasilabarios.\nAst\u00ed baixo puet veyer-se cuatrons acomparativos d'os principals alfasilabarios indicos. As dos primeras columnas a man ezquierda endican a pronunciaci\u00f3n seguntes o sistema de romanizaci\u00f3n d'a biblioteca nacional de Calcuta y seguntes l'Alfabeto Fonetico Internacional. A pronunciaci\u00f3n, en o posible, ye presa d'o sanscrito. As listas no son exhaustivas.\nVocals.\nSe i presenta las vocals en a suya forma independient a man ezquierda de cada columna, y combinata con a correspondient consonant \"ka\" a man dreita."}
{"id": "13197", "revid": "69718", "url": "https://an.wikipedia.org/wiki?curid=13197", "title": "Alloza", "text": "Alloza ye un municipio aragon\u00e9s de la provincia de Teruel, situau en la comarca d'Andorra-Sierra d'Arcos.\nLa suya poblaci\u00f3n ye de habitants en una superficie de 81,6 km\u00b2 y una densidat de poblaci\u00f3n de hab/km\u00b2.\nCheograf\u00eda.\nAlloza ye en una fondonada, situada a 668 metros d'altaria dencima de lo livel d'a mar, a una distancia de 137 km de Teruel, a capital de la suya provincia, y a 100\u00a0km de Zaragoza, la capital d'Arag\u00f3n.\nHistoria.\nBi ha un chacimiento iberico important, dito \"El castelillo\", de lo sieglo VI aC.\nEn 1835 troboron refuchio en Alloza los carlistas Cabrera y Carnicer, y un anyo dimpu\u00e9s en Alloza bi habi\u00f3 una batalla entre liberals y carlistas.\nLuengas y parlas.\nActualment en Alloza, como en toda la comarca d'Andorra-Sierra d'Arcos se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charraba en la val michana de l'Ebro y a piet de lo Sistema Iberico terolano.\nLa parla allozana manti\u00e9n muito lexico aragon\u00e9s igual que en toz lugars de lo Baixo Arag\u00f3n, repuis de imperfectos en \"-iba\", y pronombre adverbial \"en\", pero destaca porque ye lo solo lugar de lo Baixo Arag\u00f3n que l\"'Atlas linguistico de Arag\u00f3n, Navarra y Rioja\" rechistra segundas personas en los pasaus perfectos simples en \"-es\": \"bail\u00e9s\", \"cant\u00e9s\" (esto se rechistra en atros lugars baixoaragoneses pero no ye tan vital por lo que este atlas no lo rechista fuera d'Alloza). Existe una replega lexica feita por Arturo Fern\u00e1ndez C\u00e1ncer y un estudio mas recient.\nToponimia.\nLo nombre \"Alloza\" pareixe arabe y significar\u00eda \"L'almendrera\".\nBi ha microtoponimos en aragon\u00e9s como \"barranco la Piniella\" con l'augua esbarrada y canalizada por un gallipuent encara dito asinas (tanto prenunciau en aragon\u00e9s orichinal en \"gallipu\u00e9n\" como castellanizau con -e \"galllipuente\"). Bi ha una muela dita \"Los Montalbos\", y bel nombre de partida: \"foya Navarro\", \"foya Redonda\" y \"Cinglas\". En lo mesmo lugar d'Alloza bi ha una carrera dita \"Carralafu\u00e9n\" en direcci\u00f3n a lo calvario.\nLo toponimo \"Castelillo\", a on que bi ha un poblau ibero, ye asaber-lo d'interesant porque conserva lo sufixo -ello no castellanizau ta \"-ejo\". En atros puestos a forma orichinal aragonesa tipo *\"Castellello\" u \"Castellillo\" &lt; *CASTELLU + ICULU(M), relacionada con chacimientos arqueolochicos u poblaus ibers, s'ha castellanizau como \"Castillejo\", como en \"Castillejo de la Romana\".\nPersonalidaz naixidas d'Alloza.\n\"Categor\u00eda principal:\" ."}
{"id": "13200", "revid": "69718", "url": "https://an.wikipedia.org/wiki?curid=13200", "title": "Valga\u00f1\u00f3n", "text": "Valga\u00f1\u00f3n ye un municipio d'a comunidat autonoma uniprovincial d'a Riocha en a comarca d'Ezcaray.\nA suya poblaci\u00f3n ye de 145 habitants (2006) en una superficie de 31,74\u00a0km\u00b2, con una densidat de poblaci\u00f3n de 4,56 hab/km\u00b2.\nCheograf\u00eda.\nA localidat de Valga\u00f1\u00f3n se troba situada a 968 metros d'altaria sobre lo livel d'a mar, a una distancia de 64\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "13201", "revid": "610", "url": "https://an.wikipedia.org/wiki?curid=13201", "title": "Integraci\u00f3n", "text": "En matematicas, a integraci\u00f3n se relaciona con dos problemas clasicos de l'anal\u00eds matematica, que no pareixen relacionatos:\nOs estudios de Isaac Barrow, Isaac Newton y Gottfried Leibniz, dioron forma a lo teorema fundamental d'o calculo, que amuestra la intima relaci\u00f3n en a soluci\u00f3n d'istos dos problemas.\nSe clama integraci\u00f3n definita a la obtenci\u00f3n de l'aria baixo una curva, y integraci\u00f3n indefinita a la operaci\u00f3n inversa d'a derivaci\u00f3n. Tami\u00e9n se diz integraci\u00f3n a la resoluci\u00f3n d'una ecuaci\u00f3n diferencial, una ecuaci\u00f3n en a que a incognita ye una u cuantas funcions y as suyas derivatas.\nIntegral indefinita.\nDada una funci\u00f3n F(x) tal que a suya derivata ye F'(x) = f(x), allora decimos que F ye a integral u primitiva de f, definindo asinas a integraci\u00f3n como a inversa d'a derivaci\u00f3n. Simbolicament se denota por\n formula_1 \nUna funci\u00f3n dada no tien una sola integral indefinita. Por eixemplo, ta la funci\u00f3n formula_2, as siguients funcions son todas primitivas d'a mesma:\nformula_3\nEn cheneral, si F(x) ye una primitiva de f(x), allora cualsiquier funci\u00f3n d'a forma F(x)+c, estando c una constant cualsiquiera, ye tami\u00e9n una primitiva de f(x).\nIntegral definita.\nDada una funci\u00f3n:\nse define a integral definita entre a y b d'a funci\u00f3n f como l'aria S y se denota por:\nSi se tien una primitiva (integral indefinita) d'a funci\u00f3n f:\nallora\na ista relaci\u00f3n entre a integral indefinita y a superficie baixo a funci\u00f3n le se clama Teorema fundamental d'o calculo integral.\nO desarrollo d'a Teor\u00eda d'a mida en a Matematica ha produciu historicament diversas definicions d'o concepto d'integral"}
{"id": "13203", "revid": "3972", "url": "https://an.wikipedia.org/wiki?curid=13203", "title": "Integral", "text": ""}
{"id": "13204", "revid": "41", "url": "https://an.wikipedia.org/wiki?curid=13204", "title": "Fiemo", "text": "O fiemo (pron. /\"fj\u00e9mo\"/ ~ [\"fj\u00e6mo\"]) (d'o lat\u00edn \"&lt; FIMUS\") ye lo conchunto d'es excrementos animals emplegatos en a fertilizaci\u00f3n d'es cautivos agricolas. A sob\u00e9n, a mes d'es excrementos, tami\u00e9n se bi incluye restas de palla, alfalz, cazcarrias y altros materials d'es leitos d'as bestias que han estau replegatos en escobar o local. O puesto a on se disposa lo fiemo ta que madure ye clamato femero u femera.\nOs excrementos mes emplegatos son os de uella, craba, u gallina, y as bonyas as de vaca u caballo. As d'es tocins gosan dechenerar-se ta formas liquidas que son clamadas purins y que han d'estar tractadas antis no s\u00edan usadas per a suya acideza quimica.\nExistiba l'oficio tradicional de fematero, qui replegaba fiemo, en os lugars que viviban sobretot de l'agricultura, en especial d'os reganos. Caro Baroja en da notorio en a suya obra etnografica. En Alcanyiz i heba un fematero dica os anyos 50.\nCon es fertilizants quimicos, o fiemo yera desplazato de l'agricultura regular, pero actualment l'agricultura ecolochica ye recuperando-lo no nom\u00e9s per que aporta nutrients ta lo suelo sique antim\u00e1s incrementa o numbro de microorganismos en a tierra.\nA parola \"fiemo\" ye una d'as que mes significativament han quedato afixadas tambi\u00e9n en o castellano d'Arag\u00f3n, amostrando o significativo sustrato aragon\u00e9s que iste tien."}
{"id": "13205", "revid": "610", "url": "https://an.wikipedia.org/wiki?curid=13205", "title": "Medicago sativa", "text": "L'alfalz (\"Medicago sativa\" L. 1753) ye una planta herbacia d'a familia d'as fabacias (tambi\u00e9n ditas papileonacias u leguminosas) a sob\u00e9n emplegada xuta u verda como a chenta ta o bestiar. O suyo circlo vital pende d'o clima y d'a variedat, pero s'estendilla d'entre as 5 y las 12 anyadas. Cheneralment s'apresenta con trazas de hierba baixa pero pued plegar ta fer 1 m. d'altaria. Fa flors de color morada.\nAs suyas venas gosan a estar muit fundas, a sob\u00e9n de diversos metros de lonchitut, y forman nodulez que contienen bacterias metabolizadoras de nitrocheno que lis son simbiontas (chenero \"Rhyzobium\"). A lonchitut d'as venas garancia que la planta pueda sobrevivir en tierra xuta, mientres que ixa simbiosi con as bacterias permit un aproveitamiento d'o nitrocheno que altras plantas no pueden fer. Ista zaguera caracteristica li'n'ha aganato l'uso en es sistemas de cautivo alternants.\nUna caracteristica chenetica prou destacable d'ista planta ye que tien un chenoma tetraploide, con 4 copias de cada cromosoma, per cuentas d'as 2 que son habituals en a mayor\u00eda d'es sers vivos pluricelulars.\nYe un cautivo important en Arag\u00f3n, a on d'alto u baixo ye produita a mitat d'a producci\u00f3n espanyola, prencipalment en a Val d'Ebro, a on ye cautivata o 80 % d'a producci\u00f3n aragonesa. Un 80 % de l'alfaz produita en Arag\u00f3n ye destinata ta a exportaci\u00f3n como ferraina a pa\u00edses como China, Ir\u00e1n y atros paises arabes d'o Golfo Persico dende o Puerto Seco de Zaragoza dica o Puerto de Barcelona, a on ye o producto aragon\u00e9s con mas exportacions.\nFitonimia.\nO fitonimo \"alfalz\" ye un arabismo que substituy\u00f3 a la denominaci\u00f3n romanica \"mielca\" u \"mielga\" derivada d'o lat\u00edn \"M\u0112DICA\", nombre que feba referencia a Media, a tierra d'os medos. A denominaci\u00f3n \"mielca\" u \"mielga\" encara existe en aragon\u00e9s, pero a sob\u00e9n s'aplica a atras especies d'o chenero \"Medicago\" diferents de l'alfalz. Plinio o Viello transmite a hipotesi d'una introducci\u00f3n d'esta planta en Grecia dende Persia arredol de l'anyo 490 aC cuan a primera Guerra Medica."}
{"id": "13211", "revid": "401", "url": "https://an.wikipedia.org/wiki?curid=13211", "title": "Plut\u00f3n", "text": "Plut\u00f3n puede estar:"}
{"id": "13212", "revid": "610", "url": "https://an.wikipedia.org/wiki?curid=13212", "title": "Mediterrania", "text": ""}
{"id": "13213", "revid": "69718", "url": "https://an.wikipedia.org/wiki?curid=13213", "title": "Alac\u00f3n", "text": "Alac\u00f3n ye un municipio de la provincia de Teruel, situau en la comarca d'Andorra-Sierra d'Arcos. La suya poblaci\u00f3n ye de habitants, en una superficie de 47,50 km\u00b2.\nToponimia.\nBi ha tres partidas con nombre aragon\u00e9s \"Fornos\", \"Los Planos\" y \"Planilla\". L'actual \"Regatillo\" u \"Barranco de la Muela\" se deciba \"Ragatiello\" en 1319. Atros toponimos intresants son \"La Boquera\", \"Corral de los forones\" y \"Corral del Bolar\". Ye intresant lo toponimo \"Fondalfara\" (\"Font d'Alfara\") que ilustra la tendencia de l'aragon\u00e9s a perder lo diftongo de \"Fuent\" en los toponimos composaus igual como veyemos en lo Viello Sobrarbe.\nCheograf\u00eda.\nYe situau en lo semontano de la sierra d'Arcos, que tiene cimas en lo termin d'Alac\u00f3n como lo Cuerno de Escoz. La mayor parte de lo termin municipal desaugua en lo Ragatiello, afluent de lo Mart\u00edn.\nHistoria.\nLa ocupaci\u00f3n humana ye muito antiga. I trobamos muitos covachos con pinturas levantinas y chacimientos eneoliticos y de cultura iberica."}
{"id": "13214", "revid": "610", "url": "https://an.wikipedia.org/wiki?curid=13214", "title": "Oliet", "text": "Oliet (\"Oliete\" en castellano) ye un municipio de la provincia de Teruel, situau en la comarca d'Andorra-Sierra d'Arcos. La suya poblaci\u00f3n ye de 364 habitants (2018), en una superficie de 85,5 km\u00b2.\nCheograf\u00eda.\nYe situau chunto a lo r\u00edo Mart\u00edn en una costera que representa un releu en cuesta a lo norte de la sierra de los Moros. Puyando t'alto por lo Mart\u00edn mos trobamos lo entibo de Cueva Foradada.\nHistoria.\nBi ha un poblau iberico, \"El Palomar\". Se crei que lo poblau iberico se despobl\u00f3 por las guerras sertorianas, como atros poblaus de la redolada.\nLo casco urb\u00e1n d'Oliet ye en un cabezo a on que seguntes la tradici\u00f3n yera lo castiello de Garc\u00eda de Sesse. Antigos documentos fablan d'un castiello en Oliet en lo sieglo XIV.\nToponimia.\nLo toponimo \"Oliet\" se relaciona con lo lat\u00edn \"OLIVETUM\" (\"oliveral\") seguindo la fonetica aragonesa. Una relaci\u00f3n con l'antiga ciudat ibera \"Ildugoite\" no ye demostrada, y de fueras d'un pareixiu en los nombres no bi ha mas elementos pa correlacionar l'actual Oliet con l'antiga \"Ildulgoite\". Cualques autors creyen que lo Palomar no yera una ciudat prou gran pa corresponder con una ciudat mencionada en las fuents clasicas.\nLo toponimo en aragon\u00e9s \"Oliet\" encara s'escribiba en 1540, como indica un texto en castellano relativo a los mercedarios:\nY dimpu\u00e9s de 1540 encara se feba servir en castellano de lo sieglo XVIII y se podeba veyer escrito, como diz Agust\u00edn Ventura Conejero:\nEn un texto de 1321 relacionau con lo \"Monesterio de Sant Per de los Griegos\" bi ha microtoponimos intresants en aragon\u00e9s: \"Defesa de Blasco\", \"Barranco de la Glera\", \"Linde Gorda\", \"El Ragatiello\", \"El Torret\u00f3n de los Moros\" (en lo poblau iberico), y \"Tormos Gordos\".\nEn un texto de 1332 se pueden leyer los microtoponimos \"torrellones de penya\", \"cabezo de Johan dAri\u00f1o\", \"peniellas\", \"cueva blanca\", \"penya\u00e7uelas de la Savina\", \"las carrascas\" y \"barranco del arco\".\nPuestos d'intr\u00e9s.\nPoblaus ibericos.\nPoblau iberico d\"'El Palomar\" monumento historico-artistico dende 1981. Bi ha unatro poblau iberico auguas enta baixo en lo \"Cabezo de Sant Per\", con una intresant torre iberica que ye conoixida como \"El Torret\u00f3n de los Moros\".\nPatrimonio natural.\nLa sima de Sant Per d'orichen karstico, una de las mas profundas y famosas d'Arag\u00f3n."}
{"id": "13215", "revid": "69718", "url": "https://an.wikipedia.org/wiki?curid=13215", "title": "Plantae", "text": "As plantas (cientificament, o reino Plantae) son os organismos fotolitoautotrofos respiradors d'oxicheno, mayoritariament pluricelulars anque bi ha divisions formadas d'organismos unicelulars fotosinteticos que tradicionalment se son estudeadas per a Botanica que la suya filiaci\u00f3n con as verdateras plantas ye descutida. Son formadors de materia organica a partir d'o carbonio atmosferico (CO) y d'a enerch\u00eda que obtienen d'a luz, meyante un proceso bioquimico dito fotosintesi.\nO termin \"planta\" ye bastant ambigo, perque en a tradicional divisi\u00f3n que fayoron Teofrasto y Arist\u00f3til d'os sers vivos en dos reinos (animals y plantas) o prencipal criterio embrecato no esti\u00f3 si que la capacidat de movimiento d'as creaturas. Se i han feito tantos cambeos en o zaguer sieglo que huei cal definir qu\u00e9 s'entiende per \u00abplanta\u00bb en basando-se en diversos criterios cientificos.\nDe bel estudio de chenetica molecular se n'ha quitau que las plantas con clorofila son tota descendients d'as algas verdas.\nActualment son consideradas como plantas toz os organismos eucarionts, y pluricelulars, que d'una u altra maniera tiengan bel tipo de pigmento fotosintetico, l'empleguen ta una alimentaci\u00f3n autotrofa u semi-heterotrofa (cal recordar que bi ha plantas parasitas como la visca, u carnivoras como las violas d'as penyas). As plantas pueden reproducir-se de forma sexual u asexual, pendendo d'a suya especie, u d'a fase d'o suyo circlo vital a on que se troben (circlos haplonts, diplonts u haplodiplonts).\nD'a palabra latina \u00abplanta\u00bb se'n fay\u00f3 lo vocable \u00ab\"plantae\"\u00bb (que ye lo plural) ta designar o reino, y encara que totas as plantas propiament ditas son cuaternadas adintro d'este reino, no de totas as \u00ab\"plantae\"\u00bb se'n ye dito mai plantas popularment; per eixemplo, as molsas, hepaticas y altros organismos parellans son tecnicament \u00ab\"plantae\"\u00bb per as suyas caracteristicas pero no se son pas ditos plantas a nivel popular.\nEn l'anyo 2010 bi heba identificatas mas de 320.000 especies de plantas, anque se creye que bi ha mas de 350.000.\nDurada.\nDe regular, totas as especies de plantas tienen una lonchevidat concreta. D'alcuerdo con ixe criterio, en botanica gosa debidir-se as plantas en:\nUsos.\nO estudio d'os usos d'as plantas se clama etnobotanica u botanica economica, o suyo cultivo ye a base d'a civilizaci\u00f3n humana y ye clamata agricultura que ye dividita en agronom\u00eda, horticultura y silvicultura.\nAlimentaci\u00f3n.\nYe una important fuent d'alimentaci\u00f3n ta os humans y a unica ta os vechetarians, tami\u00e9n ta os animals herbivoros y complemento d'a dieta d'os omnivoros.\nTami\u00e9n bi ha alimentos derivatos d'as plantas o d'os suyos fruitos como o zucre d'a canya de zucre y l'olio de fruitos como a oliva, o chirasol, a palma y a soya.\nDecoraci\u00f3n.\nAs plantas a sob\u00e9n son utilizatas ta decoraci\u00f3n, a vegatas en o exteriors d'as casas, as terrazas, os balcons, en baldas de finestras y parques utilizando prencipalment \u00e1rbols, flors y arbustos. En l'interior d'as casas y edificacions es fan servir plantas d'interiors, flors y arbustos chicoz.\nMedecina y farmacia.\nCualques tipos de plantas se fan servir dende a prehistoria ta curar as malautias y feridas d'os sers humans. A medecina y a farmacia fan servir substancias d'as plantas ta curar y fer medecinas.\nConstrucci\u00f3n.\nCualques tipos y partis de plantas tami\u00e9n se fan servir ta a construcci\u00f3n, mas que mas a madera d'\u00e1rbols y arbustos de que se fa casas enteras, atros edificios u as suyas estructuras, mesmo en construccions destinatas ta atros usos que no siga vivir-ie como corrals, bordas, pallers, cuadras, cubilars, ilesias, tellaus ta guardar automovils, entre d'atros.\nAtros tipos de plantas u otras partis como fuellas grans pueden fer-se servir ta impermeabilizar tellaus."}
{"id": "13216", "revid": "69718", "url": "https://an.wikipedia.org/wiki?curid=13216", "title": "Cultura iberica", "text": "A cultura iberica yera una cultura que se desembolic\u00f3 en l'este d'a peninsula Iberica y en o Lenguadoc dica o Roine.\nA cultura iberica no tiene un orichen exterior, se form\u00f3 en o mesmo puesto a on se troba a partir de substratos culturals diferents, (cultura argarica, bronce levant\u00edn, campos d'urnas catalano-aragoneses, ecetra..), y ye f\u00e1cil que de luengas diferents, (indoeuropeas, basco-aquitanas, atras lenguas preindoeuropeas, etc...). Representa a cultura que teneban os pueblos indichenas costers dimpu\u00e9s de tener contactos comercials con pueblos d'o Mediterranio oriental, (Fenicios y Griegos), que i facioron colonias. As fuents clasicas diciban ibers a os pueblos d'esta cultura.\nS'imit\u00f3 o sistema politico-social d'as ciudaz-estau de fenicios y griegos, (como as \"polis\" griegas por eixemplo).\nExistiba ceramica con torno.\nTeneban escritura y un alfabeto propio, l'alfabeto iberico.\nIberizaci\u00f3n.\nA iberizaci\u00f3n ye l'adquisici\u00f3n y expresi\u00f3n d'os caracters culturals definidors d'a cultura iberica y consiste en procesos rechionals multiples en os que poblacions de diferent caracter van desembolicando unas formas d'organizaci\u00f3n social mes complexa y un vehiclo d'expresi\u00f3n mes u menos homochenio: un arte, una tecnoloch\u00eda, una luenga.\nEn Catalunya a iberizaci\u00f3n se faci\u00f3 sobre un substrato cultural con influencia d'a cultura d'os Campos d'Urnas. A presencia d'os griegos focios en Ampurias producir\u00e1 una aculturaci\u00f3n en os habitants nativos que tienen capacidat de fer tractos d'intercambio con os griegos. A iberizacion d'a val d'Ebro se produci\u00f3 d'una traza pareixida a Catalunya (antiga presencia d'os Campos d'Urnas y incluencia d'as colonias griegas), pero en un proceso cronolochicament posterior..\nEn Levant a iberizaci\u00f3n se desembolico dende un substrato cultural propio: a cultura d'o Bronce Valenciano, con influencias de poblacions venidas d'Andaluc\u00eda que fundoron poblacions que dimpu\u00e9s no perdurar\u00edan. Os colonizadors griegos u fenicios no influyoron guaire en a evoluci\u00f3n cultural de Levant porque cuasi no bi heba recursos minerals que lis intresasen y porque tampoco no bi heba buenos puertos maritimos.\nDimpu\u00e9s d'a suya formaci\u00f3n en arias costeras a cultura iberica teni\u00f3 una expansi\u00f3n en o centro-este peninsular, en especial por l'Ebro meyo.\nOs pueblos celtas d'a meseta nord-oriental que tenioron contacto con a cultura iberica en prenioron bellacosa y desembolicoron a cultura celtiberica. No i heba una zona de muga clara entre as dos culturas, i heba una cambio progresivo."}
{"id": "13217", "revid": "69718", "url": "https://an.wikipedia.org/wiki?curid=13217", "title": "Ibers", "text": "Os ibers estioron as diferents etnias u pueblos que viviban en l'este d'a peninsula Iberica y Lenguadoc dica o Roine dende a colonizaci\u00f3n griega dica la romanizaci\u00f3n, cuan en a Peninsula Iberica esdevinioron hispanorromanos. Os iberos poseyeban en griego u lat\u00edn un etnonimo derivau d'a ciudat prencipal que habitaban.\nTeneban en com\u00fan una cultura material conoixita como cultura iberica, con una organizaci\u00f3n en ciudaz-estau y o uso oficial d'a lengua iberica escrita en alfabeto iberico.\nOs actuals bascos, gascons y catalans son descendients d'os ibers, seguntes diz Francesc Calafell, profesor en a Universidat Pompeu Fabra de Barcelona. Tanimientres, ye evident que la cultura iberica s'estendillaba por una gran part d'a peninsula iberica y costa d'a mar Mediterrania de Francia, asinas que obviament ixa mesma afirmaci\u00f3n puet fer-se respecto d'aragoneses, valencianos, murcianos, navarros, andaluces y la mayor parte d'os espanyols en cheneral, mesmo que de parte d'os actuals franceses. D'atra man, bi ha qui considera que bascos y gascons no provienen d'os ibers, so que se tracta de pueblos diferents.\nDenominaci\u00f3n.\nOs griegos dicioron \"Iberia\" a la Peninsula Iberica cuan encomenzoron a escribir sobre ixa tierra. Seguntes una hipotesi esta denominaci\u00f3n s'aplicar\u00eda por analoch\u00eda con a rechi\u00f3n caucasiana d'Iberia en l'actual Cheorchia, tami\u00e9n con riqueza mineral. Asinas como os griegos iban augmentando as conoixencias suyas sobre o territorio d'a peninsula a denominaci\u00f3n d'ibers s'aplic\u00f3 a diferents grupos etnicos independientment d'o suyo orichen y cultura.\nCultura iberica.\nOs habitants de l'este y sudeste d'a Pen\u00ednsula Iberica reciben uns contactos culturals por a presencia de fenicios y griegos y sufren unas transformacions socioculturals partindo de diferents bases que rematan en a formaci\u00f3n d'a cultura iberica dende o sieglo VI aC.\nEn a cultura iberica bi ha un uso d'o torno y a ceramica ye caracteristica.\nL'arte esquematico autoctono desapareixe u cuasi desapareixe en as arias de cultura iberica y ye substituyiu por un arte mes elaborau en o que destacan esculturas con representacions animals y unas notables representacions femeninas como a \"Dama d'Elch\" u a \"Dama de Baza\".\nLuenga.\nEn l'aria oriental d'a Peninsula Iberica se rechistra l'uso de l'alfabero iberico pa transcribir l'idioma ibero.\nSe conoixe a pronunciaci\u00f3n d'as letras de l'alfabeto ibero. Este alfabeto tami\u00e9n se faci\u00f3 servir pa transcribir l'idioma celtibero, que a diferencia de l'idioma ibero ye d'orichen indoeuropeu y celta.\nL'idioma ibero no ye descifrau y no ye clasificau. Manimenos bi ha diferents hipotesis y teor\u00edas no comprobadas. A teor\u00eda que clasifica o ibero entre as luengas afroasiaticas como una luenga \"camitica\" ye una mera especulaci\u00f3n sin garra base.\nA teor\u00eda basco-iberista que afirma que l'actual idioma basco y l'antigo idioma ibero son idiomas d'una mesma familia. En as primeras manifestacions d'esta teor\u00eda se plegaba a afirmar que o basco provi\u00e9n dreitament d'o ibero. Una d'as pocas evidencias d'esta teor\u00eda son toponimos tipo \"Iliberris\" como as actuals \"Euna\" (Rosell\u00f3n) y \"Elvira\" (Granada).\nAtra teor\u00eda relacionada con l'idioma ibero afirma que o ibero esti\u00f3 una luenga de relacions intertribals fomentada por o comercio con os griegos y fenicios, d'a mesma traza que l'actual idioma suahili en Africa u determinaus luengaches intertribals en os antigos imperios colonials europeus.\nEn a val d'Ebro se conoixe l'uso escrito de l'idioma iberico en arias on podr\u00edan haber estau presents atras luengas. Bi ha chacimientos de Navarra con epigraf\u00eda iberica en zonas que ser\u00edan basco-parlants y en o chacimiento iberico d'o \"Cabezo d'Alcal\u00e1\" se troba epigraf\u00eda celta.\nPueblos ibers.\nAs etnias iberas prenen nombre d'as suyas ciudaz principals. Etnias iberas estioron os:\nHistoria.\nOs ibers encomenzoron a perder a suya independencia cuan os cartachineses estendiolloron os suyos dominios por o sud d'a peninsula. Dende Cartago fue ninviau o cheneral Am\u00edlcar, d'a familia Barca, que luit\u00f3 contra os pueblos d'a compleganza d'o Guadalquivir y estendill\u00f3 o dominio cartachin\u00e9s dica Alicant. A expansi\u00f3n cartachinesa contin\u00f3 con Asdr\u00fabal, que fund\u00f3 Cartachena. A Republica Romana y Cartago se repartioron as zonas d'influencia en l'este d'a peninsula en o Tractau de l'Ebro (226 a.C), que fixaba l'Ebro como muga d'a expansi\u00f3n cartachinesa. Manimenos esclat\u00f3 a segunda Guerra Punica entre cartachineses y romanos, con a Peninsula Iberica como un d'os principals escenarios. Os romanos intervinioron militarment por primera vegada en a peninsula y forachitoron a los cartachineses.\nDimpu\u00e9s d'a guerra punica os ibers estioron os primers pueblos hispanos en ser sozmesos a los romanos. En o sieglo II aC os ibers d'a val d'Ebro y d'o nord-este fuoron sozmesos en as campanyas de Cat\u00f3n. Os ibers se romanizoron enantes que os pueblos de l'interior por a suya posici\u00f3n cheografica y tener una organizaci\u00f3n en ciudaz-estau.\nMencions a los ibers en fuents aragonesas y navarras.\nEn a \"Cronica de Sant Chuan d'a Penya\" los consideran os primers pobladors d'a Peninsula Iberica:"}
{"id": "13219", "revid": "401", "url": "https://an.wikipedia.org/wiki?curid=13219", "title": "Mercurio (planeta)", "text": "Mercurio ye a planeta mas amanada a o Sol y a mas chicota d'o Sistema Solar. Ye d'o tipo telurico como a Tierra, y debe o suyo nombre a o dios romano Mercurio. No poseye garra satelite natural. A suya magnitut aparent var\u00eda entre -0,4 y 5,5. Mercurio ye una planeta de dificil observar, pus ye am\u00e1n d'o Sol y por un regular no se puet alufrar fueras de cuan sale u se pone.\nMercurio chira d'una traza unica en o Sistema Solar. Ye blocau por mareas con o Sol en una resonancia d'orbita de chiro de 3: 2, lo que significa que, en relaci\u00f3n con as estrelas fixas, chira sobre o suyo eixe mesmament tres vegadas por cada dos revolucions que da arredol d'o Sol. Visto dende o Sol, en un marco de referencia que chira con o movimiento orbital, pareix chirar nom\u00e1s una vegada cada dos anyos mercurians. Por lo tanto, un observador en Mercurio veyer\u00eda nom\u00e1s un d\u00eda cada dos anyos mercurians.\nL'eixe de Mercurio tien l'inclinaci\u00f3n mas chicota de cualsiquiera d'as planetas d'o Sistema Solar (arredol de 1/30 grau). A suya excentricidat orbital ye la mas gran de totas as planetas conoixius en o Sistema Solar; en o perihelio, a distancia de Mercurio a lo Sol ye solo arredol de dos tercios (u 66 %) d'a suya distancia en l'afelio. A superficie de Mercurio pareix tener muitos craters y a suya apariencia ye semellant a la d'a Luna, lo que indica que ha estau cheolochicament inactiva mientres mils de millons d'anyadas. Cuasi sin atmosfera pa retener a calor, tien temperaturas superficials que vareyan mientres o d\u00eda mas que en cualsiquier atra planeta d'o Sistema Solar, que van dende 100 K (-173\u00a0\u00b0C) por a nueit a 700 K (427\u00a0\u00b0C) mientres o d\u00eda en as rechions ecuatorials. As rechions polars son constantment por debaixo de 180 K (-93\u00a0\u00b0C). A planeta no tien satelites naturals conoixius.\nDos naus espacials han visitau Mercurio: o Mariner 10 pas\u00f3 volando en 1974 y 1975; y MESSENGER, lanzada en 2004, orbit\u00f3 Mercurio mas de 4.000 vegadas en cuatro anyos antis d'agotar o suya combustible y estampar-se contra a superficie d'a planeta o 30 d'abril de 2015. Ye previsto que a nau espacial BepiColombo plegue a Mercurio en 2025.\nCaracteristicas fisicas.\nMasa e dimensions.\nMercurio ye un d'as cuatro planetas terrestres d'o Sistema Solar y ye un cuerpo rocoso como la Tierra. Ye la planeta mas chicota d'o Sistema Solar, con un radio ecuatorial de 2.439,7 kilometros. Mercurio tami\u00e9n ye mas chicot, encara que mas masivo, que os satelites naturals mas grans d'o Sistema Solar, Gan\u00edmedes y Tit\u00e1n. Mercurio se compone d'aproximadament un 70% de material metalico y un 30% de silicato.\nMercurio en l'Antiguidat.\nMercurio se conoix dende que os hombres s'interesoron per o ciel nocturno; A primera civilizaci\u00f3n que en deix\u00f3 documentos escritos ye a civilizaci\u00f3n sumeria (tercer milenio a.C) que lo clam\u00f3 \u00ab\"Ubu-idim-gud-ud\"\u00bb. Manimenos, regular que se conoixeba dende muito antis. Os sumerios heban sinyalato un punto luminoso que se desplazaba am\u00e1n de l'horizont y que yera o de mas f\u00e1cil veyer a l'amaneixer y en o escureixito (chusto antis de salir y chusto dimpu\u00e9s de poner-se o Sol).\nVida en Mercurio.\nI hai bases cientificas, basadas en estudios de marzo de 2020, pa considerar que partis d'a planeta Mercurio pueden haber estau habitables, y talment formas de vida, encara que probablement microorganismos primitivos, pueden haber existiu en a planeta.\nExploraci\u00f3n.\nMariner 10.\nA sonda Mariner 10 (1974-1975) esti\u00f3 la primera nau en estudiar en profundidat a planeta Mercurio. Heba visitau tami\u00e9n Venus, utilizando l'asistencia de trayeutoria gravitacional de Venus ta accelerar enta la planeta.\nRealiz\u00f3 tres sobrevuelos a Mercurio; l'en primeras a una distancia de 703\u00a0km d'a planeta, o segundo a 48.069\u00a0km, y lo tercero a 327\u00a0km. Mariner 10 preni\u00f3 en total diez mil im\u00e1chens de gran parte d'a superficie d'a planeta. A misi\u00f3n finaliz\u00f3 lo 24 de marzo de 1975 cuan se qued\u00f3 sin combustible y no podeba mantener control d'orientaci\u00f3n.\nMessenger.\nA sonda Messenger (u de l'angl\u00e9s \"MErcury Surface, Space ENvironment, GEochemistry and Ranging\") esti\u00f3 una sonda lanzada en agosto de 2004 pa meter-se en orbita arredol de Mercurio en marzo de 2011. S'asperaba que ista nau aumentase considerablement lo conoixencia cientifico sobre ista planeta. Pa ixo, a nau heba d'orbitar Mercurio y fer tres sobrevuelos \u2013os d\u00edas 14 de chinero de 2008, 6 d'octubre de 2008, y 29 de setiembre de 2009\u2013. A misi\u00f3n yera previsto que durase una anyada. O 18 de marzo de 2011 se produci\u00f3 con exito la inserci\u00f3n orbital d'a sonda. Finalment a fin d'ista exitosa misi\u00f3n se produci\u00f3 lo 30 d'abril de 2015, cuan a sonda avent\u00f3-se sobre la superficie d'a planeta producindo-se un impauto controlau.\nBepiColombo.\nBepiColombo ye una misi\u00f3n conchunta de l'Achencia Espacial Europea (ESA) y de l'Achencia Chaponesa d'Exploraci\u00f3n Espacial (JAXA), que pende en dos orbitadors (clamaus MPO (Mercury Planetary Orbiter) y MMO (Mercury Magnetospheric Orbiter)) que realizar\u00e1n una completa exploraci\u00f3n de Mercurio. L'en primeras d'os orbitadors ser\u00e1 l'encargau de fotografiar y analisar a planeta y lo segundo investigar\u00e1 la magnetosfera. O suyo lanzamiento esti\u00f3 en 20 octubre de 2018 y a suya plegada a la planeta ye prevista en abiento de 2025, y lo final d'a misi\u00f3n pa un anyo mas tarde, con una posible extensi\u00f3n d'un anyo mas."}
{"id": "13220", "revid": "41", "url": "https://an.wikipedia.org/wiki?curid=13220", "title": "Ibero", "text": ""}
{"id": "13221", "revid": "401", "url": "https://an.wikipedia.org/wiki?curid=13221", "title": "Viscum album", "text": "A visca (f.), visco (m.) u vizco (m.) (\"Viscum album\" (L.)) ye una planta parasita de la familia de las santalacias que vibve en l'alto d'es \u00e1rbols y d'es arbustos sucando-ne la sapia. Ye orichinaria d'Europa y de l'ueste y o sud d'Asia, encara que s'introduci\u00f3 en America d'o Norte (California en 1900 y Columbia Britanica en 1988).\nTien flors masculinas y femeninas diferenciadas, de color amariella. As suyas fruitas son lulos verdes cuan son ch\u00f3vens, mientres que prenen una color mes blanquinyosa en madurar en zaguer\u00edas de l'ag\u00fcerro. No son comestibles.\nEs trallos creixen dende alto enta abaxo, y son vuedos per l'interior y segmentatos per nyudos con bellas pugas arredol, dividindo-se dende a suya base de forma dicotomica. As fuellas son lanceolatas, crasas y carnosas.\nAs suyas simients son esparcitas per es muixons y libran cuan detectan que han sito depuestas en l'alto d'una branca d'\u00e1rbol con es excrementos de l'animal. Por un regular parasita especies d'\u00e1rbols de fuella caduca, anque bellas subespecies son se son especializadas en colonizar pins u abetz.\nIsta planta tien propiedaz medecinals per un prencipio activo clamau \"viscotoxina\". Tami\u00e9n se li atribuyiban propiedaz machicas en a tradici\u00f3n celta relacionadas con a fertilidat y l'amor. Dica l'actualidat mos n'ha plegau la tradici\u00f3n de fer-se un beso cuan s'est\u00e1 debaixo d'una d'as suyas matas."}
{"id": "13223", "revid": "188", "url": "https://an.wikipedia.org/wiki?curid=13223", "title": "Bisco", "text": ""}
{"id": "13224", "revid": "610", "url": "https://an.wikipedia.org/wiki?curid=13224", "title": "Vesque", "text": "O vesque (d'o lat\u00edn &lt;\"visco\") ye cualsiquier substancia pegosa que s'emplega pa pegar-le as zarpetas a os paixaros en as modalidaz de caza con vesque, que hue son ilegals y penadas de firme en a Uni\u00f3n Europea.\nO nombre se relaciona con o visco, a planta con a cual se feba os vesques, y comparte a radiz etimolochica con l'adchectivo \u00abviscoso\u00bb."}
{"id": "13228", "revid": "610", "url": "https://an.wikipedia.org/wiki?curid=13228", "title": "Santalaceae", "text": "As santalacias (familia \"Santalaceae\") son una familia de plantas herbacias u lenyosas, cuasi siempre hemi-parasitas con es haustorios adintro d'as riyels d'a suya planta huespet. Tienen fuellas simples, d'un regular alternas. flors inconspicuas, hermafroditas u unisexuals, de simetria bien radiada, con o periantio de 3-6 piezas. l'ovario ye infero, unilocular y con os carpels ubiertos. Os fruitos gosan estar n\u00faculas u lulos. Be n'ha unas 450 especies arredol d'o mundo."}
{"id": "13229", "revid": "41", "url": "https://an.wikipedia.org/wiki?curid=13229", "title": "Santalacia", "text": ""}
{"id": "13230", "revid": "41", "url": "https://an.wikipedia.org/wiki?curid=13230", "title": "Santalacias", "text": ""}
{"id": "13231", "revid": "610", "url": "https://an.wikipedia.org/wiki?curid=13231", "title": "Familia (bioloch\u00eda)", "text": "En bioloch\u00eda, a familia ye una unidat de sistematica y una categor\u00eda taxonomica fincada d'entre l'orden y lo chenero, u d'entre la \"superfamilia\" y la \"subfamilia\", caso que en i hese.\nIgual que pasa con altros nivels (categor\u00edas) d'a taxonom\u00eda d'os sers vivos, y per enchaque d'a gran deficultat a la ora de clasificar determinadas especies, diversas \"familias\" pueden estar mesas adintro d'una mesma \"superfamilia\" y mesmo as especies adintro d'una mesma familia pueden estar mesas en \"subfamilias\".\nA familia ye la categor\u00eda taxonomica mes important dezaga d'o chenero y d'a especie. Os detalles exactos d'a suya nomenclatura penden d'os \"c\u00f3digos de nomenclatura\" que sigan en vigor cuan se faiga la clasificaci\u00f3n.\nNomenclatura.\nO nombre d'una familia ye feito d'un radical y una desinencia. Ta nombrar un tax\u00f3n familiar, cal que lo radical emplegado siga en correspondencia con o nombre d'o chenero tipo d'ixa familia, no pas l'uno de mes gran representatividat (mes gran numbro d'especies u popularidat d'o nombre). Ta la desinencia, puet fer-se asinas:\nHistoria d'o concepto.\n\"Familia\" ye una palabra latina (en plural \u00ab\"familiae\"\u00bb) d'on que se prene ta l'uso suyo en a nomenclatura cientifica d'os organismos.\nO concepto de familia como categor\u00eda taxonomica ye un invento relativament recient. En a botanica, o termin familia fue creyato per o botanico franc\u00e9s Pierre Magnol en o suyo \"Prodromus historiae generalis plantarum, in quo familiae plantarum per tabulas disponutur\", d'o 1689. En ell, o naturalista nombra como familias (\"familiae\") 76 grupos de plantas que heba reconoixito en as tablas. O concepto de categor\u00eda en ixes tiempos yera encara en os suyos prencipios, asinas o prefacio d'o mesmo \"Prodromus\" diz que s'han d'achuntar as suyas familias en cheneros que fuesen mes grans. D'ixa traza, a concepci\u00f3n orichinal d'o termin yera prou luent de l'actual.\nCarl von Linn\u00e9 empleg\u00f3 la palabra \"familia\" en a suya \"Philosophia botanica\" d'o 1751 ta referir-se en os grupos mes grans de plantas: \u00e1rbols, plantas, felegueras... \u00c9ll empleg\u00f3 lo termin estrictament en a secci\u00f3n morfolochica d'a suya obra, descutindo os organos vechetals. Asinas, dende Michael Adanson (\"Familles naturelles des plantes\") dica rematar o sieglo XIX, a palabra francesa \u00ab\"famille\"\u00bb (familia) s'empleg\u00f3 como equivalent d'a palabra latina \u00ab\"ordo\"\u00bb (orden). Cal adbertir que \u00ab\"ordo\"\u00bb en ixes tiempos s'emplegaba d'a mesma traza que se fa huei con as familias.\nTa la zooloch\u00eda, \"familia\" ye tami\u00e9n una categor\u00eda taxonomica d'entre l'orden y lo chenero. Asinas l'apresent\u00f3 Pierre Andr\u00e9 Latreille en o suyo \"Pr\u00e9cis des caract\u00e8res g\u00e9n\u00e9riques des insectes, dispos\u00e9s dans un ordre naturel\" en 1796. Latreille faci\u00f3 marchar as familias (muitas d'as cuals encara no teneban nian que nombre) nom\u00e9s en cualquns anque no toz os orden d\"'Insecta\", dica que tiempo dimpu\u00e9s los enamploron ta toz os artropodos.\nSindembargo, a partir d'o sieglo XIX, o termin se ye ito consistentment emplegando en o sentito muderno. O suyo emplego y as suyas desinencias caracteristicas son definitas per os \"Codigos Internacionals de Nomenclatura Zoolochica y Botanica\"."}
{"id": "13232", "revid": "610", "url": "https://an.wikipedia.org/wiki?curid=13232", "title": "Familia (desambigaci\u00f3n)", "text": "A parola familia puet fer referencia a:"}
{"id": "13233", "revid": "401", "url": "https://an.wikipedia.org/wiki?curid=13233", "title": "Orden (bioloch\u00eda)", "text": "En bioloch\u00eda, una orden ye la unidat sistematica d'entre la clase y la familia.\nD'a mesma manera que pasa con altros nivels d'a taxonom\u00eda d'os sers vivos, y per enchaque d'a gran deficultat a la ora de clasificar bellas especies, muitas \u00f3rdens s'agrupan en \"sub\u00f3rdens\" y \"super\u00f3rdens\".\nNivels de clasificaci\u00f3n (de mes cheneral enta mes concreto)"}
{"id": "13234", "revid": "401", "url": "https://an.wikipedia.org/wiki?curid=13234", "title": "Clase (bioloch\u00eda)", "text": "En bioloch\u00eda, una clase ye una unidat sistematica y una categor\u00eda taxonomica fincada d'entre lo filo (u \"Phylum\") y la orden.\nNivels de clasificaci\u00f3n de mes cheneral enta mes concreto:"}
{"id": "13235", "revid": "610", "url": "https://an.wikipedia.org/wiki?curid=13235", "title": "Filo (bioloch\u00eda)", "text": "En zooloch\u00eda, o filo, tami\u00e9n dito phylum (en plural \u00ab\"phyla\"\u00bb) tipo morfolochico u tipo organizador, ye una categor\u00eda taxonomica fincada d'entre lo reino y la clase. S'emplega exclusivament en a divisi\u00f3n d'os reinos \"Animalia\" y \"Protista\". En botanica (reinos \"Plantae\" y \"Fungi\") s'emplega lo termin divisi\u00f3n per cuentas de filo. Os dos termins son equivalents, anque l'uso de lo un y l'altro se ye fixato per tradici\u00f3n en cada ciencia.\nO filo ye la subdivisi\u00f3n prencipal d'o reino animal y gosa referir-se a un grupo d'animals que tienen esencialment un mesmo plan cheneral d'organizaci\u00f3n corporal. Asinas, os caragols, limacos u calamars pueden ser cuaternaus a dintro d'o mesmo filo (\"Mollusca\") perque toz ellos tienen o mesmo plan basico d'organizaci\u00f3n.\nAnque existen cuasi 40 filos, a mes gran d'as mayor\u00edas d'entre os animals no s'escayen si que en un d'os 9 prencipals: \"Arthropoda\", \"Mollusca\", \"Porifera\", \"Cnidaria\", \"Plathelmyntes\", \"Nematoda\", \"Annelida\", \"Echinoderma\" y \"Chordata\". De feito, mes d'o 80% d'as especies animals son inclusas s\u00f3 que en o filo \"Arthropoda\". Diversos filos continen de raso d'entre una y bels (poquez) centenars d'especies, y son practicament esconeixitos ta lo gran publico.\nNivels d'organizaci\u00f3n.\nIgual que pasa con altras categor\u00edas taxonomicas d'os sers vivos, perque que bi ha una necesidat de clasifica-los con a maxima fidelidat en a suya filochenia, mutos filos s'agrupan en \"superfilos\" y dimpu\u00e9s os taxons inferiors se pueden veyer agrupados en \"subfilos\".\nNivels de clasificaci\u00f3n, de mes cheneral enta mes concreto."}
{"id": "13236", "revid": "188", "url": "https://an.wikipedia.org/wiki?curid=13236", "title": "Phylum", "text": ""}
{"id": "13237", "revid": "188", "url": "https://an.wikipedia.org/wiki?curid=13237", "title": "Phyla", "text": ""}
{"id": "13238", "revid": "188", "url": "https://an.wikipedia.org/wiki?curid=13238", "title": "Tipo morfolochico", "text": ""}
{"id": "13239", "revid": "188", "url": "https://an.wikipedia.org/wiki?curid=13239", "title": "Tipo organizador", "text": ""}
{"id": "13240", "revid": "610", "url": "https://an.wikipedia.org/wiki?curid=13240", "title": "Divisi\u00f3n (bioloch\u00eda)", "text": "En bioloch\u00eda, cuan se parla d'organismos que perteneixen a os reinos \"Plantae\" y \"Fungi\", s'emplega per cuentas d'o termin \"phylum\" a clasificaci\u00f3n divisi\u00f3n. O valor taxonomico d'esta clasificaci\u00f3n ye lo mesmo que con os filos en animals. As divisions a dintro d'as plantas son establitas seguindo la suya linia evolutiva y probablement ixa siga: as molsas (divisi\u00f3n \"Bryophyta\"), as \"Filicophyta\", as codas de yeugua (divisi\u00f3n \"Sphenophyta\"), as cicadas (divisi\u00f3n \"Cycadophyta\"), o Gingko (divisi\u00f3n \"Gingkophyta\"), as coniferas (divisi\u00f3n \"Pinophyta\"), as Gnetofitas y finalment as anchiospermas (divisi\u00f3n \"Anthophyta\"). As anchiospermas son as plantas que fan flors que dominan o mundo actualment (aproximadament o 80% d'as especies vasculars son d'ista zaguera divisi\u00f3n)."}
{"id": "13241", "revid": "69718", "url": "https://an.wikipedia.org/wiki?curid=13241", "title": "Bloque Nacionalista Galego", "text": "O Bloque Nacionalista Galego (en gallego; \"Bloque Nacionalista Gallego\" en aragon\u00e9s) ye un frent politico formato por militants individuals. Coexisten drento de BNG cuantos grupos y partius organizatos y reconoixitos como tals por o propio BNG y en cualos pueden militar os militants de BNG.\nO BNG naixi\u00f3 con a intenci\u00f3n d'aglutinar en o suyo interior toda l'ampla gama ideyolochica d'o nacionalismo gallego. Por ista raz\u00f3n, a suya organizaci\u00f3n ye frentista. Drento d'\u00e9l conviven partius nacionalistas que tienen as suya propias asambleas y os suyos propios secretarios chenerals."}
{"id": "13242", "revid": "610", "url": "https://an.wikipedia.org/wiki?curid=13242", "title": "Etnoloch\u00eda", "text": "A etnoloch\u00eda (d'o griego \"ethnos\", \"pueblo\") ye una ciencia social u branca de l'antropoloch\u00eda que estudeya las diferents poblacions y sociedaz humanas, analizando-ne y acomparando-ne os or\u00edchens, a distribuci\u00f3n cheografica, os idiomas, as creyencias y la estructura social. Tien entre os suyos obchectivos a reconstrucci\u00f3n d'a historia humana, a formulaci\u00f3n de leis sobre a cultura y o cambio cultural, y a formulaci\u00f3n de cheneralizacions sobre a naturaleza humana.\nBien que se la considera adintro d'o campo de l'antropoloch\u00eda, a etnoloch\u00eda ye considerata a bels puestos una disciplina cientifica den d'as zaguer\u00edas d'o sieglo XVIII, encara que aplicable ta cualsiquier estudio acomparativo de grupos humans."}
{"id": "13243", "revid": "69718", "url": "https://an.wikipedia.org/wiki?curid=13243", "title": "Fonetica", "text": "A Fonetica (d'a parola griega \u03c6\u03c9\u03bd\u03ae \"fon\u00e9\", \"sonito\", \"voz\") ye a ciencia u estudio d'os sonitos articulatos per a voz humana. S'adedica a analisar as propiedaz d'os sonitos d'o parlache (u fonos), devez que a suya producci\u00f3n, audici\u00f3n y percepci\u00f3n, a diferencia d'a fonoloch\u00eda, devotata a lo estudio d'os sistemas de sonitos y t'as unidaz de sonitos abstractas (como los fonemas). A fonetica estudeya os sonitos de traza individual mes que no es contextos a on que s'usan, sin que i interviengan discusions semanticas.\nSeguntes l'Asociaci\u00f3n de Fonetica Internacional, bi ha mes de cient fonos diferens, reconoixitos como distintivos y transcritos en o suyo amplament usato Alfabeto Fonetico Internacional.\nBrancas d'a fonetica.\nA fonetica puet estallar-se en tres brancas principals:\nHistoria.\nA fonetica ya yera un campo estudiato en a India antiga, habe 2.500 anyos, cuan o gramatico P\u0101nini fabl\u00f3 d'o puesto y d'as trazas d'articulaci\u00f3n de consonants en o suyo tractau d'o sanscrito en o sieglo V aC. Os principals alfasilabarios indicos de l'actualidat, fueras d'o tamil, ordinan as suyas consonants seguntes l'antiga clasificaci\u00f3n de P\u0101nini.\nEn o mundo occidental muderno, o primer fonetista esti\u00f3 lo dan\u00e9s J. Matthias, autor d'o tractau \"De Litteris\" (1586). O matematico angl\u00e9s John Wallis, mayestro de surdomutos, esti\u00f3 lo primer a clasificar as vocals seguntes o suyo punto d'articulaci\u00f3n (1653). L'alem\u00e1n C. F. Hellwag invent\u00f3 lo trianglo vocalico en 1781. Diez anyos dimpu\u00e9s o fisico austriaco Wolfgang von Kempelen invent\u00f3 una maquina que preduciba sonitos. O medico alem\u00e1n Hermann Helmholtz encet\u00f3 lo estudio d'a fonetica acustica. L'abat franc\u00e9s Jean Pierre Rousselot esti\u00f3 lo primero en investigar en o campo d'a fonetica experimental y escribi\u00f3 es \"Principes de phon\u00e9tique experimentale\", que se publicoron entre os anyos 1897 y 1908.\nEn o sieglo XIX, a fonetica empecipia a estudiar-se dende un anglo diferent. Jan Baudouin de Courtenay atraza la teor\u00eda d'o fonema, que remata formulando lo fundador d'a escuela estructuralista, o suizo Ferdinand de Saussure. En a escuela d'a fonetica descriptiva y articulatoria, i treballa lo espanyol Tom\u00e1s Navarro Tom\u00e1s, qui escribi\u00f3 \"Manual de pronunciaci\u00f3n espanyola\". O suyo desciplo Samuel Gili Gaya public\u00f3 en 1961 \"Elementos de fon\u00e9tica general\". En os Estaus Unius, o ling\u00fcista Leonard Bloomfield y l'antropologo Edward Sapir contribuyoron de trazas decisivas t'a teor\u00eda fonetica, mientres que o creyador d'o Cerclo de Praga, o ruso Roman Jakobson, desembolic\u00f3 la teor\u00eda d'as caracteristicas universals de toz es sistemas fonemicos.\nEn Espanya, a escuela de fonetica conta con dos linias de treballo principals: a estructuralista, que representa Emilio Alarcos Llorach con a obra \"Fonolog\u00eda Espanyola\", publicata en 1969; y l'acustica, representata per Antonio Quilis, colaborador d'o fonetista dan\u00e9s Bertil Malmberg, que public\u00f3 \"Fon\u00e9tica y fonolog\u00eda del espanyol\" en 1963."}
{"id": "13245", "revid": "41", "url": "https://an.wikipedia.org/wiki?curid=13245", "title": "Etimoloch\u00eda", "text": "A Etimoloch\u00eda (d'o griego \u1f14\u03c4\u03c5\u03bc\u03bf\u03bd \"\u00e9tymon\", \"verdadero\", y \u03bb\u03cc\u03b3\u03bf\u03c2 \"l\u00f3gos\", \"parola\" u \"tractau\") ye a ciencia d'a Ling\u00fcistica que estudia l'orichen y evoluci\u00f3n d'as parolas.\nEn as luengas con important tradici\u00f3n escrita, a Etimoloch\u00eda fa uso d'a Filoloch\u00eda, o estudio d'as trazas en que os vocables camveyan de cultura en cultura a travi\u00e9s d'os tiempos. Manimenos, os etimologos tami\u00e9n emplegan metodos d'a ling\u00fcistica acomparativa ta reconstruir a informaci\u00f3n de luengas que son desmasiato viellas y d'as cuals no ibi ha garra informaci\u00f3n direita conoixita, como puet estar a escritura.\nO sieglo XX supos\u00f3 la consolidaci\u00f3n d'a etimoloch\u00eda, encara que o intr\u00e9s per l'orichen d'os vocables ya ye prou present en os textos clasicos. D'entre os etimologos importans t'a romanistica, en especial t'as luengas romances ibericas, en descolla o catal\u00e1n Joan Coromines.\nTipos de vocables.\nDen d'una anvista diacronica, l'orichen d'as parolas s'estalla en tres grupos:\nDoplez lexicos.\nVocables patrimonials y (semi)cultos.\nEn as luengas romances, se i troba vocables que tienen a mesma etimoloch\u00eda pero que han evolucionato de trazas diferents y han rematato con significatos diferents. Ixo ye de normal debito a que a evoluci\u00f3n de la un ye estata mes rapeda que no la de l'altro per estar un vocable muito mes com\u00fan, u bien perque o menos evolucionato ye en verdat un (semi)cultismo u ampranza posterior. Asinas puet veyer-se parellas como as siguients:\nDoplez ta conceptos pareixitos.\nEn luengas que han asimilato prou influencias d'idiomas diversos (como l'angl\u00e9s, o indonesio, etc.), puet trobar-se-ie facilment una ripa de doplez ta designar o que en altros idiomas se fa con una sola parola.\nPer ixemplo, en angl\u00e9s, per razons hestoricas, se fa servir un vocable diferent cuan se charra d'un animal vivo (que gosa a tener un nombre de radiz chermanica) y cuan l'animal ye muerto y guisato (que pasa a tener un nombre de radiz latina): \nOr\u00edchens d'o vocabulario aragon\u00e9s.\nL'aragon\u00e9s, como las altras luengas romances, tien o lat\u00edn (y mes concretament o lat\u00edn popular) como fuent principal d'o suyo vocabulario esencial. Igualment, muitos d'os vocables consideratos cultismos u semicultismos proceden bien d'o lat\u00edn bien d'o griego.\nManimenos, ibi ha en a luenga un importent sustrato prerrom\u00e1n (celtismos, iberismos, vasquismos) que, en o caso d'o vasc\u00f3n, contin\u00f3 en a Edat Meya per o contacto frecuent entre Arag\u00f3n y Navarra, sobretot entre vals vecinas (asinas ibi ha mes gran presencia de vasquismos en l'ansot\u00e1n que en altras fablas aragonesas).\nA influencia d'os altros idiomas romances en l'aragon\u00e9s ye evident, especialment, en o tocant a las luengas vecinas. Asinas, o catal\u00e1n y l'occit\u00e1n (mes que mes o gasc\u00f3n), influyoron de trazas importans l'aragon\u00e9s medieval. A influencia catalana contin\u00f3, desfeita ya la Corona d'Arag\u00f3n, en a francha de confluencia entre os dos idiomas, en Ribagorza, feito que con tota probabilidat orichin\u00f3 muitas d'as caracteristicas huei consideratas propias de l'aragon\u00e9s oriental. Rancando d'o sieglo XV, l'idioma romance que mes influencia ha tenito sobre l'aragon\u00e9s ye o castellano, dica t'o punto de fagocitar-lo a cuasi tot Arag\u00f3n y fer-ne un sociolecto all\u00e1 a on que encara se charra, estando consecuenment o vocabulario castellano ixe a lo cual o fablador d'aragon\u00e9s ha recorrito en muitos casos a manca d'una referencia propia y normativa.\nAltro idioma romance con bella influencia en l'aragon\u00e9s ye estato lo franc\u00e9s, a sola luenga oficial a l'altro canto d'os Pirineus. Os vocables d'orichen italiano i son plecatos, d'ordinario, per meyo d'un altro idioma, a ormino lo catal\u00e1n, devez que os portugueses (y os de muitos altros idiomas) son arribatos per meyo d'o espanyol.\nImportant ye tami\u00e9n o cabal lexico d'orichen chermanico que trayoron es pueblos d'o norte d'Europa en as invasions d'o sieglo V, y que ye en cheneral com\u00fan a lo resto d'idiomas peninsulars, a sob\u00e9n introdueito per meyo d'o lat\u00edn vulgar. Ye prou significativa la suya influencia en l'antroponimia peninsular. Muitos chermanismos son goticismos\nL'aragon\u00e9s conta asinas mesmo con un important numero de mozarabismos y d'arabismos medievals, que conferiban en os tiempos de mes antis un car\u00e1cter especial a los parlaches baixoaragoneses. O \"Ethnologue\" considera que o mozarabe yera prou ligato ta l'aragon\u00e9s como ta fer un sozgrupo en a Romania dito pirinenco-mozarabe. L'arabe ye estato igualment trasmisor de vocables procedens de l'Asia central y meridional, como lo persa u lo sanscrito. Bels bocables d'o hebreu y d'o roman\u00f3 forchoron una traza especial t'o chudeoaragon\u00e9s y t'o parlache d'os chitans aragoneses, respectivament.\nEn zaguer\u00edas, a importancia de l'angl\u00e9s a livel internacional ha feito que un fascal de neolochismos tiengan l'orichen suyo en ixa luenga.\nL'aragon\u00e9s tami\u00e9n conta con muitas parolas formatas per composici\u00f3n y derivaci\u00f3n propia, vocables d'orichen onomatopeyicos, y neolochismos.\nComo ixemplo d'ixa diversidat etimolochica, s'amuestra ast\u00ed baixo as fuents principals d'as cuals surte o lexico aragon\u00e9s con bels vocables aragoneses ta contrimuestra:\n\"Nota: En a lista dalto no i apareix ni o lat\u00edn, per estar a fuent principal d'a mayor\u00eda de vocables aragoneses, ni o castellano u lo catal\u00e1n per as dificultaz que suposa, a manca d'estudios fundos a lo respective, distinguir y contrimostrar que a procedencia d'un vocable ye castellana u catalana y no autoctona aragonesa.\""}
{"id": "13247", "revid": "40751", "url": "https://an.wikipedia.org/wiki?curid=13247", "title": "Mammalia", "text": "Os mamiferos (ditos cientificament Mammalia) son una clase d'animals vertebratos dintro d'o filo d'os cordatos. A desciplina cientifica que ne fa l'estudeo se diz mastozooloch\u00eda, antes mas dita terioloch\u00eda. Mammalia abraca bellas 5.490 especies.\nCaracteristicas.\nA prencipal caracteristica, que fa referencia ta lo nombre d'a clase ye la posesi\u00f3n de glandulas mamarias en as fembras de totas as especies d'o grupo. Ixas glangulas escretan leit ta alimentar os cadiellos en os suyos primers tiempos de vida.\nAltros caracters son a simplificaci\u00f3n d'o esqueleto d'o cranio y d'a variella, fendo que con un solo ueso (dito \"dentario\") y con dients mes especializatos, l'aparici\u00f3n d'un paladar segundario, condils osios en a parte occipital que heban a permitir l'articulaci\u00f3n d'o cranio en relaci\u00f3n con a columna vertebral, a cadena de uesez de l'oyiu meyo -que fan posible la transformaci\u00f3n d'os sons-, l'olfato prou mes desarrollato que no en altros vertebratos, a complexidat d'o cerebro, a evoluci\u00f3n d'un diafragma muscular ta deseparar as cavidaz toracica y abdominal, y en zagueras, una capa de pelo per dencima de tot o cuerpo suyo.\nSon animals sinapsidos (con una sola ubridura temporal) y amniotas (toz os grupos tienen embri\u00f3n, membrana y closcana).\nPueden estar claseficatos, dende lo suyo rechistro fosil, per caracteristicas como:\nPiel.\nA piel, per un regular espesa, ye formada per una capa exterior u epidermis, una capa mes profunda, dita dermis, y un estrato subcutanio de teixiu adiposo plen de grasa que permite la protecci\u00f3n contra d'as perdas de calor corporal, perque os mamiferos son animals homeotermos.\nOs pelos son utils t'a homeostasia, camuflache y protecci\u00f3n. Os pelos s'orichinan d'a epidermis (compuestos prencipalment de queratina) y adintro d'\u00e9ls se i puet destinguir una parte que surte per alto d'a superficie d'a piel y una parte mes interna, dita radiz, que ye mes ampla y gosa clamar-se bulbo piloso. A radiz d'o pelo se troba guardada dintro d'una suerte d'estuchet d'orichen epidermico dito foliclo, ta lo cual i desauguan as glandulas sebacias (encargadas de lubricar o pelo) y s'insertar lo musclo piloerector que ha de fer alzar o pelo. En as especies que viven dintro de l'augua y tami\u00e9n en ixas que fan vida en pa\u00edses tropicals, os pelos tienden a disminuir a suya mida y numero, cosa que tami\u00e9n puet pasar no pocas vegadas con a edat de l'individuo en especies d'altros habitats.\nOs pelos pueden estar clasificatos, seguntes a suya estructura y funci\u00f3n, en:\nEn a piel, am\u00e1s d'os pelos, s'implantan as glandulas mamarias y las glandulas sudoriparas, as cuals excretan a travi\u00e9s d'a epidermis de l'animal as substancias toxicas enta l'organismo en forma de sudor.\nAltras formacions cutanias de naturaleza cornia que se presentan en os mamiferos son as unglas, cuernos, y un pico en o caso exclusivo de l'ornitorrinco.\nAs unglas, fetas prencipalment de queratina, son utils en a protecci\u00f3n d'as tovas d'os ditos de l'animal, como ferramienta y tami\u00e9n, seguntes a suya estructura, se clasifica l'animal en un grupo u atro.\nOs cuernos son \u00fatils como esfensa d'a bestia, como atractivos sexuals y tami\u00e9n enta la clasificaci\u00f3n. D'ixa traza, cientificament se'n consideran dos tipos, d'as cosas que son vulgarment ditas \"cuernos\", que son:\nSistema osio.\nContiene tres rechions prou bien definidas: a cabeza, con o cranio y la cara, o tronco y las extremidatz (dos toracicas y dos abdominals):\nToz es mamiferos tienen una formula dental bilateral.\nAs extremidatz, anque basicament son totas d'o tipo d'os \"Quiridios\" y presentan cuasi siempre la mesma organizaci\u00f3n, pueden manifestar modificacions seguntes as trazas ta desplazar-se de cada especie. D'ixa manera, en os mamiferos acuaticos son transformatas en aletas ta nadar, y en os afogacandils os didos d'as anterios son prou mes largos d'o normal y son unitos per una membrana u \"petachio\". D'entre las especies terrestres tami\u00e9n bi ha modificacions diversas a resenyar, seguntes as trazas que manifiesten en caminar: Os mamiferos que caminan con o piet plano son clamatos \"plantigrados\"; d'os uns que lo fan con os didos se'n diz \"dichitigrados\", y d'es unos que nom\u00e1s tocan o suelo con as suyas zagueras falanches, \"unguligrados\".\nAparato dichestivo.\nL'aparato dichestivo d'os mamiferos ye formato per una boca con dients, labios y luenga en a cual i desauguan as glandulas salivals; una farinche curta; un esofago que trescruza lo diafragma, lo estomago con forma de saco a on desembocan totas as glandulas gastricas; un bodiello fino largo y dividito en tres grans partes: o duodeno, o chechuno y l'\u00edlion, en o cual se produce l'absorci\u00f3n d'as substancias alimenticias, y un bodiello gordo (popularment dito \"bodiello\") en o cual se troba lo cieco (muito important en os herbivoros) lo colon y lo recto, bodiello cular u \"cavidat rectal\" que ye lo zaguer d'antes no s'ubra ta l'exterior a travi\u00e9s de l'ano.\nAm\u00e9s d'ixas estructuras centrals, os mamiferos tienen un grupo de glandulas anexas, d'entre ellas s'han de mentar o ferito, gran y acompanyato d'a vesicla biliar, y dimpu\u00e9s un pancrias que aboca las suyas secreccions enta lo intest\u00edn per part d'o duodeno.\nSistema respiratorio.\nA respiraci\u00f3n d'os mamiferos ye pulmonar en toz casos, y ta fer-la s'emplegan os polmons, os cuals son libres adintro d'a cavidat pleural, con una caracteristica estructura ramificada en bronquios, bronquiolos y alveolos pulmonars.\nSistema circulatorio.\nA circulaci\u00f3n ye dople y completa. O coraz\u00f3n ye subdividito en dos auriclas y dos ventriclos, bombeyando la parte dreita la sangre venosa y la parte ezquierda l'arterial. Am\u00e9s, bi ha un enreligato rete de vasos venosos y arterials que plegan enta toz os puestos de l'organismo. Ye caracteristico d'os mamiferos que os suyos hemat\u00edes (globulos royos) no tiengan garra nuclio.\nAm\u00e9s d'ixa cerculaci\u00f3n de la sangre, existe en os mamiferos una circulaci\u00f3n paralela de liquidos y bels tipos celulars a travi\u00e9s d'os conductos limfaticos.\nSistema niervoso.\nO encefalo gosa tener una gran mida, estando particularment desembolicatos os hemisferios cerebrals. O cerebelo ye tambi\u00e9n mes gran en relaci\u00f3n enta los altros grupos de vertebratos.\nl'Actividat psiquica ye prou mes gran que no en altros grupos animals, y adintro d'as formas mes evolucionadas se i veyen trazas de memoria y d'intelichencia.\nReproducci\u00f3n.\nToz os mamiferos tienen os sexos deseparatos y la reproducci\u00f3n suya ye vivipara, con l'excepci\u00f3n d'os monotremas, que la fan ovipara.\nO esdevenir d'o embri\u00f3n ye siempre acompanyato d'a formaci\u00f3n de bels anexos embrionarios, como en est\u00e1n o corion, l'amnios, l'alantoides y lo saclo vitel\u00edn. As vellosidaz d'o corion, con l'alantoides, son vinculadas ta las parez de l'utero d'a fembra y mientres a chestaci\u00f3n evolucionan ta deixar puesto a la placenta (esparrias). Ista ye relacionada con l'embri\u00f3n a travi\u00e9s d'o cord\u00f3n umbilical y, precisament a travi\u00e9s d'iste zaguer, ye per on l'embri\u00f3n prene las sostancias nutritivas d'a suya mai.\nO periodo de chestaci\u00f3n y lo numero d'os cadiellos en a libranza penden muto con o grupo. Per un regular, cuanto mes gran ye mes s'alarga l'embarazo y ye menor o numero d'as cr\u00edas. A mayor parte d'os mamiferos dan, dimpu\u00e9s de librar-los, atencions familiars ta os suyos cadiellos.\nDistribuci\u00f3n cheografica.\nO mes gran numero d'especies de mamiferos son terrestres y son adaptadas ta vivir en una variedat d'habitats ampla sin guaires dificultaz; se puede trobar especies en os disiertos, as tundras, montanyas y selvas de tot o planeta.\nDos \u00f3rdens de mamiferos placentarios y cualques cheneros d'una tercera orden son animals acuaticos. Os monotremas son actualment restrinchitos enta Australia, Tasmania, Nueva Zelanda y Nueva Guinea, igual que la mayor\u00eda d'os marsupials (encara que ne bi ha dos grupos naturals d'America). Dos d'as \u00f3rdens se troban esparditas per tot o planeta menos l'Antartida: os rosigadors y os quiropters. Os mamiferos placentarios, que son o mayor de toz os grupos, tami\u00e9n se troban en l'Antartida y cualques especies en Australia (nom\u00e9s o dingo, un can salvache que podr\u00eda haber estato introdueito per l'hombre, y la rata que bi pleg\u00f3 con os baixels europeus).\nOs primates son orichinals d'as rechions tropicals y subtropicals. Os insectivoros, lagomorfos, rosigadors y artiodactilos se pueden trobar en toz es continents, fueras d'Australia y l'Antartida; os perisodactilos (equidos y similars) son naturals d'Europa y Asia. Os perezosos, armadillos, onsos fornigueros y semellants no se troban que en America. Os colugos nom\u00e9s se troban a Tailandia, peninsula de Malaisia, Indonesia, Borneu y las islas Filipinas. Os oricteropos son exclusivament africanos mientres que os pangolins pueden mirar-se en Africa y Asia per igual, etcetera.\nClasificaci\u00f3n d'os mamiferos.\nOs primeros mamiferos amaneixoron en a tierra en o triasico, fa bels 210 millons d'anyos, evolucionando dimpu\u00e9s a travi\u00e9s d'a era Terciaria. En os eixemplars fosils d'aquella epoca se pueden trobar encara bellas afinidaz con os reptils.\nTaxonom\u00eda.\nOs mamiferos actuals pueden ser clasificatos en dos subclases prencipals:\nArbol filochenetico.\n ,_______ \"Morganucodonta\" +\n _| ___ \"Prototheria\" _____ \"Monotremata\"\n |___|___ \"Multituberculata\" +\n | ,__ \"Metatheria\" (marsupials)\n |___ \"Theria\"___|\n |__ \"Eutheria\"\nOrichen evolutivo.\nAnque tienen uns orichens bien antigos, os mamiferos habioron d'aguardar muitos millons d'anyos ta desembolicar-se dica lo papel relevant que fan hue en d\u00eda. A suya diversificaci\u00f3n evolutiva esti\u00f3 prou mes relacionada con a fin d'os dinosauros que con altra cosa.\nA clase d'os mamiferos vien d'un grupo de reptils cotilosaurios que, fa bels 250 millons d'anyos, habi\u00f3 una gran diversificaci\u00f3n, deixando puesto ta os pelicosaurios. D'ixes en derivoron altros reptils con caracteristicas peculiars, a-saber-las d'as cuals yeran comuns con os actuals mamiferos: os terapsidos.\nIxes reptils mamiferoides no podioron pas resistir a competencia d'os dinosauros y s'endrezaban enta a suya progresiva desaparici\u00f3n, encara que no plegoron a extinguir-se. Bels grupos, cubillatos en ambients boscanos prencipioron a fer una vida nocturna.\nTot pareix indicar que fa uns 180 millons d'anyos ya s'heba plegato enta las caracteristicas propias d'os mamiferos: a homeotermia (\"sangre calient\"), desarrollo d'o cerebro, pelo corporal y, talment, o viviparismo.\nMientres os siguients 100 millons d'anyos, aquels mamiferos primitivos, de la mida mesma que un rat\u00f3n, habioron de vivir de nueit. A suya alimentaci\u00f3n yera, fundamentalment, basada en os insectos y uevos.\nA mayor explosi\u00f3n evolutiva d'os mamiferos habi\u00f3 lugar dimpu\u00e9s d'a extinci\u00f3n masiva de fins d'o Cretacio, fa uns 65 millons d'anyos, en a cual desapareixoron os dinosauros no avianos.\nAs primeras restas fosils de mamiferos semellants d'os actuals datan d'ixa epoca y, per a suya dentadura, se'n sabe que teneban una alimentaci\u00f3n insectivora. Os suyos descendients se multiplicoron- extraordinariament en aquellas nuevas condicions ambientals y, bels millons d'anyos dimpu\u00e9s, ya heban puesto la base ta la mayor\u00eda d'os grupos filochenicos que se conoixen hue."}
{"id": "13252", "revid": "188", "url": "https://an.wikipedia.org/wiki?curid=13252", "title": "Mamifero", "text": ""}
{"id": "13253", "revid": "188", "url": "https://an.wikipedia.org/wiki?curid=13253", "title": "Mam\u00edfero", "text": ""}
{"id": "13259", "revid": "69718", "url": "https://an.wikipedia.org/wiki?curid=13259", "title": "Lega Nord", "text": "A Lega Nord (\"Liga Norte\" en aragon\u00e9s) ye un partiu politico d'Italia fundau por Umberto Bossi, que conta con refirme exclusivament en as rechions d'o norte d'Italia.\nActualment o programa electoral d'a \"Lega Nord\" proposa a descentralizaci\u00f3n y a federalizaci\u00f3n d'o pa\u00eds, por meyo d'un proceso de devoluci\u00f3n de competencias que actualment nom\u00e9s exerce o estau italiano.\nVinclos externos.\nPachina web oficial d'a \"Lega Nord\"."}
{"id": "13260", "revid": "188", "url": "https://an.wikipedia.org/wiki?curid=13260", "title": "Phylum (bioloch\u00eda)", "text": ""}
{"id": "13262", "revid": "82", "url": "https://an.wikipedia.org/wiki?curid=13262", "title": "Liga Nord", "text": ""}
{"id": "13264", "revid": "401", "url": "https://an.wikipedia.org/wiki?curid=13264", "title": "Crivill\u00e9n", "text": "Crivill\u00e9n ye un municipio de la provincia de Teruel y de la comarca d'Andorra-Sierra d'Arcos. La poblaci\u00f3n suya ye de 71 habitants (2017) en una superficie de 42,04 km\u00b2 con una densidat de poblaci\u00f3n de 1,69 hab/km\u00b2.\nToponimia.\nLo toponimo \"Crivill\u00e9n\" presenta la terminaci\u00f3n \"-\u00e9n\" indicadora de propiedat y se remonta a \"CARVILIANUS\" propiedat de \"CARVILIUS\", estando cognato de lo toponimo valenciano \"Crevillent\". Manimenos, Agust\u00edn Ventura Conejero interpret\u00f3 los dos toponimos de latifundio a partir d'un *\"CRIVILIANUS\".\nYe un lugar con muitos microtoponimos en aragon\u00e9s y con fonetica aragonesa: \"Balsa de Val de la Roya\", \"Val de Lecina\", \"Terreno Zamp\u00e1n\", \"Montalbos\", \"Capot\u00edn\", \"La Muela\", \"Penya el Regollo\", \"Barranco la Frasinuela\", \"Penya de las Moratiellas\", \"Los Valellos\", etc...\nYe interesant \"Los Valellos\" &lt; \"VALLE\" + \"ICULU\", con sufixo -ello. La variant ye diferent a como se documenta en atros lugars cercanos en la microtoponimia (\"Varello\"), como actualment en l'Alto Arag\u00f3n la coexistencia de \"pelello\" y \"perello\". La val dita \"La Frasinuela\" se relaciona con l'aragon\u00e9s occidental \"Frax\u00edn\". La penya ditas \"de las Moratiellas\", representa una disimilaci\u00f3n de \"Las Molatiellas\", y ye a piet d'una muela mes gran.\nLuengas y parlas.\nLa luenga tradicional de Crivill\u00e9n y los lugars de la redolada ye lo castellano d'Arag\u00f3n, con substrato aragon\u00e9s por haber-se-ie charrau esta luenga en la baixa Edat Meya y bel sieglo dimpu\u00e9s. Los abundants restos d'aragon\u00e9s en lo vocabulario y toponimia d'esta localidat fuoron replegaus por l'investigador Migalanchel Mart\u00edn Pardos en 1987.\nPersonalidaz naixidas de Crivill\u00e9n.\n\"Categor\u00eda principal:\" .\nLo escultor Pablo Serrano ye naixiu de Crivill\u00e9n."}
{"id": "13265", "revid": "401", "url": "https://an.wikipedia.org/wiki?curid=13265", "title": "Gargallo", "text": "Gargallo ye un municipio d'a provincia de Teruel, situato en a comarca d'Andorra-Sierra d'Arcos y partiu chudicial de Teruel. A suya poblaci\u00f3n ye de 105 habitants (2007) en una superficie de 30,1 km\u00b2, con una densidat de poblaci\u00f3n de 3,49 hab/km\u00b2.\nCheograf\u00eda.\nYe situato en o semontano d'a Sierra de Sant Chust, a m\u00e1n d'o naixedero d'o r\u00edo Escuriza, y a 105 km de distancia de Teruel, a capital d'a suya provincia y partiu chudicial."}
{"id": "13266", "revid": "610", "url": "https://an.wikipedia.org/wiki?curid=13266", "title": "Il-ha-Gwilen", "text": "Il-ha-Gwilen (35) (en franc\u00e9s \"Ille-et-Vilaine\", en bret\u00f3n \"Il-ha-Gwilen\") ye un departamento franc\u00e9s situato en a rechi\u00f3n de Bretanya y que la capital en ye a ciudat de Roazhon.\nA suya poblaci\u00f3n ye de 903.400 habitants (1999) en una superficie de 6.878 km\u00b2, con una densidat de poblaci\u00f3n de 79 hab/km\u00b2.\nEn fan parte 4 districtos, 53 cantons y 352 comunas."}
{"id": "13267", "revid": "3972", "url": "https://an.wikipedia.org/wiki?curid=13267", "title": "Ille-et-Vilaine", "text": ""}
{"id": "13268", "revid": "610", "url": "https://an.wikipedia.org/wiki?curid=13268", "title": "Finisterre (Francia)", "text": "Finisterre (en franc\u00e9s \"Finist\u00e8re\", en bret\u00f3n \"Penn ar Bed\") ye o departamento numero 29 de Francia, situato en a parti mas occidental de Bretanya.\nMuga a o norte con a Canal d'a Manga, a o sud con o departamento de Mor-Bihan, a l'ueste con l'oceano Atlantico y a l'este con o departamento de Costas d'Armor. O suyo nombre franc\u00e9s deriba d'o lat\u00edn \"finis terrae\", que significa \"fin d'a tierra\"; o suyo nombre en bret\u00f3n significa prencipio d'o mundo."}
{"id": "13269", "revid": "41", "url": "https://an.wikipedia.org/wiki?curid=13269", "title": "Finist\u00e8re", "text": ""}
{"id": "13270", "revid": "401", "url": "https://an.wikipedia.org/wiki?curid=13270", "title": "Mor-Bihan", "text": "Mor-Bihan (56) (en bret\u00f3n \"Mor-Bihan\", en franc\u00e9s \"Morbihan\") ye un departamento franc\u00e9s situato en a rechi\u00f3n de Bretanya. Debe o suyo nombre a lo golfo de Mor-Bihan, que en bret\u00f3n significa \u00abmar chicot\u00bb, de \"mor\", o mar, y \"bihan\", chicot. A prefectura (capital) ye Gwened"}
{"id": "13271", "revid": "610", "url": "https://an.wikipedia.org/wiki?curid=13271", "title": "Estercuel", "text": "Estercuel ye un municipio de la provincia de Teruel, situau en la comarca d'Andorra-Sierra d'Arcos. La suya poblaci\u00f3n ye de habitants en una superficie de 55,6 km\u00b2.\nCheograf\u00eda.\nEstercuel ye situau en las serran\u00edas marguinals de lo Sistema Iberico a lo norte de las sierras de Sant Chust y Exulve. En lo suyo termin municipal ye lo despoblau de \"La Codonyera\".\nHistoria.\nEn lo monesterio de l'Olivar ha estau vivindo como personache famoso Tirso de Molina, que i escribi\u00f3 bella obra, como \"La Dama del Olivar\".\nLo conflicto con Canyizar por l'augua d'una fuent ha teniu repercusi\u00f3n mediativa en los zaguers anyos.\nToponimia.\nSe fa menci\u00f3n d\"'Estrecuel\" en la Carta de poblaci\u00f3n d'Alcanyiz (1157): \nAtras variants conoixius de lo nombre en textos medievals son \"Stercuy\" y \"Esterquel\".\nBi ha bel microtoponimo en aragon\u00e9s \"Barranco de las Menas\" (\"de las minas\" seguntes las gu\u00edas Prames), \"la Codonyera\", \"la man\", \"cruceta\", \"barranco de la Cruceta\", \"Fuente del Tromagal\", \"Mon Coscol\", \"mas\u00eda del tio Can\", \"el regallo\", \"el Refollo\", \"el Pegollo\", \"corrales el Plano\", \"Capot\u00edn\", \"corral el Mallo\", \"barranco del Hontanar\", \"corral el Hontanar\" (probables castellanizacions de \"Fontanal\") y \"barranco del hocino\" (probable castellanizaci\u00f3n de \"focino\").\nAtros toponimos en aragon\u00e9s se conoixen d'un texto de 1321, cuan Chil d'Atrosillo cede tierras a lo monesterio de Santa Mar\u00eda de l'Olivar:"}
{"id": "13272", "revid": "401", "url": "https://an.wikipedia.org/wiki?curid=13272", "title": "Exulve", "text": "Exulve (\"Ejulve\" en castellano, \"Julve\" en castellano popular local) ye un municipio aragon\u00e9s, situau en la comarca Andorra-Sierra d'Arcos. La suya poblaci\u00f3n ye de 180 habitants (2018) en una superficie de 109,5 km\u00b2.\nCheograf\u00eda.\nEsta localidat ye situada entre dos cerros (Sant Pedro y Santa Catalina) situaus a lo norte de la sierra d'Exulve. La sierra d'Exulve ye una prolongaci\u00f3n de la sierra de Sant Chust a l'ueste de lo puerto de Majalinos, y a la que perteneixen los cabezos de Budo y de Santa Ana, que son muelas. Dende la sierra d'Exulve baixan uns cuantos barrancos que cerca de lo nuclio habitau complegan y forman lo r\u00edo de Calanda. En lo sud de lo termin municipal se troban los Organos de Montoro.\nEn lo termin municipal d'Exulve bi heba atros nuclios de poblaci\u00f3n: lo coto redondo de Mezquitiella, los casals Masada de la Solana y Masada de Valredonda, y muitas masadas, bellas 27, que amuestran un habitat ixemenau d'habitants dedicaus a l'agricultura cerealistica y a la ganader\u00eda. En l'actualidat bi ha industrias alimentarias. L'acceso a Exulve dende la N-420 se troba en lo km 60, a on que ye la venta de la Pintada.\nMugas.\nLo termin municipal d'Exulve muga con los termins municipals de Molinos, Castellot, Villar Luengo, La Zoma, Aliaga y Gargallo.\nToponimia.\nL'oronimo \"Exulve\" s'ha quiesto interpretar de diferents trazas. Se puede fer comparanzas con atros toponimos pareixius d'atras parz de la Peninsula Iberica.\nEn Galicia bi ha un Xulfe que s'ha quiesto interpretar a partir de \"VILLA AGIULFI\" u \"VILLA GENULFI\", villas de propietarios visigodos que tenen la radiz chermanica \"wulf\" (\"lobo\") en l'antroponimo. Un antroponimo visigodo latinizau como \"AGIULFUS\" u \"GENULFUS\" no habr\u00eda evolucionau ta un toponimo con una silaba \"xul\" ni en aragon\u00e9s ni en mozarabe local.\nUnatra intepretaci\u00f3n lo fa derivar de l'antroponimo latino \"SULVIUS\" igual como \"Julbina\" en Almer\u00eda. Tami\u00e9n se puede fer una comparanza con lo lugar sobrarb\u00e9s de Suelves, que vendr\u00eda de lo lat\u00edn \"SOLUM\" y se referir\u00eda a lo cabaixo d'un mont.\nLas interpretacions a partir de \"SULVIUS\" y de \"SOLUM\" implican un cambio dende \"S-\" inicial ta \"X-\" inicial que s'ha dau en toponimos aragoneses latinos u prerromanos que han estau transmesos a travi\u00e9s de l'arabe: Exatiel, Exeya. En aragon\u00e9s la \"x-\" inicial puede ir refirmada d'una \"i\" en aragon\u00e9s oriental y centro-oriental (\"ixaringa\", \"ixingardana\", \"ixordiga\", ecetra), y se documenta en aragon\u00e9s medieval como \"e-\" en toponimos d'orichen arabe (\"Exarc\", que persiste en l'apelliu \"Ejarque\"). L'alternancia entre tener una vocal inicial de refirme u no se manifiesta tanto en aragon\u00e9s medieval (\"Xulve\"/\"Xulbe\" alternando con \"Exulve\"/\"Exulbe\") como en castellano popular actual (\"Julve\" alternando con \"Ejulve\"). Se considera mes popular \"Julve\" que \"Ejulve\" pero la primera yera la que s'escribiba oficialment dende 1713 dica 1797.\nBi ha bella masada con nombre aragon\u00e9s: \"Azc\u00f3n\", (d'un apelliu relacionau con lo toponimo Azc\u00f3n en la Ribera d'Ebro), \"Val de las sabinas\", \"Los hordiales\", (de puesto a on se cautiva l'hordio), \"La esponera\", \"Los baciones\", \"Masada Chulilla\", (d'un apelliu que vien de lo toponimo Chuliella) y \"El Pair\u00f3n\".\nLuengas y parlas.\nActualment en Exulve, igual como en toda la comarca d'Andorra-Sierra d'Arcos se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charraba en la val michana d'Ebro y a piet de lo Sistema Iberico terolano.\nAragonesismos curiosos que no se sienten en toz los lugars son: \"asinas\", \"clau\", \"desenreligar\", \"facer\" (ye castellano pero conserva a \"f\"), \"fartar\", \"perill\u00e1n\", \"retorcigar\", \"ringlera\", etc.\nHistoria.\nEn tiempos d'Alifonso II se fa menci\u00f3n d'Exulve como en uns cuantos documentos como muga de territorios cedius a \u00f3rdens militars.\nCuan Alifonso II don\u00f3 lo lugar de Villar Luengo a la Orden de lo Santo Redentor se menciona \"Axulp\" en un texto escrito en catal\u00e1n:\nExulve se menciona como muga de lo termin d'Alcanyiz cuan Alifonso II d'Arag\u00f3n lis ne cede a los flaires de l'Orden de Calatrava en un texto escrito en lat\u00edn medieval:\nApareixe en aragon\u00e9s en as actas d'as Corz d'Alcanyiz de 1436:\nExulve esti\u00f3 una aldeya de la comanda d'Alcanyiz de la Orden de Calatrava. Entre 1488 y 1495 feguraba en la Sobrecollida d'Alcanyiz y en 1646 en la vereda d'Alcanyiz. En 1384 teneba concello chunto con lo coto redondo de Mezquitiella. Entre 1834 y 1887, 1910 y 1920 y 1940 y 1945 perteneixi\u00f3 a lo partiu chudicial d'Aliaga, alternando con una pertenencia a lo partiu chudicial de Mont Alb\u00e1n en 1897-1900 y en 1930. En 1965 qued\u00f3 en lo partiu chudicial de Teruel."}
{"id": "13273", "revid": "8541", "url": "https://an.wikipedia.org/wiki?curid=13273", "title": "Eixulve", "text": ""}
{"id": "13274", "revid": "610", "url": "https://an.wikipedia.org/wiki?curid=13274", "title": "Muniesa", "text": "Muniesa ye un municipio aragon\u00e9s de la provincia de Teruel, situau en la comarca de las Cuencas Meneras y partiu chudicial de Calamocha.\nLa suya poblaci\u00f3n ye de habitants, en una superficie de 129,8 km\u00b2, con una densidat de poblaci\u00f3n de hab/km\u00b2.\nCheograf\u00eda.\nMuniesa ye situada a 782 metros d'altaria dencima de lo livel d'a mar, en una plana travesada por lo reguero Granjeta u reguero Farl\u00e1n, a lo sudueste d'El Puerto (prolongaci\u00f3n nordoccidental de la sierra d'Arcos, y a una distancia de 107 km de Teruel, la capital de la suya provincia, y a 80\u00a0km de Zaragoza, la capital d'Arag\u00f3n.\nMugas.\nLo suyo termin municipal muga con Albalat de l'Arcebispe, con Alac\u00f3n, Arinyo, con Oliet, con Arcaine, con Chosa, con Corz d'Arag\u00f3n, con Plou, con Blesa, con Moneva y con Lecera\nToponimia.\nYe \"Montnesa\" en las primicias de 1279-1289, \"Muyniessa\" en lo Fogache de 1495.\nMicrotoponimos.\nBi ha toponimos en aragon\u00e9s o de base aragonesa como \"Los Baciones\", \"Casc\u00e1n\", \"Farl\u00e1n\", \"La Gabardera\", \"Carra\u00edjar\" (referiu a \u00cdxar), \"Mas Royo\", \"El Plano de las Ventas\", \"Corral de las Planas\", \"Peir\u00f3n de Garraolite\" (referiu a Oliet), \"Corral la Aliagosa\", \"fuent Cerrada\", \"plan de Alac\u00f3n\", \"La Cruceta\", \"La Sarda\", \"Masera\", \"Hoya de Gabarda\", \"Las suertes\", \"Hilada de Plan Bornes\", \"Corral del cerro de Gabarda\", \"Tejer\u00eda Royales\", \"Hoya de Gabarda\", \"ribazo del Pozuelo\", \"Masera\" y \"El Hocino\" (castellanizaci\u00f3n de \"Focino\").\nEn textos medievals de lo sieglo XV trobamos una mayor\u00eda de microtoponimos en aragon\u00e9s en una ampla lista: \"Los Abellares\", \"Los Aguamanales\", \"Balsa Nueva\", \"balsa Roya\", \"cabezo Carrascoso\", \"cabezo Ginebroso\", \"cabezo Royo\", \"La Canyada\", \"La Canyadiella\", \"Canyada de la Piedra Blanqua\", \"El Carrascal\", \"La Cerrada\", \"El Collado\", \"La Dehesa\", \"La Facera\", \"El Falconero\", \"La Fillada\", \"Foya Eng\u00f3mez\", \"Foia Ginestosa\", \"Foia de Lienas\", \"Las Foyas\", \"La Franja\", \"Fuent del Curto\", \"Fuente del Serrano\", \"La Gabarda\", \"La Gabardera\", \"El Gachapiello\", \"El Ginestariello\", \"El Navallo\", \"Loma de San Blas\", \"Las Lomas\", \"Los Melgare\", \"Miralbueno\", \"La Pedraza\", \"Plan de Alac\u00f3n\", \"Plano de Alborne\", \"Pozo La Lomera\", \"El Pozuelo\", \"El Povo\", \"Foia del Puerto\", \"Los Royales\", \"Santa B\u00e1rbara\", \"Las Suertes\", \"El Reguero\", \"Val de Ciervos\", \"Los Vedados\", toponimos que encara existen poco modificaus y \"Cabezo de Don Bertholomeu\", \"Cabezo de Mar(t)\u00edn\", \"Cabezo Vayo\", \"Cabezuelo Domingo Gil\", \"Campos Pero Sese\", \"Foia de Gon\u00e7alvo Duesso\", \"Collado de Santa Craba\", \"Corrales de Climent\", \"Foia Domingo Mart\u00edn\", \"Las Figueruelas\", \"El Pi\u00e9lago\", \"La Laguniella\", \"La Senda del molino Dan Domingo\", \"El Plano de Joan Duesa\" y \"Los Olmos\" que ya no existen.\nLa part de lo termin que bi ha entre Moneva y Lecera ye conoixida como \"Albir\" y se troban los toponimos \"El Campiello\", \"La Filada del Albir\", \"Royales del Albir\", \"Boalar del Albir\", \"Nogueras del Albir\" y atros.\nHistoria.\nDimpu\u00e9s de la suya conquiesta por lo reino d'Arag\u00f3n, Muniesa faci\u00f3 part de la Honor de Uesa. En 1489 perteneixeba a la Sobrecollida de Mont Alb\u00e1n, pero en lo fogache de 1495 figura como una localidat de la Sobrecollida de Daroca.\nCuriosidaz.\nTienen como embotada \"Bachanos\", que pareixe indicar que son ta baixo de las sierras de lo Sistema Iberico (\"Baxanos\" &gt; \"Bachanos\" por cheada)."}
{"id": "13275", "revid": "610", "url": "https://an.wikipedia.org/wiki?curid=13275", "title": "Pugar", "text": "O pugar u big\u00f3s ye una ferramienta agricola relacionada con os ixaus y as ixadas que sirve pa escardar as malas hierbas y bater a tierra, y s'emplega especialment pa desenronar hortalicias que creixen enronadas, como as trunfas y as cebollas. En a valle de Vio tami\u00e9n se documenta o nombre d'ixata de ganchos.\nConsiste en un tozuelo de metal que, como os d'es ixaus, s'achusta en l'extrimo d'un astil u mango gracias a que tiene una trasca circular, de forma que a fuella de metal queda alto u baixo perpendicular a o mango. Este tozuelo tiene dos \u00abpugas\u00bb, por cuentas d'estar plano como en atras ferramientas de a mesma familia, o que lo de millor fender en tierra por entre as venas d'as plantas, sin arribar a tallar os tuberculos como s\u00ed que gosa pasar con os ixaus plans. Contino, tirando un poquet u fendo cepr\u00e9n, se ranca la planta de forma mas f\u00e1cil.\nRudolf Wilmes describi\u00f3 que en a valle de Vi\u00f3 s'emplegaba pa remover o fiemo. Tami\u00e9n diz que en gasc\u00f3n biarn\u00e9s se documenta con o nombre de \u00ab\"pu\u00e0r\"\u00bb."}
{"id": "13277", "revid": "51103", "url": "https://an.wikipedia.org/wiki?curid=13277", "title": "Bos taurus", "text": "A vaca (d'o lat\u00edn \"&lt; VACCA\") (\"Bos taurus\" ) ye un mamifero domestico de grans dimensions, estendillato per toz os continents dintro de dos d'as suyas subespecies: a \"vaca\" europea (subespecie \"Bos taurus taurus\") y lo ceb\u00fa (\"Bos taurus indicus\").\nD'entre lo bestiar bovino son inclusas as subespecies \"B. taurus taurus\" (d'o lat\u00edn \"taurus\", toro) y \"B. taurus indicus\" (o ceb\u00fa, a vaca sagrada d'a India). Os masclos fertils d'esta especie son ditos toros y anque prou mes escasos que no las fembras (vacas propiament ditas), gosan estar posatos como sementals en a ramata d'entre os meses de marzo y d'abril, ta cubrir-las perque ye cuan as fembras son marrideras. Siga en raza de leite u paixenteras (destinatas ta fer-ne carne), ye important de tener-los deseparatos ta que no s'enristan entre \u00e9ls en ixa epoca.\nAs fembras gosan estar mes pacificas, anque son famosas per estar capezutas cuan no quieren fer cosa, dica lo punto que cal enrestir-las con os cans u fustiyar-las ta fer-las andar.\nBel masclo, sobretot ta las fayenas d'antes, yera capato en a suya adolescencia ta fer-los marchar mes mansos. D'ixa manera s'obteneban os bueis. Actualment, a castraci\u00f3n nom\u00e9s s'aplica a os vetiellos en a industria carnica per tal d'evitar que les apareixcan os nivels mes altos de textosterona en l'adolescencia, que fan, entre altras cosas, que la carne se torne mes dura. De maniera mes cheneral, a parola buei tami\u00e9n puet estar emplegata ta toz os bovins (usualment salvaches) de mida gran, como os gaurs u bantengs d'Asia.\nAs cr\u00edas d'este animal se dicen vetiellos/as u vediellos/as en a forma que sonoriza ixa \"T\", tami\u00e9n existe a forma arcaica vetiechos/as\nOrichen d'a especie.\nBi ha una gran controversia arredol d'o tema. Encara que os investigadors no plegan enta garra alcuerdo, se'n consideran dos hipoteticos orichens:\nAptituz.\nEsta especie s'emplega regularment en a producci\u00f3n de leit y carne, anque en bel pa\u00eds encara tiene importancia como bestia d'estira.\nA dem\u00e9s, en muitos puestos d'Iberoamerica, Espanya, Portugal, Francia u os Estaus Unius s'emplega encara como bestia en espectaclos taurinos\nBioloch\u00eda.\nAs vacas son animals remugants. Ixo significa que tienen un sistema dichestivo especialment adaptato ta la dichesti\u00f3n d'alimentos a partir d'os cuals altras especies animals no en podr\u00edan quitar cosa. A remuga ye, de feito, a devuelta d'os alimentos de l'estomago enta la boca ta continar con o suyo proceso de mastigaci\u00f3n.\nO sistema dichestivo d'a vaca ye evolucionato ta formar tres cavidaz, ditas popularment \"estomagos\", que no en son tals, y se sit\u00faan d'antes no lo un verdadero, dito abomaso. As cavidaz se claman \"reticlo\", \"rumen\" y \"omaso\". Adintro d'o rumen, que ye la una de mes gran mida, viven microorganismos (bacterias, protozoos y fongos) anaerobicos que fan simbiosi con l'animal. Son estes os qui tienen a capacidat de dicherir os hidratos de carbonio (como la celulosa u l'acido fitico (fuent important de fosforo vechetal, que sien d'\u00e9ls a vaca no poder\u00eda aproveitar). En a relaci\u00f3n de simbiosi, a vaca les proveye l'alimento y un ambient favorable ta que medren.\nSonius.\nUn soniu tipico d'esta especie ye o \"gramito\", \"bramido\", \"bramiu\", \"bramizo\", \"esgramaco\" u \"esbramec\", y l'acci\u00f3n de fer este soniu se diz \"bramar\", \"esgramucar\", \"esbramucar\", \"esbramugar\", \"esbramegar\", u \"esgramaquiar\", verbos que derivan d'o lat\u00edn \"BRAMARE\", que ye un goticismo primerenco en lat\u00edn.\nRecensada mundial.\nBi ha aproximadament 1.300 millons de cabezas bovinas en o mundo, en l'anyo 2009, d'os cuals 250 millons son ceb\u00fas.\nO continent con a mes gran cantidat de bovins ye America, con bels 450 millons, encorrito per Asia (con 300 millons), Europa (270 millons), Africa (160 millons) y Ocean\u00eda (con 50 millons).\nRazas bovinas.\nA continaci\u00f3n se veiga una lista de bels razas bovinas, ta mes informaci\u00f3n se veiga: Lista de razas bovinas."}
{"id": "13279", "revid": "41", "url": "https://an.wikipedia.org/wiki?curid=13279", "title": "Bos taurus taurus", "text": ""}
{"id": "13280", "revid": "401", "url": "https://an.wikipedia.org/wiki?curid=13280", "title": "Canal d'a Manga", "text": "A canal d'a Manga (en angl\u00e9s \"English Channel\"; en franc\u00e9s \"La Manche\") fa parte de l'oceano Atlantico y o comunica con a mar d'o Norte. Situata a l'ueste d'Europa, desepara o nord-este de Francia d'a isla de Gran Bretanya.\nO suyo punto mas estreito ye en o paso de Calais (tami\u00e9n dito estreito de Dover), a on nom\u00e1s 34 kilometros de distancia deseparan Dover d'o cabo franc\u00e9s Gris-Nez.\nA o sudueste d'a canal, am\u00e1n d'a costa francesa de Normand\u00eda, bi ha unas islas ditas islas Anglonormandas, perteneixients a o Reino Uniu. A isla francesa d'Ouessant, debant d'a costa bretona, marca o cabo occidental d'a canal. En a zona sud d'a canal i destaca a peninsula de Cotentin.\nO nombre aragon\u00e9s d'a canal proviene d'o franc\u00e9s, en que \"la Manche\" quiere dicir \"a manga\". Iste mesmo significato ye o que s'ha conservato en l'alem\u00e1n (\"Der \u00c4rmelkanal\"), en portugu\u00e9s (\"Canal da Mancha\"), en italiano (\"la Manica\"), en catal\u00e1n (\"la M\u00e0nega\") u mesmo en esperanto (\"Manika Markolo\"), a diferencia de l'angl\u00e9s, que le diz \"canal angl\u00e9s\" (\"English Channel\") u o neerland\u00e9s, que diz simplament \"a canal\" (\"Het Kanaal\"); o castellano, curiosament, adapta a forma francesa nom\u00e1s foneticament pero sin de conservar-ne o significato orichinal, ya que \"Canal de la Mancha\" no fa referencia a denguna manga."}
{"id": "13282", "revid": "41", "url": "https://an.wikipedia.org/wiki?curid=13282", "title": "Blesa", "text": "Blesa ye un municipio de la provincia de Teruel, situato en la comarca de las Cuencas Meneras. La suya poblaci\u00f3n yera de 122 habitants (2006) en una superficie de 80,4 km\u00b2.\nCheograf\u00eda.\nChunto a lo r\u00edo Aguas, ye chusto en lo cabo de la Depresi\u00f3n d'Ebro y l'encomenzamiento de lo Sistema Iberico. En lo lugar bi ha un plego anticlinal con materials churasicos y nuclio de chesos de lo Triasico Superior (Keuper) con chacintos de Compostela (fa part de la sierra de San Jorge). Dezaga lo plego, a lo sud ye una cuenca sedimentaria terciaria.\nMugas.\nLo suyo termin municipal muga con Muniesa, con Plou, con Uesa, con Mont-fort, con Plenas, con Moyuela y con Moneva.\nHistoria.\nEn 1489 perteneixeba a la sobrecollida de Mont Alb\u00e1n, pero en lo fogache de 1495 figura como una localidat de la sobrecollida de Daroca.\nToponimia.\n\"Blesa\" ye un toponimo d'etimoloch\u00eda desconoixita, pero que s'ha quiesto relacionar con lo \"Bleto\" (puesto con Bletos). Lo parexito con la planta \"Blesa\"/\"Belesa\" puede estar un caso d'homonimia. \"Blesa\" ye un apellito present en Sant Per de Calanda, y se pareix a bel antroponimo romano documentato tipo \"Belsa\", que tami\u00e9n ye un apellito, n'este caso documentato en Foz Espalda y Mosqueruela.\nEn Blesa bi ha microtoponimos como \"Abellar\", \"Balsete d'el Abellar\", \"Collado de la Fuesa\", \"Cuesta Roya\", \"Hoyica Esgarrata\", \"Varcall\u00e9n\" (de \"Val Calient\"), \"Lagunas\", \"Navallo\", \"Plano\", \"Plana de Jaime\", \"Royos\", con la fonetica aragonesa tipica de l'aragon\u00e9s de la Val de l'Ebro. Manimenos tami\u00e9n hi ha toponimos que han perdiu la f- inicial por castellanizaci\u00f3n: \"Arre\u00f1ales\", \"Herre\u00f1al del Palomar\", \"El Hocino\".\nParla.\nEn Blesa como en toda la comarca se charra un castellano con substrato aragon\u00e9s (parla baturra). En la toponimia blesina mos trobamos uno de los pocos casos de participios en \"-ato\", \"-ito\" conservaus en Teruel: \"hoyica Esgarrata\", por la embotata de la familia propietaria. Atra parola intresant que se i conserva ye \"garafullo\"."}
{"id": "13283", "revid": "41", "url": "https://an.wikipedia.org/wiki?curid=13283", "title": "Aragon\u00e9s occidental", "text": "L'aragon\u00e9s occidental ye l'aragon\u00e9s que se charra en bellas vals occidentals y en o Prepireneu y Depresi\u00f3n Meya Pirenenca a o sud d'estas vals. En un sentiu amplo (y sin parar cuenta en a propuesta de clasificaci\u00f3n d'as parlas altoaragonesas en cuatre brancas), l'aragon\u00e9s occidental tami\u00e9n comprender\u00eda l'aragon\u00e9s d'a cuenca d'o Galligo, (o tensino con o panticuto, l'aragon\u00e9s d'a Tierra de Biescas, l'aragon\u00e9s de Sobrepuerto y l'aragon\u00e9s d'o Sarrablo),\nLexico.\nTrobamos palabras diferents de las d'as vals orientals y que gosan plegar dica Tena, Biescas y Guarguera. Se clava entre parentesi os equivalents en aragon\u00e9s oriental pa que se pueda fer a comparaci\u00f3n: \nS'emplega bella exprisi\u00f3n diferent que en a zona oriental:\nAnque i hai un lexico propio de l'aragon\u00e9s occidental, as buegas no son claras y i hai puestos y dica comarcas d\u00f3 ye tipico lo solapamiento d'elementos de lexico occidental con atros de lexico oriental, como Sobrepuerto y a Guarguera.\nReferencias.\n "}
{"id": "13284", "revid": "4846", "url": "https://an.wikipedia.org/wiki?curid=13284", "title": "Aragon\u00e9s Occidental", "text": ""}
{"id": "13285", "revid": "610", "url": "https://an.wikipedia.org/wiki?curid=13285", "title": "R\u00edo Arag\u00f3n Subord\u00e1n", "text": "L'Arag\u00f3n Subord\u00e1n ye un r\u00edo aragon\u00e9s afluent de l'Arag\u00f3n. Naixe en a Sierra Vernera y trescruza a Selva d'Oza y a Val d'Echo, recorrendo 50 km. Forma a dita \"Boca d'o infierno\"\nAs localizaz por an pasa son Echo, Emb\u00fan, Xabierregai y Puent d'a Reina, lugar en que o r\u00edo desemboca en o r\u00edo Arag\u00f3n.\nO suyo prencipal afluent ye o r\u00edo Osia, que trescruza a val d'Arag\u00fc\u00e9s."}
{"id": "13286", "revid": "41", "url": "https://an.wikipedia.org/wiki?curid=13286", "title": "Arag\u00f3n Subord\u00e1n", "text": ""}
{"id": "13292", "revid": "69718", "url": "https://an.wikipedia.org/wiki?curid=13292", "title": "Plou", "text": "Plou ye un municipio aragon\u00e9s de la provincia de Teruel, situato en la comarca de las Cuencas Meneras. Fa parte de lo partiu chudicial de Calamocha.\nLa suya poblaci\u00f3n ye de 45 habitants (2011) en una superficie de 17,21 km\u00b2, con una densidat de poblaci\u00f3n de 2,61 hab/km\u00b2.\nCheograf\u00eda.\nYe situato en una plana sobre sedimentos terciarios d'una cuenca marguinal de lo Sistema Iberico, a 903 metros d'altaria sobre lo livel d'a mar y a una distancia de 104 km de la ciudat de Teruel, la capital de la suya provincia.\nMugas.\nLo suyo termin municipal muga con Cortes d'Arag\u00f3n, Maicas, Uesa, Blesa y Muniesa.\nHistoria.\nEn 1489 perteneixeba a la Sobrecollida de Mont Alb\u00e1n, pero en lo fogache de 1495 figura como una localidat de la Sobrecullida de Daroca.\nToponimia.\nYera \"Plob\" en las primicias de 1279-1280, en lo \"Libro del Reparo del General\" de 1489-1491 y en lo fogache de 1495 s'escribe \"Plop\". Lo nombre orichinal pareixe mozarabe y tener relaci\u00f3n con lo lat\u00edn \"POPULUS\", igual que Lo Pobo (sin de sufixo lat\u00edn -ULUS), \"Pobeda\", \"Pobedola\", \"Polop\", \"Polopos\", ecetra... y l'apellito \"Polop\". N'este caso i habr\u00eda metatesi. Lo pareixiu con lo bret\u00f3n \"plou\" u con lo catal\u00e1n \"plou\" (\"pleve\"), ye homonimia.\n\"POPULUS\" &gt; \"poplo\" &gt; \"plopo\" &gt; \"plobo\" &gt; \"plob\".\nBi ha bel microtoponimo en aragon\u00e9s como \"Cabezo de las Torrazas\", con un chacimiento arqueolochico.\nEn textos medievals de lo sieglo XV trobamos una mayor\u00eda de microtoponimos en aragon\u00e9s en una ampla lista: \"La Atalaya\", \"La Balsa\", \"El Bustal de Blasquiello\", \"Barranquo Rouo\", \"Cabezo Pero Baquero\", \"Carrera Huesa\", \"Carrera Muniesa\", \"Carrera la Foz\", \"Carrera Montalban\", \"Carrera Cortes\", \"Carrera Blesa\", \"Carrera Jossa\", \"Carrera Maycas\", \"Canyada el Frayre\", \"La Canyada del Carrascal de Huesa\", \"Cuesta el Prado\", \"El Canyo\", \"Campo del Frayre\", \"Campo Domingo Ximeno\", \"La Cerradiella\", \"Las Cabanyas\", \"El Collado\", \"El Collado carrera Muniesa\", \"La Crabera\", \"El Colladiellyo de Johan de Arcayne\", \"Cubeto Pedro Robert\", \"Carrera el Molino\", \"La Filada del Concello\", \"Las Juncadas\", \"Las Fajuelas\", \"Foia de Almuelas\", \"La Foia los Corrales\", \"Foia Donya Alda\", \"Foia del Mas\", \"Los Formigallos\", \"El Fozniellyo\", \"Plano de la Foz en las Fontaniellas\", \"Filada el Canyo\", \"Las Fontanillas\", \"Fuent el Curto\", \"Fuent de Alborche\", \"El Cerrado de los Huertos\", \"El Lavallo\", \"La Loma\", \"Loma el Canyo\", \"Loma de la Huest\", \"La Lomiella Marta de Cortes\", \"Los Manaderos\", \"Mas del Se\u00f1or\", \"El Palomar\", \"El Pago\", \"La Penyella Negra\", \"Plano de la Foz en Penya Foradada\", \"El Plano\", \"La Plana\", \"El Pueyo\", \"Plano de la Foz\", \"Las Paradas\", \"El Pedazuelo\", \"El Pueyo y caga el Pueyo de Plou\", \"Penya el \u00c7ancado\", \"Royal\", \"Plano de Foz Ruvio\", \"El Prado\", \"La Penya Negra\", \"Puy Bellido\", \"Quinyones de Mos\u00e9n Pellicero\", \"Los Romerales\", \"Las Recturas\", \"El Regallo\", \"Los Ribazos\", \"Ronda Millanos\", \"Las Suertes\", \"Salcediello del Val\", \"El Salmoral\", \"El Salmorr\u00f3n\", \"La Torraza\", \"La Teller\u00eda\", \"La Talaya\", \"La Talayuela\", \"Val de Jurado\", \"Vega del Salmoral\", \"Val de Montanya\", \"Val Calliada\", \"Val de Pero Lop en carrera Maycas\", \"Val de Puado\", \"Val de Sobran\u00eda\", \"Val Salada\", \"Val de Castellot\", \"Val de Mari Monfort\", \"Val de Payano\", \"Val Talada\", \"Val de la Cruz\", \"Val de Calvo\", \"Val de Plou\", \"La Vega\"."}
{"id": "13293", "revid": "51103", "url": "https://an.wikipedia.org/wiki?curid=13293", "title": "Capra aegagrus hircus", "text": "A craba (en as parlas conservaderas con as consonants oclusivas xordas crapa; d'o lat\u00edn &lt;\"CAPRA\", cientificament Capra aegagrus hircus ) ye un mamifero artiodactilo herbivoro y domestico d'a familia Bovidae, en a subfamilia Caprinae, concretament una subespecie domesticada de \"Capra aegagrus\".\nDescripci\u00f3n.\nAnque existen bellas 300 variedaz de crabas, y a mayor\u00eda var\u00edan en a mida y o peso, se considera que as dmensions d'a craba domestica bailan d'entre os 15 kilos que fan cualques razas enanas dica os mas de 60\u00a0kg que han gosau fer bels bucos d'as razas mas granizas.\nTienen diferents colors de pelache, que van dende o blanco palomo dica o negro muino, en pasando por todas as variants de grisos y marrons, martos, soros y rubios. En i ha muitas que son malladas de cualsiquier color sobre blanco.\nTodas as razas de crabas tienen dos cuernos, anque puntualment en puede naixer eixemplars a os que nunca les creixen, y belatros que en tienen mas de dos (de forma muit excepcional) estando o numero maximo que s'ha documentau os que teneba una craba que en teneba ueito. En a craba, os chens que garantizan l'herencio de cuernos van muit achustaus con os que determinan a maduraci\u00f3n d'os organos sexuals en o feto, de forma que ha estau imposible conseguir linaches de crabitos sin cuernos pus cuan se fa buquir una craba sin cuernos con un buco que tampoco en tiene, os crabitos naixen, en un porcentache elevadismo de casos, como estad\u00edos inter-sexuals y vacivos.\nAs crabas son herbivoros remugants, como toz os bovidos, o que quiere dicir que zaga de a inchesta tornan a vomecar-se a pastura dica la boca, a on que a mastican. Como toz os remugants, se meten a amurriar con frecuencia. As crabas son conoixidas por consumir a pastura mas bastiza y dura que belatros remugants domesticos, como as uellas, desaprofitan.\nHistoria.\nSe piensa que a craba fue un d'os primers animals de domesticar-se, con bels 7.000 u 8.000 anyos d'historia domestica. Se'n ha trobau restas sub-f\u00f3sils en Orient Meyo, en os chacimientos neoliticos de Cheric\u00f3, Chogha, Mami, Cheit\u00fan y Cayonu.\nD'alcuerdo con estudios cheneticos feitos en os anyos recients, todas as crabas muestran bagache chenetico de \"Capra aegagrus aegagrus\", un bucardo salvache que vive encara en l'actualidat en as montanyas d'Asia Menor, por o que se suposa que a craba domestica dimana d'eixemplars domesticaus d'aquel animal."}
{"id": "13295", "revid": "610", "url": "https://an.wikipedia.org/wiki?curid=13295", "title": "Buco", "text": "O buco (d'o francico &lt;*\"bukk\" u d'o galo &lt;*\"bucco\") ye o masclo adulto d'as diferents especies d'o chenero \"Capra\" y, mas especificament, d'a craba domestica (\"Capra aegagrus hircus\"). En muitos lugars de as comarcas mas occidentals d'Arag\u00f3n se conoix a parola boque ta nombrar a istos animals.\nEn aragon\u00e9s, a l'acci\u00f3n de cubrir-se a craba con o buco se le diz \u00abbuquir\u00bb, y cuan a craba frembra ye receptiva a o masclo, se diz que ye \u00abbuquidera\u00bb. O verbo \u00abbuquir\u00bb s'emplega tami\u00e9n, de forma muit coloquial, ta referir-se a l'acto sexual en os sers humans."}
{"id": "13296", "revid": "41", "url": "https://an.wikipedia.org/wiki?curid=13296", "title": "Toro", "text": ""}
{"id": "13297", "revid": "188", "url": "https://an.wikipedia.org/wiki?curid=13297", "title": "G\u00fcey", "text": ""}
{"id": "13298", "revid": "401", "url": "https://an.wikipedia.org/wiki?curid=13298", "title": "Buei", "text": "Un buei (prenunciau /'gwej/~/'bwej/) u bou (d'o lat\u00edn &lt;\"BOVE\") ye o nombre como se conoix especificament a os masclos de a especie \"Bos taurus\" que s'ha capau ch\u00f3vens, por contraposici\u00f3n con o toro, que ye un masclo adulto intacto."}
{"id": "13299", "revid": "188", "url": "https://an.wikipedia.org/wiki?curid=13299", "title": "Buey", "text": ""}
{"id": "13300", "revid": "329", "url": "https://an.wikipedia.org/wiki?curid=13300", "title": "Bou", "text": ""}
{"id": "13301", "revid": "188", "url": "https://an.wikipedia.org/wiki?curid=13301", "title": "Capra hircus", "text": ""}
{"id": "13303", "revid": "401", "url": "https://an.wikipedia.org/wiki?curid=13303", "title": "Polite\u00edsmos indoeuropeus", "text": "Os polite\u00edsmos indoeuropeus tienen una estructura trifuncional u trazas d'esto, seguntes o modelo de Georges Dum\u00e9zil.\n1\u00ba Funci\u00f3n: dioses sobirans\n2\u00ba Funci\u00f3n: dioses guerrers\n3\u00ba Funci\u00f3n: dioses d'a fertilidat, casa, familia, ect...\nFormas de Paganismo indoeuropeu.\nSon relichions etnicas u estatals, asinas bi ha una relichi\u00f3n pagana indoeuropea pa cada civilizacion u aria cultural indoeuropea, destacando-ne estas:"}
{"id": "13304", "revid": "69718", "url": "https://an.wikipedia.org/wiki?curid=13304", "title": "Capra pyrenaica pyrenaica", "text": "O bucardo pirenenco (\"Capra pyrenaica pyrenaica\" ) esti\u00f3 a subespecie de \"Capra pyrenaica\" que gosaban referir-se os medios de comunicaci\u00f3n cuan deciban \"o bucardo\". O motivo ye que prenioron ixa parola aragonesa (que fa referencia a totas as especies de crabas salvachinas) como a sola en castellano ta referir-se-be.\nIste animal, enantes abundant en toz os Pireneus, heba reblato poblacionalment per enchaques d'a cacera dica o sieglo XX, cuan el protechioron definitivament. Yera, chunto con o \"Mueyu\" (\"Capra pyrenaica lusitanica\", un bucardo portugu\u00e9s), que yera ya ausidito dende 1892, o bucardo de Gredos (\"Capra pyrenaica victoriae\") y o bucardo d'a costa mediterrania (\"Capra pyrenaica hispanica\"), una d'as cuatro subespecies coneixitas de bucardos ibericos.\nHistoria y extinci\u00f3n.\nBi ha vestichios que heba sito una pieza de caza prou com\u00fan en os Pireneus dende a prehistoria. O rechistro d'ista subespecie deixa d'estar contino con o paso d'os sieglos en as partes mes ta lo sud d'a Peninsula, dica que qued\u00f3 restrinchita ta os monts d'o Pireneu, a on, encara bels sieglos dimpu\u00e9s esti\u00f3 prou abundant dica la fin d'o sieglo XIX.\nEn a segunda metat d'ixe sieglo, muitos cazataires europeus, fundamentalment d'Espanya, Francia y lo Reino Uniu yeran venitos enta ixos monts ta abatir-ne eixemplars. O feito que es bucardos fuesen cada vegada mes escasos en o mundo, alavez restrinchitos t'as montanyas d'Espanya, Francia y norueste de Portugal, y la mida destacada d'os cuernos d'os masclos d'a bucarda local faci\u00f3n mes atractivas como trofeus as crabas salvachinas d'ista man que no pas as unas d'os Alpes (\"Capra ibex\").\nA presi\u00f3n de caza sobre ista subespecie esti\u00f3 prou intensa ta que, arredol de l'anyo 1900, la b'hesen acotolato en a versant francesa d'os Pireneus, quedando nom\u00e9s bels 50 eixemplars en Espanya; una poblaci\u00f3n masiato chica como ta sobrevivir guaire tiempo. A mas, a protecci\u00f3n estatal no s'impos\u00f3 dica 1973, y anque o Ordesa s'heba declarato como Parque Nacional bel tiempo entazaga, a sola aria a on que iste animal habitaba ya per ixe tiempo, esti\u00f3 de tot insuficient ta evitar a suya extinci\u00f3n. Altras mesuras, como a suya crianza en captividat y posterior soltada d'animals en o medio, que podr\u00edan haber refrenato as posibilidaz d'extinci\u00f3n, no se prenioron dica 1996, cuan se captur\u00f3 una fembra que dimpu\u00e9s mori\u00f3 en captividat sin haber deixato garra exito reproductivo.\nA mas de tot ixo, a poblaci\u00f3n d'a valle d'Ordesa remani\u00f3 estable sobre os 30 eixemplars antes de 1981. Dimpu\u00e9s, sin que se sepa qu\u00e9 pas\u00f3, ixa poblaci\u00f3n mingu\u00f3 rapidament dica os 10 eixemplars en 1993, y ne yeran si que 2 en 1997. Cuan l'anyo 1999 o zaguer masclo mori\u00f3 per a suya edat, solo bi heba una fembra, \"Celia\", que esti\u00f3 a zaguera bucarda d'os pireneus sobre la Tierra. \"Celia\" mori\u00f3 en chinero de 2000 cuan, desenfortunadament, le i cay\u00f3 un \u00e1rbol dencima.\nProchectos de clonaci\u00f3n.\nAntes que no morise l'animal, o Gubierno d'Arag\u00f3n heba capturato enfortudament a \"Celia\" en 1999 ta quitar-ne un escandallo de teixitos y crionizar-los per si fuese posible una clonaci\u00f3n en o futuro. Se concheloron celulas d'a orella de l'animal, que dimpu\u00e9s, en agosto de 2000 se trespasoron ta l'empresa \"Advance Cell Technology\", a que agora espera estar a primera en clonar un animal ausidito.\nOs responsables d'A.C.T. han prebato ya de fusionar os nuclios d'ixas celulas con oocitos anucleyatos d'altros animals; bucardos ibericos d'a subespecie mediterrania (\"Capra pyrenaica hispanica\") y d'hibridos d'altros bucardos con crabas domesticas (\"Capra aegagrus hircus\"). Per ixe mesmo metodo, a empresa heba conseguito clonar un embri\u00f3n de Gaur (\"Bos gaurus\", un buei asiatico amenazato) y implantar-los dintro d'a matriz de vacas domesticas, per o cual no s'heba d'esperar que garra clonaci\u00f3n d'ixes bucardos fuese guaire mes dificil.\nO prencipal problema ha d'estar, pues, que dimpu\u00e9s d'una clonaci\u00f3n toz os nuevos animals obtenitos tendr\u00e1n o mesmo material chenetico y per ixo, naixer\u00e1n todas fembras. Os responsables d'o Gubierno d'Arag\u00f3n esperan poder cubrir ixas femallas con masclos d'altras subespecies de bucardos ta fer-ne, dimpu\u00e9s, una triga d'os eixemplars con caracteristicas mes tipicas d'os bucardos pirenencos, cualcosa que, dimpu\u00e9s de l'esfuerzo, tampoco no far\u00e1 que naixcan eixemplars purament pirenencos.\nA primera preba seria remat\u00f3 en 2003 con 285 nuevos embrions, d'os cuals nom\u00e9s 58 pudioren estar implantatos en l'utero de crabas domesticas, y d'ixes, nom\u00e9s dos be plegoren dica os 2 meses de chestaci\u00f3n. A partir d'ixe momento, as dos crabas sofrioron un alborto. Con as actuals limitacions d'ista tecnica, tampoco no se piensa que siga un resultato guaire negativo y s'espera poder fer altras prebatinas en o futuro."}
{"id": "13307", "revid": "188", "url": "https://an.wikipedia.org/wiki?curid=13307", "title": "Crapa", "text": ""}
{"id": "13308", "revid": "401", "url": "https://an.wikipedia.org/wiki?curid=13308", "title": "Cabra", "text": "Cabra puede estar:"}
{"id": "13309", "revid": "610", "url": "https://an.wikipedia.org/wiki?curid=13309", "title": "Bucardo", "text": "Se'n diz bucardos d'un conchunto d'especies de mamiferos herbivoros d'a familia d'es bovidos, subfamilia d'es caprins, y d'ixa traza parients salvaches d'a craba domestica. En cheneral, ista palabra fa referencia ent'as especies es masclos d'as cuals tienen cuernos grans y destacables, y tambi\u00e9n una estructura corporal robusta. Animals d'estructuras mes gracils poder\u00edan ser clamatos \"crabas\" simplament.\nBucardo ye, en orichen, una palabra peyorativa (con sufixo -ardo), ta ixes animals, significando cosa como \"\"mals bucos\" u \"bucoz\", en contraposici\u00f3n ent'es bucos d'a craba domestica (\"Capra aegagrus hircus\").\nEn es pireneus hi heba habito una subespecie d'o bucardo iberico, concretament a \"Capra pyrenaica pyrenaica\", que heba vivito dende Chirona enta Navarra y per ixo en contacto con es territorios de fabla aragonesa. Alavez, cuan ixe animal estiore agosant-se en o cillo de la extinci\u00f3n, a fins d'o sieglo XX, es medios de comunicaci\u00f3n espanyols emprenciparon a fer marchar a palabra aragonesa \"bucardo\" ta designar ixa subespecie en concreto, fendo que muta chent arredol d'o pa\u00eds se penseba que yera o nombre com\u00fan exclusivament ta clamar-ne d'ixe animal. Ista situaci\u00f3n ha plegato a desplazar o significato regular d'a palabra incluso en l'aragon\u00e9s, a on \"bucardo\"\" ye, per propio, cualsiquier craba salvachina d'ixas caracteristicas descritas. Ye f\u00e1cil que en tiempos d'antis, tambi\u00e9n se'n dec\u00eds \"bucardos\" d'as bestias cabrunas d'altras montanyas d'Arag\u00f3n, como en as sierras de Teruel, a on encara huei en bi ha y que no est\u00e1n pas de la variedat pirenenca extincta. Por textos notarials de l'aria de Castellot se sape que a la subespecie Capra pyrenaica hispanica, que se cazaba a sob\u00e9n, li diciban \"Craba salvachina\" encara en o sieglo XV.\nEs cheneros y especies que poder\u00edan ser clamatos bucardos son:"}
{"id": "13310", "revid": "3972", "url": "https://an.wikipedia.org/wiki?curid=13310", "title": "Mart\u00edn de lo r\u00edo", "text": ""}
{"id": "13311", "revid": "3972", "url": "https://an.wikipedia.org/wiki?curid=13311", "title": "Monreyal de lo campo", "text": ""}
{"id": "13312", "revid": "3972", "url": "https://an.wikipedia.org/wiki?curid=13312", "title": "G\u00fcesa d'o com\u00fan", "text": ""}
{"id": "13313", "revid": "3972", "url": "https://an.wikipedia.org/wiki?curid=13313", "title": "Uesa d'o com\u00fan", "text": ""}
{"id": "13315", "revid": "401", "url": "https://an.wikipedia.org/wiki?curid=13315", "title": "Amaral", "text": "Amaral ye un grupo musical zaragozano formato por Eva Amaral (voz y compositora) y Juan Aguirre (guitarra y compositor). O suyo estilo musical se poderba clamar pop rock, pero fusionato con ritmos latinos, sintetizadors, y con parolas d'alto contenito poetico."}
{"id": "13317", "revid": "3972", "url": "https://an.wikipedia.org/wiki?curid=13317", "title": "Valle d'Ordesa", "text": ""}
{"id": "13318", "revid": "610", "url": "https://an.wikipedia.org/wiki?curid=13318", "title": "Cortes d'Arag\u00f3n (Teruel)", "text": "Cortes d'Arag\u00f3n (\"Cortes de Arag\u00f3n\" en castellano) ye un municipio de la provincia de Teruel, situau en la comarca de las Cuencas Meneras. La suya poblaci\u00f3n yera de 75 habitants (2010) en una superficie de 24,4 km\u00b2.\nCheograf\u00eda.\nYe situau en lo interfluvio entre las cuencas de lo r\u00edo Mart\u00edn y Aguas.\nMugas.\nLo suyo termin municipal muga con Chosa, La Foz de la Viella, Maicas, Plou y Muniesa.\nHistoria.\nEn 1489 perteneixeba a la Sobrecollida de Mont Alb\u00e1n, pero en lo fogache de 1495 figura como una localidat de la Sobrecollida de Daroca.\nToponimia.\nLo toponimo \"Cortes\" ye d'orichen mozarabe y se remonta a lo lat\u00edn \"COHORTIS\" (que en aragon\u00e9s ha dau \"cort\"). En Andaluc\u00eda bi ha toponimos formaus con la palabra \"Cortes\" con lo mesmo orichen que en las fuents andalus\u00eds se documentaban como \"Kurti\u0161\" u \"K\u016brti\u0161\".\nEn las primicias de 1290 sale como \"Cortes\", sin l'apelativo y tami\u00e9n en lo fogache de 1495. Un estercol\u00edn que feba de testigo en un texto de 1317 relativo a lo Monesterio de Santa Mar\u00eda de l'Olivar se deciba \"Antonio Corts\", pero no ye seguro que corresponda a una aragonesizaci\u00f3n d'este toponimo con una forma plural en aragon\u00e9s porque podr\u00eda corresponder a toponimos homonimos d'atras comarcas aragonesas. Seguntes la tradici\u00f3n lo lugar prene lo nombre suyo porque se i celebr\u00f3 as primeras Corz d'Arag\u00f3n dimpu\u00e9s de la expulsi\u00f3n de los moros.\nEn los textos de lo sieglo XV bi ha una mayor\u00eda de microtoponimos en aragon\u00e9s: \"Tosal de Cortes\", \"Carrera de Oliete\", \"La Font de la Filada\", \"Val de Montanya\", \"Nuestra Se\u00f1ora de Franguas\", \"El Tapiado\", \"La Heredad\", \"Carrera Junqueras\", \"Carrera Lafoz\", \"Canyada a Foga Lobos\", \"Las Pelliceras\", \"Balsa Yerma\", \"Val Tomellyosso\", \"Los Morrones\", \"Balsa Roya\", \"Las Paretiellas\", \"Val del Mont\", \"La Fontaciella\", \"Los Cornellales\", \"Cabeza la Valsiella\", \"Cabezo la Fuent\", \"Fent del Curto\", \"Fuent del Mas\", \"Barranco del Pielago\", \"La Somada\", \"Val de Santa Mar\u00eda\", \"San Jorge\", \"Cruciello\", \"Camino Maycas\", \"Formigales\", \"El Royal\", \"La Foia\", \"El Cobertiello\", \"Val de Privado\", \"Campo de Don Domingo Ruvio\", \"Las Roturas\", \"El Pielago\", \"La Lomiella\", \"El Terrero\", \"El Canyuelo\", \"Val de Donya Urraca\", \"Cabezo de la Balsiella\", \"Val del Mont\", \"Val de Ciervos\", \"El Villar\", \"Carrera Huesa\", \"El Campiello\", \"La Pedraza\"."}
{"id": "13320", "revid": "69718", "url": "https://an.wikipedia.org/wiki?curid=13320", "title": "La Foz de la Viella", "text": "La Foz de la Viella (\"La Hoz de La Vieja\" en castellano) ye un municipio aragon\u00e9s de la provincia de Teruel, situato en la comarca de las Cuencas Meneras.\nLa suya poblaci\u00f3n ye de 96 habitants (2008) en una superficie de 43,7 km\u00b2, con una densidat de poblaci\u00f3n de 2,20 hab/km\u00b2.\nCheograf\u00eda.\nLa Foz de la Viella ye situada a piet de la sierra de Mont Alb\u00e1n en las dos marguins de lo r\u00edo Cantalera, a una altaria de 932 metros sobre lo livel d'a mar y a una distancia de 103 km de Teruel, la capital de la suya provincia.\nMugas.\nLo suyo termin municipal muga con Ob\u00f3n, con Mont Alb\u00e1n, con la zona d'Armiellas de lo termin municipal de Vivel, con Segura de los Banyos, con Maicas, con Cortes d'Arag\u00f3n y con Chosa.\nToponimia.\nLo toponimo \"La Foz de la Viella\" ye descriptivo de la foz que lo traviesa y pareixe transparent en aragon\u00e9s pero prene lo suyo nombre de los materials terrichenos de lo Triasico inferior de facies Buntsandstein que i afloran. Lo rodeno d'etat triasica u cretacia d'atras zonas de lo Sistema Iberico ha orichinau toponimos mozarabes con la radiz \"rubiuel\" y dimpu\u00e9s \"rubiel\" que proviene de lo lat\u00edn \"RUBEOLUS\".\n\"FAUCE(M) RUBE\u014eLA(M)\" &gt; \"Foz rubiuela\".\nPor etimoloch\u00eda popular y falsa segmentaci\u00f3n cambi\u00f3 ta \"la Viella\":\n\"Foz Rubiuela\" &gt; \"Foz Rubiela\" &gt; \"Foz la Viella\" &gt; \"Foz de la Viella\"\nEn \"Rationes decimarum Hispaniae (1279-80)\" sale como \"Foz la Viela\" (la -ll- a vegadas se presentaba con -l-). En un texto de 1212 sale como \"Foz la Villa\". La forma \"de la\" representa un caso de \"falsa segmentaci\u00f3n\".\nEn lo sieglo XV en los textos se reduce a sob\u00e9n a La Foz, y puet estar l'orichen d'un apelliu com\u00fan en Teruel y Baixo Arag\u00f3n, \"Lafoz\" u \"Lahoz\".\nEn un texto escrito relativo a la Comunidat de Daroca en las actas de lo proceso de Corz de Zaragoza de 1398-1400 s'escribe como \"La Foz de la Vieja\":\nEn un texto terol\u00e1n de 1434 sale \"Foz de la Vieia\" (tradicionalment s'ha suposau que la \"I\" representaba \"g\", \"j\" de lo castellano medieval, pero bi ha criterios pa afirmar que en l'aragon\u00e9s d'as comunidaz aragonesas ye como representaban a \"ch\"), y en lo fogache de 1495 sale como \"Foz de la Viexa\", con una graf\u00eda interpretable tami\u00e9n en los dos sentius.\nLa forma con fonetica aragonesa tipica encara se conservaba u se conoixeba en lo sieglo XV, y ye documentada en bel texto orichinario de l'este de la Comunidat de Teruel y textos no catalans escritos en lo Reino de Valencia adrezaus a los aragonesoparlants de la Comunidat de Teruel:\nEn 1436, lo baile cheneral de Valencia contestaba a una queixa de lo sindico de las aldeyas de la Comunidat de Teruel y de la villa de Mosqueruela asinas:\nEncara en un texto de 1466 escrito en Cedriellas y en aragon\u00e9s, s'escribiba \"La Foz de la Viella\":\nEncara en lo sieglo XVI se puet trobar escrito \"la Foz de la Viella\". Cuan en l'anyo 1565 fue impresa en la imprenta de Juan Mey de Valencia la compilaci\u00f3n de los Fueros de Teruel encara fan una enumeraci\u00f3n de las aldeyas que feban part de la Comunidat de Teruel se pueden veyer muitos toponimos con fonetica aragonesa, entre \u00e9ls \"la Foz de la Viella\".\nEsto mos fa pensar que en la metat occidental de la Comunidat de Teruel y en la Comunidat de Daroca debeban dicir \"La Foz de la Viecha\" y en la zona oriental de la Comunidat de Teruel a on ye Cedriellas, en Las Tres Bail\u00edas y en lo Baixo Arag\u00f3n deciban \"La Foz de la Viella\". En la primera zona los textos de lo sieglo XV presentan una microtoponimia con toponimos terminaus en \"-ejo\", en la segunda zona documentamos a -ll- en los toponimos (Gargallo), microtoponimos (regallo, castelillo, varello) y lexico (\"ligallo\", corvella) dica los nuestros d\u00edas.\nLo proceso de castellanizaci\u00f3n oficial en lo sieglo XVI implic\u00f3 que tanto en l'auna zona como en l'atra lo toponimo esdevenise \"La Hoz de la Viexa\" primero (con una \"x\" clarament interpretable como prepalatal fricativo xordo, pa dimpu\u00e9s en lo sieglo XVII esdevenir \"La Hoz de la Vieja\", con lo cambio d'ixe fonema prepalatal fricativo xordo ta la \"j velar\" actual de lo castellano.\nBi ha microtoponimos en aragon\u00e9s como \"barranco d'el Vadiello\", \"calle Planiello\" u lo mesmo \"r\u00edo Cantalera\". Por un texto de 1177 se conoix lo nombre de dos aldeyas actualment despobladas de la Foz de la Viella: Villarrubio y Cuevas de Santo Domingo."}
{"id": "13321", "revid": "610", "url": "https://an.wikipedia.org/wiki?curid=13321", "title": "Chosa", "text": "Chosa (\"Josa\" en castellano) ye un municipio de la provincia de Teruel, situato en la comarca de las Cuencas Meneras. La suya poblaci\u00f3n yera de 44 habitants (2010), en una superficie de 28,2 km\u00b2.\nCheograf\u00eda.\nYe situato chunto a lo r\u00edo Cantalera, am\u00e1n de lo entibo de Cueva Foradada.\nMugas.\nLo suyo termin municipal muga con Arcaine, Ob\u00f3n, La Foz de la Viella, Cortes d'Arag\u00f3n y Muniesa.\nHistoria.\nEn 1489 perteneixeba a la Sobrecollida de Mont Alb\u00e1n, pero en lo fogache de 1495 figura como una localidat de la Sobrecullida de Daroca.\nToponimia.\nEn a Edat Meya s'escribiba \"Iosa\" o \"Yosa\".\nToponimia menor.\nBi ha microtoponimos en aragon\u00e9s: \"r\u00edo de la Cantalera\", \"r\u00edo Sus\" (\u00bfR\u00edo de Sus?), \"Barranco de Valefondos\" y una partida dita \"La Ripera\"; y toponimos castellanizaus pero con trazas aragonesas: \"El Focino\" / \"El hocino\", \"Las Fontanillas\", \"La Covatilla\" y un mont dito \"Coronillas\". Bi ha bel toponimo con fonetica mozarabe como \"El Cabecho\".\nEn textos medievals de lo sieglo XV trobamos una mayor\u00eda de microtoponimos en aragon\u00e9s: \"La Atalaya\", \"La Torreta\", \"barranco Ruvio\", \"barranco el Pudio\", \"El Campiellyo\", \"collado Marigil\", \"El Ca\u00f1izar\", \"La Casiella\", \"Carpalbo\", \"El Cucallon\", \"La Canyada el Cabe\u00e7illo\", \"El Carrascal Plano\", \"Canyada la Frayra\", \"Canyada el Pozo\", \"Las Crucelladas\", \"La Dehesa\", \"Campo y Barranco el Ginebro\", \"La Filada Matheu\", \"Los Fontanales\", \"La Huesta de la Cueva\", \"Lomellas de la Ferrada\", \"Foias los Azures\", \"Penya Foradada\", \"Los Qui\u00f1ones\", \"Tromadal\", \"Los Parrales\", \"Regallo\", \"La Penya Roya\", \"El Pontarr\u00f3n\", \"Las Riperas\", \"El Regat\u00f3n\", \"La Piedra Blanqua\", \"Santa Luc\u00eda\", \"La Salceda\", \"Umbr\u00eda de las Moreras\", \"La Vi\u00f1a el Chopo\", \"El R\u00edo\", \"La Vega\"."}
{"id": "13322", "revid": "8541", "url": "https://an.wikipedia.org/wiki?curid=13322", "title": "Cortes d'Arag\u00f3n", "text": ""}
{"id": "13323", "revid": "69718", "url": "https://an.wikipedia.org/wiki?curid=13323", "title": "Alta Saona", "text": "L'Alta Saona (70) (en franc\u00e9s: \"Haute-Sa\u00f4ne\") ye un departamento franc\u00e9s situato en a rechi\u00f3n de Borgonya-Franco Condau. Debe o suyo nombre a lo r\u00edo Saona.\nA suya poblaci\u00f3n ye de 299.732 habitants (1999) en una superficie de 5.360 km\u00b2, con una densidat de poblaci\u00f3n de 43 hab/km\u00b2.\nA suya capital ye en a ciudat de Vesoul, y en fan parte 2 districtos, 32 cantons y 545 comunas.\nToponimia.\nA palabra Saona se troba en o \"Libro d'o Trasoro\":"}
{"id": "13324", "revid": "118771", "url": "https://an.wikipedia.org/wiki?curid=13324", "title": "Haute-Sa\u00f4ne", "text": ""}
{"id": "13325", "revid": "41", "url": "https://an.wikipedia.org/wiki?curid=13325", "title": "Alto Saona", "text": ""}
{"id": "13326", "revid": "401", "url": "https://an.wikipedia.org/wiki?curid=13326", "title": "Territorio de Belfort", "text": "O Territorio de Belfort (90) (en franc\u00e9s: \"Territoire de Belfort\") ye un departamento franc\u00e9s situato a l'este d'o pa\u00eds, en a rechi\u00f3n de Borgonya-Franco Condau.\nA suya poblaci\u00f3n ye de 142.444 habitants (2007) en una superficie de 609 km\u00b2, con una densidat de poblaci\u00f3n de 233,89 hab/km\u00b2.\nA suya capital se troba en a ciudat de Belfort, y en fan parte un districto, 15 cantons y 102 comunas."}
{"id": "13327", "revid": "41", "url": "https://an.wikipedia.org/wiki?curid=13327", "title": "Territoire de Belfort", "text": ""}
{"id": "13328", "revid": "610", "url": "https://an.wikipedia.org/wiki?curid=13328", "title": "Val d'Aosta", "text": "A Val d'Aosta (en italiano \"Valle d'Aosta\", en franc\u00e9s \"Vall\u00e9e d'Aoste\", en arpitano: \"V\u00e2l d'Ao\u00fbta\" ) ye una rechi\u00f3n situata en o norueste d'Italia, a rechi\u00f3n mas chicota. Muga con Francia a l'ueste, con Suiza a lo norte y con a rechi\u00f3n d'o Piemont a lo sud.\nA rechi\u00f3n tien una superficie de 3.264 km\u00b2 y una poblaci\u00f3n de 113.000 habitants (parcialment francofonos). A capital d'a rechi\u00f3n ye Aosta, encara que en a rechi\u00f3n bi ha 74 comunas. A Val d'Aosta se comunica con Chamonix en Francia a travi\u00e9s d'o \"tonel de Montblanc\".\nAs luengas d'a Val d'Aosta.\nA luenga que s'emplega ta l'administraci\u00f3n rechional ye a luenga francesa, encara que a poblaci\u00f3n d'a val charra l'idioma francoprovenzal (u arpit\u00e1n). Sindembargo, o proceso d'escolarizaci\u00f3n y a immigraci\u00f3n de chents de luenga italiana en o sieglo XX han feito que o italiano tienga mas presencia en a rechi\u00f3n. O Gubierno autonomo d'a Val d'Aosta tien politicas ta la protecci\u00f3n d'o franc\u00e9s como elemento cultural propio d'a rechi\u00f3n."}
{"id": "13330", "revid": "69718", "url": "https://an.wikipedia.org/wiki?curid=13330", "title": "Arcaine", "text": "Arcaine (\"Alcaine\" en castellano) ye un municipio aragon\u00e9s de la provincia de Teruel, situato en la comarca de las Cuencas Meneras. La suya poblaci\u00f3n yera de habitants en una superficie de 57,4\u00a0km\u00b2 y una densidat de poblaci\u00f3n de hab/km\u00b2.\nCheograf\u00eda.\nYe situato en una foz de lo R\u00edo Mart\u00edn cuan talla la sierra de los Moros, en la coda de lo entibo de Cueva Foradada.\nMugas.\nLo suyo termin municipal muga con Oliet, Estercuel, Ob\u00f3n, Chosa y Muniesa.\nDemograf\u00eda.\nEn esta tabla se vei como ha estato la evoluci\u00f3n demografica dende 1996 dica 2006 seguntes datos de lo INE.\nToponimia.\nTot y que pareixca arabe la forma cheneralizata en castellano, ye mes f\u00e1cil que tienga relaci\u00f3n con \"Arca\", como l'antigo Coire de las Arcas y l'actual Torre de las Arcas que son a man. En la Edat meya s'escribiba \"Arcayne\" y una familia rica de fa pocos sieglos d'Andorra se deciba asinas (encara se conoix la suya casa como \"Casa de los Arcaine\"). Encara bi ha un retulo en l'antiga entrata de lo lugar de entre lo sieglo XIX y XX on se lei Arcaine, y la chent mayor de la redolada ha sentito \"Arcaine\" a chent mas viella.\nHistoria.\nBi ha pinturas d'arte levant\u00edn, l\"'Abrigo de la Canyada de Marco\". Lo Castiello d'Arcaine controlaba la rota dende \u00cdxar ta Mont Alb\u00e1n. De l'anyo 1294 se'n conoix un interesant texto que ye en las \"Rentas de la Antigua Corona de Arag\u00f3n. Rentas y Bail\u00edo General de Arag\u00f3n\", publicato por: \"Bofarull, Colecci\u00f3n de documentos in\u00e9ditos de la Corona de Arag\u00f3n, t. 39, Barcelona, 1847-1910.\""}
{"id": "13331", "revid": "69718", "url": "https://an.wikipedia.org/wiki?curid=13331", "title": "Ob\u00f3n", "text": "Ob\u00f3n ye un municipio aragon\u00e9s de la provincia de Teruel, situau en la comarca de las Cuencas Meneras. La suya poblaci\u00f3n ye de 45 habitants (2018) en una superficie de 68,4 km\u00b2, con una densidat de poblaci\u00f3n de 0,64 hab./km\u00b2.\nCheograf\u00eda.\nOb\u00f3n ye situau en las serran\u00edas marguinals de lo Sistema Iberico a lo nord-este de la sierra de Mont Alb\u00e1n, chunto a lo r\u00edo Mart\u00edn y a la suya ezquierda, un poquet mas abaixo de lo forcallo con lo r\u00edo de Cabra y a lo sud de lo pantano de Cueva Foradada. Ye a 685 m. d'altaria dencima de lo livel d'a mar y en lo costau norte d'un plego sinclinal de gran radio (sinclinal d'Obon), entre los anticlinals de Mont Alb\u00e1n y d'Arcaine. Este plego presenta materials cretacios en lo suyo nuclio, que afloran en lo cabezo de las Chornas, en la loma de las Canteras y en lo cabezo de Sant Miguel, pero lo nuclio habitau d'Ob\u00f3n ye sobre materials churasicos y sobre part de la ribera cuaternaria de Mart\u00edn, a on que tami\u00e9n ye la huerta.\nOb\u00f3n ye a 120 km de Teruel, la capital de la suya provincia.\nMugas.\nLo suyo termin municipal muga con Estercuel, Torre de las Arcas, Mont Alb\u00e1n, La Foz de la Viella, Chosa y Arcaine.\nHistoria.\nEn la \"Cueva de los Huesos\" bi ha un chacimiento paleontolochico con fauna de lo Pleistoceno meyo.\nBi ha tres conchuntos d'arte rupestre levant\u00edn: \"Focino de Chornas\", \"Cerrau\" y \"Coquinera\"; lo primero ye curioso porque tiene la representaci\u00f3n d'un hombre que pareixe negroide, lo segundo ye de lo mesmo estilo que lo de la Val d'el Charco del Agua Amarga (Val d'Algorfa).\nI habi\u00f3 un castiello en 1179, que perteneixeba a los Atrosiello en 1247, cuan se sabe que Ob\u00f3n teneba la categor\u00eda de villa. Dende 1414 lo castiello perteneixi\u00f3 a los Bardax\u00ed, que yeran sinyors de la Baron\u00eda d'Estercuel. En la baixa Edat Meya i habi\u00f3 aldeyas que por despoblaci\u00f3n esdevinioron las \"villarizas\" de lo termin municipal d'Ob\u00f3n: Chornas, Los Mases, Oleas, Regallo, Villuendas, El Cercellar, y El Cerrau.\nEntre 1488 y 1495 Obon feba part de la sobrecollida d'Alcaniz, y en 1646 yera tami\u00e9n en la vereda d'Alcanyiz. Entre 1711 y 1833 feba part de lo correchimiento d'Alcanyiz. En 1857 teneba la categor\u00eda de lugar. Esti\u00f3 en lo partiu chudicial de Mont Alb\u00e1n pero en 1965 pas\u00f3 a lo partiu chudicial de Calamocha.\nToponimia.\nLa primera menci\u00f3n d'Ob\u00f3n ye en 1177 como \"Ovonziello\" en un texto que fa referencia a la Comunidat de Teruel y la suya repoblaci\u00f3n. En 1179 se'n fa menci\u00f3n atra vegada, como \"Ovon\", cuan Alifonso II di\u00f3 la villa d'Alcanyiz a la Orden de Calatrava, con muga en lo r\u00edo Mart\u00edn quedando \"Ovon\" fuera de lo territorio calatravo.\nEntre los microtoponimos con components en aragon\u00e9s tenemos \"Torret\u00f3n\", nombre de los restos de lo castiello de 1179. Bi ha un \"barranco de Regallo\" que debe estar relacionau con la villariza (pardina) homonima, y una \"hilada de Inisiella\".\nLuengas y parlas.\nActualment en Ob\u00f3n, como en toda la comarca de las Cuencas Meneras se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charr\u00f3 en la baixa Edat Meya en lo sud de la val d'Ebro.\nParte de lo lexico aragon\u00e9s d'Ob\u00f3n se repleg\u00f3 en los anyos 1980 y se public\u00f3 en la revista \"Rolde\". Destacan aragonesismos foneticos no conoixius en lugars d'arredol (por manca d'investigaci\u00f3n) como \" Oliviella\", \"ofridero\", \"calelluela\" y un resto de participio en \"-ato\": \"esbarato\"."}
{"id": "13332", "revid": "610", "url": "https://an.wikipedia.org/wiki?curid=13332", "title": "Cruzadas", "text": "As cruzadas estioron una serie de campanyas militars, pelegrinacions armadas y asentamiento de reinos cristianos, que lo suyo obchectivo esti\u00f3 recuperar lo control d'as tierras perdidas debant de l'abance musulm\u00e1n. A sob\u00e9n fuoron feitas a requesta d'o Papato, y que escayeixioron entre os sieglos XI y XIII, contra os musulmans ta a conquista de Tierra Santa.\nEn primeras fuoron motivatas por os intreses expansionistas d'a nobleza feudal, o control d'o comercio con Asia y l'af\u00e1n hechemonico d'o Papato sobre as monarqu\u00edas y as Ilesias d'Orient.\nPrimera cruzada.\nA Primera cruzada encet\u00f3 lo complexo fenomeno historico de campanyas militars, pelegrinacions armadas y asentamiento de reinos cristianos, que lo suyo obchectivo esti\u00f3 recuperar lo control d'as tierras perdidas debant de l'abance musulm\u00e1n.\nEn a primera cruzada, en 1096, os cruzaus consiguen vencer a os turcos, trescruzar Anatolia y plegar dica Siria, os bizantins ocupan un tercio d'Anatolia.\nA o Papa Gregorio VII se debe a idea de que os paises cristianos se unisen ta luitar contra o com\u00fan enemigo relichioso que yera o Islam. Finalment predicaci\u00f3n d'Urb\u00e1n II prencipio una cruzada formada por multitut de chent humilde, endrezata por o predicador Pero o ermit\u00e1n. Iste grupo form\u00f3 a clamata cruzada d'os probes.\nDende Bizancio s'endrezoron enta Siria trescuzando o territorio selchuqu\u00ed, a on consiguioron una serie de sorprendents victorias. En Siria setioron Antioqu\u00eda, que conqueriron tras siet meses de setio.\nO 15 de chulio de 1099 fue presa Cherusalem dimpu\u00e9s d'un setio de cinco semanas. Os principes cruzaus se repartioron os territorios conquiestos y fundoron bels estatos feudals asignando feudos menors a los suyos vasallos.\nSegunda cruzada.\nLa Segunda Cruzada esti\u00f3 convocada en 1145 en respuesta a la reconquista d'o condado de Edesa un anyo dinantes. Edesa esti\u00f3 lo primero d'os estaus fundaus por la Primera Cruzada, pero fue tami\u00e9n lo primero en cayer. La Segunda Cruzada fue convocada per lo papa Euchenio III per medio da suyo bula \"Quantum praedecessores\". Per primera vegada as cruzadas contoron con o liderazgo de cuantos reis europeus.\nIsta empresa militar se realiz\u00f3 mientres los anyos 1147 y 1149 dirichida por l'emperador Conrado III y por Lo\u00eds VII de Francia baixo la influencia de Bernal de Claraval. Os cruzaus aplegoron dica Tierra Santa por mar y no podioron vencer a resistencia turca en Anatolia prencipalment por circunstancias politicas.\nTercera cruzada.\nA Tercera Cruzada tami\u00e9n conoixida como a Cruzada d'os Reis, esti\u00f3 un intento d'os liders europeus pa reconquerir Tierra Santa de mans de Salah ad-Din Yusuf ibn Ayyub, conoixiu como Salad\u00edn. Esti\u00f3 un exito parcial, pero no pleg\u00f3 a lo suyo zaguer obchectivo, a conquiesta de Cherusalem.\nEn 1176 os bizantins, que yeran reconquerindo Anatolia topetan con a resistencia d'o soldanato turco de Konya (antiga Iconium).\nA tercera cruzata s'esgalla en dos brancas, l'emperador Frederico I Barbarroya pasa por l'Imperio Bizant\u00edn, ye vencito por os turcos y muere afogato en 1190. Felipe Augusto y Ricardo Coraz\u00f3n de Li\u00f3n prenen a v\u00eda maritima y conquieren Chipre en 1191-1192.\nCuatrena cruzada.\nA cuatrena cruzada sali\u00f3 de Venecia por mar en 1202, pero s'esbarra. Con a escusa de restituir a un emperador bizant\u00edn destronato os cruzaus prenen Costantinnoble en chulio de 1203. Son forachitatos en mot\u00edn y tornan a prener a ciudat o 13 d'abril de 1204. l'Imperio Bizant\u00edn s'esminglan\u00f3. Os cruzaus creyan un Imperio Latino en a rechi\u00f3n d'os estreitos con Baldu\u00edn de Flandres como emperador.\nCinquena cruzada.\nL'emperador Frederico II d'o Sacro Imperio Romano Chermanico organiz\u00f3 una expedici\u00f3n que arrib\u00f3 en Sant Chuan d'Acre. Faci\u00f3 un pacto con o sold\u00e1n El Kamil obtenendo Cherusalem, Betlem y Nazareth.\nSeisena cruzada.\nO rei Lo\u00eds IX de Francia organiz\u00f3 una expedici\u00f3n contra o Echipto, y dimpu\u00e9s de prener Damiata en l'anyo 1249 fue esconfito en Mansura y feito preso. Habioron de pagar un alto rescate. Dimpu\u00e9s de fer fortificar Sant Chuan d'Acre o rei torna ta Francia en l'anyo 1254.\nSetena cruzada.\nEn l'anyo 1270 bi ha una cruzada contra T\u00faniz con a intenci\u00f3n de recristianizar ixa tierra. Una epidemia fa morir a muitos cruzaus y a lo mesmo rei de Francia.\nZaguera presencia d'os cruzaus.\nOs mamelucos conquieren Sant Chuan d'Acre en l'anyo 1291 y os cristianos han d'evacuar Tiro, Beirut y Sid\u00f3n. Encara se mantendr\u00e1 un estato cruzau en Chipre, que cayer\u00e1 en mans d'a Republica de Venecia, y la presencia de los hespitalers en Rodas dica l'anyo 1523.\nConsecuencias linguisticas.\nCambioron as denominacions de grupos relichiosos entenditos como etnoconfesionals.\nOs musulmans diciban \"francos\" a los cruzaus, y talment con este mesmo sentito son mencionatos os cruzaus en a \"Cronica de Morea\":\nD'esta traza si os cristianos yeran conoixitos como \"rum\u00eds\", dimpu\u00e9s fuoron conoixitos como \"francos\" por l'orichen frequent franc\u00e9s d'os cruzaus.\nO termin sarrac\u00edn, que yera como os cristianos deciban a los arabes pas\u00f3 a servir pa designar a toz os musulmans.\nOs caballers que participoron en as cruzadas conoixioron en part l'antroponimia arabe y una vegata tornatos a casa a beluns encara lis feba goyo y la transmitiban. D'esta traza en Navarra bi habi\u00f3 un noble que se deciba \"Salad\u00edn\". Tami\u00e9n asinas se preba d'explicar o toponimo \"Tiebas\" en o municipio de Tiebas-Muru Artederreta."}
{"id": "13333", "revid": "69718", "url": "https://an.wikipedia.org/wiki?curid=13333", "title": "Canyizar de l'Olivar", "text": "Canyizar de l'Olivar (\"Ca\u00f1izar del Olivar\" en castellano) ye un municipio aragon\u00e9s d'a provincia de Teruel, situato en a comarca d'as Cuencas Meneras.\nA suya poblaci\u00f3n ye de 106 habitants (2008) en una superficie de 18,5 km\u00b2, con una densidat de poblaci\u00f3n de 5,73 hab/km\u00b2.\nCheograf\u00eda.\nYe situato a lo norte d'a Sierra de Sant Chust, chunto a lo r\u00edo Estercuel, en o fond\u00f3n d'a val, a 954 metros d'altaria sobre o livel d'a mar, a una distancia de 102 km de Teruel, a capital d'a suya provincia..\nBi ha menas de lignito (a \"Ca\u00f1izara\" y a \"Manolita\"). En o suyo termin se troba o despoblato d'a Mezquitiella.\nMugas.\nLo suyo termin municipal muga con La Zoma, Cabra, Torre de las Arcas, Estercuel y Gargallo.\nHistoria.\nPrene o nombre por o monesterio mercedario de Santa Mar\u00eda de l'Olivar, que ye en o termino d'Estercuel. En as zagueras anyadas i ha habito un conflicto por l'augua d'una fuent con o lugar d'Estercuel con gran resonancia periodistica.\nCuriosidaz.\nEn Canyizar de l'Olivar ye a sola astacifactor\u00eda d'Arag\u00f3n."}
{"id": "13334", "revid": "610", "url": "https://an.wikipedia.org/wiki?curid=13334", "title": "Chenero neutro", "text": "En bella luengas indoeuropeas como o lat\u00edn bi ha un chenero neutro pa nocions abstractas u impersonals. En cualques luengas neolatinas o neutro ha desapareixiu quedando-ne restos, pero en atras como o rumano se conserva.\nChenero neutro en lat\u00edn.\nEn lat\u00edn bi ha neutros en diferents declinacions. En a declinaci\u00f3n consonantica bi ha palabras neutras con temas en \"-s\" (\"corpus\", \"pectus\" y \"tempus\"), en \"-en\" (\"nomen\", \"lumen\", \"ligamen\", \"examen\", \"gramen\", \"semen\"), en \"-r\" u \"-re\" (\"cor\", \"ruber\", \"mare\"), en \"-l\" (\"mel\", \"fel\"), \"-t\" (\"caput\") y \"-c\" (\"lac\").\nChenero neutro en rumano.\nEntre as luengas neolatinas, o rumano conserva o chenero neutro lat\u00edn pero d'una forma que en singular pareixe mascul\u00edn y en plural pareixe femin\u00edn. O plural d'as palabras neutras se fa con as desinencias \"-e\", \"-uri\" u \"-i\".\nS'anyade \"-e\" en os terminaus en: \"-ar\", \"-er\", \"-ent\", \"-ment\", \"-aj\", \"-\u0103t\", \"-et\", \"-ism\", consonant+\"ru\", \"-or\", \"-sor\" y \"-tor\", y estas zagueras terminacions esdevinenen \"-oare\" por a declinaci\u00f3n interna tipica d'o rumano.\nS'anyade \"-uri\" en os terminaus en \"-o\", \"\u00f3\", \"-ou\", \"-\u00fa\", consonant + \"lu\", supins y monosilabos:\nS'anyade \"-i\" en a mes gran part d'o terminaus en \"-iu\", y por eixemplo \"exerci\u021biu\" y \"acvariu\" fan plurals en \"exerci\u021bii\" y \"acvarii\", pero bi ha muitas excepcions.\nRestos de chenero neutro en catal\u00e1n.\nEn catal\u00e1n existe o pronombre personal neutro \"ho\", que tami\u00e9n existe en benasqu\u00e9s, \"u\", y que complenta obchectos directos neutros, a vegadas representatos por lo pronombre demostrativo neutro \"a\u00e7\u00f2\", \"aix\u00f2\" y \"all\u00f2\" (\"esto\" y \"ixo\").\nAs palabras masculinas \"cos\" (\"cuerpo\") y \"temps\" (\"tiempo\") presentan una -s final que se remonta a lo tema en \"-s\" d'os neutros d'a declinaci\u00f3n consonantica \"corpus\", \"tempus\" y \"pectus\".\nRestos de chenero neutro en castellano.\nEn castellano, o chenero neutro nom\u00e1s se conserva en l'articlo definiu \"lo\", o pronombre personal \"ello\", os demostrativos \"esto, eso, aquello\" y as cuantificadors \"cuanto, cu\u00e1nto, tanto\". Tradicionalment tami\u00e9n se considera que os pronombres indefinius \"algo, nada, todo\" tienen o chenero neutro. Antim\u00e1s bi ha palabras femeninas que en l'orichen suyo yeran plurals: \"rama\" (de ramo), \"braza\" (de brazo), \"lenya\" (de lenyo), \"hoja\", ecetra. Ye curioso que o nombre d'a rechi\u00f3n d'on ye orichinario o castellano, siga un plural neutro de \"Castiello\": \"Castiella\".\nRestos de chenero neutro en aragon\u00e9s.\nO mesmo se poder\u00eda dicir de l'aragon\u00e9s \"lenya\", \"fuella\", \"chesa\". Bi ha plurals neutros fosilizatos, por eixemplo en \"Tramacastiella\" (\"Entre (ambos) castiellos\"). En mozarabe de la Val de l'Ebro bi ha plurals neutros fosilizatos en a toponimia: como \"Urreya\", probable evoluci\u00f3n d'o plural de \"Horreum\"."}
{"id": "13335", "revid": "69718", "url": "https://an.wikipedia.org/wiki?curid=13335", "title": "Torre de las Arcas", "text": "Torre de las Arcas ye un municipio aragon\u00e9s de la provincia de Teruel, situau en la comarca de las Cuencas Meneras. La suya poblaci\u00f3n yera de 37 habitants (2010) en una superficie de 37,2 km\u00b2.\nCheograf\u00eda.\nTorre de las Arcas ye situada en la sierra de Mont Alb\u00e1n pero baixo la sierra de Sant Chust que ye vistable a lo Sud. La loma de Mengalices ye en la part sudeste de lo termin municipal, que ye travesau de Sud a Norte por lo r\u00edo de Cabra. Este r\u00edo recibe chunto a lo nuclio urb\u00e1n las auguas de lo barranco d'el Regallo a la dreita y lo barranco d'el Gabardal a la ezquierda, y poco dimpu\u00e9s encomienza a encaixar-se formando las foces de Cabra.\nBi ha un chard\u00edn botanico en lo rete de centros d'interpretaci\u00f3n de lo \"Parque Cultural del r\u00edo Mart\u00edn\". A lo sud de lo lugar bi ha un afloramiento rodeno de piedras d'arena royas de lo Triasico inferior (\"Buntsandstein\") por a on pasa la ruta senderista dita \"El molino y el Barranco del Acebo\".\nMugas.\nLo suyo termin municipal muga con Estercuel, Canyizar de l'Olivar, Cabra, Mont Alb\u00e1n y Ob\u00f3n.\nToponimia.\nYe f\u00e1cil de confundir con Torre d'Arcas en la comarca de lo Matarranya. La palabra \"Arca\" se vei en atros toponimos de la redolada, Arcaine, Coire d'Arcas.\nEntre los microtoponimos ye interesant lo \"barranco d'el Regallo\" y lo \"barranco de las Valellas\", con sufixo -ello conservau (no castellanizau ta \"-ejo\" como en lo sudueste de Teruel).\nHistoria.\nPerteneixeba a la Orden de Sant Chaime y dependeba de la Comanda de Mont Alb\u00e1n."}
{"id": "13336", "revid": "41", "url": "https://an.wikipedia.org/wiki?curid=13336", "title": "Lista de municipios d'a provincia de Castell\u00f3n", "text": "Lista de municipios d'a provincia de Castell\u00f3n:"}
{"id": "13339", "revid": "69718", "url": "https://an.wikipedia.org/wiki?curid=13339", "title": "Comarcas d'o Pa\u00eds Valenciano", "text": ""}
{"id": "13342", "revid": "82", "url": "https://an.wikipedia.org/wiki?curid=13342", "title": "Torre d'as Arcas", "text": ""}
{"id": "13343", "revid": "401", "url": "https://an.wikipedia.org/wiki?curid=13343", "title": "Vals arpitanas de Piemont", "text": "As Vals arpitanas de Piemont (en arpit\u00e1n \"Val\u00e2des arpitanes du Piemont\") son situatas a lo norueste d'o Piemont en a provincia de Torino.\nAs 8 vals arpitanas son de norte a sud:"}
{"id": "13344", "revid": "401", "url": "https://an.wikipedia.org/wiki?curid=13344", "title": "Pulla", "text": "Pulla (en italiano \"Puglia\") ye una rechi\u00f3n d'Italia. Muga a o norte con Molise, a l'este y sud con a Mar Adriana y a l'ueste con Basilicata, Campania y o Golfo de Tarento.\nToponimia.\nDende o lat\u00edn \"APULIA\" se produci\u00f3 una evoluci\u00f3n ta formas tipo \"Pulla\" u \"Puglia\" en as luengas romances. O exotoponimo \"Pulla\" se conoix en aragon\u00e9s medieval en textos como a \"Cronica de Sant Chuan d'a Penya\":"}
{"id": "13345", "revid": "401", "url": "https://an.wikipedia.org/wiki?curid=13345", "title": "Leon\u00e9s", "text": "O Leon\u00e9s (en arpitano \"Liyon\u00eas\", en franc\u00e9s \"Lyonnais\") ye una antiga provincia de Francia, situata hue en o departamento de Roine. A suya capital ye Le\u00f3n d'o Roine."}
{"id": "13346", "revid": "3972", "url": "https://an.wikipedia.org/wiki?curid=13346", "title": "Provincias de Francia", "text": ""}
{"id": "13347", "revid": "41", "url": "https://an.wikipedia.org/wiki?curid=13347", "title": "Lion\u00e9s (rechi\u00f3n)", "text": ""}
{"id": "13348", "revid": "401", "url": "https://an.wikipedia.org/wiki?curid=13348", "title": "Novallas", "text": "Novallas (\"Novallas\" en castellano) ye un municipio aragon\u00e9s d'a provincia de Zaragoza, situato en a comarca de Tarazona y Moncayo.\nA suya poblaci\u00f3n ye de 885 habitants (2008) en una superficie d'11,3 km\u00b2, con una densidat de poblaci\u00f3n de 78,32 hab/km\u00b2.\nParla.\nEn Novallas se parla o mesmo castellano con aragonesismos que en toz os lugars d'a redolata, tanto en Arag\u00f3n como en Navarra. Se conoix un texto alchamiato provinient de Novallas con fonetica ya prou castellana pero con conservaci\u00f3n d'a F- inicial como herencio d'a fonetica aragonesa:\nComo aragonesismos tenemos \"faras\", \"fembra\", \"apar\u00e7ero\", \"desobidiente\", \"perche\", \"la ora\", \"d-aqui-a que\", \"natura\" y \"trabado\"). \"echar-se con\" encara que con fonetica castellana, puet representar un aragonesismo semantico (verbo aragon\u00e9s \"chitar-se\" en cuenta d'o castellano \"acostar-se\".\nComo arabismos tenemos a forma \u00abi\u00bb que introduce a apodosis d'una oraci\u00f3n condicional traducindo o que en arabe se fa con \"fa\", con a mesma funci\u00f3n (\"i si lo faras\" / \"i judgara All\u0101h entre vosotros\"); \u00abjudgara entre\u00bb ye a traducci\u00f3n literal d'a costrucci\u00f3n arabe \"hakama bayna\", con o sentito de \"conoixer a\"; l'adchetivo en -ble \u00abfruytible\u00bb corresponde a un participio no adchectivo arabe). I trobamos, a m\u00e9s lexico arabe: \"All\u0101h\", \"y\u0101 arrizqi\", \"hal\u0101l\", \"A\u0161\u0161ayt\u0101n\" (\"sat\u00e1n\") y \"bi-smi-ll\u0101hi r-rahm\u0101ni r-rah\u012bmi\".\nToponimia.\nEn textos medievals de 1119-1120 o nombre sale latinizato como \"Novalias\". Un texto de 1128 fa referencia a un Garc\u00eda Sanz de \"Novalla\" u Garc\u00eda San\u00e7 de \"Nowalga\" (una mera variant fonetica).\nO nombre vien d'o lat\u00edn \"Novalia\", plural neutro de l'adchetivo lat\u00edn \"novalis\". Os romanos clamaban a la huebra \"ager novalis\", pero tami\u00e9n yera aplicable a los yermos u a una tierra nueva en una clase de cautivo. A evoluci\u00f3n dende \"Novalia\" ta \"Novalla\" ye d'alcuerdo con a fonetica aragonesa y mozarabe, en castellano ese estato \"Novaja\". Esiste una finca en Escatr\u00f3n con o mesmo nombre.\nBi ha microtoponimos en aragon\u00e9s como \"La Torraza\", on bi ha una villa romana, \"Barranco d'el Navallo\", y una zaica dita \"Nau\" que contina por o termin de Mont Agut. Bi ha una zaica que se diz agora \"Mendienique\" pero que no ye un toponimo basco, yera arabe porque en la Edat Meya \"Bendenic\" (escrito \"Bendenich\" u \"Bendieneque\"). Talment siga una variant relacionada con a cequia de \"Bajenique\" en o termino d'Arandiga.\nCheograf\u00eda.\nNovallas ye situato a 425 metros d'altaria dencima d'o ran d'a mar, en a marguin ezquierda d'o r\u00edo Queiles, a una distancia de 6 km de Tarazona, a capital d'a suya comarca, y a 90\u00a0km de Zaragoza, a capital d'a suya provincia y d'Arag\u00f3n."}
{"id": "13349", "revid": "610", "url": "https://an.wikipedia.org/wiki?curid=13349", "title": "Norte (Francia)", "text": "Norte (59) (en franc\u00e9s y en picardo \"Nord\", en neerland\u00e9s \"Noord\") ye o departamento mas septentrional de Francia. Antim\u00e1s, ye o departamento mas poblato d'o pa\u00eds y fa parti d'a rechi\u00f3n d'Altos de Francia.\nA suya poblaci\u00f3n ye de 2.555.020 habitants (1999) en una superficie de 5.743 km\u00b2, con una densidat de poblaci\u00f3n de 449 hab/km\u00b2.\nA capital d'o departamento ye a ciudat de Lille, y en fan parte 6 districtos, 79 cantons y 652 comunas."}
{"id": "13350", "revid": "41", "url": "https://an.wikipedia.org/wiki?curid=13350", "title": "Norte-Pas de Calais", "text": ""}
{"id": "13351", "revid": "401", "url": "https://an.wikipedia.org/wiki?curid=13351", "title": "Paso de Calais (departamento)", "text": "Paso de Calais (en franc\u00e9s: \"Pas-de-Calais\", en picardo \"Pas-Cal\u00e9s\", en neerland\u00e9s \"Nauw van Kales\") ye o departamento franc\u00e9s numero 62. Ye situato a o norte d'o pa\u00eds, en a rechi\u00f3n d'Altos de Francia, y prene o suyo nombre d'o Paso de Calais, en a Canal d'a Manga.\nA suya superficie ye de 6.671 km\u00b2 y tien una poblaci\u00f3n de 1.441.568 habitants, con una densidat de poblaci\u00f3n de 216,09 hab/km\u00b2."}
{"id": "13352", "revid": "41", "url": "https://an.wikipedia.org/wiki?curid=13352", "title": "Pas-de-Calais", "text": ""}
{"id": "13353", "revid": "610", "url": "https://an.wikipedia.org/wiki?curid=13353", "title": "Paso de Calais", "text": "O paso de Calais (en franc\u00e9s \"Pas de Calais\"; en neerland\u00e9s \"Nauw van Kales\") ye o paso que se troba en o punto mas estreito d'a canal d'a Manga, entre as ciudaz de Calais (Francia) y Dover (Reino Uniu), an a distancia entre istos dos estatos ye mas curta. En angl\u00e9s ye conoixito com o estreito de Dover (\"Strait of Dover\"). Comunica la canal d'a Manga, a l'ueste, con o mar d'o Norte, a l'este."}
{"id": "13354", "revid": "41", "url": "https://an.wikipedia.org/wiki?curid=13354", "title": "Estreito de Dover", "text": ""}
{"id": "13355", "revid": "401", "url": "https://an.wikipedia.org/wiki?curid=13355", "title": "La Zoma", "text": "La Zoma ye un municipio aragon\u00e9s d'a provincia de Teruel, situato en a comarca d'as Cuencas Meneras y partiu chudicial de Teruel.\nA suya poblaci\u00f3n ye de habitants, en una superficie de 14,50 km\u00b2, con una densidat de poblaci\u00f3n de hab/km\u00b2.\nCheograf\u00eda.\nYe situato en o semontano norte d'a Sierra de Sant Chust, a 1.151 metros d'altaria sobre o livel d'a mar y a una distancia de 98 km d'a ciudat de Teruel, a capital d'o suyo partiu chudicial y d'a suya provincia, y de 130\u00a0km de Zaragoza, a capital d'Arag\u00f3n.\nMugas.\nO suyo termin muga con Aliaga, Cabra, Canyizar de l'Olivar, Gargallo y Exulv."}
{"id": "13356", "revid": "69718", "url": "https://an.wikipedia.org/wiki?curid=13356", "title": "Aliaga", "text": "Aliaga ye un lugar de la provincia de Teruel (Arag\u00f3n), situato en la comarca de las Cuencas Meneras. La suya poblaci\u00f3n ye de habitants en una superficie de 196,8\u00a0km\u00b2.\nCheograf\u00eda.\nYe situato en lo semontano sud de la sierra de Sant Chust, en lo forcallo de lo r\u00edo Aliaga con lo r\u00edo Guadalop. Lo r\u00edo Guadalop fa un anglo de 90 graus, y remata seguindo la direcci\u00f3n de l'afluent Aliaga. De Aliaga en dependen l'Aldeyuela, Santa Barbara, Campos, Cirulleda y La Canyadiella.\nEn Aliaga s'ha feito un parque cheolochico dedicato a la singularidat de las estructuras cheolochicas ya que lo rechistro sedimentario mesozoico y cenozoico son muito didacticos. En lo Parque Cheolochico d'Aliaga destacan las tempestitas, estratos formatos en una s\u00f3la tempesta marina, d'alcuerdo con lo neocatastrofismo.\nMugas.\nLo suyo termin muga con Exulv, Villar Luengo, Finollosa d'Exarc, Exarc de la Val, Cuevas d'Almud\u00e9n, Palomar, Cabra y La Zoma.\nToponimia.\nBi ha cronistas que creyen que corresponde con la \"Laxta\" celtibera. En los escritos arabes s'escribiba \"Alulgha\" que significa \"Val Tuerta\". Son variants medievals de lo nombre \"Ailaga\" y en lat\u00edn \"Iliacham\", que por eixemplo se vei en la Bula d'Hadri\u00e1n IV en 1158, en a que se nombra esta localidat como una d'as mugas d'a diocesi de Zaragoza. \nLo pareixito con Allaca ye casual (homonimia), manimenos los aragoneses medievals podeban trobar mes pareixito con l'au de presa \"alica\" que con a mata punchuta \"Allaca\", como podemos veyer en \"\":\nHistoria.\nLa primera menci\u00f3n ye en 1118, cuan Alifonso I don\u00f3 Aliaga a \"Lope Ioanes\" de Tarazona. La reconquiesta definitiva ha estato con Alifonso II. En 1163 la don\u00f3 a la Orden de lo Hespital. Bels lugars que huei son en lo termin municipal d'Aliaga perteneixeban a la Comunidat de Teruel."}
{"id": "13357", "revid": "69718", "url": "https://an.wikipedia.org/wiki?curid=13357", "title": "Cabra (Teruel)", "text": "Cabra (\"Castel de Cabra\" en castellano), ye un municipio aragon\u00e9s d'a provincia de Teruel, situato en a comarca d'as Cuencas Meneras.\nA suya poblaci\u00f3n ye de 147 habitants en 2008, en una superficie de 29,44 km\u00b2, con una densidat de poblaci\u00f3n de 4,99 hab/km\u00b2.\nCheograf\u00eda.\nYe situau a lo norte d'as sierras de Sant Chust y d'Exulve, en una costera chunto a lo r\u00edo de Cabra, a 1.088 metros d'altaria sobre o livel d'a mar y a una distancia de 92 km d'a ciudat de Teruel, a capital d'a suya provincia, y de 123\u00a0km d'a ciudat de Zaragoza, a capital d'Arag\u00f3n.\nIncluye lo despoblau de Las Adobas.\nMugas.\nLo suyo termin municipal muga con Canyizar de l'Olivar, La Zoma, Aguilar, Palomar, Mont Alb\u00e1n y Torre de las Arcas.\nToponimia.\nPor un regular en os textos medievals veyemos siempre nom\u00e1s que Cabra y sale asinas en o censo de Campoflorido de 1713. Bi ha chent viella en o Baixo Arag\u00f3n que encara dice Cabra a lo lugar. Castel pareixe reintroducito pa diferenciar-lo de Cabra de Mora, tami\u00e9n Cabra a secas en 1713. Cabra puede que no vienga d'o lat\u00edn \"capra\", l'animal, porque bi ha muitos toponimos y hidronimos pareixitos (r\u00edo Cabra, r\u00edo Cabriuel o primero vien d'Igabrum y o segundo de \"Capreolus\", \"cuerzo\"). Seguntes Agust\u00edn Ubieto Arteta un \"CASTELLUM de Crabas\" mencionato en un texto de 1212 corresponde a iste toponimo y a forma Castel de Cabras se documenta en o Fogache de 1495, Cabras entre 1730 y 1787, y Castel de Cabra dende 1834. En as actas d'as Corz de Maella de 1404 s'escribe \"Castial de Cabras\".\nYe f\u00e1cil de trabucar-se con Castiel de Crabas d'a provincia de Castell\u00f3n, \"Castell de Cabres\" en catal\u00e1n. Tami\u00e9n bi ha una pardina en Cuevas Labradas con nombre Castiel de Cabras.\nHistoria.\nDependeba d'a \"Comanda de Mont Alb\u00e1n\" d'a Orden de Sant Chaime."}
{"id": "13359", "revid": "610", "url": "https://an.wikipedia.org/wiki?curid=13359", "title": "Borobia", "text": "Borobia ye un municipio de la provincia de Soria (Castiella y Ley\u00f3n). La poblaci\u00f3n ye de 270 habitants (2014) en una superficie de 62,57\u00a0km\u00b2 y una densidat de 4,32 hab/km\u00b2.\nToponimia.\nLo toponimo \"Borobia\" s'ha quiesto explicar a partir de lo celtiberico \"Virovia\" (se conoixe una ceca \"Uirouias\"), adaptau en lat\u00edn como \"Berobia\", que dimpu\u00e9s preni\u00f3 una pronunciaci\u00f3n en lat\u00edn vulgar como \"Borobia\".\nCheograf\u00eda.\nBorobia ye situada a lo sud de la Sierra de Toranzo y en la marguin ezquierda de lo r\u00edo Manubles, que baixa de la versant occidental de la Sierra de Tablado y desaugua lo suyo termin. En la zona entre Borobia y Ciria cambia la suya direcci\u00f3n E-W por una direcci\u00f3n N-S, como atros r\u00edos de la comarca, que presentan \"codos de captura\" (indicadors de captura fluvial), a causa d'una erosi\u00f3n remontant mes gran en los tributarios de lo r\u00edo Xal\u00f3n que en los triburarios de lo r\u00edo Duero. Entre lo r\u00edo Manubles y lo barranco d'el Celorio se troba la Laguna de Borobia.\nMugas.\nLo suyo termin municipal muga con Ciria, Noviercas, \u00d3lvega, con un enclau de lo termin municipal de Soria capital y con Berat\u00f3n en la provincia de Soria y con Pomer, Calcena y Purillosa en la provincia de Zaragoza.\nHistoria.\nLa villa esti\u00f3 propiedat de la branca castellana de la familia Luna, mariscals de Castiella."}
{"id": "13360", "revid": "610", "url": "https://an.wikipedia.org/wiki?curid=13360", "title": "Diftongaci\u00f3n debant de Yod", "text": "Yod ye un soniu palatal dito asinas por a pronunciaci\u00f3n d'a letra ebreya \"yod\" y que influye en a evoluci\u00f3n d'as palabras latinas enta as lenguas romances. L'orichen d'este sonito ye variau.\nOs romances navarro-aragon\u00e9s y asturleyon\u00e9s diftongan as vocals curtas latinas \"O\" y \"E\" porque yeran mas ubiertas, y tami\u00e9n diftongan debant de Yod. O mozarabe central y de bellas rechions como a val d'Ebro tami\u00e9n diftongaba debant de YOD.\nO castellano y bel dialecto suritaliano no diftongan debant de Yod encara que diftonguen as vocals curtas latinas \"O\" y \"E\" en toz os atros casos.\nO franc\u00e9s medieval diftongaba a vocal \"O\" debant de Yod, y saliban triftongos que en franc\u00e9s actual son reducitos a \"ui\". (\"Nueit\" &gt; \"nuit\").\nTrobamos estas mesmas formas en catal\u00e1n medieval: \"huit\", \"nuit\", \"hui\". Y existe a hipotesi seguntes a cual o catal\u00e1n medieval diftongaba debant de yod, manimenos no ye documentau."}
{"id": "13361", "revid": "41", "url": "https://an.wikipedia.org/wiki?curid=13361", "title": "Borobia (Soria)", "text": ""}
{"id": "13362", "revid": "41", "url": "https://an.wikipedia.org/wiki?curid=13362", "title": "Adradas (Soria)", "text": ""}
{"id": "13363", "revid": "69718", "url": "https://an.wikipedia.org/wiki?curid=13363", "title": "Sinyor\u00eda de Beaujeu", "text": "A sinyor\u00eda de Beaujeu esti\u00f3 una churisdicci\u00f3n feudal centrata en a ciudat de Beaujeu, conoixita como Beaujolais (en arpit\u00e1n \"Bi\u00f4jol\u00eas\"), que s'ementa ya o sieglo X con Onofre I, que viviba en o 930. Desaparixi\u00f3 lo 4 de marzo de 1790, unindo-se con as antigas provincias d'o Leon\u00e9s y Forez, en o departamento de Roine y Loira (dividito en 1793)."}
{"id": "13364", "revid": "329", "url": "https://an.wikipedia.org/wiki?curid=13364", "title": "Carrascosa d'a Sarra", "text": ""}
{"id": "13365", "revid": "610", "url": "https://an.wikipedia.org/wiki?curid=13365", "title": "Escuita", "text": "Escuita (\"Escucha\" en castellano) ye un municipio aragon\u00e9s de la provincia de Teruel, situato en la comarca de las Cuencas Meneras. La suya poblaci\u00f3n yera de 1.003 habitants en 2013, en una superficie de 24,11 km\u00b2.\nCheograf\u00eda.\nYe situato en lo Semontano de la Sierra de Sant Chust. Comprende lo lugar de Val de Conellos, a lo sud d'esta sierra. En 1970 se construy\u00f3 una central termica pa aprofeitar lo lignito.\nMugas.\nLo suyo termin municipal muga con Palomar, con Cuevas d'Almud\u00e9n, con Mezquita d'Exarc, con l'aria de Son d'el Puerto de lo termin de Riello, con Utriellas y con Mont Alb\u00e1n.\nHistoria.\nEn la Edat Meya dependi\u00f3 de la \"Comanda de Mont Alb\u00e1n\" de la Orden de Sant Chaime.\nToponimia.\nSe troba documentato con fonetica aragonesa como \"Scuita\" en \"\".\nMadoz lo fa remontar a un \"escuita\" no citando deng\u00fan texto a on se leiga. La suya interpretaci\u00f3n ye la mesma que lo micropotoponimo de Pano (Ribagorza), a on bi ha un \"Tozal de las Escuchas\", que antigament debi\u00f3 estar \"Tozal de los Escuitas\".. Los \"Escuitas\" yeran en a Edat Meya vichilants que entraban de nueits en lo terreno de los enemigos pa observar los suyos movimientos.\nEn lo \"Libro del Reparo del General\" de 1489-1491 s'escribe \"Scucha\", como en la mayor parte de los textos medievals.\nEntre los microtoponimos actuals, bi n'ha bel\u00fan en aragon\u00e9s como \"Escallos\", que responde a la fonetica de l'aragon\u00e9s de la Val de l'Ebro."}
{"id": "13366", "revid": "69718", "url": "https://an.wikipedia.org/wiki?curid=13366", "title": "Palomar (Teruel)", "text": "Palomar (\"Palomar de Arroyos\" en castellano) ye un municipio aragon\u00e9s d'a provincia de Teruel, situato en a comarca d'as Cuencas Meneras.\nA suya poblaci\u00f3n ye de 210 habitants (2008), en una superficie de 33,6 km\u00b2 y una densidat de poblaci\u00f3n de 6,25 hab/km\u00b2.\nCheograf\u00eda.\nPalomar ye situato en o piet d'a Sierra de Sant Chust, a 1.206 metros d'altaria sobre o livel d'a mar, a una distancia de 99 km de Teruel, a capital d'a suya provincia.\nMugas.\nO suyo termin municipal muga con Aliaga, Cuevas d'Almud\u00e9n, Escuita, Mont Alb\u00e1n y Cabra.\nHistoria.\nDependeba d'a comanda de Mont Alb\u00e1n d'a Orden de Sant Chaime."}
{"id": "13367", "revid": "401", "url": "https://an.wikipedia.org/wiki?curid=13367", "title": "Aliaga (Teruel)", "text": ""}
{"id": "13368", "revid": "18823", "url": "https://an.wikipedia.org/wiki?curid=13368", "title": "Beaujolais", "text": ""}
{"id": "13369", "revid": "3972", "url": "https://an.wikipedia.org/wiki?curid=13369", "title": "Diftongaci\u00f3n debant de YOD", "text": ""}
{"id": "13370", "revid": "610", "url": "https://an.wikipedia.org/wiki?curid=13370", "title": "Maicas", "text": "Maicas ye un municipio de la provincia de Teruel (Arag\u00f3n), situato en la comarca de las Cuencas Meneras. La suya poblaci\u00f3n ye de 35 habitants 2014 en una superficie de 24.7\u00a0km\u00b2.\nCheograf\u00eda.\nYe situata en lo semontano de la sierra de Mont Alb\u00e1n, cerca de lo R\u00edo Segura.\nMugas.\nLo suyo termin municipal muga con Corz d'Arag\u00f3n, con La Foz de la Viella, con Segura de los Banyos, con Anad\u00f3n, con Uesa y con Plou.\nToponimia.\nYera \"Maycos\" en las primicias de 1279-1280 y \"Maycas\" en lo fogache de 1495. \nEn textos de lo sieglo XV se reconoixen bels microtoponimos en aragon\u00e9s: \"Val de Pero Lop\", \"La Salada\", \"Canyada de Maicas\", \"El Forniello\", \"El Campiello\", \"Val de la Cub\", \"Las Foyuelas\", \"La Foya Thom\u00e1s\", \"La Plana (carrera el molino)\", \"El Bustal Redondo\", \"La Canyada\".\nHistoria.\nPerteneixeba \u00e0 la Honor de Uesa. En 1489 perteneixeba a la Sobrecollida de Mont Alb\u00e1n, pero en lo fogache de 1495 figura como una localidat de la Sobrecollida de Daroca.\nFiestas.\n17 de chinero Sant Ant\u00f3n y 16 d'agosto Sant Roque."}
{"id": "13372", "revid": "69718", "url": "https://an.wikipedia.org/wiki?curid=13372", "title": "Anad\u00f3n (Cuencas Meneras)", "text": "Anad\u00f3n ye un municipio de la provincia de Teruel, situau en la comarca de las Cuencas Meneras. La suya poblaci\u00f3n yera de habitants en 2020, en una superficie de 24,6 km\u00b2.\nCheograf\u00eda.\nYe situau a piet de la muela d'Anad\u00f3n.\nMugas.\nLo suyo termin municipal muga con Uesa, con Maicas, con Segura de los Banyos, con Salcediello, con Allueva.\nToponimia.\nLo toponimo \"Anad\u00f3n\" presenta lo sufixo -\u00f3n, que ye diminutivo pero tami\u00e9n puede formar posesivos a partir de nombres propios. Como diminutivo \"anad\u00f3n\" ye lo pollo de l'anade. Se puede interpretar como nombre de persona u embotada provinient de lo diminutivo porque dende 1199 se rechistra \"Anad\u00f3n\" como antroponimo en la val d'Ebro.\nEn textos de lo sieglo XV bi ha microtoponimos en aragon\u00e9s: \"La Foya\", \"Fuent del Bustal\", \"Los Losares\" (una partida de mont en la versant norte de la muela), \"Los Mariellyos\", \"La Fonteziella\", \"Collados de Albas\", \"Sarco\u00e7iello\", \"La Maxiella\", \"El Barranquiello\", \"Carrera Rodiella\", \"La Cueva\" u \"Las Huertas\".\nHistoria.\nEn la baixa Edat Meya, Anad\u00f3n, Blesa, Corz d'Arag\u00f3n, Chosa, Maicas, Muniesa, Plenas, Plou, Salcediello, Segura y Uesa formaban la \"Honor de Uesa\". En 1489 estas localidaz perteneixeban a la Sobrecollida de Mont Alb\u00e1n, y a diferencia de belunas d'estas, en 1495 Anad\u00f3n encara i yera.\nEn la primera mitat de lo sieglo XVII Anad\u00f3n y las localidaz de la Honor de Uesa pasoron a depender de la Comunidat de Daroca por compra y esdevinioron la Sexma de la Honor de Uesa. En 1646 yera una localidat de la vereda de Mont Alb\u00e1n. Entre 1711 y 1833 yera en lo correchimiento de Daroca. En 1834 teneba concello. Esti\u00f3 en lo partiu chudicial de Mont Alb\u00e1n pero en 1965 pas\u00f3 a lo partiu chudicial de Calamocha."}
{"id": "13373", "revid": "69718", "url": "https://an.wikipedia.org/wiki?curid=13373", "title": "Salcediello", "text": "Salcediello (\"Salcedillo\" en castellano) ye un municipio de la provincia de Teruel, situato en la comarca de las Cuencas Meneras. La suya poblaci\u00f3n yera de 10 habitants (2014) en una superficie de 16,9 km\u00b2.\nCheograf\u00eda.\nYe situato en lo piet de la Muela d'Anad\u00f3n.\nMugas.\nLo suyo termin municipal muga con Anad\u00f3n, Segura de los Banyos, Villanueva del Rebollar, Torreciella y Allueva.\nHistoria.\nEn 1489 perteneixeba a la Sobrecollida de Mont Alb\u00e1n, pero en lo fogache de 1495 figura como una localidat de la Sobrecollida de Daroca.\nToponimia.\nLo toponimo \"Salcediello\" yera \"Salzadiello\" en las primicias de 1279-1280, en lo fogache de 1495 apareixe ya como \"Salzediello\". La etimolochia de lo toponimo pareixe tener relaci\u00f3n con lo Salz &lt; SALIX, con los sufixos \"-edo\" &lt; -ETUM, y lo diminutivo \"-iello\" (chicot puesto con salzes).\nBi ha bel microtoponimo en aragon\u00e9s como \"Barranco de mon\", u \"El Cerro\" (con el sentito aragon\u00e9s y no castellano d'esta parola). Tami\u00e9n bi ha dos microtoponimos referents a \"lagunas\": \"Laguna de Enmedio\" y \"Laguna Baja\"."}
{"id": "13374", "revid": "69718", "url": "https://an.wikipedia.org/wiki?curid=13374", "title": "Segura de los Banyos", "text": "Segura de los Banyos (\"Segura de los Ba\u00f1os\" en castellano) ye un municipio aragon\u00e9s de la provincia de Teruel, situato en la comarca de las Cuencas Meneras. La suya poblaci\u00f3n yera de 39 habitants (2014), en una superficie de 54,6 km\u00b2.\nCheograf\u00eda.\nYe situato a lo sud de la Muela d'Anad\u00f3n, en lo interfluvio que bi ha entre los r\u00edos Segura (afluent de lo r\u00edo Mart\u00edn) y lo r\u00edo Aguas. Lo nuclio habitato ye mes a man de lo r\u00edo Segura, pero los Banyos de Segura son a 5\u00a0km, a cantos de lo r\u00edo Aguas, tampoco guaire luent de lo naixedero. Los banyos s'aproveitan dende 1716. Lo balneario funcion\u00f3 dica 1986.\nMugas.\nLo suyo termin municipal muga con La Foz de la Viella, Vivel, Villanueva del Rebollar, con Torreciella, Salcediello, Anad\u00f3n y Maicas.\nToponimia.\nYe \"Segura\", sin apelativo en las primicias de 1279-1280 y en lo fogache de 1495. L'orichen de lo nombre ye por la seguranza que daba esta villa fortificada con un castiello ya desapareixiu. L'orichen de l'apelativo ye por las auguas termals.\nEn textos medievals de lo sieglo XV trobamos una mayor\u00eda de microtoponimos en aragon\u00e9s: \"Canyada Santa Luc\u00eda de Salcediellyo\", \"Sendero Bajo\", \"El Puerto\", \"El Cereso\", \"Las Nogueras\", \"La Figuera\", \"Las Lomas\", \"El Prado de las Canyadas\", \"El Rubial\", \"el Mas de Pero Thomas\", \"La Forca\", \"Prado el Ferrero\", \"R\u00edo Aguas\", \"La Vega de Segura\".\nActualment trobamos \"La Planilla\", \"Las Coronas\", \"Barranco de la Calera\", \"Barranco de la Cerrada\", \"Lobera\", \"La Atalaya\", \"Sierra Pedregosa\", \"Barranco del Manzanera\" y \"Barranco de Lobera\". En la muga de lo termin municipal con Armiellas y Vivel trobamos una partida que no perteneixe a deng\u00fan de los dos municipios dita \"El Franco\", por a on ye lo \"Cerro del Royo\" u \"Cabezo del Poyo\", que en lo mapa de Jo\u00e3o Batista Labanha ye \"Cerro del Pueyo\".\nHistoria.\nEn 1489 perteneixeba a la Sobrecollida de Mont Alb\u00e1n, pero en lo fogache de 1495 figura como una localidat de la Sobrecullida de Daroca.\nCuan lo exercito liberal de lo cheneral Espartero abanzaba ta Cantaviella, la fortaleza de Segura resisti\u00f3 muito tiempo contra unas tropas muito mes numerosas que la rodeyaban de tot."}
{"id": "13375", "revid": "69718", "url": "https://an.wikipedia.org/wiki?curid=13375", "title": "Vivel (Teruel)", "text": "Vivel (\"Vivel del R\u00edo Mart\u00edn\" en castellano) ye un municipio de la provincia de Teruel, situau en la comarca de las Cuencas Meneras. La suya poblaci\u00f3n ye de habitants, en una superficie de km\u00b2.\nCheograf\u00eda.\nYe situau en lo forcallo de lo r\u00edo Segura con lo r\u00edo Mart\u00edn. Comprende lo lugar d'Armiellas con una poblaci\u00f3n de 10 habitants (1991).\nMugas.\nLo suyo termin municipal muga con Mont Alb\u00e1n, Mart\u00edn, Pancrudo, Fuent Ferrada, Villanueva del Rebollar, Segura de los Banyos y La Foz de la Viella.\nToponimia.\nLo toponimo \"Vivel\" s'explica a partir de lo lat\u00edn \"VIVARIUM\", parola que persiste en aragon\u00e9s actual como \"Viver\" con lo significau de terreno con tasca humida u con fuents.\nS'escribe \"Vivel\" dica 1797, encara que en lo Fogache de 1495 ye \"Butell\". S'escribe \"Vivel del R\u00edo Martin\", en 1834, \"Vivel del R\u00edo\", en 1857, \"Vivel del R\u00edo Mart\u00edn\" dende 1860.\nComo microtoponimo en aragon\u00e9s tenemos \"Lomas de la Plana\"."}
{"id": "13376", "revid": "69718", "url": "https://an.wikipedia.org/wiki?curid=13376", "title": "Villanueva del Rebollar", "text": "Villanueva del Rebollar (\"Villanueva del Rebollar de la Sierra\" en castellano) ye un municipio aragon\u00e9s de la provincia de Teruel, situato en la comarca de las Cuencas Meneras.\nLa suya poblaci\u00f3n ye de \u00a0habitants, en una superficie de 18,99\u00a0km\u00b2, con una densidat de poblaci\u00f3n de \u00a0hab/km\u00b2.\nCheograf\u00eda.\nYe situato en lo semontano sud de l'aliniaci\u00f3n sierra de Pelarda-sierra Pedregosa (serran\u00eda de Cucal\u00f3n).\nMugas.\nLo suyo termin municipal muga con Vivel, Fuent Ferrada, Torreciella y Segura de los Banyos.\nToponimia.\nEn las actas de lo proceso de Corz de Zaragoza de 1398-1400 s'escribe \"Villanueva\" como muga de la Comanda de Mont Alb\u00e1n con la Comunidat de Daroca:\nSeguntes Agust\u00edn Ubieto Arteta, s'escribe \"Villanueva\" dica 1609, \"Villanueva del Rebollar\" dende 1646 dica 1910 y \"Villanueva del Rebollar de la Sierra\", dende 1920. L'apelativo \"de la Sierra\" lo introducioron pa diferenciar iste municipio d'atra \"Villanueva del Rebollar\" en la provincia de Palencia.\nParla.\nRosa Ascoz L\u00e1zaro public\u00f3 un libro que replega lo lexico de Villanueva."}
{"id": "13377", "revid": "3972", "url": "https://an.wikipedia.org/wiki?curid=13377", "title": "Castel de Cabra", "text": ""}
{"id": "13379", "revid": "3972", "url": "https://an.wikipedia.org/wiki?curid=13379", "title": "A Fresneda", "text": ""}
{"id": "13380", "revid": "610", "url": "https://an.wikipedia.org/wiki?curid=13380", "title": "Salto d'augua", "text": "Un salto d'augua, brinco d'augua, chorrota, churro, sallent, cascant u cadreita ye a cayita d'un curso d'augua por espaldadero, por haber-ie un desnivel u ralla en o terreno, d'o paso d'un suelo de rocas duras a unatro de rocas mas tovas y erosionables, etcetra."}
{"id": "13381", "revid": "41", "url": "https://an.wikipedia.org/wiki?curid=13381", "title": "Brinco d'augua", "text": ""}
{"id": "13382", "revid": "610", "url": "https://an.wikipedia.org/wiki?curid=13382", "title": "Cadreita", "text": "Cadreita ye un municipio de Navarra situato a 75,5\u00a0km de Pamplona. A suya poblaci\u00f3n ye de 2.098 habitants en una superficie de 27,3\u00a0km\u00b2 y una densidat de 76,85 hab/km\u00b2."}
{"id": "13384", "revid": "401", "url": "https://an.wikipedia.org/wiki?curid=13384", "title": "Las Corz d'Espierba", "text": "Las Corz d'Espierba (\"Las Cortes de Espierba\" en castellano) ye un barrio d'Espierba, lugar d'o municipio de Bielsa, en a comarca de Sobrarbe (Uesca). Se troba en a valle Verde a man d'a carretera suya. No tiene garra habitants permanents, anque como toz os lugars d'ixa valle se b'han feto numerosas segundas residencias en as zagueras anyadas."}
{"id": "13385", "revid": "610", "url": "https://an.wikipedia.org/wiki?curid=13385", "title": "Bolsa de Bielsa", "text": "A bolsa de Bielsa esti\u00f3 la zaguera acci\u00f3n belica d'a Guerra Civil Espanyola en Arag\u00f3n. O que dimpu\u00e9s ser\u00eda un simbolo d'a resistencia republicana.\nEn o prencipio d'a guerra se formoron chicoz grupos de combatients por tot Arag\u00f3n, dimpu\u00e9s s'unioron en centurias y mas tardi en brigatas ta rematar formando a 43\u00aa divisi\u00f3n que yera composata por 4.500 soldaus baixo lo mando de Antonio Beltr\u00e1n \"l'Esquinazau\". Entre abril y chunio de 1938 s'enfrentoron a 43\u00aa divisi\u00f3n y l'exercito d'os sublevatos.\nA monico os nacionals fueron fendo replegar-sen en os Pireneus a las tropas republicanas. Bi heba unos 8.000 soldaus en as linias republicanas y debant d'\u00e9ls teneban un exercito de 15.000 hombres que teneba o refirme d'Alemanya y d'Italia.\nAsinas dende abril dica chunio de 1938 resistioron en Bielsa mientres atras poblacions como Biescas, Gab\u00edn, Chist\u00e9n, Plan u Sant Chuan de Plan yeran estricallatas con l'abance y os bombardeyos d'as tropas nacionals. Gran parti d'a poblaci\u00f3n civil mientres habi\u00f3 de marchar enta Francia.\nO 16 de chunio, dimpues de 166 d\u00edas de resistencia, os zaguers soldaus deixoron Parz\u00e1n y os sublevatos dentroron en a villa de Bielsa."}
{"id": "13386", "revid": "610", "url": "https://an.wikipedia.org/wiki?curid=13386", "title": "Zapatierno", "text": "Zapatierno ye un barrio d'o municipio de Bielsa relacionato con o lugar d'Espierba, en Sobrarbe (Uesca). Se troba en a valle Verde. No tien habitants permanents, anque como toz os lugars d'ixa valle se b'han feto numbrosas segundas residencias en as zagueras anyadas."}
{"id": "13387", "revid": "401", "url": "https://an.wikipedia.org/wiki?curid=13387", "title": "Oise", "text": "Oise (60) (en picardo \"O\u00e9se\") ye un departamento franc\u00e9s situato en a rechi\u00f3n d'Altos de Francia, a o norte d'o pa\u00eds.\nA suya poblaci\u00f3n ye de 766.441 habitants (1999) en una superficie de 5.860 km\u00b2, con una densidat de poblaci\u00f3n de 133 hab/km\u00b2.\nD'o departamento d'Oise, que tien a suya capital en a ciudat de Beauvais, en fan parte 4 districtos, 41 cantons y 693 comunas. O President d'o Consello Cheneral departamental ye Yves Rome."}
{"id": "13388", "revid": "401", "url": "https://an.wikipedia.org/wiki?curid=13388", "title": "Somme", "text": "Somme (80) (en picardo \"Sonme\") ye un departamento franc\u00e9s situato en a rechi\u00f3n d'Altos de Francia. A suya capital (u prefectura) ye Amiens. O suyo nombre viene d'o r\u00edo homonimo.\nA suya poblaci\u00f3n ye de 555.551 habitants (1999) en una superficie de 6.170 km\u00b2, con una densidat de poblaci\u00f3n de 90 hab/km\u00b2.\nEn fan parte 4 districtos, 23 cantons y 772 comunas."}
{"id": "13389", "revid": "41", "url": "https://an.wikipedia.org/wiki?curid=13389", "title": "Somme (departamento)", "text": ""}
{"id": "13390", "revid": "41", "url": "https://an.wikipedia.org/wiki?curid=13390", "title": "Charente-Maritime", "text": ""}
{"id": "13391", "revid": "610", "url": "https://an.wikipedia.org/wiki?curid=13391", "title": "Deux-S\u00e8vres", "text": "Deux-S\u00e8vres (79) (en petav\u00edn-santonch\u00e9s \"De\u00f9s Saevres\" u \"De\u00f9s-S\u00e9vres\") ye un departamento franc\u00e9s situato en a rechi\u00f3n de Nueva Aquitania. O suyo chentilicio franc\u00e9s ye \"Deux-S\u00e9vriens\".\nHistoria.\nDeux-S\u00e8vres ye un d'os ueitanta y tres departamentos orichinals creyatos mientres a Revoluci\u00f3n Francesa, o 4 de marzo de 1790 (en aplicaci\u00f3n d'a lei d'o 22 d'aviento de 1789). Fue creyato con territorios perteneixients a l'antiga provincia de Poitou.\nSobre o nombre.\n\"Deux-S\u00e8vres\" significa literalm\u00e9n \"Dos S\u00e8vres\": o S\u00e8vre Nantaise y o S\u00e8vre Niortaise son dos r\u00edos que naixen en iste departamento.\nCheograf\u00eda.\nMuga a o norte con Maine y Loira, a l'este con Viena, a o sud con Charanta y Charente Maritimo, y a l'ueste con Vend\u00e9e.\nDemograf\u00eda.\nNotas a la tabla:\nAs mayors ciudaz d'o departamento son (datos d'o censo de 1999):"}
{"id": "13392", "revid": "69718", "url": "https://an.wikipedia.org/wiki?curid=13392", "title": "Prefectura", "text": "O termin prefectura s'ha emplegato ta clamar a un organo de gubierno u aria territorial dende ixas envueltas de l'emperador romano Constant\u00edn o Grant, qui dividi\u00f3 l'imperio en cuatro prefecturas, cadaguna dividita en diocesis. De manera pareixita a un estato u una ciudat, teneban un amplo autogubierno, encara que le debeban fidelidat a Roma. O prefecto yera o cabalto d'a prefectura.\nO 17 d'abril de 1810, Chus\u00e9 Bonaparte dividi\u00f3 Espanya en trenta y ueito prefecturas en substituci\u00f3n d'os correchimientos. No se desvinioron efectibas de tot por os escaicimientos d'a Guerra d'o Franc\u00e9s. Se suprimioron en 1814 con a tornata de Ferrando VII."}
{"id": "13395", "revid": "3972", "url": "https://an.wikipedia.org/wiki?curid=13395", "title": "Vivel de lo r\u00edo Mart\u00edn", "text": ""}
{"id": "13396", "revid": "3972", "url": "https://an.wikipedia.org/wiki?curid=13396", "title": "Vivel de lo r\u00edo", "text": ""}
{"id": "13397", "revid": "3972", "url": "https://an.wikipedia.org/wiki?curid=13397", "title": "Vivel de lo R\u00edo", "text": ""}
{"id": "13398", "revid": "3972", "url": "https://an.wikipedia.org/wiki?curid=13398", "title": "Segura de Banyos", "text": ""}
{"id": "13399", "revid": "3972", "url": "https://an.wikipedia.org/wiki?curid=13399", "title": "Villanueva de lo Rebollar", "text": ""}
{"id": "13400", "revid": "3972", "url": "https://an.wikipedia.org/wiki?curid=13400", "title": "Villanueva d'o Rebollar", "text": ""}
{"id": "13401", "revid": "3972", "url": "https://an.wikipedia.org/wiki?curid=13401", "title": "Villanueva d'o Rebollar d'a Sierra", "text": ""}
{"id": "13404", "revid": "401", "url": "https://an.wikipedia.org/wiki?curid=13404", "title": "Eure y Loir", "text": "Eure y Loir (28) (\"Eure-et-Loir\" en franc\u00e9s) ye un departamento franc\u00e9s que perteneixe a la rechi\u00f3n de Centro-Val de Loira. Prene o suyo nombre d'os r\u00edos homonimos (Eure y Loir).\nA suya poblaci\u00f3n ye de 407.665 habitants (1999) en una superficie de 5.880 km\u00b2, con una densidat de poblaci\u00f3n de 69 hab/km\u00b2.\nA suya capital se troba en a ciudat de Chartres, y en fan parte 4 districtos, 15 cantons y 365 comunas."}
{"id": "13405", "revid": "3972", "url": "https://an.wikipedia.org/wiki?curid=13405", "title": "Eure-et-Loir", "text": ""}
{"id": "13406", "revid": "401", "url": "https://an.wikipedia.org/wiki?curid=13406", "title": "Loir y Cher", "text": "Loir y Cher (41) (en franc\u00e9s \"Loir-et-Cher\") ye un departamento franc\u00e9s que perteneixe a la rechi\u00f3n de Centro-Val de Loira, con capital en a ciudat de Blois. Prene o suyo nombre d'os r\u00edos homonimos, o r\u00edo Loir y o r\u00edo Cher.\nA suya poblaci\u00f3n ye de 314.968 habitants (1999) en una superficie de 6.343 km\u00b2, con una densidat de poblaci\u00f3n de 69 hab/km\u00b2.\nYe formato por 3 districtos, 15 cantons y 267 comunas.\nCheograf\u00eda.\nO departamento de Loir y Cher fa parte d'a rechi\u00f3n de Centro, y muga con os departamentos d'Eure y Loir, Loiret, Char, Indre, Indre y Loira y Sarthe."}
{"id": "13407", "revid": "3972", "url": "https://an.wikipedia.org/wiki?curid=13407", "title": "Loir-et-Cher", "text": ""}
{"id": "13408", "revid": "401", "url": "https://an.wikipedia.org/wiki?curid=13408", "title": "Loiret", "text": "Loiret (45) ye un departamento franc\u00e9s situato en a rechi\u00f3n de Centro-Val de Loira. Debe o suyo nombre a o r\u00edo Loiret.\nA suya poblaci\u00f3n ye de 618.126 habitants (1999) en una superficie de 6.775 km\u00b2, con una densidat de poblaci\u00f3n de 91 hab/km\u00b2.\nA capital d'o departamento se troba en a ciudat d'Orl\u00e9ans, y en fan parte 3 districtos, 41 cantons y 334 comunas."}
{"id": "13409", "revid": "69718", "url": "https://an.wikipedia.org/wiki?curid=13409", "title": "Plenas", "text": "Plenas ye una villa y municipio d'a provincia de Zaragoza (Arag\u00f3n), situata en a comarca d'o Campo de Belchit.\nA suya poblaci\u00f3n ye de 132 habitants (2010), en una superficie de 37,9\u00a0km\u00b2.\nCheograf\u00eda.\nA villa de Plenas se troba situata a 800 metros d'altaria sobre o livel d'a mar, a una distancia de 78 km d'a ciudat de Zaragoza, a capital d'a suya provincia y d'Arag\u00f3n.\nMugas.\nO suyo termin municipal muga con Moyuela, Blesa, Mont-fort, Loscos y Villar de los Navarros.\nToponimia.\nI hai una teor\u00eda que diz que o nombre de Plenas ye relacionau con a parola \"planas\" ya que o lugar se troba en un terreno plano.\nBi ha bel microtoponimo con component en aragon\u00e9s como a \"Balsa d'el Navallo\".\nHistoria.\nYe mencionada por primera vegada en o Fuero de Mont-fort en 1148. En a Edat Meya perteneixi\u00f3 en sinyor\u00eda a lo linache d'os Gilbert de Daroca. En 1500 esti\u00f3 vendida a la Comunidat de Daroca. Con os Decretos de Nueva Planta, Plenas pasa a formar parti d'o Correchimiento de Daroca.\nEn o sieglo XVIII vive a suya esplendor a causa d'o cautivo d'o zafr\u00e1n y o comercio d'a lana.\nEn 1833 pasa a formar parti d'a provincia de Zaragoza."}
{"id": "13410", "revid": "610", "url": "https://an.wikipedia.org/wiki?curid=13410", "title": "Alcher", "text": "Alcher (en arabe \u0627\u0644\u062c\u0632\u0627\u0626\u0631 \"al-Jaza'ir\", literalment \"as Islas\"; en franc\u00e9s y graf\u00eda etimolchica Alger) ye a capital y a ciudat mas gran d'Alcheria. D'alcuerdo con o censo de l'anyada 1998, a poblaci\u00f3n d'a ciudat yera d'1.519.570 habitants, anque a suya aria metropolitana teneba 2.135.630.\nClamata tami\u00e9n \"al-Bahja\" (\u0627\u0644\u0628\u0647\u062c\u0629) u \"Alcher a Blanca\" por a color blanca d'os suys edificios, Alcher ye situata en o norueste d'Africa chunto a la mar Mediterrania, y disposa d'o puerto mas important d'a zona. Fa parte d'a Organizaci\u00f3n d'as Ciudaz d'o Patrimonio d'a Humanidat.\nEsporte.\nA Marat\u00f3n d'Alcher ye una cursa de fundo celebrata en Alcher."}
{"id": "13412", "revid": "610", "url": "https://an.wikipedia.org/wiki?curid=13412", "title": "Vitoria", "text": "Vitoria (en castellano \"Vitoria\"; en basco \"Gasteiz\"; oficialment \"Vitoria-Gasteiz\") ye una ciudat espanyola, capital d'a provincia d'Alaba y d'a comunidat autonoma d'o Pa\u00eds Basco; asinas como d'a comarca d'a Cuadrilla de Vitoria.\nEn 2006 a suya poblaci\u00f3n yera de 227.568 habitants en una superficie de 276,81 km\u00b2, con una densidat de poblaci\u00f3n de 818,21 habitants/km\u00b2.\nEtimolochia.\nO toponimo \"Gasteiz\" esti\u00f3 o nombre d'a primitiva aldeya que i heba en o pueyo central d'a ciudat. Esta aldeya ye mencionada en o texto escrito en lat\u00edn medieval \"de ferro de Alaba\" de l'anyo 1025 adintro d'o \"Cartulario de San Mill\u00e1n de la Cogolla\" como \"Gastehiz\":\nO nombre \"Vitoria\" lo preni\u00f3 dimpu\u00e9s que o rei navarro Sancho VI lo Sabio la fundase (u refundase) en o mesmo puesto a on d'antes mas yera lo poblau de Gasteiz. Asinas que ye un toponimo navarro-aragon\u00e9s.\nCheograf\u00eda.\nA ciudat de Vitoria se troba situada a 525 metros d'altaria sobre lo livel d'a mar, a una distancia de 347 km d'a ciudat de Madrit, a capital d'Espanya."}
{"id": "13414", "revid": "69718", "url": "https://an.wikipedia.org/wiki?curid=13414", "title": "Izquierda Unida", "text": "Izquierda Unida (en aragon\u00e9s \"Ezquierda Unida\") yera una coalici\u00f3n politica de ezquierdas espanyola, formata en 1986 dimpu\u00e9s d'o Referendum d'entrada en a OTAN a travi\u00e9s d'una coalici\u00f3n de partius, o mas important d'os cuals ye o \"Partido Comunista de Espa\u00f1a\" (PCE). Dende 1992 ye un partiu politico anque bi ha doble militancia con os partius d'a coalici\u00f3n.\nHistoria d'IU.\nEn 1986 a Plataforma de Salida d'Espanya d'a OTAN deviene en a Plataforma d'a Ezquierda Unida y creya una coalici\u00f3n electoral con os siguents partius:\nO suyo lid\u00e9r ye o Coordinador Federal, que dende febrero de 2016 ye Alberto Garz\u00f3n.\nVeyer Tami\u00e9n.\nEzquierda Unida d'Arag\u00f3n."}
{"id": "13415", "revid": "82", "url": "https://an.wikipedia.org/wiki?curid=13415", "title": "Cucha Unita", "text": ""}
{"id": "13417", "revid": "610", "url": "https://an.wikipedia.org/wiki?curid=13417", "title": "Partido Aragon\u00e9s", "text": "O Partido Aragon\u00e9s (en aragon\u00e9s \"Partiu Aragon\u00e9s\") ye un partiu politico rechionalista de centro-dreita aragon\u00e9s, establiu o 27 d'aviento de 1977.\nEn succesivos congresos, iste partiu s'ha definito como nacionalista moderato y de centro, y se dici\u00f3 Partido Aragon\u00e9s Regionalista dica 1990 en que, antiparte d'o cambio de nombre, pas\u00f3 a definir-se como nacionalista. O suyo obchectivo, seguntes sinyalan os suyos estatutos, ye \"lograr cuantas fins promuevan y permitan a esfensa y o enriqueiximiento socioeconomico y cultural d'Arag\u00f3n \".\nO PAR reclama o reconoiximiento d'os dreitos historicos y una autonomia plena (con un sistema de financiamiento suficient) ta Arag\u00f3n. As cuestions de politica hidraulica han estau claus en l'acci\u00f3n d'o PAR, a travi\u00e9s d'o suyo refuse a o trescole de l'Ebro encluyito en succesivos plans hidrolochicos nacionals. A suya organizaci\u00f3n chovenil ye o Rolde Choben - J\u00f3venes del PAR\nFiguras relevants d'o PAR han estau o suyo primer president, Hip\u00f3lito G\u00f3mez de las Roces, que presidi\u00f3 o Gubierno d'Arag\u00f3n entre 1987 y 1991; o suyo secretario cheneral en diferents epocas y president d'o Gubierno d'Arag\u00f3n de 1991 a 1993, Emilio Eiroa Garc\u00eda; o suyo president en diversos periodos y actual Senador, Jos\u00e9 Mar\u00eda Mur Bernad; u entre atros, o suyo president dende 2000 y vicepresident d'o Gubierno d'Arag\u00f3n, Jos\u00e9 \u00c1ngel Biel Rivera.\nResultatos electorals.\nEleccions chenerals.\nEn as eleccions de 1977 se present\u00f3 con o nombre de Candidatura Aragonesa Independiente de Centro (CAIC), creyando-se l'anyo siguient o Partido Aragon\u00e9s Regionalista. En eleccions de 1982 se present\u00f3 con o nombre de Coalici\u00f3n Popular de Arag\u00f3n (AP-PDP-PAR) y en as eleccions de 1996 y 2011 con o Partido Popular."}
{"id": "13419", "revid": "82", "url": "https://an.wikipedia.org/wiki?curid=13419", "title": "Partido Aragon\u00e9s Regionalista", "text": ""}
{"id": "13425", "revid": "82", "url": "https://an.wikipedia.org/wiki?curid=13425", "title": "Liga Norte", "text": ""}
{"id": "13426", "revid": "69718", "url": "https://an.wikipedia.org/wiki?curid=13426", "title": "Cuevas d'Almud\u00e9n", "text": "Cuevas d'Almud\u00e9n (\"Cuevas de Almud\u00e9n\" en castellano) ye un municipio de la provincia de Teruel, situato en la comarcas d'Arag\u00f3n de las Cuencas Meneras. La suya poblaci\u00f3n yera de 116 habitants (2006), en una superficie de 35,8 km\u00b2.\nCheograf\u00eda.\nYe situau a lo sud de la Sierra de Sant Chust, en la Val d'Exarc.\nMugas.\nLo suyo termin municipal muga con Galv, con Mezquita d'Exarc, con Escuita, con Palomar, con Aliaga y con Exarc de la Val.\nHistoria.\nBi ha chacimientos d'a primera Edat de fierro y de cultura iberica."}
{"id": "13427", "revid": "69718", "url": "https://an.wikipedia.org/wiki?curid=13427", "title": "Finollosa d'Exarc", "text": "Finollosa d'Exarc (\"Hinojosa de Jarque\" en castellano) ye un municipio de la provincia de Teruel, situato en la comarca de las Cuencas Meneras. La suya poblaci\u00f3n yera de 148 habitants (2006), en una superficie de 36,5 km\u00b2.\nCheograf\u00eda.\nYe situato en la Val d'Exarc, a lo sud de la Sierra de Sant Chust.\nMugas.\nLo suyo termin municipal muga con Aliaga, Camariellas, Galv y Exarc de la Val.\nToponimia.\n\"Finollosa\" fa relaci\u00f3n a lo Finollo, y \"Exarc\" a \"orient\", \"levant\" en arabe (\"xarc\"). En \"\" figura como \"Finolosa\" u \"Finollosa\" sin apelativo.\nApareixe nom\u00e9s como \"Fenollosa\" en un texto de lo 14 d'abril de 1212 de concordia entre lo bispe de Zaragoza y lo concello y cap\u00edtol eclesiastico de Teruel sobre lo pago de decimas. Tamien escriben \"Fenollosa\" en las Actas de las Corz de Zaragoza de 1367.\nHistoria.\nBi ha chacimientos d'epoca ibero-romana que indican intenso poblamiento."}
{"id": "13428", "revid": "401", "url": "https://an.wikipedia.org/wiki?curid=13428", "title": "Mezquita d'Exarc", "text": "Mezquita d'Exarc (\"Mezquita de Jarque\" en castellano) ye un municipio d'a provincia de Teruel, situato en a comarca d'as Cuencas Meneras y en o partiu chudicial de Teruel.\nA suya poblaci\u00f3n ye de 117 habitants (2011) en una superficie de 31,14 km\u00b2, con una densidat de poblaci\u00f3n de 3,76 hab/km\u00b2.\nCheograf\u00eda.\nYe situato en una val d'o semontano sud d'a Sierra de Sant Chust conoixita como \"val d'Exarc\", a 1.251 metros d'altaria sobre o livel d'a mar y a una distancia de 55 km d'a ciudat de Teruel, a capital d'a suya provincia y d'o suyo partiu chudicial.\nMugas.\nO suyo termin municipal muga con Cuevas d'Almud\u00e9n, con Galv, con Canyada Vellida, con Riello y con Escuita.\nToponimia.\nEn o \"Cartulario d'Aliaga\" figura como \"Mezquita de Valde Xiarch\", ye dicir \"Mezquita de Val d'Exarc\", en textos d'arredol de 1220."}
{"id": "13429", "revid": "69718", "url": "https://an.wikipedia.org/wiki?curid=13429", "title": "Exarc de la Val", "text": "Exarc de la Val (\"Jarque de la Val\" en castellano) ye un municipio aragon\u00e9s d'a provincia de Teruel, situato en a comarca d'as Cuencas Meneras y partiu chudicial de Teruel.\nA suya poblaci\u00f3n yera de 90 habitants (2010), en una superficie de 29,2 km\u00b2.\nCheograf\u00eda.\nYe situato en a Val d'Exarc, a lo sud d'a Sierra de Sant Chust, a 1.269 metros d'altaria sobre o livel d'a mar y a una distancia de 61 km d'a ciudat de Teruel, a capital d'a suya provincia.\nO suyo termin municipal ye trescruzato por o r\u00edo Aliaga.\nMugas.\nO suyo termin municipal muga con Aliaga, Finollosa d'Exarc, Galv y Cuevas d'Almud\u00e9n.\nToponimia.\nO nombre pareixe que derive de l'arabe \"xarq\", que significa \"orient\"; encara que no ye de descartar que siga un toponimo d'orichen celta (bi ha toponimos celtas rematatos en -ac que deriban de terminacions en -acum) y que s'haiga arabizato en a Edat meya.\nS'escribiba de diferents maneras \"Xarch\", \"Xiarch\", \"Exarch\", y en 1118 \"Siarg\". A vegatas son nom\u00e1s que variants graficas d'una mesma pronunciaci\u00f3n. Manuel Alvar creye que a forma \"Siarg\" representa cambeo de posici\u00f3n de letras en a graf\u00eda \"is\" que representa a vegatas a o fonema /x/ en textos medievals, (\"faisa\", \"caisal\").\nSe castellaniza en l'oficial y prene vocal final pasando a \"Ejarque\" dende 1495 a 1646. Ye \"Jarque\" de 1713 a 1916 y \"Jarque de la Val\" dende 1916, d'alcuerdo con Antonio Ubieto Arteta."}
{"id": "13430", "revid": "610", "url": "https://an.wikipedia.org/wiki?curid=13430", "title": "Partido Socialista Obrero Espa\u00f1ol", "text": "O Partido Socialista Obrero Espa\u00f1ol (PSOE, en aragon\u00e9s \"Partiu Socialista Obrero Espanyol\"), establiu en 1879, ye o segundo partiu politico mas antigo d'Espanya en activo, superato nom\u00e1s por o \"Partido Carlista\" (establiu en 1833). Actualment s'autodefinen como un partiu socialdemocrata.\nFa parti d'o Partiu Socialista Europeu y d'a Internacional Socialista."}
{"id": "13432", "revid": "41", "url": "https://an.wikipedia.org/wiki?curid=13432", "title": "PSOE", "text": ""}
{"id": "13433", "revid": "41", "url": "https://an.wikipedia.org/wiki?curid=13433", "title": "Partiu Socialista Obrero Espanyol", "text": ""}
{"id": "13434", "revid": "41", "url": "https://an.wikipedia.org/wiki?curid=13434", "title": "Partido de los Socialistas de Arag\u00f3n", "text": "O Partido de los Socialistas de Arag\u00f3n (PSOE-Arag\u00f3n) (en aragon\u00e9s \"Partiu d'os Socialistas d'Arag\u00f3n\") ye a federaci\u00f3n d'o PSOE en Arag\u00f3n. O suyo secretario cheneral ye Marcelino Iglesias que ye tami\u00e9n o President d'o Gubierno d'Arag\u00f3n dende 1999. A suya organizaci\u00f3n chovenil son as Juventudes Socialistas de Arag\u00f3n (JSA).\nI habi\u00f3 un conflicto legal por as siglas \"PSA\" con os antigos militants d'o \"Partido Socialista de Arag\u00f3n\" de dimpu\u00e9s de 1978 y o \"Partido de los Socialistas de Arag\u00f3n\" no puede usar-las y alavez qued\u00f3 como \"PSOE-Arag\u00f3n\" dende 1978."}
{"id": "13436", "revid": "69718", "url": "https://an.wikipedia.org/wiki?curid=13436", "title": "Galv", "text": "Galv (\"Galve\" en castellano) ye un municipio de la provincia de Teruel, situato en la comarca de la Comunidat de Teruel. La suya poblaci\u00f3n ye de habitants en una superficie de 61,90\u00a0km\u00b2 y una densidat de poblaci\u00f3n de hab/km\u00b2.\nCheograf\u00eda.\nYe situau sobre una antiga cuenca sedimentaria de lo periodo Cretacio plena con sedimentos d'archila, atros materials continentals y fauna continental que viviba en la zona d'a on veniban estos aportes. Galv destaca por los suyos chacimientos paleontolochicos con dinosauros como l\"'Aragosaurus\" y mamiferos mesozoicos. Tiene un museu paleontolochico y maquetas de dinosauros.\nMugas.\nLo suyo termin municipal muga con Mezquita d'Exarc, Cuevas d'Almud\u00e9n, Exarc de la Val, Finollosa d'Exarc, Camariellas, Aguilar d'Alfambra, Orrios, Perals y Canyada Vellida.\nHistoria.\nBi ha chacimientos arqueolochicos eneoliticos, de la Edat de Bronze y de Cultura iberica. Lo chacimiento dito \"El Castelejo\" ye d'epoca iberica y musulmana.\nToponimia.\nEntre los microtoponimos en aragon\u00e9s tenemos \"Rambla de la Canaleta\" y un toponimo probablement castellanizato, \"El Castelejo\", que puet remotar-se a l'aragon\u00e9s \"Castelillo\"/\"Castelello\"."}
{"id": "13437", "revid": "401", "url": "https://an.wikipedia.org/wiki?curid=13437", "title": "Edward Jenner", "text": "Edward Jenner (17 de mayo de 1749 - 26 de chinero de 1823) esti\u00f3 un medico angl\u00e9s que treballaba en a localidat anglesa de Berkeley, en Gloucestershire. Se faci\u00f3 famoso por haber inventato a vacuna que dimpu\u00e9s perfeccionarba Louis Pasteur."}
{"id": "13438", "revid": "610", "url": "https://an.wikipedia.org/wiki?curid=13438", "title": "Isaac Newton", "text": "Sir Isaac Newton (25 d'aviento de 1642 - 20 de marzo de 1727) esti\u00f3 un alquimista, matematico, cientifico, y filosofo angl\u00e9s.\nNewton ye l'autor d'os \"Philosophiae Naturalis Principia Mathematica\" (1687), an describe a lei d'a gravedat y a tres leis d'o movimiento (leis d'a inercia), base d'a mecanica clasica. Newton esti\u00f3 lo primero que contrimostra que as leis naturals gubiernan os movimientos d'a Tierra, y d'o cielo. Newton tami\u00e9n creya un modelo matematico ta las leis de Kepler d'o movimiento d'os planetas. Quereba tami\u00e9n ampliar as suyas leis argumentando que as orbitas no yeran nom\u00e1s elipticas sino que tami\u00e9n pod\u00edan estar hiperbolicas y parabolicas. Newton tami\u00e9n contrimostra que a luz blanca ye composata d'una mezcla d'as atras colors. Son tami\u00e9n notables os seus argumentos a favor de que a luz ye composata de particlas."}
{"id": "13439", "revid": "69718", "url": "https://an.wikipedia.org/wiki?curid=13439", "title": "Nogueras", "text": "Nogueras ye un municipio de la provincia de Teruel (Arag\u00f3n), situau en la comarca de Xiloca. La suya poblaci\u00f3n ye de 30 habitants (2013), en una superficie de 18,8\u00a0km\u00b2.\nCheograf\u00eda.\nYe situau a l'este y a piet de la sierra de Ferrera y a lo norte de la sierra de Badenas, en lo cabaixo de la serran\u00eda de Cucal\u00f3n a on encomienza una plana, chunto a lo r\u00edo Camaras.\nMugas.\nLo suyo termin municipal muga con Santa Cruz de Nogueras, con Lueixma, con Ferrera de los Navarros y con Villar de los Navarros.\nHistoria.\nPertenexi\u00f3 a la Sexma de Trassierra adintro de la Comunidat de Daroca.\nToponimia.\nLo toponimo \"Noguera\" ye la evoluci\u00f3n de lo lat\u00edn \"NUCARIA\" y representa la conservaci\u00f3n d'un aragonesismo en un puesto a on huei se parla castellano. Se conoix la variant toponimica con sufixo -uela \"Nogueruelas\" de 1609.\nLuengas y parlas.\nActualment en Nogueras, como en toda la comarca de Xiloca se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charr\u00f3 en la Edat Meya en las comunidatz de la muga suroccidental de lo Reino d'Arag\u00f3n. Lo lexico aragon\u00e9s d'intr\u00e9s etnografico de Nogueras se conoix relativament bien por figurar esta localidat en l'ALEANR con la sigla \"Te 100\". La tami\u00e9n ha publicau estudios sobre vocabulario local y articlos de tematica medieval con apendices documentals que amuestran l'aragon\u00e9s que s'escribiba en esta comarca en la baixa Edat Meya."}
{"id": "13440", "revid": "69718", "url": "https://an.wikipedia.org/wiki?curid=13440", "title": "Santa Cruz de Nogueras", "text": "Santa Cruz de Nogueras ye un municipio de la provincia de Teruel (Arag\u00f3n), situau en la comarca de Xiloca. La suya poblaci\u00f3n ye de 38 habitants (2013) en una superficie de 15,2\u00a0km\u00b2.\nCheograf\u00eda.\nYe situau en un puyal\u00f3n en la marguin ezquierda de lo r\u00edo Camaras, baixo la versant Este de la Sierra de Ferrera y a lo norte de la Sierra d'Orich.\nHistoria.\nPertenexi\u00f3 a la Sexma de Trassierra.\nToponimia.\nLo toponimo \"Santa Cruz de Nogueras\" reti\u00e9n l'aragonesismo \"Nogueras\" en un puesto a on se charr\u00f3 aragon\u00e9s en la Edat Meya pero a on actualment se parla castellano, idioma que fa servir \"nogal\" pa dicir \"noguera\". Manimenos este elemento toponimico se refiere que este lugar ye cerca de lo lugar de Nogueras."}
{"id": "13441", "revid": "610", "url": "https://an.wikipedia.org/wiki?curid=13441", "title": "Badenas", "text": "Badenas ye un municipio de la provincia de Teruel (Arag\u00f3n), situau en la comarca de Xiloca y partiu chudicial de Calamocha.\nLa suya poblaci\u00f3n ye de 20 habitants (2013) en una superficie de 31,3\u00a0km\u00b2.\nCheograf\u00eda.\nBadenas ye situau a lo norte a piet de la Sierra d'Orich y chunto a la marguin dreita de lo r\u00edo Camaras, que traviesa lo termin municipal de Badenas entre la sierra d'Orich y la sierra de Ferrera. Ye a 998 metros d'altaria dencima de lo livel d'a mar y a una distancia de 113 km de la ciudat de Teruel, la capital de la suya provincia.\nMugas.\nLo termin municipal de Badenas muga con los termins municipals de Santa Cruz de Nogueras, Loscos, Cucal\u00f3n, Lanzuela, Fuent Buena y Lueixma.\nHistoria.\nPerteneixi\u00f3 a la Sexma de Trassierra.\nToponimia.\nEn la Bula d'Adri\u00e1n IV ya fan menci\u00f3n de Badenas como \"Badenes\" (22 de chunio de 1158):"}
{"id": "13442", "revid": "610", "url": "https://an.wikipedia.org/wiki?curid=13442", "title": "Ferreruela de la Uerba", "text": "Ferreruela de la Uerba (\"Ferreruela de Huerva\" en castellano) ye un municipio de la provincia de Teruel (Arag\u00f3n), situau en la comarca de Xiloca. La suya poblaci\u00f3n ye de 87 habitants en una superficie de 20,4\u00a0km\u00b2.\nCheograf\u00eda.\nYe situau a piet de la sierra de Cucal\u00f3n.\nMugas.\nLo suyo termin muga con Cucal\u00f3n, con Lagueruela, con Calamocha, con Burbaguena, con Baguena, con Anento y con Lech\u00f3n.\nHistoria.\nComo atras aldeyas de la redolada en l'anyo 1248, por privilechio de Chaime I d'Arag\u00f3n, pasa a fer part de la Comunidat d'Aldeyas de Daroca, en la Sexma del Campo de Gallocanta. La Comunidat d'Aldeyas de Daroca fue disuelta en 1838.\nParla.\nEn 1989 lo filologo y escritor Chus\u00e9 Carlos Rubio La\u00ednez repleg\u00f3 40 palabras que calific\u00f3 de \"lexico aragon\u00e9s\""}
{"id": "13443", "revid": "610", "url": "https://an.wikipedia.org/wiki?curid=13443", "title": "Villafermosa", "text": "Villafermosa (\"Villahermosa del Campo\" en castellano) ye un municipio aragon\u00e9s de la provincia de Teruel, situau en la comarca de Xiloca.\nLa suya poblaci\u00f3n ye de habitants, en una superficie de 19,2 km\u00b2, con una densidat de poblaci\u00f3n de hab/km\u00b2.\nCheograf\u00eda.\nYe situada a en Campo Romanos a piet de la Sierra de Cucal\u00f3n, a 956 metros d'altaria sobre lo livel d'a mar, a una distancia de 124 km de Teruel, la capital de la suya provincia. Cuasi tot lo termin municipal de Villafermosa ye plan, de fueras de lo cabo oriental, a on ye una part de la \"Sierra de Santa Catalina\", prolongaci\u00f3n meridional de la Sierra de Peco.\nToponimia.\nSe creye que corresponde con \"Villaalbiella\" de lo documento de 1205 an que lo bispe de Zaragoza Rem\u00f3n de Castrocol adchudica decimas y primicias a diferents ilesias de la Comunidat de Daroca. Lo cambeo de nombre se produci\u00f3 antes de lo sieglo XIV, porque en lo \"\"Fogache de 1495\" ya fegura \"Villafermosa\", y antes de 1373 porque en lo \"libro de la manifestaci\u00f3n de lo morabet\u00edn de las aldeyas de la ciudat de Daroca\"\" fegura como \"Villa Fermosa\".\nLa denominaci\u00f3n de \"villa\" se troba en atros lugars de la redolada, y l'adchectivo aragon\u00e9s \"fermosa\" da un matiz sucherent como en atros lugars de la redolada (\"Cuencabuena\", \"Fuent Buena\", \"Valverde\", \"Cam\u00edn Reyal\") y puet reflectar fundacions dimpu\u00e9s de la reconquiesta an que se quereba fer venir repobladors.\nHistoria.\nLa fundaci\u00f3n de Villafermosa eclix\u00f3 las aldeyas de Baselga y La Salce.\nFiestas.\nLo zaguer sabado de mayo se fa una romer\u00eda en lo Santo (Ermita de Sant Miguel). Fiestas en honor a Sant Cherv\u00e1s y San Protasio, en la segunda quincena de chulio."}
{"id": "13444", "revid": "69718", "url": "https://an.wikipedia.org/wiki?curid=13444", "title": "Lanzuela", "text": "Lanzuela ye un municipio de la provincia de Teruel (Arag\u00f3n), situato en la comarca de lo Xiloca. A suya poblaci\u00f3n ye de 32 habitants en una superficie de 14,2\u00a0km\u00b2.\nCheograf\u00eda.\nYe situato en lo piet de la sierra de Cucal\u00f3n chunto a lo r\u00edo Lanzuela\nMugas.\nLo suyo termin municipal muga con Badenas, Cucal\u00f3n, Villafermosa, Fuent Buena y Lueixma.\nHistoria.\nPerteneixi\u00f3 a la Sexma de Trassierra.\nToponimia.\nLo toponimo \"Lanzuela\" se creye derivato de lo lat\u00edn \"LANCEOLA\", diminutivo de \"lanza\"."}
{"id": "13446", "revid": "401", "url": "https://an.wikipedia.org/wiki?curid=13446", "title": "Subprefectura", "text": "Una subprefectura ye un ran administrativo que ye por debaixo d'una prefectura u provincia. Ye aplicato en bel pa\u00eds como Albania, Brasil, Burkina Faso, Chad, China, Chap\u00f3n, Francia, Guinea, Guadalupe, Turqu\u00eda y Vietnam."}
{"id": "13447", "revid": "3972", "url": "https://an.wikipedia.org/wiki?curid=13447", "title": "Sotzprefectura", "text": ""}
{"id": "13448", "revid": "610", "url": "https://an.wikipedia.org/wiki?curid=13448", "title": "R\u00edo Uerba", "text": "La Uerba (\"Huerva\" en castellano) ye un r\u00edo aragon\u00e9s, afluent d'Ebro. Naixe en Fuent Frida, en a sierra d'Orich (Sistema Iberico) en a provincia de Teruel.\nLocalidaz importants por a on pasa son Vistabella, Villanueva de la Uerba, Muel, Cuart de la Uerba, Cadret, Mar\u00eda de la Uerba y Zaragoza a on que desemboca.\nEn Zaragoza capital le dicen \"La Uerba\", representando un caso de conservaci\u00f3n d'o chenero femen\u00edn que tienen muitos r\u00edos en aragon\u00e9s y en lat\u00edn.\nA suya compleganza tien un total de 1.020\u00a0km\u00b2, travesando distintas comarcas aragonesas, con una largaria total de 128\u00a0km. dica a suya desembocadura en o r\u00edo Ebro en a ciudat de Zaragoza.\nToponimia.\nO hidronimo \"Uerba\" se documenta dende o periodo Andalus\u00ed como \"Warba\" u \"Baltax\". \"Baltax\" ye tami\u00e9n en ixas fuents o nombre d'un territorio con categor\u00eda de \"balad\" u de \"iqlim\" dependient d'a K\u016bra de Saraqusta y regau por o r\u00edo homonimo dende Muel dica Saraqusta.\nS'ha quiesto interpretar este hidronimo a partir d'o celta \"Olca\" (\"ribera\"). Manimenos s'ha visto a existencia d'uns cuantos hidronimos con una radiz pareixida en atras zonas d'o sudueste d'Europa: \"Orb\", \"Orbieu\", \"Orbi\", \"Orbego\", \"Orballeira\", \"Orvallo\", \"Urbi\u00f3n\", especialment concentraus en o norueste d'a Peninsula Iberica y que permiten reconstruir una radiz hipotetica *\"ORWA\", sin relaci\u00f3n con \"olca\".\nRecorrito.\nNaixedero.\nLa Uerba tien o suyo naixedero entre as Sierras Pelarda y de Orich a una altaria de 1.280 m, concretament en o termin municipal de Fuent Frida en a comarca de Xiloca, provincia de Teruel. O puesto exacto a on naixe o r\u00edo no ye senyalizato, pero se troba nom\u00e1s a uns 100 m d'a ermita de Nuestra Sinyora de Losiella (actualment en castellano local \"Ermita de la Virgen de La Silla\"), asinas que se localiza sin guaire problema.\nEn iste primer trampo de 40\u00a0km entre o naixedero y a localidat de Villafermosa ye a on o r\u00edo creya un polito soto de ribera.\nCampo de Daroca.\nLa Uerba dentra en a provincia de Zaragoza a travi\u00e9s de la plana de Campo Romanos (Campo de Daroca), que fa part de la depresi\u00f3n de Calatay\u00fa y Mont-alb\u00e1n. D'antes esta zona yera de la cuenca de Xal\u00f3n pero que dimpu\u00e9s d'un proceso de captura fluvial pas\u00f3 a desauguar enta La Uerba.\nEn iste sector o r\u00edo ye muito mas lento y reculle as mayors aportes d'augua d'o suyo recorrito a travi\u00e9s d'o r\u00edo Lanzuela y o barranco de Villalpardo. O cabal total que aporta La Uerba a Ebro ye de nom\u00e1s 67 hectometros cubicos, debito a os poquez afluents que tien y a que as auguas soterranas que reculle son tami\u00e9n pocas.\nCampo de Carinyena.\nEn o Campo de Carinyena cambea de tot o escenario que trescruza La Uerba. O r\u00edo pasa entre os carrascals que poblan as versants septentrionals d'as sierras de Peco y de Ferrera.\nYe tami\u00e9n en ista comarca a on se troba un d'os trampos mas politos d'o r\u00edo, as suyas foces. Mas entabant se troba l'entibo d'as Torcas, o primero d'os que regulan o curso d'o r\u00edo. Destacable ye tami\u00e9n \"Los Calderones\", una foz de meyo kilometro am\u00e1s de Vistabella.\nO segundo entibo que bi ha sobre o r\u00edo se troba tami\u00e9n en a comarca, l'entibo de Mezalocha, destacando o suyo paisache de calsinera.\nEn o lugar de Muel se puet veyer un polito salto d'augua en o parque d'a localidat, chunto a la ermita d'a Virchen d'a Fuent, en a que se troban obras de Goya.\nTrampo final.\nLa Uerba dentra en a Comarca Central en o suyo trampo final por o municipio de Mozota. La Uerba dentra por o sud de Zaragoza y pasa chunto a o Parque Gran, ta bels metros mas entabant amagar-se baixo as carreras d'a ciudat dica a suya desembocadura en o r\u00edo Ebro.\nFauna.\nEntre as especies que se pueden trobar en La Uerba son o cangrillo de r\u00edo com\u00fan (\"Austropotamobius pallipes\"), o barbo culirroyo (\"Barbus haasi\"), a madrilla (\"Rutilus arcasii\" y \"Chondrostoma toxostoma\"), especies que sirven d'alimento a o culebrizo (\"Natrix maura\") y a rata d'augua (\"Arvicola sapidus\")."}
{"id": "13449", "revid": "3972", "url": "https://an.wikipedia.org/wiki?curid=13449", "title": "Uerva", "text": ""}
{"id": "13450", "revid": "3972", "url": "https://an.wikipedia.org/wiki?curid=13450", "title": "Mont Perduto", "text": ""}
{"id": "13451", "revid": "8541", "url": "https://an.wikipedia.org/wiki?curid=13451", "title": "Valle de Pineta", "text": ""}
{"id": "13452", "revid": "401", "url": "https://an.wikipedia.org/wiki?curid=13452", "title": "Loira Atlantica", "text": "A Loira Atlantica (44) (en franc\u00e9s \"Loire-Atlantique\", en bret\u00f3n \"Liger-Atlantel\") ye un departamento franc\u00e9s situato en a rechi\u00f3n de Pa\u00edses d'a Loira, encara que feba parti de l'antiga provincia de Bretanya.\nA suya poblaci\u00f3n ye de 1.134.266 habitants (1999) en una superficie de 6.815 km\u00b2, con una densidat de poblaci\u00f3n de 174 hab/km\u00b2.\nO departamento ye formato por 3 districtos, 59 cantons y 221 comunas, estando a suya capital a ciudat de Naoned, que ye a capital historica de Bretanya. O president d'o Consello Cheneral d'o Departamento ye Patrick Mareschal."}
{"id": "13453", "revid": "41", "url": "https://an.wikipedia.org/wiki?curid=13453", "title": "Loire-Atlantique", "text": ""}
{"id": "13456", "revid": "69718", "url": "https://an.wikipedia.org/wiki?curid=13456", "title": "Lagueruela", "text": "Lagueruela ye un municipio de la provincia de Teruel (Arag\u00f3n), situato en la comarca de Xiloca. La suya poblaci\u00f3n ye de 72 habitants (2013) en una superficie de 26,34\u00a0km\u00b2.\nToponimia.\nLo toponimo \"Lagueruela\" ye un diminutivo toponimico con sufixo -uela indicador de lugars chicoz. Podr\u00eda relacionar-se con lo lat\u00edn \"LACUS\" (\"lago\"), a travi\u00e9s de lo suyo plural neutro \"LACORA\", u con lo lat\u00edn \"AREOLA\" (\"aria\" chica, \"era\" chica).\nCheograf\u00eda.\nYe situato en la marguin de Campo Romanos que fa de semontano de la Sierra de Cucal\u00f3n.\nMugas.\nLo suyo termin muga con Calamocha, Ferreruela de la Uerba, Cucal\u00f3n y Beya.\nHistoria.\nEn la Edat Meya s'anexion\u00f3 l'aldeya de La Tonda, que heba esdeveniu una pardina."}
{"id": "13457", "revid": "610", "url": "https://an.wikipedia.org/wiki?curid=13457", "title": "Beya", "text": "Beya (\"Bea\" en castellano y oficialment) ye un municipio de la provincia de Teruel (Arag\u00f3n), situau en la comarca de Xiloca.\nLa suya poblaci\u00f3n ye de habitants (2011), en una superficie de 23,37\u00a0km\u00b2, con una densidat de poblaci\u00f3n de hab/km\u00b2.\nCheograf\u00eda.\nYe situau chunto a lo curso alto de La Uerba a piet de la sierra d'Orich cerca de la vaguada d'un barranco que baixa dende El Portichuelo d'Orich, que la desparte de la sierra de Cucal\u00f3n. Beya ye a 1.134 metros d'altaria sobre lo livel d'a mar y a una distancia de 105 km de la ciudat de Teruel, la capital de la suya provincia.\nMugas.\nLo suyo termin municipal muga con los termins municipals de Loscos, Fuent Frida, Calamocha, Lagueruela y Cucal\u00f3n.\nToponimia.\nS'escribe \"Veya\" en lo \"libro de la manifestaci\u00f3n de lo morabet\u00edn de las aldeyas de la ciudat de Daroca\" de 1373. En la carta de poblaci\u00f3n d'\u00cdxar atorgada en 1285 se menciona a un \"Domingo L\u00f3pez de Beya\". Bi ha mencions a personas con l'apelliu \"de Veya\" en lo \"Libro de la colecta de la pecha de la Comunidad de aldeas de Teruel (1360-1369)\" en Allepuz."}
{"id": "13458", "revid": "69718", "url": "https://an.wikipedia.org/wiki?curid=13458", "title": "Fuent Frida", "text": "Fuent Frida (\"Fonfr\u00eda\" en castellano) ye un municipio de la provincia de Teruel (Arag\u00f3n), situau en la comarca de Xiloca. La suya poblaci\u00f3n ye de 30 habitants (2013), en una superficie de 20,35\u00a0km\u00b2.\nCheograf\u00eda.\nYe situau entre la sierra d'Orich a lo nord-este y la sierra de Pelarda a lo sudueste (las dos de la serran\u00eda de Cucal\u00f3n), cerca de lo naixedero de La Uerba.\nMugas.\nLo suyo termin municipal muga con Allueva, Torreciella, Calamocha, Beya, Loscos y l'aria de Rudiella de lo termin municipal de Uesa.\nToponimia.\nLo toponimo \"Fuent Frida\" ye transparent en aragon\u00e9s y ye d'acuerdo con la fonetica aragonesa.\nLa primera cita a este lugar ye lo texto en lo que lo bispe de Zaragoza Rem\u00f3n de Castrocol adchudica decimas y primicias de 1205 a las ilesias de Daroca:\nAmaneix como \"Fuent Frida\" en las primicias de 1279-1280 que se rechistran en \"\". Manimenos ya amaneix como \"Fuent Fr\u00eda\" en lo fogache de 1495, con perda de sonora intervocalica, como ye normal en castellano. Dica 1785 existi\u00f3 lo toponimo documental \"Funfr\u00eda\"\nHistoria.\nFuent Frida yera una aldeya que feba part de la Sexma de Barrachina de la Comunidat de Daroca. Perteneixi\u00f3 a la Sobrecollida de Daroca entre 1488 y 1495. Esdevini\u00f3 lugar en 1785.\nLa localidat de Fuent Frida y la suya comarca esti\u00f3 un escenario de la Guerra Civil en 1936, con acuartelamiento de tropas nacionals en Fuent Frida y presencia de tropas republicanas en Rudiella y Perafita, lo que constituiba lo Frent de la Rocha. En l'alto de La Rocha facioron trincheras. En octubre de 1936 lo bando republicano crem\u00f3 una Ermita, seguius de los nacionals, que aproveitoron la fusta pa escalfar-sen."}
{"id": "13459", "revid": "69718", "url": "https://an.wikipedia.org/wiki?curid=13459", "title": "Allueva", "text": "Allueva ye un municipio de la provincia de Teruel (Arag\u00f3n), situau en la comarca de Xiloca. La suya poblaci\u00f3n ye de habitants en una superficie de 18,7\u00a0km\u00b2 con una densidat d' hab/km\u00b2\nCheograf\u00eda.\nYe situau en una val entre la Sierra d'Orich y la Sierra de Pelarda, cerca de lo naixedero de lo r\u00edo Aguas.\nHistoria.\nFaci\u00f3 part de la Sexma de Barrachina de la Comunidat de Daroca.\nToponimia.\nEn \"\" s'escribe \"Alluvera\". Bel autor interpreta este toponimo a partir de l'arabe \"al luayba\" (\"la pedregosa\" seguida d'un sufixo diminutivo).\nBi ha tres intresants microtoponimos con component aragon\u00e9s: \"Canyata Seruela\", con conservaci\u00f3n d'oclusiva xorda intervocalica, \"Cerro del Sabucar\" y \"Hoya del Bispe\".\nFiestas.\n20 de chinero, 25 d'agosto Sant Lo\u00eds de Francia y 20 de setiembre."}
{"id": "13460", "revid": "610", "url": "https://an.wikipedia.org/wiki?curid=13460", "title": "Torreciella (Xiloca)", "text": "Torreciella (\"Torrecilla del Rebollar\" en castellano) ye un municipio aragon\u00e9s de la provincia de Teruel, situau en la comarca de lo Xiloca (comarca).\nLa suya poblaci\u00f3n ye de habitants, en una superficie de 63,4 km\u00b2, con una densidat de poblaci\u00f3n de .\nCheograf\u00eda.\nLa localidat de Torreciella ye situada en lo semontano sudeste de las sierras de Pelarda y de Segura (que fan part de las serran\u00edas de Cucal\u00f3n), en la val de la rambla d'el Pinar, que baixa dende Villanueva del Rebollar y desaugua en lo r\u00edo de Barrachina. Ye a 1.142 metros d'altaria dencima de lo livel d'a mar, y a una distancia de 84 km de Teruel, la capital de la suya provincia.\nComprende lo lugar de \"Godos\".\nMugas.\nLo suyo termin municipal muga con Torre los Negros, con Barrachina, con Calamocha, con Fuent Frida, con Allueva, con Salcediello, con Segura de los Banyos, con Villanueva del Rebollar, con Fuent Ferrada y con la zona de lo termin municipal de Pancrudo correspondient a Portalrubio.\nToponimia.\nGosa salir en textos medievals como Torreziella, por eixemplo en las actas de las Corz de Zaragoza de 1398 y en lo fogache de 1495. \nComo \"Torrecilla\" apareixe mas tarde por castellanizaci\u00f3n y s'emplega ya en lo sieglo XVII. L'apelativo \"del Rebollar\" ye dende 1797."}
{"id": "13461", "revid": "69718", "url": "https://an.wikipedia.org/wiki?curid=13461", "title": "Barrachina", "text": "Barrachina ye un municipio de la provincia de Teruel (Arag\u00f3n), situau en la comarca de Xiloca. La suya poblaci\u00f3n ye de habitants, en una superficie de 24,9\u00a0km\u00b2.\nCheograf\u00eda.\nBarrachina ye situada en lo forcallo an que s'achunta l'arroyo de Nueros con lo r\u00edo de Barrachina, en una zona a on que la val s'ixampla y bi ha una ampla huerta.\nMugas.\nLo suyo termin municipal muga con Torreciella, con Torre los Negros, con Cosa y con Calamocha.\nToponimia.\nLo toponimo \"Barrachina\" se puet interpretar como un diminutivo toponimico de \"Barraca\". La lei fonetica que fa que i haiga una africada \"ch\" debant de la \"i\" en este toponimo puet estar mozarabe, con \"ch\" debant de \"i\". Manimenos en Ribagorza bi ha un microtoponimo \"Barrachina\" que replegan las Gu\u00edas Prames.\nLa primera menci\u00f3n ye de 1132 y se menciona como una de las mugas de lo reino d'Alifonso I lo Batallero:\nEn la \"Documentaci\u00f3n medieval de la Cort de lo Chusticia de Ganaders de Zaragoza\" se puet veyer escrito como \"Barragina\".\nBi ha bel microtoponimo que puede tener orichen u influencia aragonesa como lo mont \"Casetas\", \"Cerro Barbac\u00e1n\", \"Cerro del Rendario\" y \"Molino de Bernal\".\nLuengas y parlas.\nActualment en Barrachina, como en toda la comarca de Xiloca se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charr\u00f3 en la Edat Meya en las comunidatz de la muga suroccidental de lo Reino d'Arag\u00f3n. Lo lexico aragon\u00e9s d'intr\u00e9s etnografico de Barrachina se conoix relativament bien por figurar esta localidat en l'ALEANR con la sigla \"Te 104\". La tami\u00e9n ha publicau estudios sobre vocabulario local y articlos de tematica medieval con apendices documentals que amuestran l'aragon\u00e9s que s'escribiba en esta comarca en la baixa Edat Meya."}
{"id": "13462", "revid": "401", "url": "https://an.wikipedia.org/wiki?curid=13462", "title": "Torre los Negros", "text": "Torre los Negros ye un municipio de la provincia de Teruel (Arag\u00f3n), situau en la comarca de Xiloca. La suya poblaci\u00f3n ye de habitants, en una superficie de 29,2\u00a0km\u00b2.\nCheograf\u00eda.\nYe situau chunto a lo r\u00edo de Barrachina, a la suya dreita.\nToponimia.\nEn las actas de las Corz de Zaragoza de 1398-1400 s'escribe \"La Torre los Negros\"."}
{"id": "13463", "revid": "401", "url": "https://an.wikipedia.org/wiki?curid=13463", "title": "Cosa (Teruel)", "text": "Cosa ye un municipio de la provincia de Teruel (Arag\u00f3n), situau en la comarca de Xiloca. La suya poblaci\u00f3n ye de habitants, en una superficie de 54,8\u00a0km\u00b2.\nCheograf\u00eda.\nYe situau en lo interfluvio entre Xiloca y lo r\u00edo de Barrachina. Comprende lo lugar de Corbat\u00f3n.\nMugas.\nLo suyo termin municipal muga con Alpeny\u00e9s, Pancrudo, Lid\u00f3n, Rubiuelos, Bany\u00f3n, Calamocha, Barrachina y Torre los Negros.\nHistoria.\nPerteneixi\u00f3 a la sexma de Barrachina de la Comunidat de Daroca.\nToponimia.\nBi ha un barranco dito \"Barranco del Cajigar\" que puet representar una castellanizaci\u00f3n de \"caixigar\"."}
{"id": "13464", "revid": "8541", "url": "https://an.wikipedia.org/wiki?curid=13464", "title": "Cruzada", "text": ""}
{"id": "13466", "revid": "69718", "url": "https://an.wikipedia.org/wiki?curid=13466", "title": "Leonardo da Vinci", "text": "Leonardo di Ser Piero da Vinci (Anchiano, Italia, 15 d'abril de 1452 - \u2020 Castiello de Clos-Luc\u00e9, Francia, 2 de mayo de 1519) fue una persona polifacetica y multidisciplinar abarcando muitas disciplinas diferents entre ellas com arquitectura, escultura, pintura, inchenier\u00eda, urbanismo, naturalismo, musica, poesia, filosof\u00eda y a escritura entre d'atras a mas a mas d'inventor.\nEntre os suyos treballos cal destacar pinturas como \"Il Cenacolo\" (\"A zaguera Cena\"), \"A Gioconda\" o \"Monna Lisa\", debuixos como l\"'Uomo vitruviano\" y un autorretrato suyo. Seis codices (Codice Atlantico, Codice Leicester, Codices Madrit I-II, Codice Trivulzianus y o Codice sul volo degli uccelli) a on si troban gran parti d'os suyos estudios, inventos y descubrimientos."}
{"id": "13469", "revid": "82", "url": "https://an.wikipedia.org/wiki?curid=13469", "title": "Leonardo di Ser Piero da Vinci", "text": ""}
{"id": "13470", "revid": "401", "url": "https://an.wikipedia.org/wiki?curid=13470", "title": "Pa\u00eds Leyon\u00e9s", "text": "O Pa\u00eds Leyon\u00e9s (\"Pa\u00eds Llion\u00e9s\" en leyon\u00e9s) ye, seguntes os rechionalistas y nacionalistas leyoneses, o territorio formato por as provincias espanyolas de Ley\u00f3n, Zamora y Salamanca on s'estendilla a luenga y cultura leyonesa.\nCoincide con o Reino de Ley\u00f3n seguntes fue definito en a divisi\u00f3n administrativa d'Espanya en provincias y reinos, realizata por Javier de Burgos, por meyo d'o Reyal Decreto de 30 de noviembre de 1833. Manimenos, o reino d'a divisi\u00f3n administrativa de Javier de Burgos no coincide con o Reino de Ley\u00f3n historico.\nAs mugas d'o Pa\u00eds Leyon\u00e9s son poco precisas, ya que os rechionalistas y nacionalistas leyoneses a sob\u00e9n las enamplan ta encluyir territorios de proclamata \"cultura leyonesa\" (prencipalment aquers an charran as parlas leyonesas de l'asturleyon\u00e9s). D'esta traza, formarban tami\u00e9n parti d'o Pa\u00eds Leyon\u00e9s a comarca de Valdeorras (zona d'a Provincia d'Ourense on presuntament se charrar\u00eda asturleyon\u00e9s occidental), a Francha d'o Carri\u00f3n (zona de Palencia on se charraba asturleyon\u00e9s oriental) y os territorios portugueses d'o r\u00edo Sabor (Miranda de l Douro, an charran una variant de l'asturleyon\u00e9s occidental conoixita como mirand\u00e9s)."}
{"id": "13471", "revid": "610", "url": "https://an.wikipedia.org/wiki?curid=13471", "title": "Alpeny\u00e9s", "text": "Alpeny\u00e9s ye un municipio aragon\u00e9s de la provincia de Teruel, situau en la comarca de la Comunidat de Teruel.\nLa suya poblaci\u00f3n ye de habitants, en una superficie de 28,6 km\u00b2.\nCheograf\u00eda.\nYe situau en la val de lo r\u00edo de Barrachina, a 1.223 metros d'altaria dencima de lo livel d'a mar y a una distancia de 60 km de la ciudat de Teruel, la capital de la suya provincia y de la suya comarca.\nMugas.\nLo suyo termin municipal muga con Pancrudo, con Cosa y con Torre los Negros.\nHistoria.\nBi ha chacimientos eneoliticos y romanos. Faci\u00f3 part de la Sexma de Barrachina de la Comunidat de Daroca. En l'actual termin municipal d'Alpeny\u00e9s bi habi\u00f3 dos aldeyas actualment despobladas y desapareixidas: L'Angosto en l'actual ermita de la virchen de la Langosta y Villagarda en l'actual ermita de Sant Miguel.\nToponimia.\nEn lo \"Libro de manifestaci\u00f3n de lo morabet\u00edn d'as aldeyas de la Comunidat de Daroca\" (1373) s'escribe \"Alpenyes\" y \"Alpenyers\"."}
{"id": "13472", "revid": "69718", "url": "https://an.wikipedia.org/wiki?curid=13472", "title": "Pancrudo", "text": "Pancrudo ye un municipio de la provincia de Teruel, situau en la comarca de la Comunidat de Teruel. La suya poblaci\u00f3n yera de habitants, en una superficie de 100,1 km\u00b2.\nToponimia.\nLo toponimo \"Pancrudo\" ya lo trobamos en 1205 en lo texto d'adchudaci\u00f3n de decimas por part de Rem\u00f3n de Castrocol:\nEn los tiempos de castellanizaci\u00f3n de lo luengache escrito oficial en Arag\u00f3n se podeba escribir \"Pancorvo\", y asinas lo veyemos en lo fogache de 1495 y en 1609. Ye lo mesmo que se desvini\u00f3 con los toponimos \"Val Madriz\", \"Val de Sarasaz\", \"Olalia\" y \"Placienza\"/\"Placiencia\" que s'escriben de trazas pareixidas a toponimos de la Corona de Castiella.\nCheograf\u00eda.\nPancrudo ye situau en la val de Barrachina, a piet de las sierras de la Costera y de Lid\u00f3n. Comprende los lugars de Cervera de Pancrudo, Cuevas de Portal Rubio y Portal Rubio, en la cuenca hidrografica de Mart\u00edn.\nMugas.\nLo suyo termin municipal muga con Fuent Ferrada, Vivel, Mart\u00edn, Utriellas, Riello, Visiedo, Lid\u00f3n, Cosa, Alpeny\u00e9s, Torre los Negros y Torreciella.\nHistoria.\nBi ha un chacimiento arqueolochico d'edat eneolitica, la \"Cueva del Prau\". Faci\u00f3 part de la Sexma de Barrachina de la Comunidat de Daroca.\nLuengas y parlas.\nActualment en Pancrudo, como en toda la Comunidat de Teruel se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charr\u00f3 en la Edat Meya en las comunidatz de la muga suroccidental de lo Reino d'Arag\u00f3n\nLo lexico aragon\u00e9s de Pancrudo ye estudiau por l'articulista y investigador pancrud\u00edn Migalanchel Mart\u00edn Pardos."}
{"id": "13473", "revid": "69718", "url": "https://an.wikipedia.org/wiki?curid=13473", "title": "Riello", "text": "Riello (\"Rillo\" en castellano) ye un municipio aragon\u00e9s d'a provincia de Teruel, situato en a comarca d'a Comunidat de Teruel.\nA suya poblaci\u00f3n ye de 106 habitants (2007), en una superficie de 53,3 km\u00b2, con una densidat de poblaci\u00f3n d'1,99 hab/km\u00b2.\nCheograf\u00eda.\nYe situau entre as sierras de Lid\u00f3n y de la Costera, a l'ueste d'a sierra de Sant Chust, a 1.269 metros d'altaria, a una distancia de 54 km de Teruel, a capital d'a suya provincia, a 7\u00a0km de Pancrudo y a 3\u00a0km de Fuents Calients.\nComprende o lugar de Son d'el Puerto.\nMugas.\nO suyo termin municipal muga con o sector de Las Parras de Mart\u00edn d'o termin municipal d'Utriellas, con o sector de Val de Conellos d'o termin municipal d'Escuita, con Mezquita d'Exarc, con Canyada Vellida, con Fuents Calients, con Perals, con Visiedo, con Lid\u00f3n y con Pancrudo.\nEconom\u00eda.\nDestaca por a producci\u00f3n de patacas y zafr\u00e1n.\nToponimia.\nApareixe en as primeras mencions como \"Reyello\"; seguntes bels autors se relaciona como o lat\u00edn \"Rigellum\" (rigachuelo), con deminutivo \"-ellu\". Seguntes ista interpretaci\u00f3n a evoluci\u00f3n ser\u00eda: \nManimenos \"-ello\" poder\u00eda tami\u00e9n relacionarse con a remantanza latina \"-iculum\" como en \"Conello\", \"Corvella\", Peralellos, etc... De feito en textos teruelanos d'o sieglo XV apareixe \"de Reyello\" en un antroponimo.\nPero en muitos documentos medievals, antigos como a versi\u00f3n romanz d'o fuero de Teruel y no tan antigos, apareixe como Riello, respondendo a la evoluci\u00f3n aragonesa d'o diminutivo lat\u00edn \"-ellu\", estando a forma \"Rillo\" a castellanizaci\u00f3n lochica con l'diminutivo \"-illo\" con diftongo reducito.\nA travi\u00e9s de l'apellito \"Riello\" (huei \"Rillo\") s'ha conservato a forma aragonesa en bels toponimos de Villafranca (Castell\u00f3n): \"Mas d'Arriello\", \"Tossal d'Arriello\"."}
{"id": "13474", "revid": "69718", "url": "https://an.wikipedia.org/wiki?curid=13474", "title": "Canyada Vellida", "text": "Canyada Vellida (\"Ca\u00f1ada Vellida\" en castellano) ye un municipio de la provincia de Teruel, situau en la comarca de la Comunidat de Teruel. La suya poblaci\u00f3n yera de 35 habitants (2018), en una superficie de 23,3 km\u00b2.\nToponimia.\n\"Vellida\" ye un antroponimo femen\u00edn que se documenta en la baixa Edat Meya como \"Vellita\" en la Ribera d'Ebro navarra y aragonesa pero que en principio no s'ha trobau con xorda intervocalica conservada en la Comunidat de Teruel. En \"\" figura como \"Canna vellida\". En lo \"Libro del Reparo del General\" de 1489-1491 s'escribe \"Canyada Bellida\".\nCheograf\u00eda.\nCanyada Vellida ye situada en la versant sud de la sierra de la Costera y a lo sudueste de la sierra de Sant Chust.\nMugas.\nLo suyo termin municipal muga con Mezquita d'Exarc, Galv, Perals, Fuents Calients y Riello.\nHistoria.\nFizo part de la Sexma del Campo de Visiedo de la Comunidat de Teruel.\nFiestas.\n5 de febrero, 24 de chunio y 15 d'agosto, estas zagueras en honor de l'Asumpci\u00f3n de la Virchen."}
{"id": "13475", "revid": "69718", "url": "https://an.wikipedia.org/wiki?curid=13475", "title": "Camariellas", "text": "Camariellas (\"Camarillas\" en castellano) ye un municipio de la provincia de Teruel, situato en la comarca d'a Comunidat de Teruel. La suya poblaci\u00f3n yera de 86 habitants (2018), en una superficie de 50,50 km\u00b2.\nCheograf\u00eda.\nYe situato a m\u00e1n de lo r\u00edo Peniella.\nMugas.\nLo termin municipal de Camariellas muga con Aliaga, Mirabet de la Sierra, Exorcas, Aguilar d'Alfambra, Galv y Finollosa d'Exarc.\nHistoria.\nBi ha chacimientos arqueolochicos d'a Edat de Bronze y cultura iberica.\nToponimia.\nCamariella en aragon\u00e9s medieval significa cambra de grans. \u00c1lvaro Galm\u00e9s de Fuentes prefiere interpretar-lo a partir de lo celtico \"CAMBA\" u \"COMBA\" (\"curva\", \"val concava\", \"coma\", \"pueyo alomau\").."}
{"id": "13476", "revid": "69718", "url": "https://an.wikipedia.org/wiki?curid=13476", "title": "Exorcas", "text": "Exorcas ye un municipio d'a provincia de Teruel, situato en a comarca d'a Comunidat de Teruel. A suya poblaci\u00f3n yera de 34 habitants (2018), en una superficie de 26,2 km\u00b2.\nCheograf\u00eda.\nYe situato chunto a o barranco de lo Regallo, am\u00e1n d'a sierra de G\u00fadar.\nMugas.\nO suyo termin municipal muga con Miravet de la Sierra, con Villarroya de los Pinars, con Allepuz, con Fababuix, con Aguilar d'Alfambra y con Camariellas.\nToponimia.\nD'orichen arabe, apareixe como \"Exorcas\" en o fogache de 1495. Bi ha bel microtoponimo en aragon\u00e9s como \"Barrio de la Pedriza\" y \"Cueva el Bispe\". O chentilicio orichinal en aragon\u00e9s \"xorcanos\" se conoixe por o \"Libro d'a manifestaci\u00f3n d'o morabet\u00edn d'as aldeyas d'a ciudat de Daroca\" (1373), en castellano actualment ye \"jorquinos\", pero se fa servir poco, preferindo-se a embotata de \"zoqueros\" por o enradigata que yera a tradici\u00f3n de fer zuecos en as casas."}
{"id": "13477", "revid": "610", "url": "https://an.wikipedia.org/wiki?curid=13477", "title": "Fababuix", "text": "Fababuix (\"Ababuj\" en castellano) ye un municipio aragon\u00e9s d'a provincia de Teruel, situato en a comarca d'a Comunidat de Teruel y partiu chudicial de Teruel.\nA suya poblaci\u00f3n ye de 76 habitants (2018), en una superficie de 54,30 km\u00b2, con una densidat de poblaci\u00f3n d'1,53 hab/km\u00b2.\nCheograf\u00eda.\nYe situato chunto a lo r\u00edo Seco, a 1.368 metros d'altaria sobre o livel d'a mar, a una distancia de 45 km d'a ciudat de Teruel, a capital d'o suyo partiu chudicial y d'as suyas comarca y provincia.\nMugas.\nO suyo termin municipal muga con Allepuz, Lo Pobo, Escoriuela, Orrios, Aguilar d'Alfambra y Exorcas.\nToponimia.\nEn 1269 s'escribiba \"Fabbatux\"; en 1385, \"Ababuix\", cuan reinaba Pero IV d'Arag\u00f3n; en o sieglo XV ya ye documentato \"Fababux\", \"Fabaux\" en 1543, cuan Carlos I dix\u00f3 o Gubierno en mans d'o suyo fillo Felipe I d'Arag\u00f3n. A forma con \"F-\" inicial, \"Fababux\", se documenta dica o sieglo XVIII (censo de Camplorido) cuan apareixe tami\u00e9n a forma sin de F, \"Ababux\". En 1762 trobamos a variant \"Albabux\"."}
{"id": "13478", "revid": "610", "url": "https://an.wikipedia.org/wiki?curid=13478", "title": "Organizaci\u00f3n d'o f\u00fatbol en Arag\u00f3n", "text": "O f\u00fatbol aragon\u00e9s ye organizato por a Federaci\u00f3n Aragonesa de F\u00fatbol, anque os clubs de mayor ran s'integran en competicions organizatas por a Federaci\u00f3n Espanyola de F\u00fatbol.\nCompeticions absolutas masculinas.\nOs clubs aragoneses masculins de f\u00fatbol s'integran en una escala de nueu categor\u00edas. As cuatro primeras son organizatas por a Federaci\u00f3n Espanyola de F\u00fatbol. Dende a cinquena lo son por a Federaci\u00f3n Aragonesa de F\u00fatbol. As tres primeras categor\u00edas son profesionals. A cuatrena categor\u00eda combina clubs semi-profesionals u amateurs y dende a cinquena toz os clubs son amateurs. Dende a Tercera Divisi\u00f3n (cuarta categor\u00eda) os diferents grupos son formatos nom\u00e1s por clubs aragoneses y bel club soriano. A Segunda Divisi\u00f3n B (tercer ran) la forman clubs d'una mesma zona d'a Peninsula Iberica. Os equipes aragoneses gosan estar adintro de grupos formatos por equipos d'a zona este (Catalunya y Valencia y a vegatas Castiella-A Mancha y Murcia) u zona norte (Navarra, A Riocha y Pa\u00eds Basco)\nCompeticions absolutas femeninas.\nO clubs aragoneses femenins de f\u00fatbol s'integran en una escala de tres categor\u00edas, organizata de forma pareixita a la masculina, pero con menos categor\u00edas, debito a la menor existencia de clubs. Todas as categor\u00edas son amateurs, anque a primera tien bels clubs semi-profesionals."}
{"id": "13480", "revid": "69718", "url": "https://an.wikipedia.org/wiki?curid=13480", "title": "Lo Pobo", "text": "Lo Pobo (\"El Pobo\" en castellano) ye un municipio d'a provincia de Teruel, situau en a comarca d'a Comunidat de Teruel. A suya poblaci\u00f3n yera de 142 habitants (2015), en una superficie de 63,6 km\u00b2.\nCheograf\u00eda.\nYe situau a piet d'a sierra de Castelfr\u00edo, en l'altiplano terolano.\nMugas.\nO suyo termin municipal muga con Mont Agut, Cedriellas, Peralellos, Escoriuela, Fababuix y Allepuz.\nCheodesia.\nBi ha un v\u00e9rtiz cheodesico situau a una altaria de 1.407 metros dende o livel d'a mar en un cerro am\u00e1n d'o deposito d'auguas d'o lugar.\nToponimia.\nSeguntes bel autor tiene relaci\u00f3n con o lat\u00edn \"populus\", l'\u00e1rbol. Agust\u00edn Ventura Conejero considera que a suya rematanza s'asimil\u00f3 a un diminutivo y que por hipercorrecci\u00f3n qued\u00f3 en lat\u00edn \"Popus\", que explicar\u00eda este toponimo y os d'a serie de \"Poveda\"."}
{"id": "13481", "revid": "69718", "url": "https://an.wikipedia.org/wiki?curid=13481", "title": "Corbal\u00e1n", "text": "Corbal\u00e1n ye un municipio de la provincia de Teruel, situato en la comarca de la Comunidat de Teruel. A suya poblaci\u00f3n yera de 109 habitants (2018), en una superficie de 82,4 km\u00b2.\nCheograf\u00eda.\nYe situayo en un paramo a lo nord-este d'a capital, comprende lo lugar d'Escrich.\nMugas.\nLo suyo termin municipal muga con Lo Castellar, con Formich Susano, con La Puebla de Valverde, con Teruel, con Cuevas Labradas, con Peralellos y con Cedriellas.\nToponimo.\nYe un toponimo que provi\u00e9n de lo lat\u00edn \"CORBALANUS\", y la terminaci\u00f3n -\u00e1n se remonta a lo con sufixo de pertenencia \"-anus\", y significar\u00eda tierra de \"CORBALUS\"."}
{"id": "13482", "revid": "41", "url": "https://an.wikipedia.org/wiki?curid=13482", "title": "Cedriellas", "text": "Cedriellas (\"Cedrillas\" en castellano), ye un municipio de la provincia de Teruel, situato en la comarca de la Comunidat de Teruel. La suya poblaci\u00f3n ye de 630 habitants (2018), en una superficie de 73,6 km\u00b2.\nCheograf\u00eda.\nLa localidat de Cedriellas ye situada en la depresi\u00f3n d'El Pobo-Cedriellas a piet de la sierra de G\u00fadar, a l'ueste de la muela de G\u00fadar y de la loma de Sarrej\u00f3n, y a lo nord-este de la sierra d'el Chaparral, en lo forcallo de los barrancos de la \"Tejer\u00eda\" y \"de la Hoz\" con lo r\u00edo de Cedriellas, que chira en forma de codo enta lo sud y se considera dende 1955 lo primer tramo de lo r\u00edo Millars.\nMugas.\nLo suyo termin municipal muga con Alcal\u00e1 de la Selva, Lo Castellar, Corbal\u00e1n, Peralellos, Lo Pobo y Mont Agudo.\nHistoria.\nBi ha chacimientos de la Edat de Bronze (La Talayuela) y cultura iberica. La reconquiesta definitiva de Cedriellas se produci\u00f3 en 1191-1192 con la Batalla d'o Campo de Mont Agut, (dita asinas porque Cedriellas perteneixi\u00f3 a la Sexma del Campo de Mont Agut), pasando a fer parte de lo termin de Teruel. La feria de bestiar de Cedriellas yera famosa en tota Espanya.\nToponimia.\nSe deciba \"Cedriellas\" encara en lo sieglo XV, en lo fogache de 1495 ya sale escrito castellanizau en \"Cedrillas\".\nExiste a hipotesi que lo toponimo \"Cedriellas\" fa referencia a los \u00e1rbols y arbustos de lo tarabinar con chinebro tipico de las parameras de lo Sistema Iberico Oriental. Lo diccionario de la \"Real Academia\" diz que en l'antiguedat la sabina yera conoixida como \"Cedro de Espanya\". Lo diccionario Espasa diz lo mesmo de lo chinebro, (pero s'ha de fer notar que en bellas zonas de lo centro de Castiella a la tarabina li dicen \"enebro\".\nManimenos en La Puebla de Valverde trobamos lo microtoponimo \"Barranco de la Cederilla\" on bi ha un Aceral d\"'Acer monspessulanum\". La palabra \"Acederilla\" sin diminutivo se puet explicar como metatesi de \"Acereda\", ye dicir, selva d'acirons, (en aragon\u00e9s teruel\u00e1n \"acer\" u \"acere\").\nRefirmando la hipotesi d'interpretar este toponimo con \"aceral\" y no con \"tarabinar\" tenemos lo indicio que en las \"Constituciones synodales del Obispado de Teruel\" de lo bispe Fernando de Vald\u00e9s y Llano publicadas en lo sieglo XVII leyemos \"Cederillas\":"}
{"id": "13483", "revid": "3972", "url": "https://an.wikipedia.org/wiki?curid=13483", "title": "Montagut de lo Castiello", "text": ""}
{"id": "13484", "revid": "69718", "url": "https://an.wikipedia.org/wiki?curid=13484", "title": "Aguilar d'Alfambra", "text": "Aguilar d'Alfambra (\"Aguilar de Alfambra\" u \"Aguilar del Alfambra\" en castellano) ye un municipio de la provincia de Teruel, situato en la comarca de la Comunidat de Teruel. La suya poblaci\u00f3n ye de habitants en una superficie de 39 km\u00b2.\nCheograf\u00eda.\nYe situato chunto a lo r\u00edo Alfambra.\nMugas.\nLo suyo termin municipal muga con Mirabet de la Sierra, con Exorcas, Fababuix, Orrios, Galv y Camariellas.\nToponimia.\nApareixe nom\u00e1s que como \"Aguilar\" en un texto de 1212."}
{"id": "13486", "revid": "69718", "url": "https://an.wikipedia.org/wiki?curid=13486", "title": "Perals", "text": "Perals (\"Perales de Alfambra\" u \"Perales del Alfambra\" en castellano y oficialment) ye un municipio aragon\u00e9s de la provincia de Teruel, situato en la comarca de la Comunidat de Teruel. Fa parte de lo partiu chudicial de Teruel.\nLa suya poblaci\u00f3n ye de 221 habitants (2018) en una superficie de 104,24 km\u00b2, con una densidat de poblaci\u00f3n de 2,57 hab/km\u00b2.\nCheograf\u00eda.\nYe situato en la depresi\u00f3n de l'Alfambra, entre lo r\u00edo Alfambra y la rambla de la Foz, a 1.165 metros d'altaria sobre lo ran de la mar y a una distancia de 38 km de la ciudat de Teruel, la capital de la suya provincia, de la suya comarca y de lo suyo partiu chudicial. Comprende lo lugar de Villalba de Suso.\nEn lo termin de Perals bi ha una reserva ornitolochica con aus esteparias, \"Mas de Cirulleda\", chestionata por miembros de l'asociaci\u00f3n ecolochista OTUS-Ateneo. Perals ye uno de los pocos lugars de la peninsula con citas de la hierba rusa u al-arba (\"Krascheninnikovia ceratoides\").\nMugas.\nLo suyo termin municipal muga con Galv, Orrios, Alfambra, Visiedo, Riello, Fuents Calients y Canyada Vellida.\nToponimia.\nEste toponimo amaneix por primera vegata en 1171 como \"Perales\", porque los plurals aragoneses en -ls no gosan trobar-sen en textos medievals. Las formas con plural aragon\u00e9s son referencias escasas y indirectas. En 1532 encara puede trobar-se sin apelativo.\nEn lo toponimo \"Perals\" se veye lo sufixo -al. La etimoloch\u00eda puede tener relaci\u00f3n con la perera, (\"Pyrus\" en lat\u00edn), u con las piedras, (\"petra\" en lat\u00edn d'ast\u00ed \"petrales\"), como \"Peralta\". L'apelativo \"d'Alfambra\" ye muito mas recient, ye f\u00e1cil que d'epoca borbonica, y pa diferenciar-lo d'atros lugars homonimos.\nLo monesterio de Piedra se dici\u00f3 en los primers tiempos de diferents trazas, y una d'ellas \"ecclesie sancte Marie de Perals\" en un texto de 1190, por haber estato establitos en la val de l'Alfambra:\nEn un texto de 1210 veyemos \"Perils\":\nEn lo texto en lo que lo concello de Teruel concede termins a l'aldeya de Torrillas (2 de setiembre de 1268), un de los quinyoners se deciba \"Miguel de Perals\"."}
{"id": "13488", "revid": "41", "url": "https://an.wikipedia.org/wiki?curid=13488", "title": "Celipe II", "text": ""}
{"id": "13489", "revid": "401", "url": "https://an.wikipedia.org/wiki?curid=13489", "title": "Mayenne", "text": "Mayenne (53) ye un departamento franc\u00e9s situato en a rechi\u00f3n de Pa\u00edses d'a Loira. Debe o suyo nombre a o r\u00edo Mayenne."}
{"id": "13490", "revid": "401", "url": "https://an.wikipedia.org/wiki?curid=13490", "title": "Maine y Loira", "text": "Maine y Loira (47) (en franc\u00e9s \"Maine-et-Loire\") ye un departamento franc\u00e9s situato en a rechi\u00f3n de Pa\u00edses d'a Loira.\nA suya poblaci\u00f3n ye de 732.942 habitants (1999) en una superficie de 7.166 km\u00b2, con una densidat de poblaci\u00f3n de 102 hab/km\u00b2.\nA capital d'o departamento ye en a ciudat d'Angers, y en fan parte 4 districtos, 41 cantons y 363 comunas."}
{"id": "13491", "revid": "3972", "url": "https://an.wikipedia.org/wiki?curid=13491", "title": "Maine-et-Loire", "text": ""}
{"id": "13492", "revid": "401", "url": "https://an.wikipedia.org/wiki?curid=13492", "title": "Sarthe", "text": "Sarthe (72) ye un departamento franc\u00e9s situato en a rechi\u00f3n de Pa\u00edses d'a Loira.\nA suya poblaci\u00f3n ye de 529.851 habitants (1999) en una superficie de 6.206 km\u00b2, con una densidat de poblaci\u00f3n de 85 hab/km\u00b2.\nA suya capital se troba en a ciudat de Le Mans, y en fan parte 3 districtos, 40 cantons y 375 comunas."}
{"id": "13493", "revid": "401", "url": "https://an.wikipedia.org/wiki?curid=13493", "title": "Vend\u00e9e", "text": "A Vend\u00e9e (85) ye un departamento franc\u00e9s situato en a rechi\u00f3n de Pa\u00edses d'a Loira.\nA suya poblaci\u00f3n ye de 539.664 habitants (1999) en una superficie de 6.720 km\u00b2, con una densidat de poblaci\u00f3n de 80 hab/km\u00b2.\nA capital d'o departamento se troba en a ciudat de La Roche-sur-Yon, y en fan parte 3 districtos, 31 cantons y 282 comunas."}
{"id": "13494", "revid": "69718", "url": "https://an.wikipedia.org/wiki?curid=13494", "title": "G\u00fadar", "text": "G\u00fadar ye un municipio de la provincia de Teruel, situato en la comarca de G\u00fadar-Chabalambre. La suya poblaci\u00f3n yera de 84 habitants (2010), en una superficie de 60,8 km\u00b2.\nCheograf\u00eda.\nYe situato en lo piet de la sierra de G\u00fadar.\nMugas.\nLo suyo termin municipal muga con Val de Linars, Alcal\u00e1 de la Selva, Lo Castellar, Mont Agut y Allepuz.\nToponimia.\nEn la Bula d'Hadri\u00e1n IV (1158) s'escribe \"Gudal\". Lo toponimo poderba tener relaci\u00f3n con la radiz que ha orichinato os toponimos Buil ,G\u00fcell y as variants de l'apellito \"Gudal\", \"Gudel\".\nBi ha microtoponimos intresants como \"Motorrita\", homofono d'un toponimo igual mencionato en lo Fuero de Teruel en l'ueste d'a Comunidat de Teruel, y talment relacionato con \"Mogorrita\" (Serran\u00eda de Cuenca) y con Botorrita en la provincia de Zaragoza. Curiosament la \"Gomorra\" biblica ye mencionata en lo \"Libro del Trasoro\" como \"Mogorra\".\nEn un texto de lo 29 de setiembre de 1245 lo concello de Teruel concedi\u00f3 termins a G\u00fadar en un texto escrito en aragon\u00e9s y on podemos veyer las formas orichinals de bels toponimos actuals:"}
{"id": "13495", "revid": "69718", "url": "https://an.wikipedia.org/wiki?curid=13495", "title": "Val de Linars", "text": "Val de Linars (\"Valdelinares\" en castellano) ye un municipio aragon\u00e9s d'a provincia de Teruel, situato en a comarca de G\u00fadar-Chabalambre.\nA suya poblaci\u00f3n ye de 106 habitants (2006), en una superficie de 55,10 km\u00b2, con una densidat de poblaci\u00f3n d'1,92 hab/km\u00b2.\nCheograf\u00eda.\nVal de Linars ye situau en a sierra de G\u00fadar chunto a o r\u00edo Linars, a 1.693 metros de altaria sobre o livel d'a mar, uno d'os lugars mas altos d'Espanya. Se troba situau a una distancia de 70 km d'a ciudat de Teruel, a capital d'a suya provincia.\nFamoso por as pistas d'esqu\u00ed d'Aram\u00f3n Valdelinares, feitas en un pinar relicto de \"Pinus uncinata\".\nMugas.\nO suyo termin municipal muga con Mosqueruela, Linars de Mora, Alcal\u00e1 de la Selva, G\u00fadar, Allepuz, un cant\u00f3n de Villarroya y con Fortanet."}
{"id": "13496", "revid": "610", "url": "https://an.wikipedia.org/wiki?curid=13496", "title": "Mosqueruela", "text": "Mosqueruela (\"Mosquerola\" en catal\u00e1n) ye un municipio de la provincia de Teruel, situau en la comarca de G\u00fadar-Chabalambre. La suya poblaci\u00f3n yera de 551 habitants (2018), en una superficie de 265 km\u00b2.\nEn 1982 Mosqueruela fue declarada Conchunto Historico Artistico.\nCheograf\u00eda.\nMosqueruela ye situada a 1.471 metros d'altaria y a una distancia de 99 km de la ciudat de Teruel, rodeyada de sierras de la part oriental de las serran\u00edas de G\u00fadar.\nA pesar de la suya situaci\u00f3n en bel meyo de las serran\u00edas de G\u00fadar, la villa ye relativament plana por estar en un \"polje\", d'orichen karstico. Lo polje de Mosqueruela ye actualment ubierto enta l'Este por lo ret fluvial de lo r\u00edo Mallo, que pasa cerca de lo castiello de Mallo y ye tributario de lo r\u00edo Seco. Bi ha zonas en lo norte de lo termin de Mosqueruela que desauguan enta lo r\u00edo de las Truitas, tributario de lo r\u00edo Alcherez.\nLo termin municipal de Mosqueruela ye muit gran y bi ha unas cuantas sierras y lomas.\nEn la part occidental lo termin de Mosqueruela plega a lo Collado Frido (2.001 m) de la sierra de Sollavientos. Esta representaci\u00f3n de la sierra de Sollavientos chunto con la loma de Mate, Pinar Ciego y una part de la sierra d'el Rayo son despartidas por l'arroyo de los Pellejeros d'atras elevacions menors chunto a la villa aliniadas de sudueste a nord-este: loma de Cabezuelo, loma Arnosa y loma de la Higuera.\nEn lo nord-este lo termin municipal de Mosqueruela plega dica la sierra de las Defesas en Montlat (1.655 m), despartiu de Navajuelo y la loma d'Adri\u00e1n por lo puerto de Mosqueruela. En lo sudeste de lo termin se troba la sierra de Mayabona. La part central presenta menos altarias destacables (Milano I con 1.646 m y Milano II con 1.572 m), destacando lo \"polje\" y las foces fluvio-karsticas que ha ubierto lo ret fluvial de lo r\u00edo Mallo.\nLo termin de Mosqueruela ye tan gran que ya dende antigo se dividi\u00f3 administrativament en \"cuartos\" u \"partidas\", que dimpu\u00e9s no n'estioron cuatro sino cinco: \"Val de la Madera\", \"Las Canyadas\", \"Los Carrascales\", \"El Pinar Plano\" y \"La Estrella\" u \"Pe\u00f1as Abajo\". Las cuatro primeras son particions radials arredol lo nuclio de poblaci\u00f3n y bi ha muitos mases, la cinquena ye especial porque correspone a lo historico termin de lo Castiello del Mallo, y ye a cantos de \"Los carrascales\".\nCadaguna de las cinco partidas podr\u00eda haber estau lo terreno d'una poblaci\u00f3n si s'hese concentrau l'habitat, pero esto nom\u00e1s se desvini\u00f3 con lo barrio de la Estrella, dito \"La Villeta\" en Mosqueruela, hereu de l'anterior poblamiento islamico, y dende a on se chestion\u00f3 toda la partida, con un aldalde pedanio ya en epoca contemporania. En la resta de las partidas floreixi\u00f3 la dispersi\u00f3n de nuclios d'habitat: los mases u masadas.\nMugas.\nLo suyo termin municipal muga con Puertomingalvo, Nogueruelas, Val de Linars, Fortanet, Cantaviella y La Iglesuela en la provincia de Teruel, y con Villafranca y Vistabella en la provincia de Castell\u00f3n.\nHistoria.\nLo poblau iberorrom\u00e1n de \"San Antonio\" encara yera poblau en la Edat Meya musulmana. Los musulmans andalus\u00eds costruyoron lo castiello del Mallo en l'este de lo termin talment pa aturar l'abance cristiano.\nSeguntes Cheronimo Zurita, Alifonso II lo Casto reconqueri\u00f3 en 1181 la zona de l'actual nuclio urb\u00e1n, y dimpu\u00e9s tendr\u00e1 importancia como muga con los musulmans, como lugar de paso pa las cabalgatas de saqueyo cristianas que de cam\u00edn ta la costa, y como un punto de referencia en la conquista de Valencia. De fuents historicas se conoix lo trazau d'un vial, dito \"cal\u00e7ada de Meder\", que mugaba lo termin en la part nord-este. N'esta parte de lo termin i heba chicoz asentamientos ditos \"Las Posadas de Atorella\", \"Las Casiellas\" u \"Las Covas de Petro Examene\u00e7\". Las noticias d'este periodo son escasas, Pero II concedi\u00f3 en octubre de 1203 a Arnal Palaciano lo lugar hue desconoixiu de \"Bos\", que los moros diciban \"Val de Ursera\", y que se crei que mugaba con Mosqueruela. Tami\u00e9n sorprende la donaci\u00f3n de lo castiello del Mallo a Gast\u00f3n de Castellot en chinero de 1204, que no pareix que lo rei controlase.\nPareix estar que en 1234 los mesmos habitants de Mosqueruela conquerioron lo castiello del Mallo. La fundaci\u00f3n de Mosqueruela esti\u00f3 en 1265 por orden de Chaime I d'Arag\u00f3n, pero lo toponimo ya existiba enantes. Perteneixi\u00f3 a la Comunidat de Teruel, dentro de la Sexma d'el Campo de Montagut. En 1286 se concede a Mosqueruela lo dreito a celebrar ferias.\nEn 1333 s'adhibi\u00f3 oficialment a Mosqueruela lo Castiello del Mallo, dimpu\u00e9s d'un pleito con los de Villafranca. Esti\u00f3 lo primer lugar d'esta comunidat que consigui\u00f3 la categor\u00eda de \"Villa\", en 1366 como premio a la fidelidat a Pero IV d'Arag\u00f3n.\nToponimia.\nLas primeras referencias documentals presentan lo nombre latinizau: \"Mosquerola\" en 1203, \"la fuente de la Mosquerola\" en 1204, \"Castelli de la Moschorola\" en 1208. La forma con diftongo tami\u00e9n la trobamos en lo sieglo XIII.\nAgust\u00edn Ubieto Arteta diz que la referencia mas antiga de \"Mosqueruela\" ye de 1248. En 1270, Chaime I d'Arag\u00f3n establi\u00f3:\nNo ye la sola \"Mosquera\" en lo dominio nabarro-aragon\u00e9s, porque tenemos microtoponimos como \"Mosquera\" en Tudela y Nobiellas, \"Mejana de Mosquera\" en Tudela, \"Mosqueruela\" en Tudela y Fontellas, \"Corrales del Mosquero\" en Exarc de Moncayo. En la zona de Sarrablo y la Tierra de Biescas las Gu\u00edas Prames situan un microtoponimo pareixiu y con la protesi velar tipica de l'aragon\u00e9s: \"Mosquerg\u00fcela\".\nEn la Ribera Navarra y Taust \"mosquera\" significa \"lugar con arbols a on sesteya lo ganau\", significau que se troba tami\u00e9n en bel lugar de l'Alto Arag\u00f3n. Rafael Andolz replega la palabra \"mosquetera\" con lo significau de \"puesto fresco\", \"sombra de verano\", \"sombra de bel \u00e1rbol\". En lo caso tudel\u00e1n podemos pensar en una pervivencia de lo toponimo vasc\u00f3n prerrom\u00e1n \"Muscaria\", encara que no ye guaire claro.\nLas sierras de Teruel son zona historicament ganadera. En Mosqueruela bi ha paraches cerca de fuents y r\u00edos con selvetas d'arbols de fuella caduca (triemols, acirons, tilers) entre meyo de lo pinar y lo carrascal predominants; podemos pensar que Mosqueruela significa puesto con sombra a on los pastors feban descansar lo bestiar.\nBi ha microtoponimos con component catal\u00e1n, como por eixemplo mases que prenen lo nombre por l'apelliu de lo suyo propietario y con component aragon\u00e9s. Entre los segundos son intresants \"Las Gerus\u00edas\"/\"Las Celos\u00edas\" (\"Las Chelos\u00edas\"), \"Pinar Plano\", \"La Villeta\", \"Barranco de Val Tuerta\", \"Mas Sargantanas\", y \"Val de r'agua\", (un caso posible d'articlo \"ra\" importau de lo Pireneu)."}
{"id": "13504", "revid": "69718", "url": "https://an.wikipedia.org/wiki?curid=13504", "title": "Fortanet", "text": "Fortanet (\"Fortanete\" en castellano) ye un municipio d'a provincia de Teruel, situato en a comarca d'o Mayestrato. A suya poblaci\u00f3n ye de habitants, en una superficie de km\u00b2.\nCheograf\u00eda.\nYe situato en o semontano d'a sierra de la Canyada, chunto \u00e0 la Rambla de Mal Burgo en meyo de un polje karstico.\nMugas.\nO suyo termin municipal muga con Mosqueruela, con Val de Linars, con Villarroya de los Pinars, con Aliaga, con Pitarc, con Canyada de Benatanduz y con Cantaviella.\nToponimia.\nEn os textos medievals yera \"Fortanet\", u tami\u00e9n \"Fontanet\" y encara en o sieglo XVIII se podeba veyer escrito asinas como diz Agust\u00edn Ventura Conejero:"}
{"id": "13505", "revid": "610", "url": "https://an.wikipedia.org/wiki?curid=13505", "title": "La Iglesuela", "text": "La Iglesuela (\"L'Anglesola\" en catal\u00e1n; \"La Iglesuela del Cid\" oficialment en castellano) ye un municipio aragon\u00e9s de la provincia de Teruel, situau en la comarca de lo Mayestrato.\nLa suya poblaci\u00f3n ye de 505 habitants (2010), en una superficie de 40,29 km\u00b2, con una densidat de poblaci\u00f3n de 12,53 hab/km\u00b2.\nCheograf\u00eda.\nLa Iglesuela a 1.127 metros d'altaria dencima de lo livel d'a mar a piet de la loma d'el Pinar, sarrau de la sierra de las Defesas, muito cerca de la muga provincial y mas cerca de Castell\u00f3n de la Plana que de la capital terolana, de la que ye a una distancia de 113 km. Dende La Iglesuela se plega ta la muga de la provincia por dos carreteras, la una que va ta Lo Portiel puyando por lo puerto de las Cabriellas, y l'atra que baixa ta lo R\u00edo de las Truitas en direcci\u00f3n Villafranca.\nLa vechetaci\u00f3n natural son pinars, carrascals y caixicars, pero bi ha abundant presencia d'especies caducifolias, (en selvas mixtas submediterranias, acerals, etc..) en especial en lo parache de La Tosquilla, a on podi\u00f3 estar lo despoblau medieval d'Atorella.\nMugas.\nLo suyo termin municipal muga con Mosqueruela, Cantaviella y Villafranca.\nHistoria.\nBi ha un chacimiento ibero-romano en una muela a 4\u00a0km a l'este de lo lugar, se creye que corresponde con l\"'Ateba\" d'os ibers edetans. Huei n'esta muela bi ha una ermita dita \"Nuestra Se\u00f1ora del Cid\", que aproveita piedras de una antiga villa romana, belunas con inscripcions y rosetas, y que representa lo puesto mas rico en inscripcions romanas y iberas de tota la provincia de Teruel; en una inscripci\u00f3n puede leyer-se \"M.C. SERANUS\" y puede estar clau pa interpretar lo toponimo baixoaragon\u00e9s Castelser\u00e1s.\nEn ixa muela pareixe que i yera lo principal nuclio d'asentamiento en lo periodo musulm\u00e1n. Bi heba un castiello ya escachau en lo sieglo XVIII, que s'ha relacionau con lo Cit. Dimpu\u00e9s l'asentamiento principal cambi\u00f3 ta l'atro costau de lo barranco, a on que huei trobamos La Iglesuela.\nLa Iglesuela perteneixi\u00f3 a los caballers de la Orden de lo Temple, y yera administrada dende a Bail\u00eda de Cantaviella. Los templers atorgoron carta de poblaci\u00f3n a La Iglesuela en 1241; lo texto de la carta de poblaci\u00f3n ye en lat\u00edn con muitos elementos en aragon\u00e9s, por eixemplo referindo-se a las mugas de lo termin:\nLos templers de La Iglesuela resistioron a Chuan II d'Arag\u00f3n en la mesma fortaleza que i heba (la \"Torre de los Nublos\" en ye un repui). Cuan esta orden se disolvi\u00f3, la bail\u00eda de Cantaviella, que incluiba La Iglesuela pas\u00f3 a los Hespitalers.\nEn los sieglos XVI-XVII i habi\u00f3 esplendor economico, la lana d'ovella s'exportaba ta Italia. D'ista epoca ye buena part de lo patrimonio arquitectonico.\nToponimia.\nBi ha en atras parz de la Peninsula Iberica toponimos pareixius y puet estar que lo pareixiu con Ilesia u \"Iglesia\" siga por analoch\u00eda. Existe la interpretaci\u00f3n que tiengan que veyer con una radiz que en castellano ha dau \"guijo\", \"guija\", \"guijarro\" (\"cantal\", \"ruello de glera\", \"piedra\") y de feito bi ha muitas losas y piedras de construcci\u00f3n d'epoca romana a on que ye lo chacimiento arqueolochico. En castellano la evoluci\u00f3n d'esta radiz ha estau:\n\"(PETRA) AQUILEA\" &gt; \"AGUILLA\" &gt; \"guija\".\nEn la carta de poblaci\u00f3n de 1241, escrita en lat\u00edn, saliba latinizau como \"Ecclesie del Cit\" u \"Ecclesia del Cit\".\nEn lo Fuero de Valencia en dicen \"La Gleziola\":\nEn aragon\u00e9s lo toponimo ha teniu muitas variants: \"Clesihuela\", \"Egosuilla\", \"Alglisuela\", \"Layguysuela\" y \"Delaigleisuela\", ecetra. La variedat de formas s'explica por estar la palabra \"iglesia\" un semicultismo que ha preso diferents formas en aragon\u00e9s, por haber-ie diferents metatesis, y por haber habiu una protesi velar acompanyando a lo diftongo de lo diminutivo \"-uela\" igual como en \"pariuelas\" y \"umbriuela\".\nSeguntes Agust\u00edn Ubieto Arteta pleg\u00f3 ta lo nombre definitivo en 1464: \"La Iglesuela\", que s'empleg\u00f3 oficialment por lo menos dica 1797. Dimpu\u00e9s en 1834 preni\u00f3 l'apelativo \u00abdel Cid\u00bb, dedicau a don Rodrigo, qui suposadament mand\u00f3 fortificar lo lugar y devantar lo castiello.\nEn toponimia \"Torre de los Nublos\", denominaci\u00f3n de l'antiga torre de l'homenache de lo castiello templer, ye un microtoponimo curioso, a on se cruzan las palabras \"noble\" y \"nuble\". Huei en principio \"nuble\" con lo significau de \"boira\" no se troba en La Iglesuela y la suya redolada, pero s\u00ed como adchectivo de que ye \"nublo\".\nLuengas y parlas.\nEn La Iglesuela se parla castellano. Como en Cuevas de Canyart, i trobamos muitos aragonesismos pero tami\u00e9n bel catalanismo porque ye cerca de la muga con lo Norte de Castell\u00f3n, a on se charra un catal\u00e1n nordoccidental de transici\u00f3n enta lo valenciano.\nExiste una replega lexica feita por Carlos Juli\u00e1n Rochela publicada por \"Mira Editores\" en 1998 .\nPalabras curiosas d'Iglesuela son: \"aspro\", \"chamarata\" (flamarada), \"a jambre\", \"codigo_postalolla\", \"clasca\", \"cinglo\", \"clot\", \"cocot\", \"contalla\", \"embadallar\", \"ensundias\", \"esculloso\", \"falcija\", \"fargallada\", \"ferramenta\", \"fetillero\", \"figa\", \"jugo\", \"lam\u00edn\", \"lera\", \"mantonar\" (mantornar), \"paparullas\", \"perdig\u00e1n\", \"rebullir\", \"sunsida\", \"tartir\", \"tierco\", \"tresena\".\nSe conserva la forma de pasau imperfecto d'indicativo \"traiba\".\nMolimentos.\nBi ha gran riqueza monumental. Dende luent lo primero que se vei son las dos torres: \"Torre de los Nublos\" u \"del Exconjurador\" y lo campanar.\nCuriosidaz.\nLa Iglesuela representa un caso de pervivencia de lo tipo de religada dita roseta: la trobamos entre las piedras romanas aproveitadas pa fer la famosa ermita y tami\u00e9n en la \"Casa Daud\u00e9n\", de lo sieglo XVI."}
{"id": "13506", "revid": "610", "url": "https://an.wikipedia.org/wiki?curid=13506", "title": "Allepuz", "text": "Allepuz ye un municipio aragon\u00e9s de la provincia de Teruel, situau en la comarca de lo Mayestrato y partiu chudicial de Teruel.\nLa suya poblaci\u00f3n ye de habitants en una superficie de 67,26 km\u00b2 y una densidat de poblaci\u00f3n d' hab/km\u00b2.\nCheograf\u00eda.\nLo municipio d'Allepuz se troba situau a 1.474 metros d'altaria dencima de lo livel d'a mar baixo la penya Malena, a una distancia de 50 km de la ciudat de Teruel, la capital de la suya provincia y de lo suyo partiu chudicial.\nYe un lugar de tradici\u00f3n menera. Lo termin ye prou desforestau. Bi ha una selva d'abellaneras ch\u00f3vens en lo parache dito \"Tormagal\", y bi ha presencia de sabina chaparra (\"Juniperus sabina\") en Sollavientos.\nToponimia.\nLo toponimo \"Allepuz\" s'interpreta a partir de l'arabe y significar\u00eda \"cuiraza\", estando comparable a lo toponimo mozarabe Corach\u00e1n de lo Baixo Mayestrato.\nEn \"\" ya fegura como \"Allepuz\":\nEn los sieglos XV y XVI s'escribiba a sob\u00e9n \"Allipuz\". Una variant ortografica d'esta zaguera se troba en lo Fogache de 1495 (\"Alipuz\"), un texto a on que se vei habitadors d'atras localidaz ditos \"Allepuz\" (\"Joan de Allepuz\" y \"Mossen Francisco Allepuz\")."}
{"id": "13507", "revid": "610", "url": "https://an.wikipedia.org/wiki?curid=13507", "title": "Miravet de la Sierra", "text": "Miravet de la Sierra (\"Miravete de la Sierra\" en castellano) ye un municipio d'a provincia de Teruel, situato en a comarca d'o Mayestrato. A suya poblaci\u00f3n yera de 38 habitants (2010), en una superficie de 36,5 km\u00b2.\nCheograf\u00eda.\nYe situa a piet d'a sierra de la Lastra, chunto a lo curso alto d'o r\u00edo Guadalop.\nMugas.\nO suyo termin municipal muga con Villarroya de los Pinars, con Exorcas, con un cant\u00f3n d'o termin d'Aguilar d'Alfambra, con Camariellas y con Aliaga.\nHistoria.\nBi ha chacimientos d'a I Edat de Fierro y de cultura iberica. Perteneixi\u00f3 a lo Bispe de Zaragoza, a diferencia d'atros lugars d'a comarca que estioron d'os templers u espitalers. A versi\u00f3n mas antiga d'os fueros d'Arag\u00f3n, de fins d'o sieglo XIII provi\u00e9n de Miravet. Parix estar que i habi\u00f3 una despoblaci\u00f3n important, como diz un texto de 20 d'agosto de 1311 escrito en Zaragoza, cuan Exemeno de Luna, bispe de Zaragoza, rebaixa en 100 sueldos a peita que anyalment pagaba o lugar:\nEn Miravet de la Sierra s'ha puesto conservar un archivo municipal con textos en aragon\u00e9s medieval dende 1279 dica por lo menos 1499.\nToponimia.\nO nombre ye d'orichen arabe, a partir de \"Morabit\", palabra relacionata tami\u00e9n con os Almurabitz, y que significa \"hombre relichioso musulm\u00e1n\". En os textos medievals yera \"Miravet\" y encara en o sieglo XVIII se podeba veyer escrito asinas como diz Agust\u00edn Ventura Conejero:\nSe castellaniz\u00f3 ta \"Miravete\", prenendo l'apelativo \"de la Sierra\" pa diferenciar-lo d'o Miravet que bi ha en a Ribera d'Ebro.\nFiestas.\nA mitat agosto, en honor a Sant Cristofo y Sant Roque."}
{"id": "13508", "revid": "3972", "url": "https://an.wikipedia.org/wiki?curid=13508", "title": "Transcrizi\u00f3n d'as luengas aborixens australianas", "text": ""}
{"id": "13510", "revid": "610", "url": "https://an.wikipedia.org/wiki?curid=13510", "title": "Villarroya de los Pinars", "text": "Villarroya de los Pinars (\"Villarroya de los Pinares\" en castellano) ye un municipio aragon\u00e9s d'a provincia de Teruel, situau en a comarca d'o Mayestrato y partiu chudicial de Teruel.\nA suya poblaci\u00f3n ye de habitants, en una superficie de 66,4 km\u00b2, con una densidat de poblaci\u00f3n de hab/km\u00b2.\nCheograf\u00eda.\nYe situau en o semontano norte d'a sierra de G\u00fadar, chunto a o r\u00edo Guadalop, a 1.337 metros d'altaria dencima d'o livel d'a mar, a una distancia de 61 km d'a ciudat de Teruel, a capital d'a suya provincia.\nHistoria.\nAlifonso II d'Arag\u00f3n reconqueri\u00f3 a localidat de Villarroya de los Pinars y la cedi\u00f3 a l'Orden d'o Hespital. Apareixe en o \"Libro d'os Feitos de Chaime I\" como \"Vila Roja\", a on que se diz que o rei teneba una amant en Villarroya, dita Berenguela Fernandez, y que li don\u00f3 o castiello de Villaroya de los Pinars en 1263. Bel historiador dice que yera o castiello de Villarroya de la Sierra por error. Manimenos agora se sabe que Berenguela Fernandez existi\u00f3 cuantos sieglos dimpu\u00e9s y que tot ye nom\u00e1s que una leyenda.\nToponimia.\nEn o \"Libro del Reparo del General\" de 1489-1491 s'escribe \"Villarroya de los Pinares\".\nMolimentos.\nVillarroya de los Pinars ye un municipio con una gran riqueza monumental tot y que ye muito chicot. Tien un museu dedicau a l'Orden d'o Hespital en un edificio medieval. Bi ha uns peirons aliniaus d'o sieglo XVI pa que s'orientasen os pastors que podr\u00edan estar inspiraus en o \"Libro d'as Marabillas\" de Marco Polo, a on que s'indica que en China se plantaban \u00e1rbols en os camins pa que s'orientasen os mercaders.\nEn 1982 se declar\u00f3 a Villarroya de los Pinars \"Bien d'Intr\u00e9s Cultural\", en a suya modalidat de \"Conchunto Historico-Artistico\"."}
{"id": "13512", "revid": "610", "url": "https://an.wikipedia.org/wiki?curid=13512", "title": "Rechional Preferent d'Arag\u00f3n", "text": "A Rechional Preferent d'Arag\u00f3n ye a mas alta d'as categor\u00edas de f\u00fatbol d'Arag\u00f3n organizatas por a Federaci\u00f3n Aragonesa de F\u00fatbol (FAF) dende 1968, por dencima d'a Primera Rechional. Ye por debaixo d'a Tercera Divisi\u00f3n RFEF, categor\u00eda que organiza a Reyal Federaci\u00f3n Espanyola de F\u00fatbol (RFEF), encara que se chuga a ran autonomico (Grupo XVII). Ye dividita en dos grupos con 18 equipos cada un.\nHistoria.\nEstablita en a temporada 1968/69 a anomenata como Primera Rechional Preferent d'Arag\u00f3n se idey\u00f3 como una categor\u00eda intermeya entre as categor\u00edas nacionals, con a proxima Tercera Divisi\u00f3n d'Espanya, y as categor\u00edas rechionals. Antis mas a divisi\u00f3n equivalent yera a Primera Rechional d'Arag\u00f3n, que hi ser\u00eda dende agora dezaga d'a nueva Preferent.\nActualment en a Rechional Preferent en Arag\u00f3n i son dos grupos dende a temporada 1987/88, antis mas que i yera un unico grupo en dita divisi\u00f3n. Hue diya i son pues 36 equipos en total, dos grupos, cada un con 18 equipos.\nEquipos d'a temporada 2021/22.\nPara la temporada 2021/22 a categor\u00eda contar\u00e1 con 51 equipos provenients d'os grupos que a continaci\u00f3n se citan:\n\"Equipos (6) que renunciaron a participar en a temporada 2020-21, que vuelven a competir:\""}
{"id": "13516", "revid": "610", "url": "https://an.wikipedia.org/wiki?curid=13516", "title": "Tuca d'Aneto", "text": "L'Aneto u Maladeta de Corones ye o pico mas alto d'Arag\u00f3n y d'os Pireneus. A suya altaria ye de 3.404 metros. En a suya tuca s'instal\u00f3 una cruz de fierro y una imachen d'a Virchen d'o Pilar, patrona d'Arag\u00f3n.\nChusto baixo o pico se troba o glaciar d'Aneto, o mayor glaciar d'os Pireneus. Tien una grandaria d'alto u baixo 100 hectarias, encara que ye ya muit malmeso debiu a o suyo progresivo retacule y a la contina erosi\u00f3n prevocada por os muitos vesitants anyals.\nOs suyos puntos mas intresants son, entre atros, o cubilar de La Rencllusa (dende a on que prencipia a rota habitual de puyada), o granizo glaciar que cal travesar si s'opta por puyar-ie por a suya rota prencipal y o famoso \"puent de Mahoma\" que da acceso a la cruz d'a suya tuca.\nCheograf\u00eda.\nYe situau en o cabo norte d'o macizo de la Maladeta y ye formau, como tot o macizo, de granito. En as suyas versants bi ha glaciars permanents. O mas important ye lo d'a cara norte que tien unas 100 hectarias d'amplaria. Administrativament perteneixe a lo termin municipal de Ben\u00e1s.\nOs suyos glaciars desauguan en as vals de Barrancs y Vallhibierna; as dos orograficament habr\u00edan de desauguar en o r\u00edo Esera, y en a vall d'Ixalenques que va a la Noguera Ribagorzana. Manimenos as auguas d'a vall de Barrancs s'amagan por o forau d'Aigualluts, surtindo en a versant norte d'os Pireneus, en o puesto dito \"Uelhs deth Joeu\" (u \"Uells del Jueu\"), en l'Artiga de Lin (Val d'Aran), d'an que baixa dica la Garona.\nCrencha y glaciar d'Aneto.\nA crencha y o glaciar d'Aneto se troban, igual que o suyo pico, en o Parque Natural de Pocez-Maladeta y mas concretament en o sector de la Maladeta.\nA crencha se situa a l'este d'o pico Aneto y va dende o collau de Coronas dica o mont Maldito.\nA parte inferior de dita crencha la ocupa o glaciar d'Aneto, con una amplaria d'alto u baixo 100 hectarias, en contino retacule a consecuencia d'o posible cambeo climatico. Se calcula que a masa d'o glaciar ha perdiu mas d'a metat d'a suya superficie y que en 30 u 40 anyos podr\u00eda plegar a desapareixer mientres os veranos.\nA crencha la forman cuantos pico superiors a os 3.000 m, como a tuca de Corones, a punta d'Astorg u o mont Maldito.\nA suya rota d'aproximaci\u00f3n tanto a lo glaciar como a la crencha podr\u00eda estar l'habitual dende o cubilar de la Rencllusa puyando chunto a la crencha d'os portillons y travesando dita crencha bien sia por o portill\u00f3n superior u por o inferior. Ta puyar-ie, cal levar piolet y grampons.\nUna mica d'historia.\nCuan fue cartografiato por primera vegada se li di\u00f3 lo nombre d'o lugar d'Aneto, en a vall de Barrab\u00e9s, que ye an un equipo franc\u00e9s yera fendo istos quefers. Se dice que, estando que iste pico en occit\u00e1n gasc\u00f3n se conoixer\u00eda como \"Neto\" (u \"Nethou\", seguntes a graf\u00eda afrancesata), lis heban de pareixer \u2013posiblement\u2013 nombres foneticament semellants. En realidat, l'uso occit\u00e1n gasc\u00f3n nom\u00e1s dice \"pic d'Aneto\" (forma solidament atestada por eixemplo en a val d'Aran).\nEncara que ye un pico muit visible dende os puertos que comunican Luix\u00f3n con Ben\u00e1s, a suya primera puyada no se produci\u00f3 dica l'anyo 1842, o 20 de chulio. Una colla de seis personas, dende Luix\u00f3n, i plegoron a la tuca por una estrania endrecera. Os seis expedicionarios estioron Platon de Tchihatcheff, promotor d'o viache chunto con Albert de Franqueville y os gu\u00edas Jean Sors, Pierre Sarrio, Bernat Arrazau y Pierre Redonnet.\nL'1 de marzo de 1879 Monts, Courr\u00e8ges y Paget rematoron a primera puyada d'hibierno, y o 8 d'abril de 1904 Robach y La Falisse far\u00edan a primera puyada con esqu\u00eds.\nRotas.\nExisten cuantas rotas ta acceder a ista tuca.\nRuta normal.\nA rota normal prencipia en o debantdito cubilar de la Rencllusa a travi\u00e9s d'a crencha d'os portillons, accedindo dende o portill\u00f3n superior, trescruza o suyo glaciar en diagonal puyando dica o collau de Coronas a on nom\u00e1s manca puyar a suya zaguera pala ta rematar, cruzar o suyo zaguer paso conoixiu como \"Puent de Mahoma\" y plegar dica a cruz d'a tuca.\nRota de Coronas.\nAtra rota alternativa ye por Coronas-Vallhibierna, menos masificada que l'anterior. Por ast\u00ed se plega dica o collau d'o mesmo nombre evitando asinas pasar por o granizo glaciar.\nSe puya primero dica o cubilar de Coronas (u Vallhibierna), dende a on cal puyar a val de Vallhibierna que mos leva dica os ibons de Corones (primero se veye o inferior y dimpu\u00e9s o superior) ta plegar dica o collau de Coronas por a suya versant sud. Una vegada mas, se puya a zaguera pala ta plegar dica o \"Puent de Mahoma\" que s'ha de trescruzar con extrema precauci\u00f3n ta arribar a la tuca.\nAtras rotas.\nExisten atras rotas d'aproximaci\u00f3n a la tuca, mas tecnicas y recomendables nom\u00e1s ta expertos en a materia, como ye o corredor Estasen."}
{"id": "13517", "revid": "610", "url": "https://an.wikipedia.org/wiki?curid=13517", "title": "Aneto", "text": "Aneto ye un lugar aragon\u00e9s situato en a parti norte d'a vall de Barrab\u00e9s, en a comarca de Ribagorza y provincia de Uesca. Perteneixe a lo municipio de Montanui.\nViven en o lugar de forma permanent unas vente personas. L'actividat principal ye a ganader\u00eda de montanya. Bi ha unos grans tascals y tami\u00e9n praus de hierba ta dallar. A luenga habitual ye la catalana.\nEn o lugar bi ha un bar restaurant, casas rurals que ofreixen alochamiento y una casa de colonias d'estiu (\"L'Estel\"), ta ninos y ch\u00f3vens. Tien tami\u00e9n un \"centro d'interpretaci\u00f3n\" d'o Parque Natural de Pocez-Maladeta, a lo cual perteneixe parti d'o suyo termin.\nD'o mesmo lugar sale una carretera de montanya que leva ta l'ib\u00f3n de Llauset, a 2.100 metros d'altaria. Ista carretera ye ubierta, cheneralment, de chunio a octubre. Se faci\u00f3 en os anyos setanta, ta construir un gran entibo y una serie de t\u00f3nels y d'instalacions ta la central reversible dita de Llauset-Baserca.\nPor cuestions purament cartograficas se di\u00f3 (en o sieglo XVIII) o nombre d'o lugar a lo pico Aneto, lo mas alto d'os Pireneus, ya que un equipo de topografos franceses lo cartografi\u00f3 salindo d'iste lugar.\nCheograf\u00eda.\nAneto ye situato a 1.340 metros d'altaria sobre o livel d'a mar, a una distancia de 182 km d'a ciudat de Uesca, a capital d'a suya provincia. Bi ha un tormo erratico"}
{"id": "13521", "revid": "610", "url": "https://an.wikipedia.org/wiki?curid=13521", "title": "Pitarc", "text": "Pitarc (\"Pitarque\" en castellano) ye un municipio de la provincia de Teruel, situato en la comarca de lo Mayestrato. La suya poblaci\u00f3n yera de 96 habitants (2010), en una superficie de 54,3 km\u00b2.\nCheograf\u00eda.\nYe situato en lo piet de la sierra de la Canyada. A 4\u00a0km puyando por lo r\u00edo, se troba un congusto con fuents, surchencias karsticas, dito \"nacimiento del r\u00edo Pitarque\" (\"naixedero d'o r\u00edo Pitarc\"), actualment protechito baixo a figura de \"molimento natural\". La gran humidat ambiental fa que la vechetaci\u00f3n siga de fuella cayediza, selvas mixtas submediterranias con muita presencia d'Acirons y \"Sorbus aria\".\nMugas.\nLo suyo termin municipal muga con Aliaga, con Villar Luengo, con Canyada de Benatanduz y con Fortanet."}
{"id": "13523", "revid": "41", "url": "https://an.wikipedia.org/wiki?curid=13523", "title": "Enneco Ariesta", "text": "Enneco (u Ennego) Ariesta (en basco \"Eneko Aritza\"; en castellano \"\u00cd\u00f1igo Arista\"), naixito enta 781 y muerto en 852, esti\u00f3 lo primer rei de Pamplona (810-820 y 852), conte de Sobrarbe y de Bigorra. Se li considera patriarca d'a dinast\u00eda Enn\u00e9guiz, a primer dinast\u00eda reyal de Pamplona. A figura ye considerata meyo lechendaria en bels aspectos.\nHestoria.\nYera lo fillo d'Enneco Xim\u00e9niz y d'Onneca. Muerto su pai, a mai se cas\u00f3 alavez con Mus\u00e1 ibn Fort\u00fan de Tudela, un Banu Qasi, sinyor d'a val de l'Ebro, que l'aduy\u00f3 a conseguir o trono. Iste matrimonio deix\u00f3 uns territorios considerables baixo la influencia d'Enneco Ariesta, dende Pamplona en t'as altas vals pirinencas d'Irati (Navarra) y la val d'Echo. Os Banu Qasi controlaban as f\u00e9rtils riberas de l'Ebro, dende Tafalla ent'a redolada de Zaragoza.\nL'advenimiento d'o primer rei de Navarra no esti\u00f3 pas f\u00e1cil. D'entre os nuclios de poblaci\u00f3n cristiana (minoritaria), beluns refirman o partiu franco, sustenito en primeras per Carlos Magno y, mes tardi, per Ludovico Piu. A rica familia cristiana d'os Belasco ye a la capeza d'ixe partiu.\nEn 799, uns procarolinchios asesinan o gubernador de Pamplona, Mutarrif ibn Muza, d'a familia d'os Banu Qasi. En 806, os carolinchios controlan Navarra per meyo d'un Belasco como gubernador. En 812, Ludovico Piu ninv\u00eda una expedici\u00f3n contra Pamplona. A tornata no ye guaire gloriosa, prenendo como hostaches zagals y mullers d'a zona ta protecher-sen mientres que trescruzan o puerto de Roncesvals.\nEn 824, os contes francos Elbe y Aznar fan una altra expedici\u00f3n ta Pamplona, pero son vencitos per Enneco, qui ye ayutato per os suyos ch\u00f3vens Mus\u00e1 ibn Fert\u00fan y Garc\u00eda lo Malo de Chaca.\nYe alavez que, seguntes Eulochio de Cordoba, i apareix Enneco Ariesta como rei de Pamplona: \"Christicolae princeps\" (prencipe cristiano).\nEn 841, Enneco ye victima d'una malautia que lo deixa parlaticato. O fillo suyo, Garc\u00eda Enn\u00e9guiz, exerce una rechencia cerenya, dirichindo as campanyas militars.\nCasamientos y descendients.\nEnneco se cas\u00f3 con Enneca, filla de Belasco, Sinyor de Pamplona muerto en 816.\nFillos:\nEnneco en as cronicas medievals.\nEn o cap\u00edtol X d'a Cronica de Sant Chuan d'a Penya, se i leye:\nCal mirar-se o texto manimenos en o suyo contexto historico y no considerar-lo una fuent plenament fidedigna. A etimoloch\u00eda d'Ariesta (en basco \"Aritza\") ye probablement una altra.\nEn \"Cronica de los estados peninsulars\", que ye pro-aragonesa fan enfasi en o suyo orichen aragon\u00e9s:"}
{"id": "13524", "revid": "41", "url": "https://an.wikipedia.org/wiki?curid=13524", "title": "Cruz d'Eneco Arista", "text": ""}
{"id": "13525", "revid": "610", "url": "https://an.wikipedia.org/wiki?curid=13525", "title": "Punta de Lardana", "text": "A punta de Lardana u tuca de Pocez (oficialment \"Tuca de Posets / Punta de Lardana\"), ye una tuca aragonesa que, con os suyos 3.375 metros d'altaria, ye o segundo pico mas alto d'os Pireneus, dezaga de l'Aneto. Situata en a parti meya d'a cordelera, en Grist (Vall de Ben\u00e1s, Uesca) ofreixe una anvista que la fa obchectivo deseyable ta muitos alpinistas. En a suya cima bi ha un v\u00e9rtiz cheodesico.\nToponimia.\nPareixe que o nombre de Pocez proviene d'unos pozos (pronunciato /posets/, en benasqu\u00e9s) que bi ha en a suya versant septentrional. En chistab\u00edn li dicen \"Lardana\" y en benasqu\u00e9s igual, pero con a \"l-\" inicial palatalizata como \"Llardana\".\nPrimera puyata.\nA primera puyata esti\u00f3 lo 6 d'agosto de 1856, dimpu\u00e9s de l'Aneto. O primer alpinista que pleg\u00f3 a la cima esti\u00f3 lo britanico H. Halkett. Haberban de pasar cuasi vinticinco anyadas ta la primera puyata hibernal, que la facioron Roger de Monts y C\u00e9lestin Passet.\nRota Reyal.\nYe a rota mes conoixita. Dende puent d'Espiantosa (1.505 metros) en a vall de Ben\u00e1s, se puede ir-ie en 1h 45' dica o cubilar \u00c1ngel Or\u00fas (2095 m). Dende o cubilar s'ha de salir enta o norueste por un cam\u00edn mui bien sinyalato. En menos d'una hora se trescruza o torrent y s'arriba a una pleta. Un poco mas ent'alto lo cam\u00edn se bifurca. Agafando lo d'a dreita se dentra a la \"canal fonda\" an cuasi tot l'anyo bi ha chelo. Ye convenient levar crampons y piolet.\nDimpu\u00e9s de tres horas se ye a los piez d'a \"Dent de Llardana\" (a la cual se puede puyar). Continado por a cantaleta primero y por a crencha de bloques f\u00e1cils dimpu\u00e9s, se plega a la tuca en unas 4 horas (dende o cubilar).\nA baixada se fa por o mesmo cam\u00edn en tres horas."}
{"id": "13526", "revid": "3972", "url": "https://an.wikipedia.org/wiki?curid=13526", "title": "Pico Posets", "text": ""}
{"id": "13527", "revid": "401", "url": "https://an.wikipedia.org/wiki?curid=13527", "title": "Meurthe y Mosela", "text": "Meurthe y Mosela (52) (en franc\u00e9s \"Meurthe-et-Moselle\") ye un departamento franc\u00e9s situato en a rechi\u00f3n de Gran Este. Prene o suyo nombre a os r\u00edos Meurthe y Mosela.\nA suya poblaci\u00f3n yera de 732.153 habitants en o 2014 en una superficie de 5.246 km\u00b2, con una densidat de poblaci\u00f3n de 140 hab/km\u00b2.\nA capital d'o departament de Meurthe y Mosela se troba en a ciudat de Nancy, y en fan parte 4 districtos, 44 cantons y 594 comunas.\nVinclos externos.\n Informaci\u00f3n de Meurthe y Mosela."}
{"id": "13528", "revid": "3972", "url": "https://an.wikipedia.org/wiki?curid=13528", "title": "Meurthe-et-Moselle", "text": ""}
{"id": "13529", "revid": "401", "url": "https://an.wikipedia.org/wiki?curid=13529", "title": "Mosa", "text": "Mosa (55) (en franc\u00e9s \"Meuse\") ye un departamento franc\u00e9s situato en a rechi\u00f3n administrativa de Gran Este y rechi\u00f3n historica de Lorena. Debe o suyo nombre a o r\u00edo Mosa, que trescruza iste departamento."}
{"id": "13530", "revid": "41", "url": "https://an.wikipedia.org/wiki?curid=13530", "title": "Meuse", "text": ""}
{"id": "13531", "revid": "3972", "url": "https://an.wikipedia.org/wiki?curid=13531", "title": "Olt (departamento)", "text": ""}
{"id": "13532", "revid": "41", "url": "https://an.wikipedia.org/wiki?curid=13532", "title": "Tarn (departamento)", "text": ""}
{"id": "13533", "revid": "401", "url": "https://an.wikipedia.org/wiki?curid=13533", "title": "Var", "text": "Var puet estar:"}
{"id": "13534", "revid": "41", "url": "https://an.wikipedia.org/wiki?curid=13534", "title": "Var (desambigaci\u00f3n)", "text": ""}
{"id": "13535", "revid": "82", "url": "https://an.wikipedia.org/wiki?curid=13535", "title": "Eneco Arista", "text": ""}
{"id": "13536", "revid": "82", "url": "https://an.wikipedia.org/wiki?curid=13536", "title": "Ennego Ariesta", "text": ""}
{"id": "13537", "revid": "3972", "url": "https://an.wikipedia.org/wiki?curid=13537", "title": "Meurthe et Moselle", "text": ""}
{"id": "13538", "revid": "3972", "url": "https://an.wikipedia.org/wiki?curid=13538", "title": "Meurthe y Moselle", "text": ""}
{"id": "13540", "revid": "401", "url": "https://an.wikipedia.org/wiki?curid=13540", "title": "Tuca d'el Perdiguero", "text": "A tuca d'el Perdiguero u pico Perdiguero (en franc\u00e9s \"Pic de Perdigu\u00e8re\") ye una tuca d'os Pireneus, situata entre Arag\u00f3n (Ben\u00e1s en a val de Ben\u00e1s) y l'Alta Garona (comuna d'\u00d2u), que se troba a 3.221 metros d'altaria sobre o livel d'a mar. Friedrich Parrot y Pedro Barrau estioron os primers en puyar-ie en 1817."}
{"id": "13541", "revid": "41", "url": "https://an.wikipedia.org/wiki?curid=13541", "title": "Sarra de Gratal", "text": ""}
{"id": "13542", "revid": "3972", "url": "https://an.wikipedia.org/wiki?curid=13542", "title": "Pico Perdiguero", "text": ""}
{"id": "13543", "revid": "610", "url": "https://an.wikipedia.org/wiki?curid=13543", "title": "Tuca de la Maladeta", "text": "A tuca de la Maladeta ye un pico aragon\u00e9s de 3.312 metros d'altaria am\u00e1n d'o Pico Aneto, en os Pireneus. D'antis mas se creyeba que yera mas alta que l'Aneto y os intentos por puyar a la tuca de la Maladeta estioron anteriors que a la resta de picos d'o macizo homonimo.\nA primera puyata a la suya tuca con exito esti\u00f3 feita o 29 de setiembre de 1817, principinado dende Luix\u00f3n por Johann Jacob Friedrich Wilhelm Parrot con Pierre Barrau de gu\u00eda. A rota de puyata habitual ye com\u00fan a la de l'Aneto y en plegando a la altaria d'o portill\u00f3n superior bi ha que continar en linia recta dica o piet mesmo d'a crencha d'as Maladetas y acceder por un espingato corredor dica una roca muit caracteristica y vistable. En paso dica o corredor debe meter-se ficacio pues gosa ubrir-se una funda crepa en epocas no hibernals.\nUna vegata puyato lo Cuello de la Rimaya o cam\u00edn tuerce ta la ezquierda y en pocos minutos s'adube a tuca."}
{"id": "13544", "revid": "41", "url": "https://an.wikipedia.org/wiki?curid=13544", "title": "Sarra de Guara", "text": ""}
{"id": "13545", "revid": "3972", "url": "https://an.wikipedia.org/wiki?curid=13545", "title": "A Fraixneda", "text": ""}
{"id": "13546", "revid": "401", "url": "https://an.wikipedia.org/wiki?curid=13546", "title": "Himno de Sicilia", "text": "L'himno de Sicilia ye clamato \"Sicilia, Patria Mia\".\nA musica ye de Carlo Muratori y o texto ye de Massimo Costa."}
{"id": "13548", "revid": "610", "url": "https://an.wikipedia.org/wiki?curid=13548", "title": "Romance navarro", "text": "Se dice romance navarro a las formas d'o romance navarro-aragon\u00e9s que se charraban en o sud y este de Navarra. No existiba deseparaci\u00f3n neta entre o navarro y l'aragon\u00e9s. As denominacions d'aragon\u00e9s, navarro y riochano no responden a diferencias reals que existisen en una mesma epoca, (podeban estar mas grans con una comarca dentro de una mesma rechi\u00f3n), responden a las diferents historias linguisticas d'o romance en ixos reinos u rechions como consecuencia de diferent historia politica. Existiban diferents trazas d'escribir, como consecuencia que a Ilesia Catolica perdi\u00f3 lo monopolio d'a escriptura y lo prenioron as dos monarqu\u00edas, navarra y aragonesa.\nDenominaci\u00f3n.\nO mesmo \"Fuero de Navarra\" fa referencia a lo luengache en o que ye escrito, y preveyen a situaci\u00f3n en a que \"fuesse rey ombre de otra tierra o de estranio logar o de estranio lengoage\". Una denominaci\u00f3n que se documenta en os mesmos textos en romanz ye a de \"lengoage de Navarra\". Lo veyemos por eixemplo en as \"Corz d'Olit de 1329:\nTami\u00e9n en 1344 Pedro de Laquid\u00e1in, escribano de Pamplona, faci\u00f3 una traducci\u00f3n d'o Fuero de Chaca y escribi\u00f3:\nEn l'acta de coronaci\u00f3n de Carlos II de Navarra en l'anyo 1350 escriben en lat\u00edn:\nY en l'acta de coronaci\u00f3n de Carlos III de Navarra en l'anyo 1390 repite a mesma formula y se leye \"In ydiomate Navarre terre\".\nMorfoloch\u00eda.\nO demostrativo masclino singular ye \"esti\" u \"aquesti\" en cuenta d'estar \"est(e)\" u \"aquest(e)\", coincidindo n'esto con l'aragon\u00e9s d'as comunidaz aragonesas, (se i documenta en la versi\u00f3n romance d'o Fuero y encara en textos de lo S XV y no ye estranio porque os navarros intervinioron en a repoblaci\u00f3n d'ista aria), y con o riochano. En os documentos d'o Monesterio d'Irache se documenta \"esti\" pero no \"aquesti\".\nHistoria.\nO texto mes antigo conoixiu en romance navarro seguntes P. Moret ye a concesi\u00f3n d'o Fuero de Chaca en 1171 a os pobladors d'o Pueyo de Castill\u00f3n de Sang\u00fcesa por parte de Sancho lo Sabio: \nPervivencias.\nIgual que en Cinco Villas y en cheneral en tota a provincia de Zaragoza, bi n'ha muitos residuos lexicos. Ye de destacar:"}
{"id": "13549", "revid": "610", "url": "https://an.wikipedia.org/wiki?curid=13549", "title": "Navarro-aragon\u00e9s", "text": "O navarro-aragon\u00e9s ye a denominaci\u00f3n d'o romanz medieval que representa a evoluci\u00f3n d'o lat\u00edn en l'Alto Arag\u00f3n, este y sud de Navarra y en A Riocha, no guaire diferent d'o mozarabe d'a val d'Ebro, que poder\u00eda estar meso en este conchunto.\nA visi\u00f3n tradicional ye basada en fer enfasi por as diferencias rechionals y en veyer o proceso de castellanizaci\u00f3n lo mas primerenco posible, feito que se desvini\u00f3 en A Riocha dimpu\u00e9s d'a uni\u00f3n con Castiella.\nSindembargo en Navarra y Arag\u00f3n os textos no son representativos d'a parla viva, y a parti de diferencias en a graf\u00eda, as diferencias linguisticas reals entre o navarro y l'aragon\u00e9s son chicotas (y mesmo en os repuis que'n quedan en o castellano de Navarra y Arag\u00f3n).\nA divisi\u00f3n entre rioch\u00e1n, navarro y aragon\u00e9s ye \u00fatil, sindembargo, ta mostrar a diferent historia lingu\u00edstica entre rechions con diferent historia politica.\nEn o caso d'este zaguero, bi ha una visi\u00f3n tradicional, propia d'autors como Manuel Alvar, que diz que l'aragon\u00e9s de tierra plana, producto d'a reconquiesta y repoblaci\u00f3n, yera muito diferent de l'aragon\u00e9s orichinal de l'Alto Arag\u00f3n.\nEsto ha estau contestau por bel autor moderno que argumenta que os textos medievals no son representativos de toz os caracters d'a lengua charrada, y por a evidencia de l'aragon\u00e9s residual d'os Monegros, Ribera Baixa d'Ebro y Baixo Arag\u00f3n en a part oriental y de Cinco Villas en a part occidental."}
{"id": "13550", "revid": "610", "url": "https://an.wikipedia.org/wiki?curid=13550", "title": "Rioch\u00e1n precastellano", "text": "O rioch\u00e1n precastellano ye a variedat mas occidental d'o romanz navarro-aragon\u00e9s. Representa a evoluci\u00f3n d'o lat\u00edn en A Riocha (y norte de l'actual Soria). En tenemos testimonio escrito en as Glosas Emilianenses d'o sieglo X, y bel toponimo medieval escrito en textos latinos.\nAs Glosas Emilianenses no representan os primers textos castellanos como s'ha quiesto veyer, porque presentan leis foneticas propias d'a fonetica aragonesa, \"feito\", \"muito\", \"get\" (ye), y con o detalle que cuan s'escribioron A Riocha no perteneixeba encara a Castiella.\nDimpu\u00e9s d'adhibir-se a Castiella, A Riocha se castellaniz\u00f3 entre os sieglos XI y XIII, en un proceso pareixiu a l'afrancesamiento de l'occit\u00e1n en Poitou esdevenindo o Petav\u00edn-Santonch\u00e9s. D'esta epoca data a colecci\u00f3n documental clamada \"Libro Becerro\" d'o Monesterio de Val Vanera, que conserva encara muitos caracters precastellanos como l'articlo \"lo\".\nEn a parla riochana castellana actual son notables pervivencias d'o romanz precastellano como \"luejo\", \"plantaina\", \"plegar\", \"replegar\" y \"rosada\".\nA toponimia y microtoponimia tami\u00e9n amuestran caracters foneticos precastellanos: \"Calle Pueyo\", \"Pueyo Concejo\", \"Nuestra Se\u00f1ora de Bueyo\", \"Ruella\", \"Falcona\", \"El Fenojar\", \"La Ferrer\u00eda\", \"La Forca\", \"Valfondillo\", ecetra."}
{"id": "13551", "revid": "3972", "url": "https://an.wikipedia.org/wiki?curid=13551", "title": "Navarro (romance)", "text": ""}
{"id": "13552", "revid": "3972", "url": "https://an.wikipedia.org/wiki?curid=13552", "title": "Sicilia, Patria Mia", "text": ""}
{"id": "13556", "revid": "610", "url": "https://an.wikipedia.org/wiki?curid=13556", "title": "Sant Sabasti\u00e1n", "text": "Sant Sabasti\u00e1n (\"San Sebasti\u00e1n\" en castellano; \"Donostia\" en basco; \"Donostia-San Sebasti\u00e1n\" oficialment) ye una ciudat d'a comunidat autonoma d'o Pa\u00eds Basco, capital d'o territorio historico de Guipuzcua (actualment una d'as provincias d'Espanya) y d'a comarca de Donostialdea.\nA suya poblaci\u00f3n ye de 187.849 habitants en una superficie de 60,89\u00a0km\u00b2.\nToponimia.\nEn romance navarro s'escribiba \"Sant Sabastian\".\nParla.\nFa uns sieglos se i charraba gasc\u00f3n, que ha dixau bels toponimos de Donostia como \"Urgull\" (d'o gasc\u00f3n \"Orgull\" u \"Urgullus\" pas\u00f3 enta lo basco como \"Urgull\"), \"Gros\", \"Polloe\" (provi\u00e9n d'o gasc\u00f3n \"Poll\" y \"Pollet\" y pas\u00f3 enta lo basco como \"Polloe\"), \"Morlans\", \"Monpas\" (Mont-pas), Aiete (d'o gasc\u00f3n \"Ayet\" pas\u00f3 enta \"Aiete\" d'o basco), \"Ulia\" (d'o gasc\u00f3n Oli pas\u00f3 enta l'idioma basco como \"Ulia\" o \"Uliamendi\") y \"Miramon\" (d'o gasc\u00f3n \"Miramont\").\nCheograf\u00eda.\nA ciudat de Sant Sabasti\u00e1n se troba situada a 6 metros d'altaria sobre lo livel d'a mar, a lo canto d'a mar Cantabrica y a una distancia de 103 km d'a ciudat de Vitoria, a capital politica d'o Pa\u00eds Basco.\nEsporte.\nL'esporte mas popular chunto a la pilota ye o f\u00fatbol y lo suyo equipo mas representativo en Sant Sebasti\u00e1n ye a Real Sociedad, que ti\u00e9n tami\u00e9n atra secci\u00f3n d'atletismo.\nEn baloncesto tami\u00e9n cal destacar a lo Sant Sabasti\u00e1n GBC que chuga en a Liga ACB.\nInstalacions esportivas.\nLa ciudat esportiva d'Anoeta ye a instalaci\u00f3n esportiva mes destacada y completa de Sant Sabasti\u00e1n. Ti\u00e9n un estadio de f\u00fatbol con una pista d'atletismo, y chunto a este un de mes chicot, un velodromo, piscinas, trinquetz, un chimnasio, un poliesportivo y un hotel.\nCompeticions esportivas.\nD'as competicions anuals organizadas en a ciudat cal destacar-ne a Bandera de La Concha, que ye una cursa de traineras, a Clasica de Sant Sabasti\u00e1n de ciclismo, a Marat\u00f3n de Sant Sebasti\u00e1n, a cursa Behobia-Sant Sebasti\u00e1n."}
{"id": "13560", "revid": "401", "url": "https://an.wikipedia.org/wiki?curid=13560", "title": "Mosela", "text": "Mosela (57) (en franc\u00e9s \"Moselle\") ye un departamento franc\u00e9s situato en a rechi\u00f3n administrativa de Gran Este y rechi\u00f3n historica de Lorena. Debe o suyo nombre a o r\u00edo Mosela.\nA suya poblaci\u00f3n ye d'1.023.447 habitants (1999) en una superficie de 6.216 km\u00b2, con una densidat de poblaci\u00f3n de 165 hab/km\u00b2.\nA suya capital se troba en a ciudat de Metz, y en fan parte 9 districtos, 51 cantons y 730 comunas u municipios. L'actual president d'o Consello Cheneral departamental ye Philippe Leroy."}
{"id": "13561", "revid": "41", "url": "https://an.wikipedia.org/wiki?curid=13561", "title": "Moselle", "text": ""}
{"id": "13562", "revid": "69718", "url": "https://an.wikipedia.org/wiki?curid=13562", "title": "Vosgos (departamento)", "text": "Vosgos (88) (en franc\u00e9s \"Vosges\") ye un departamento franc\u00e9s situato a o nord-este de Francia. Prene o suyo nombre d'a cordelera d'os Vosgos."}
{"id": "13563", "revid": "3972", "url": "https://an.wikipedia.org/wiki?curid=13563", "title": "Vosges", "text": ""}
{"id": "13564", "revid": "610", "url": "https://an.wikipedia.org/wiki?curid=13564", "title": "Vosgos", "text": "Os Vosgos (en franc\u00e9s \"Vosges\", en alem\u00e1n \"Vogesen\") son una sierra de l'este de Francia paralela a o Rin por a suya ribera ezquierda. Tien unos 250\u00a0km en a endreza sudueste a nord-este, entre a val de Saverne (Tabernae) a o norte, o paso de Belfort a o sud, l'altipl\u00e1n triasico d'a Lorena y os turons de Faucilles a l'ueste, y a plana d'Alsacia a l'este. O punto mas alto ye o \"Ballon de Gebweiler\" de 1.424 metros, a o sud d'a sierra.\nO suyo nombre antigo esti\u00f3 \"Vosegus\" (tami\u00e9n \"Vogesus\")."}
{"id": "13565", "revid": "610", "url": "https://an.wikipedia.org/wiki?curid=13565", "title": "Euskal Herria", "text": "Euskal Herria (en basco \"pa\u00eds de luenga basca\") u o Pa\u00eds Basco compr\u00e9n os siet territorios que corresponden alto u baixo a l'aria ling\u00fcistica basca en tiempos historicos. A bandera identificativa d'o pueblo basco ye a \"ikurri\u00f1a\". Actualment, istos territorios son dividitos entre os estatos espanyol, y franc\u00e9s, y tienen rans d'autonom\u00eda muit diferents. Hue, no bi ha denguna entidat administrativa reconoixita que replegue a totalidat d'o Pa\u00eds Basco. Iste ye o territorio que muitos independentistas bascos reclaman ta formar un estato propio.\nO Pa\u00eds Basco ocupa una superficie de 20.664\u00a0km\u00b2; en a parti mas occidental d'os Pireneus, en o Golfo de Bizcaya. Tien o suyo propio idioma, o basco (minoritario frent a lo franc\u00e9s y o castellano), y una poblaci\u00f3n d'unos tres milions d'habitants, unos dos milions y meyo d'os cuals tienen a ciudadan\u00eda espanyola, y a resta la francesa. Euskal Herria ser\u00eda formata por siet territorios u provincias (en basco \"herrialde\", plural \"herrialdeak\"): Alaba, Bizcaya, Guipuzcua, Navarra, Baixa Navarra, Lapurdi, y Sola.\nA luenga basca encara i ye fablata habitualment en bellas rechions, sobretot Guipuzcua y partis de Navarra. En atras, o basco ha estato sustituyito por o castellano u franc\u00e9s. Hue en d\u00eda, o basco tien categor\u00eda de luenga oficial en a Comunidat Autonoma Basca y en partis d'a Comunidat Foral de Navarra, pero no tien deng\u00fan reconoiximiento oficial en as rechions baixo administraci\u00f3n francesa."}
{"id": "13566", "revid": "38885", "url": "https://an.wikipedia.org/wiki?curid=13566", "title": "Luenga vasca", "text": ""}
{"id": "13568", "revid": "69718", "url": "https://an.wikipedia.org/wiki?curid=13568", "title": "Albaneses", "text": "Os albaneses (en alban\u00e9s \"Shqiptar\u00ebt\") son un grupo hum\u00e1n que tien en com\u00fan l'idioma alban\u00e9s, una cultura albanesa y uns antipasatos albaneses.\nA mitat d'a etnia vive en Albania y l'atra mitat en Kosovo y en Macedonya d'o Norte. Bi ha minor\u00edas albanesas en muitos pa\u00edses, estando as mes importants en Grecia y Italia.\nOrganizaci\u00f3n social.\nA sociedat tradicional en a zona a lo norte d'o r\u00edo Skumbi ha conservau elementos arcaicos, como a conservaci\u00f3n d'a organizaci\u00f3n en tribus. A suya importancia ye tan gran que dica as tierras de cautivo y pastura perteneixen a esta entidat d'agrupaci\u00f3n humana. Ni sisquiera o rechimen comunista podi\u00f3 fer desapareixer esta forma d'organizaci\u00f3n.\nOrichen.\nOs albaneses son descendients d'un pueblo paleobalcanico. Bi ha diferents hipotesis sobre o suyo orichen. Una de tradicional diz que son descendients d'os ilirios, una tribu d'a branca \"centum\" d'os pueblos indoeuropeus. D'estar asinas, a suya luenga derivariba d'a luenga iliria. Sindembargo a evidencia ling\u00fcistica amuestra que o caracter de l'alban\u00e9s ye mes cerca d'a branca \"satem\" y huei cada vegata prene mes importancia a teor\u00eda que relaciona l'alban\u00e9s actual con a luenga daca adintro d'a branca tracia, con una hipotesi que relaciona o pueblo alban\u00e9s baixo medieval con poblacions dacas no romanizatas que se refuchioron en l'Imperio Romano en tiempos d'as primeras invasions chermanicas (presencia de godos en Ucra\u00edna y Ruman\u00eda) y d'os hunnos, que tami\u00e9n causoron movimientos de poblaci\u00f3n.\nL'orichen d'os albaneses ye estato un problema de disputa mientres muito tiempo. Manimenos o suyo idioma, l'alban\u00e9s, ye clarament una luenga indoeuropea. O suyo vocabulario conti\u00e9n palabras griegas, latinas, eslavas y turcas, encara que a luenga \"per se\" no tien familiars vivos cercans, cosa que en fa dif\u00edcil a filiaci\u00f3n adintro d'o tronco ling\u00fcistico balcanico antigo.\nO primer estato con una clase dirichent albanesa esti\u00f3 o Principato d'Arb\u00ebr u d'Arb\u00ebria, que dur\u00f3 dende l'anyo 1190 dica l'anyo 1255."}
{"id": "13569", "revid": "401", "url": "https://an.wikipedia.org/wiki?curid=13569", "title": "Prefectura de Shkod\u00ebr", "text": "A prefectura de Shkod\u00ebr (en alban\u00e9s \" Qarku i Shodr\u00ebs\") ye una d'as 12 prefecturas d'Albania. Ye composata por os districtos de Mal\u00ebsi e Madhe, Puk\u00eb y Shkod\u00ebr. A capital d'a prefectura ye a ciudat de Shkod\u00ebr.\nA suya poblaci\u00f3n ye de 250.351 habitants (2004, estimaci\u00f3n) en una superficie de 3.562 km\u00b2, con una densidat de poblaci\u00f3n de 72,16 hab/km\u00b2."}
{"id": "13581", "revid": "401", "url": "https://an.wikipedia.org/wiki?curid=13581", "title": "Devrimci Halk Kurtulu\u015f Partisi-Cephesi", "text": "O Devrimci Halk Kurtulu\u015f Partisi-Cephesi (por as suyas sieglas DHKP-C, en aragon\u00e9s \"Partiu Revolucionario de Liberaci\u00f3n Nacional-Frent\") ye una organizaci\u00f3n marxista-leninista de Turqu\u00eda. Ye considerada una organizaci\u00f3n terrorista por os Estaus Unius y a Uni\u00f3n Europea.\nFue creyada en 1978 por Dursun Karata\u015f como a Dev-Sol (\"Ezquierda revolucionaria\").\nEn 1994 Dev Sol se dividi\u00f3 en dos faccions: o grupo principal, dirichiu por Dursun Karata\u015f se renombr\u00f3 DHKP-C, mientres que Bedri Ya\u011fan creya un nuevo THKP-C (no confundir con l'orichinal).\nO grupo en tien una ideoloch\u00eda marxista-leninista, anti-Estatos Unidos, anti-OTAN. Consideraba que o gubierno turco yera baixo lo imperialismo occidental y caleba destruir-ne o control por medios violentos."}
{"id": "13583", "revid": "41", "url": "https://an.wikipedia.org/wiki?curid=13583", "title": "Almer\u00eda", "text": "Almer\u00eda ye una ciudat espanyola, capital d'a provincia d'Almer\u00eda (Andaluc\u00eda).\nEn 2006 a suya poblaci\u00f3n yera de 185.309 habitants. A densidat de poblaci\u00f3n ye de 628,2 habitants/km\u00b2.\nToponimia.\nEn aragon\u00e9s medieval se puet veyer escrito \"Almaria\", como por eixemplo en a \"Grant Cronica de Espanya\", compilaci\u00f3n historica de Chuan Ferr\u00e1ndez d'Heredia."}
{"id": "13589", "revid": "8541", "url": "https://an.wikipedia.org/wiki?curid=13589", "title": "Paco de Bielsa", "text": ""}
{"id": "13590", "revid": "8541", "url": "https://an.wikipedia.org/wiki?curid=13590", "title": "El Paco de Bielsa", "text": ""}
{"id": "13592", "revid": "3972", "url": "https://an.wikipedia.org/wiki?curid=13592", "title": "Valle de Chistau", "text": ""}
{"id": "13593", "revid": "610", "url": "https://an.wikipedia.org/wiki?curid=13593", "title": "Punta Marist\u00e1s", "text": "La punta Marist\u00e1s, El Marist\u00e1s en a Valle de Bielsa, dita pica de l'Orbar en a valle de Chistau, ye una d'as puntas prencipals d'el serrato que separa las valles de Chistau e de \"la Comuna\" e la de Bielsa en l'altra man. Con es suyos 2430 m d'altura marca una buega clara d'entre estas valles, encara que actualment se troba dintro d'el municipio de Tella-Sin con tota la redolada d'el \"Chardal\" e \"El Puzo\".\nPer el canto nor-ueste las gleras d\"'Es Listars\" baixan enta'l puesto dito \"La planeta d'el Diaple\", de relieu mes suau que no la parte mes alta, que s'alza per alto d'el \"barranco de Montiello\" e d'as faixas de \"Carroneras\", como la balconera per alto d'as valles d'a partida belsetana, tenendo-be per l'ueste lo garrot d' \"As Vacivas\" que cubil\u00b7la lo \"barranco d'a Foz\" d'es aires de puerto.\nPer alto d'el Montiello, en a culeta d'a on en naixe la suya barranquera -dita \"Salastro\"- s'emprencipeya a percebir en cambiar de versant que \u00e9sta levar\u00e1 enta la \"Collata d'a Cruz de Guardia\", a 2113 m d'altura, que alavez leva enta lo paso enta la valle de Chistau per man d'es altos de \"la Comuna\"."}
{"id": "13594", "revid": "188", "url": "https://an.wikipedia.org/wiki?curid=13594", "title": "Marist\u00e1s", "text": ""}
{"id": "13595", "revid": "188", "url": "https://an.wikipedia.org/wiki?curid=13595", "title": "El Marist\u00e1s", "text": ""}
{"id": "13596", "revid": "188", "url": "https://an.wikipedia.org/wiki?curid=13596", "title": "Pico Marist\u00e1s", "text": ""}
{"id": "13597", "revid": "188", "url": "https://an.wikipedia.org/wiki?curid=13597", "title": "Pica Marist\u00e1s", "text": ""}
{"id": "13598", "revid": "188", "url": "https://an.wikipedia.org/wiki?curid=13598", "title": "Pica de l'Orbar", "text": ""}
{"id": "13599", "revid": "188", "url": "https://an.wikipedia.org/wiki?curid=13599", "title": "Pica de l'Olbar", "text": ""}
{"id": "13600", "revid": "188", "url": "https://an.wikipedia.org/wiki?curid=13600", "title": "Pico de l'Olbar", "text": ""}
{"id": "13601", "revid": "188", "url": "https://an.wikipedia.org/wiki?curid=13601", "title": "L'Olbar", "text": ""}
{"id": "13602", "revid": "188", "url": "https://an.wikipedia.org/wiki?curid=13602", "title": "L'Orbar", "text": ""}
{"id": "13603", "revid": "188", "url": "https://an.wikipedia.org/wiki?curid=13603", "title": "Punta de l'Orbar", "text": ""}
{"id": "13604", "revid": "188", "url": "https://an.wikipedia.org/wiki?curid=13604", "title": "Punta de l'Olbar", "text": ""}
{"id": "13605", "revid": "401", "url": "https://an.wikipedia.org/wiki?curid=13605", "title": "Aloja", "text": "Una aloja (u \"dona d'aigua\", muller d'augua en catal\u00e1n) ye un ser d'a mitoloch\u00eda catalana. Son chenios que favoreixen os naiximientos y a fertilidat, que dan vida y recheneran a creyaci\u00f3n.\nViven en os Pireneus, en zonas an bi ha augua, ya sigan fuents, r\u00edos, torrents u espelungas humedas.\nTienen forma de doncellas, de uellos azuls u verdes, de largos cabellos d'oro, brillants como os rayos d'o Sol u como a luz d'a Luna."}
{"id": "13607", "revid": "610", "url": "https://an.wikipedia.org/wiki?curid=13607", "title": "Pico Chabalambre", "text": "O Chabalambre ye un pico situato a lo sud d'Arag\u00f3n, en a comarca de G\u00fadar-Chabalambre situata en a provincia de Teruel, en a sierra d'o mesmo nombre. A suya altaria ye de 2.020 metros. En a sierra bi ha una chicota estaci\u00f3n d'esqu\u00ed, a cual disposa actualment de seis kilometros de pistas, Aram\u00f3n Javalambre.\nYe o punto mas alto d'a provincia de Teruel."}
{"id": "13608", "revid": "401", "url": "https://an.wikipedia.org/wiki?curid=13608", "title": "Chabalambre", "text": "Chabalambre (Javalambre en graf\u00eda SLA) puet estar:"}
{"id": "13612", "revid": "610", "url": "https://an.wikipedia.org/wiki?curid=13612", "title": "Yumi, Yumi, Yumi", "text": "Yumi, Yumi, Yumi (\"Nusatros, nusatros, nusatros\") ye l'himno nacional de Vanuatu. Fue escrito y composato por Fran\u00e7ois Vincent Ayssav y adoptato en 1980."}
{"id": "13615", "revid": "401", "url": "https://an.wikipedia.org/wiki?curid=13615", "title": "Punda de ro Clot de ra Fuent", "text": "A punda de ro Clot de ra Fuent (\"Clot de la Hount\" en castellano y franc\u00e9s) ye un pico d'o macizo de Comachibosa en a cordelera d'o Pireneu aragon\u00e9s.\nA suya altaria ye de 3.289 metros.\nToponimia.\nUn clot ye una fondada en o terreno, lo que ser\u00eda sinonimo de foya u fueya, muitas vegadas en as cubetas formadas por erosi\u00f3n glaciar. Bi'n ha atros eixemplos en a toponimia pirenenca como as agullas d'el Clot en a val de Chistau."}
{"id": "13616", "revid": "41", "url": "https://an.wikipedia.org/wiki?curid=13616", "title": "Clot de ra Fuent", "text": ""}
{"id": "13617", "revid": "401", "url": "https://an.wikipedia.org/wiki?curid=13617", "title": "Parque Nacional d'os Pireneus", "text": "O Parque Nacional d'os Pireneus (en franc\u00e9s \"Parc national des Pyr\u00e9n\u00e9es\") ye un espacio protechito de 45.707 ha de superficie situato en a zona central d'os Pireneus franceses, en o departamento d'os Altos Pireneus. Proteche as tucas, culs glacials y vals de mayor intr\u00e9s medioambiental d'a versant norte d'a cordelera y muga con Arag\u00f3n.\nFue creyato en l'anyo 1967 y ye chestionato por l'achencia publica francesa \"Parcs nationaux de France\". O territorio protechito, que s'estendilla d'ueste ta este lonchitudinalment, proteche paraches como o pico Midi d'Osal, a Comachibosa, o laco de Gauba, o macizo de N\u00e9ouvielle y os culs glacials de Gavarn\u00eda, Estaub\u00e9 u Tormoseta. Entre as especies animals protechitas, destacan l'alica reyal, o vueitre, a marmota y l'onso pardo.\nCheograf\u00eda.\nCubre a muga entre Arag\u00f3n y Francia entre o collau d'Arralla (Chacetania) y o puerto Viello de Bielsa (Sobrarbe)."}
{"id": "13618", "revid": "3972", "url": "https://an.wikipedia.org/wiki?curid=13618", "title": "Parc national des Pyr\u00e9n\u00e9es", "text": ""}
{"id": "13619", "revid": "82", "url": "https://an.wikipedia.org/wiki?curid=13619", "title": "Nusatros, nusatros, nusatros", "text": ""}
{"id": "13620", "revid": "82", "url": "https://an.wikipedia.org/wiki?curid=13620", "title": "Nusatros, Nusatros, Nusatros", "text": ""}
{"id": "13623", "revid": "18823", "url": "https://an.wikipedia.org/wiki?curid=13623", "title": "Pico Xavalambre", "text": ""}
{"id": "13624", "revid": "3972", "url": "https://an.wikipedia.org/wiki?curid=13624", "title": "G\u00fadar-Xavalambre", "text": ""}
{"id": "13626", "revid": "3972", "url": "https://an.wikipedia.org/wiki?curid=13626", "title": "Xavalambre", "text": ""}
{"id": "13627", "revid": "69718", "url": "https://an.wikipedia.org/wiki?curid=13627", "title": "Fonetica de l'aragon\u00e9s", "text": "A fonetica de l'aragon\u00e9s ye a fonetica propia d'as variedaz dialectals d'a luenga aragonesa.\nA evoluci\u00f3n dende lo lat\u00edn dica las luengas romances como l'aragon\u00e9s se fa siguindo unos cambeos que se dicen leis foneticas. As parolas que cumplen istas leis se dicen patrimonials. En estas leis i pueden influyir a existencia de luengas que bi heba antes d'o lat\u00edn como lo basco u as luengas celtas, que ne son sustrato, u a influencia d'as luengas vecinas u efecto d'aria ling\u00fcistica. As leis foneticas no siempre se producen en tot o dominio d'una luenga y no gosan a estar nom\u00e1s que d'una, porque pueden estar compartidas con as vecinas.\nL'aragon\u00e9s ye, como las luengas romances en cheneral, una luenga d'acusativo. Ixo quier dicir que a parola aragonesa vien de la radiz latina que s'emplega ta fer l'acusativo. Eixemplos:\nEntre as pocas parolas que no vienen de l'acusativo tenemos \"otre\",\"otri\", de \"triballar pa otri\", que vien d'o dativo. O galorromanz tien radices que vienen d'o nominativo lat\u00edn como \"fils\", \"temps\", y este zaguero tien bella presencia en as parlas de transici\u00f3n enta o catal\u00e1n de Ribagorza.\nFonetica vocalica.\nL'aragon\u00e9s presenta un sistema vocalico de cinco vocals, evoluci\u00f3n d'o sistema vocalico d'o lat\u00edn vulgar, que en teneba siet.\nFonetica consonantica.\nGrupos QU y GU.\nEn lat\u00edn tardano se pronunciaban como una velar seguida d'una /u/. Debant d'as vocals velars \"o\" y \"u\" tendeba a perder-se a \"u\":\nDebant d'a vocal \"A\" s'ha conservau a \"u\" de \"QU\":\nSi a silaba inicial \"QUA-\" ye atona o diftongo no se conserva: \nO grupo -GU- existiba en meyo de pocas palabras como \"SANGUIS\" y \"LINGUA\", pero no se trobaba en silaba inicial. A introducci\u00f3n de chermanismos en lat\u00edn, que contin\u00f3 con os goticismos y os franconismos supos\u00f3 l'aparici\u00f3n de palabras que encomenzaban por una labiovelar /W-/ que o lat\u00edn heba perdiu feba ya muito tiempo porque heba evolucionau ta o fonema bilabial fricativo sonoro /b/. O fonema chermanico d'a /W-/ fue adaptau como una /GU-/:\nGrupos consonanticos romances.\nQuedan palabras d'esta serie con -m- en parte de l'aragon\u00e9s ribagorzano (\"home\", \"fame\", \"llegume\", \"termi\") y fovano (\"lama\"):"}
{"id": "13629", "revid": "82", "url": "https://an.wikipedia.org/wiki?curid=13629", "title": "Aram\u00f3n Chabalambre", "text": ""}
{"id": "13630", "revid": "610", "url": "https://an.wikipedia.org/wiki?curid=13630", "title": "Villar Luengo", "text": "Villar Luengo (\"Villarluengo\" en castellano) ye un municipio aragon\u00e9s de la provincia de Teruel, situau en la comarca de lo Mayestrato y partiu chudicial de Teruel.\nLa suya poblaci\u00f3n ye de habitants en una superficie de 159,90 km\u00b2, con una densidat de poblaci\u00f3n d' hab/km\u00b2.\nCheograf\u00eda.\nYe situau entre las sierras Carrascosa y de la Canyada, chunto a lo r\u00edo Canyada, a 1.119 metros d'altaria dencima de lo livel d'a mar y a una distancia de 110 km de la ciudat de Teruel, la capital de la suya provincia. Ye situau dencima d'un pueyo rocoso a lo canto d'un cinglo.\nLo termin municipal de Villar Luengo plega enta lo sud dica la sierra de Palomita y comprende los lugars de Montoro, Las Fabricas y Palomita.\nMugas.\nLo suyo termin muga con Castellot, con un cant\u00f3n de lo termin municipal d'Olocau del Rei, Tronch\u00f3n, Cantaviella, La Canyada de Benatanduz, Pitarc, Aliaga y Exulv.\nHistoria.\nLo lugar de Villar Luengo fue conquiesto por lo rei Alifonso II d'Arag\u00f3n en 1170.\nEsti\u00f3 la seu d'una comanda de la Orden de l'Hespital que depeneba de la castellan\u00eda d'Amposta de dita orden militar.\nEn l\"'Hostal de la Trucha\" facioron la primera fabrica de papel contino d'Espanya, en 1789. Cuan las Guerras carlistas i heba una important fabrica de fusils pa proveyer a las tropas carlistas.\nApellius.\nVillar Luengo ye l'orichen de lo linache infanz\u00f3n de los \"Feced\", apelliu castellanizau a sob\u00e9n como \"Eced\" y relacionau etimolochicament con lo toponimo Fet de Ribagorza Baixa.\nParla.\nEn 1450-1451 encara s'escribiba n'este lugar \"yes a saber\", n'una epoca cuan las formas \"ye\", \"yes\" ya no s'escribiban en la Comunidat de Teruel.\nToponimia.\nAgust\u00edn Ventura Conejero considera los toponimos \"Villar\" y \"Villa\" como de tiempos de la reconquiesta. Una de las primeras mencions de Villar Luengo ye en catal\u00e1n como \"Vilar lonch\" cuan Alfonso II dona este lugar a la Orden de lo Santo Redentor en un intresant documento pleno de toponimos, entre ellos lo despoblau d'Abella:\nEntre los microtoponimos en aragon\u00e9s se puet trobar una sierra dita \"Loma Cerrallosa\". Bi ha atros microtoponimos intresants como \"Cabezo del Casal\" y \"Cerro de la Coronilla\"."}
{"id": "13633", "revid": "259", "url": "https://an.wikipedia.org/wiki?curid=13633", "title": "Itali\u00e1n", "text": ""}
{"id": "13635", "revid": "610", "url": "https://an.wikipedia.org/wiki?curid=13635", "title": "Pina d'Ebro", "text": "Pina d'Ebro ye un municipio d'a comarca d'a Ribera Baixa de l'Ebro en a provincia de Zaragoza. Fa parte d'o partiu chudicial de Zaragoza.\nA suya poblaci\u00f3n ye de 2.626 habitants (2011) en una superficie de 308,79\u00a0km\u00b2, con una densidat de poblaci\u00f3n de 8,50 hab/km\u00b2.\nCheograf\u00eda.\nYe situata sobre materials aluvials cuaternarios de l'Ebro, chunto a o r\u00edo, en a marguin ezquierda, a 161 metros d'altaria sobre o livel d'a mar. Ye a una distancia de 38 km de Zaragoza, a o piet d'os Monegros; o termin municipal ye muito extenso y monegrino cuasi de tot. O patrimonio natural ha estato estudiato por o mayestro Javier Blasco Zumeta, que clasificaba taxonomicament tot lo que podeba, y lo que no podeba lo ninviaba a os especialistas.\nMugas.\nO suyo termin muga con Fuents d'Ebro, Osera d'Ebro, Monegriello, Castill\u00f3n de Monegros, L'Almolda, Burcharaloz, Sastago, Exelsa y Quinto.\nParla.\nComo en tota a Ribera Baixa de l'Ebro se i conservan muitos aragonesismos. Destacan \"pluviar\", \"mechana\" y \"ormo\".\nToponimia menor.\nClaman l'atenci\u00f3n \"Varello de los Carneros\", \"Varello de los gatos\", \"Val de Falcones\", \"Val d'Abellera\", \"El Figueral\" y \"El Rabalete\".\nPersonalidaz naixitas de Pina d'Ebro.\n\"Categor\u00eda principal:\" .\nFiestas.\nA Sant Blas li se dedica un dance os d\u00edas 2 y 3 de febrero, y ye uno d'os dances mas antigos d'a provincia, porque se conoixe dende o sieglo XVI."}
{"id": "13637", "revid": "401", "url": "https://an.wikipedia.org/wiki?curid=13637", "title": "Ot\u00f3n", "text": "Ot\u00f3n puede estar:"}
{"id": "13640", "revid": "69718", "url": "https://an.wikipedia.org/wiki?curid=13640", "title": "Hormilleja", "text": "Hormilleja ye un municipio d'a comunidat autonoma uniprovincial d'a Riocha, en a comarca de Nachera.\nA suya poblaci\u00f3n ye de 171 habitants (2006) en una superficie de 7,44\u00a0km\u00b2, con una densidat de poblaci\u00f3n de 22,98 hab/km\u00b2.\nCheograf\u00eda.\nA localidat de Hormilleja ye situada a 496 metros d'altaria sobre lo livel d'a mar, a una distancia de 33\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "13641", "revid": "69718", "url": "https://an.wikipedia.org/wiki?curid=13641", "title": "Hormilla", "text": "Hormilla ye un municipio d'a comunidat autonoma uniprovincial d'a Riocha, en a comarca de Nachera.\nA suya poblaci\u00f3n ye de 439 habitants (2006) en una superficie de 15,86\u00a0km\u00b2, con una densidat de poblaci\u00f3n de 27,68 hab/km\u00b2.\nCheograf\u00eda.\nA localidat d'Hormilla se troba situada a 522 metros d'altaria dencima de lo livel d'a mar, a una distancia de 30\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "13642", "revid": "69718", "url": "https://an.wikipedia.org/wiki?curid=13642", "title": "Castroviello", "text": "Castroviello (\"Castroviejo\" en castellano y oficialment) ye un municipio d'a comunidat autonoma uniprovincial d'a Riocha, en a comarca de Nachera.\nA suya poblaci\u00f3n ye de 53 habitants (2006) en una superficie de 20,75\u00a0km\u00b2, con una densidat de 2,55 hab/km\u00b2.\nToponimia.\nEn bels textos medievals s'escribe \"Castrouiello\", con \"u\" representando \"v\".\nCheograf\u00eda.\nO lugar de Castroviello se troba situau a 955 metros d'altaria sobre lo livel d'a mar, a una distancia de 27\u00a0km d'a ciudat de Logronyo, a capital d'a Riocha."}
{"id": "13644", "revid": "1288", "url": "https://an.wikipedia.org/wiki?curid=13644", "title": "Mayestrau", "text": ""}
{"id": "13650", "revid": "69718", "url": "https://an.wikipedia.org/wiki?curid=13650", "title": "Castellot", "text": "Castellot (\"Castellote\" en castellano) ye un municipio de la provincia de Teruel, situato en la comarca de lo Mayestrato. A suya poblaci\u00f3n yera de 804 habitants (2010), en una superficie de 233,2 km\u00b2.\nCheograf\u00eda.\nYe situato en una cuenca marguinal de lo Sistema Iberico. Comprende los lugars d'Abenfigo, L'Alchezira, Crespol, Las Cuevas de Canyart, Dos Torres de Mercader, Ladruny\u00e1n, Las Planas, Alagons, Luco de Bord\u00f3n y Torremocha. Bi ha nuclios de pardinas despoblatos u cuasi, \"Alconzal\", \"G\u00fcergo\", \"Mas de Blasco\", \"Mas de Ricol\", \"Perogil\", \"Mas de Soler\", \"Mas de Lej\", \"Lo Figueral\", \"Latonar\". Cuan se faci\u00f3 lo entibo de Santolea inundoron \"Mas de Campos\" y \"Santolea\".\nMugas.\nLo suyo termin muga con Molins, Berche, Seno, Alcorisa, Lo Mas de las Matas, Las Parras de Castellot, Palanques, Lo Forcallo, La Todoliella, Bord\u00f3n, Villar Luengo y Exulv.\nHistoria.\nPareix que fue reconquiesto en una primera fase por Alifonso I, porque bi ha un documento de 1175 en la epoca de Alifonso II en que lo caballero Espanyol de Castellot invocaba dreitos datos por lo primer rei. Lo nombre de lo lugar vien por este personache. Dimpu\u00e9s pas\u00f3 a depender de la Orden de lo Santo Redentor d'Alfambra, pero en abril de 1196 pas\u00f3 a la Orden de lo Temple, que i organizoron una comanda con churisdicci\u00f3n sobre atros lugars dependients. Los templers de Castellot estioron un nuclio de resistencia en lo sieglo XIV. Cuan la orden templera se disolvi\u00f3, Castellot pas\u00f3 a depender de la Orden de lo Hespital. Cuan las guerras carlistas desfacioron lo castiello templer.\nToponimia.\nComo s'ha dito prene lo nombre de lo caballero Espanyol de Castellot. En textos medievals podemos veyer lo nombre trascrito de diferents trazas: \"Castellot\", \"Castelloth\", \"Castelot\", \"Casteloth\", seguntes las preferencias de diferents escribas, y las mas estranias y minoritarias como \"Castelloto\", \"Casteeleyt\" (curiosa interpretaci\u00f3n con lo medievalismo \"esleito\").\nParla.\nComo en La Iglesuela, Alcorisa y lo Mas de las Matas bi ha muitos aragonesismos, a sob\u00e9n coincidents con palabras catalanas. Fueras de la parla de Las Cuevas de Canyart no s'han investigato guaire. Destacan palabras como \"tajudo\", \"fuesa\", \"pulso\", \"escullar\", \"zoca\", \"ansa\", \"fiemo\", \"royo\", \"fardacho\", \"apegar\", \"panizo\", \"espinae\", \"zurr\u00f3n\", \"coscolla\", \"badar\", \"carrucha\", \"purna\", \"puncha\", \"furdinya\", \"tetar\", \"somero\", \"mesache\", \"vorruga\", \"melico\", \"esparvero\", \"astral\", \"cachapo\" y \"espullar\"."}
{"id": "13653", "revid": "401", "url": "https://an.wikipedia.org/wiki?curid=13653", "title": "Aranda (desambigaci\u00f3n)", "text": "Aranda puede estar:"}
{"id": "13654", "revid": "610", "url": "https://an.wikipedia.org/wiki?curid=13654", "title": "Pjet\u00ebr Budi", "text": "Pjet\u00ebr Budi (Gur i Bardh\u00eb, Albania 1566- \u20201623) esti\u00f3 un capell\u00e1n y poeta alban\u00e9s, de tematica relichiosa.\nLo nombroron bispe catolico de Sappa y vicario de Serbia dende o 1599; dende 1616 dica 1618 vivi\u00f3 en Roma, ta dimpu\u00e9s fer una pelegrinaci\u00f3n a Santiago de Compostela por o Cam\u00edn de Sant Chaime.\nEn tornar a Albania, incit\u00f3 a la revuelta d'os albaneses contra os turcos en 1622, y mori\u00f3 afogato mientres trescruzaba o r\u00edo Drina en 1623.\nCompos\u00f3 \"Doktrina e K\u00ebrshten\u00eb\" (Doctrina cristiana), \"Cusc zzote mesce keto cafsce i duhete me scerbyem\" (Qui charra de cualsiquier ha de servir-le) y un \"Pas\u00ebqyra e t'rr\u00ebfyemit\" o \"Speculums confessionis\", consideratas as primeras obras escritas en luenga albanesa, en dialecto g\u00fcego."}
{"id": "13655", "revid": "610", "url": "https://an.wikipedia.org/wiki?curid=13655", "title": "Las Cuevas de Canyart", "text": "Las Cuevas de Canyart (\"Cuevas de Ca\u00f1art\" en castellano) ye un lugar de la provincia de Teruel, situau en lo termin municipal de Castellot. La suya poblaci\u00f3n ye de 76 habitants (2018).\nToponimia.\nSeguntes Agust\u00edn Ubieto Arteta se deciba \"Las Cuevas\" dende 1495 dica 1609, y \"Las Cuevas de Ca\u00f1art\" dende 1646, manimenos en textos mas antigos, que fan referencia a los templers y hespitalers se vei \"Las Cuevas\" tami\u00e9n. Lo nombre \"Las Cuevas de Canyart\" s'ha puesto veyer en textos mes antigos que 1646, por eixemplo en un texto notarial escrito en Las Cuevas de Canyart en 1500 encara en aragon\u00e9s:\nEn lo censo de 1713 apareix como \"Cuevas de Ca\u00f1arte\", como una prebatina de castellanizaci\u00f3n dende l'oficial, con vocal de refirme. Lo nombre \"Canyart\" pareix un apelliu occit\u00e1n.\nBi ha bel microtoponimo con component en aragon\u00e9s como la \"ermita de la Virgen de los Pueyos\".\nLuengas y parlas.\nActualment en Las Cuevas de Canyart, como en toda la comarca de lo Mayestrato se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charr\u00f3 en la Edat Meya en las Bail\u00edas de la muga sudoriental de lo Reino d'Arag\u00f3n. Se conoixe una serie de textos notarials de lo sieglo XV relacionaus con Las Cuevas de Canyart. En la \"scripta aragonesa\" d'estos textos se puede documentar bel toponimo en aragon\u00e9s local ya desapareixiu.\nBi ha un estudio monografico de l'aragon\u00e9s residual de Cuevas de Canyart feito por Manuel Alvar en 1950, uno de los pocos feitos sobre este tema en ixas envueltas."}
{"id": "13656", "revid": "41", "url": "https://an.wikipedia.org/wiki?curid=13656", "title": "Nuevo Mundo", "text": ""}
{"id": "13657", "revid": "69718", "url": "https://an.wikipedia.org/wiki?curid=13657", "title": "Cordov\u00edn", "text": "Cordov\u00edn ye un municipio d'a comunidat autonoma uniprovincial d'a Riocha, en a comarca de Nachera.\nA suya poblaci\u00f3n ye de 215 habitants (2006) en una superficie de 4,6\u00a0km\u00b2, con una densidat de 46,74 hab/km\u00b2.\nCheograf\u00eda.\nO lugar de Cordov\u00edn ye situau a 569 metros d'altaria sobre lo livel d'a mar, a una distancia de 40\u00a0km d'a ciudat de Logronyo, a capital d'a suya provincia y d'a suya comunidat autonoma."}
{"id": "13662", "revid": "610", "url": "https://an.wikipedia.org/wiki?curid=13662", "title": "R\u00edo Aranda", "text": "L'Aranda ye un r\u00edo aragon\u00e9s d'a provincia de Zaragoza, afluent de Xal\u00f3n. Naixe en Lag\u00fc\u00e9n, cerca d'Aranda de Moncayo.\nAs localidaz mas importants por a on que pasa son Exarc de Moncayo, Gotor, Illueca y Ebreya d'Arag\u00f3n, en a comarca de l'Aranda y Ar\u00e1ndiga en la comunidat de Calatay\u00fa. O suyo afluent mas important ye o r\u00edo Isuela."}
{"id": "13663", "revid": "3972", "url": "https://an.wikipedia.org/wiki?curid=13663", "title": "Premio Sietemo", "text": ""}
{"id": "13664", "revid": "3972", "url": "https://an.wikipedia.org/wiki?curid=13664", "title": "Ordesa", "text": ""}
{"id": "13670", "revid": "69718", "url": "https://an.wikipedia.org/wiki?curid=13670", "title": "Aranda de Duero", "text": "Aranda de Duero ye una ciudat y municipio espanyol situau a lo sud d'a provincia de Burgos en a comunidat autonoma de Castiella y Ley\u00f3n. Ye la capital d'a comarca d'a Ribera del Duero y d'o partiu chudicial d'Aranda de Duero.\nA suya poblaci\u00f3n ye de 33.154 habitants (2010) en una superficie de 127,28\u00a0km\u00b2 y a suya densidat de poblaci\u00f3n ye de 260,48\u00a0hab/km\u00b2. Ye o tercer municipio d'a suya comunidat autonoma con un mayor numero d'habitants sin estar capital provincial.\nCheograf\u00eda.\nA ciudat d'Aranda de Duero se troba situada a 798 metros d'altaria sobre lo livel d'a mar, a una distancia de 79 km d'a ciudat de Burgos, a capital d'a suya provincia.\nD'o suyo termin municipal, trescruzau por o r\u00edo Duero y por os suyos afluents o r\u00edo Arandilla y r\u00edo Ba\u00f1uelos, fan parte os lugars de La Aguilera y Sinovas."}
{"id": "13671", "revid": "41", "url": "https://an.wikipedia.org/wiki?curid=13671", "title": "Arabismo", "text": "Los arabismos son los vocables d'un idioma que tienen procedencia arabe. Los idiomas con mas arabismos acostumbran a estar los de pa\u00edses con tradici\u00f3n musulmana pero con una luenga no semitica, como Ir\u00e1n u Turqu\u00eda. La influencia que l'arabe consigui\u00f3 en la Edat Meya como idioma de cultura faci\u00f3 que muitos vocables d'orichen arabe pasasen a las luengas romances occidentals y atras luengas d'Europa, estando l'arabe tami\u00e9n un gran trasmisor de palabras de lo griego u d'as luengas d'Asia.\nEn lo sud d'Italia y, sobretot, en las luengas de la Peninsula Iberica, la importancia de los arabismos ye la causa de la presencia arabe en lo que se conoix como Al-Andalus entre los sieglos VIII y XV, estando mas destacable en las variedaz meridionals de los romances peninsulars. Los arabismos de l'aragon\u00e9s, portugu\u00e9s, castellano, catal\u00e1n y siciliano constitueixen un superstrato en estas luengas.\nArabismos en aragon\u00e9s.\nLos arabismos que bi ha en aragon\u00e9s se troban en campos semanticos como l'agricultura, las institucions, las construccions, ecetra.\nL'adaptaci\u00f3n fonetica de los arabismos implica l'adaptaci\u00f3n de fonemas que no existen en esta luenga romance. Lo fonema representau con la letra chim s'adapta con lo fonema africau xordo representau con la \"ch\". Bella aspirada semitica de l'arabe s'adapta con \"f\".\nArabismos en catal\u00e1n.\nLos arabismos presents en catal\u00e1n presentan circunstancias diferents a los abundants arabismos de lo castellano. Yeran mes abundants en lo catal\u00e1n de los sieglos XIII y XIV y se conservan millor en valenciano.\nEn beluns de los arabismos comuns en catal\u00e1n, aragon\u00e9s y castellano veyemos podemos veyer lo fenomeno que l'aragon\u00e9s y lo catal\u00e1n no presentan l'articlo arabe \"Al\" apegau y lo castellano s\u00ed: \"cot\u00f3\", \"carxofa\", ecetra (\"cot\u00f3n\" y \"garchofa\").\nBel arabismo que huei ye tipico de lo valenciano se trobaba en la baixa Edat Meya tami\u00e9n en rosellon\u00e9s, como \"albudeca\" (\"sindria\" u \"mel\u00f3 d'Alger\" en atras zonas, \"mel\u00f3n d'augua\")."}
{"id": "13672", "revid": "45", "url": "https://an.wikipedia.org/wiki?curid=13672", "title": "Arabismos", "text": ""}
{"id": "13673", "revid": "610", "url": "https://an.wikipedia.org/wiki?curid=13673", "title": "Pronombres adverbials derivaus d'INDE", "text": "O pronombre adverbial INDE d'o lat\u00edn orichin\u00f3 en a suya evoluci\u00f3n o pronombre adverbial \"en/ne\" en aragon\u00e9s, con formas pareixidas en atras luengas romances como o catal\u00e1n, l'occit\u00e1n, o franc\u00e9s, l'italiano y bella luenga relacionada d'arredol.\nPronombre adverbial \"en/ne\" en o castellano.\nEn castellano medieval bi heba un pronombre adverbial derivau d'o lat\u00edn \"INDE\" y lo trobamos huei fosilizau en a costrucci\u00f3n \"por ende\".\nPronombre adverbial \"en/ne\" en l'aragon\u00e9s.\nO pronombre adverbial \"en/ne\" se fa servir pa referir-se a un substantivo en estos casos:\nA forma arcaica \"ende\", \"nde\", etc... ye rechistrata en Ans\u00f3 como muito minoritaria y tami\u00e9n en lugars d'o Baixo Arag\u00f3n historico como Arinyo u Alloza.\nPronominalizaci\u00f3n d'o subchecto.\nEn aragon\u00e9s se puet pronominalizar o subchecto en bella condicion por meyo d'o clitico \"en\". En istos casos o verbo no concuerda con o subchecto y s'impersonaliza:\nYe un rasgo tipico en l'aragon\u00e9s que se puet trobar ya en documentos escritos en aragon\u00e9s medieval, como por eixemplo a documentaci\u00f3n d'a \"Casa de Ganaders de Zaragoza\":"}
{"id": "13678", "revid": "401", "url": "https://an.wikipedia.org/wiki?curid=13678", "title": "Canal Imperial d'Arag\u00f3n", "text": "A Canal Imperial d'Arag\u00f3n ye una canal de riego y de navegaci\u00f3n construito en o zaguer tercio d'o sieglo XVIII entre Fontellas (Navarra) y Zaragoza. A suya construcci\u00f3n teneba por obchecto amillorar o regano de l'antigua Zequia Imperial d'Arag\u00f3n, levando l'augua de l'Ebro dica Zaragoza y premitindo enamplar a zona de regano en a ciudat. Tambi\u00e9n se crey\u00f3 un servicio de transporte de viachers y mercader\u00edas entre Tudela y Zaragoza.\nOrichens.\nA Canal se prochecta en o sieglo XVIII, con dos obchectivos:\na) O Plan disenyato en a Ilustraci\u00f3n ta construir canals en Espanya a imitaci\u00f3n d'Anglaterra y Francia (plan utopico ya que no paraba cuenta d'o coste real d'as obras y as condicions naturals d'Espanya). Seguntes iste Plan, a Canal Imperial, debito a que evitaba los meandros y azutz d'o tramo meyo de l'Ebro, lo ferba navegable, y l'Ebro se comunicarba con l'Atlantico por os r\u00edos Zadorra y Deva (Guipuzcua) u bien por Laredo (Cantabria), con o Duero por a Canal de Castiella, y con a Mediterrania por a Canal d'Amposta.\nb) A viella ideya aragonesa de conseguir una salida a la mar que le permitise d'exportar dreitament os suyos productos, prencipalment agricolas.\nDe tot iste prochecto, nom\u00e1s se'n faci\u00f3 una parti, realizata prencipalment por Ram\u00f3n Pignatelli y Moncayo, por orden d'o conte de Floridablanca entre 1776 y 1790, qui en ixas anyadas remat\u00f3 lo gran gallipuent de Xal\u00f3n, o cauz dica Zaragoza, o puerto de Miraflores, as prencipals dependencias d'a interpresa, l'azut d'El Bocal, multitut de puents y almenaras, las inclusas y mol\u00edn de Casablanca, y siet inclusas mas ta la navegaci\u00f3n auguas t'abaixo.\nA tra\u00edta de l'augua ta Zaragoza por a Canal Imperial teni\u00f3 como consecuencia prencipal una reforma agraria levata a cabo tami\u00e9n por Pignatelli. A suya incidencia social se produci\u00f3 gracias a l'ixamplato d'as zonas de regano que premiti\u00f3 a toz d'asegurar y regularizar as collitas evitando as crisis de subsistencia u d'alimentos, mui cutianas en a epoca.\nL'atro obchectivo d'a Canal, a navegaci\u00f3n, nunca no se cumpli\u00f3 plenament ya que o cauz no s'alarg\u00f3 mas all\u00e1 de Zaragoza. En o sieglo XIX se miro de prolongar o cauz dica Tudela y de construir inclusas en Zaragoza ta comunicar-lo con l'Ebro, pero ista ideya nunca no se realiz\u00f3.\nA navegaci\u00f3n d'a Canal, que ha perdurato dica fa pocas anyadas, fue establita por Pignatelli. Prencipi\u00f3 a funcionar en 1789 y ofreixeba un servicio de transporte de mercader\u00edas y viachers. A existencia d'aduana entre Navarra y Arag\u00f3n dificult\u00f3 lo trafico interrechional de mercader\u00edas. O trafico adubi\u00f3 un volumen important en os zaguers anyos d'o sieglo XVIII y qued\u00f3 fundito con a guerra d'a Independencia. A metat d'o sieglo XIX ya s'heba recuperato, pero a creyaci\u00f3n en 1861 d'o ferrocarril Zaragoza-Alsasua, con un recorrito paralelo a la Canal, fundi\u00f3 lo trafico. A construcci\u00f3n d'atras linias de ferrocarril facioron perder fuerza a las ideyas de prolongar la canal y fer navegable l'Ebro; manimenos, denguna d'as dos no desapareixi\u00f3.\nSituaci\u00f3n actual.\nO riego d'a Canal se divide en tres zonas composatas por as siguients comunidaz:\nA Canal ye hue un organismo autonomo dependient d'a Confederaci\u00f3n Hidrografica de l'Ebro (Ministerio de Medio Ambient). A suyas oficinas chenerals en Zaragoza estieron situatas dica fa pocas anyadas en a dita \"Casa d'a Canal\", en a zaragozana plaza de Santa Cruz; hu\u00e9 son en un muderno edificio d'o barrio de Torrero (en l'avenida d'America, 1) en o que, antim\u00e1s, han quedato instalatos l'archivo y a biblioteca d'a instituci\u00f3n, con intresants documentos d'o sieglo XVIII."}
{"id": "13680", "revid": "610", "url": "https://an.wikipedia.org/wiki?curid=13680", "title": "Punda de ra Faixa", "text": "A punda de ra Faixa u Vachimanya (en castellano \"Gran Facha\" u \"C\u00faspide de Bachima\u00f1a\", en franc\u00e9s \"Grande Fache\" u \"Soum de la Fache\", en occit\u00e1n \"Gran Faisha\") ye una montanya aragonesa mugant con Francia. Centro cheografico d'os circos de Marcadau, Piedrafita y Vachimanya, ye rodiato de a-saber-los ibons.\nAs rotas normals de puyata se fan dende a Val de Wallon u dende a zona de Respomuso (Circo de Piedrafita) dende l'entibo de la Sarra (Sallent de Galligo). Debito a que ye un pico superior a 3.000 m y a su forma piramidal, lo fan mui atractibo ta os montanyers.\nEn a suya tuca bi ha una chicota Virchen de Lorda.\nToponimia.\nElcock fa remontar este toponimo a lo lat\u00edn \"Valle Magna\" como Manuel Alvar a Valimanya d'o Baixo Mart\u00edn-Ribera Baixa d'Ebro:"}
{"id": "13681", "revid": "401", "url": "https://an.wikipedia.org/wiki?curid=13681", "title": "Vachimanya", "text": "Vachimanya puet fer referencia a:"}
{"id": "13682", "revid": "3972", "url": "https://an.wikipedia.org/wiki?curid=13682", "title": "Esplugas de Ca\u00f1art", "text": ""}
{"id": "13684", "revid": "69718", "url": "https://an.wikipedia.org/wiki?curid=13684", "title": "Morfoloch\u00eda ling\u00fcistica", "text": "A morfoloch\u00eda (d'o griego \u03bc\u03bf\u03c1\u03c6- \"morph\" ['forma'] y \u03bb\u03bf\u03b3\u03af\u03b1 \"log\u00eda\" ['tractau']) ye una branca d'a ling\u00fcistica que estudia la estructura interna d'as palabras. A palabra 'morfoloch\u00eda' apareixi\u00f3 en o sieglo XIX."}
{"id": "13686", "revid": "610", "url": "https://an.wikipedia.org/wiki?curid=13686", "title": "Mirambel", "text": "Mirambel ye un municipio aragon\u00e9s de la provincia de Teruel, situato en la comarca de lo Mayestrato y partiu chudicial d'Alcanyiz.\nLa suya poblaci\u00f3n ye de 125 habitants (2010), en una superficie de 45,42 km\u00b2, con una densidat de poblaci\u00f3n de 2,75 hab/km\u00b2.\nCheograf\u00eda.\nYe situato a lo piet de la Muela de Monch\u00e9n, chunto a lo r\u00edo Cantaviella, a 993 metros d'altaria dencima de lo livel d'a mar, a una distancia de 113 km de la ciudat de Teruel, la capital de la suya provincia.\nMugas.\nO suyo termin muga con La Cuba, con Cantaviella, con Tronch\u00f3n y con Olocau del Rei.\nHistoria.\nEn las Guerras carlistas yera muito important porque i viviban altos cargos carlistas y i yeran centros oficials como la Suprema de Arag\u00f3n, Valencia y Murcia, nombrada por don Carlos Mar\u00eda Isidro de Borb\u00f3n. P\u00edo Baroja ambient\u00f3 n'este lugar la obra suya \"La venta de Mirambel\".\nMolimentos.\nYe una de las zonas mas bonicas de lo Mayestrato por la suya riqueza monumental. \nLo casco urb\u00e1n conserva la ciudadela medieval, con murallas que empecipioron a construir os templers y continoron costruindo os hespitalers.\nA lo piet de la torre de lo portal de las Monchas se troba la plaza de Madre Consuelo, relichiosa y mayestra. Destacan las chelos\u00edas de lo convento con una religada roseta, simbolo pag\u00e1n solar protector relacionato con a cardincha pirenenca."}
{"id": "13687", "revid": "610", "url": "https://an.wikipedia.org/wiki?curid=13687", "title": "Tuca de les Espades", "text": "A tuca de les Espades (en aragon\u00e9s benasqu\u00e9s) u punta de Lardaneta (en aragon\u00e9s chistab\u00edn) ye un pico situato chunto a la Lardana, en o macizo d'o mesmo nombre en o Pireneu aragon\u00e9s.\nA primera puyada la facioron Louis y Margalide Le Bondidier en l'anyo 1906."}
{"id": "13688", "revid": "3972", "url": "https://an.wikipedia.org/wiki?curid=13688", "title": "Les Espades", "text": ""}
{"id": "13689", "revid": "401", "url": "https://an.wikipedia.org/wiki?curid=13689", "title": "Puerto de Palo", "text": "O puerto de Palo (en franc\u00e9s \"col de Pau\") ye un puerto de montanya d'os Pireneus situato entre os picos \"Cotdoguy\" (2.019 m) y \"penya lo Rinc\u00f3n\" (2.105 m).\nDesepara a chicota val de Labr\u00e9n\u00e8re en o Biarn y \"as Foyas de Santa Mar\u00eda\" cabecera d'a val d'Echo en Aragon.\nCalzada romana.\nPor aqu\u00ed pasa l'antiga calzada romana entre Caesaraugusta y as Galias (concretament \"Benearnum\", l'actual Biarn) por o Pireneu, denominada en lat\u00edn como \"Summus Pyrenaeus\", ye decir o \"cobalto d'o Pireneu\". L'actual puerto de Somport yera una branca segundaria d'ista calzada.\nIste yera tami\u00e9n l'antigo itinerario en a Edat Meya d'o Cam\u00edn de Sant Chaime aragon\u00e9s."}
{"id": "13691", "revid": "610", "url": "https://an.wikipedia.org/wiki?curid=13691", "title": "Tronch\u00f3n", "text": "Tronch\u00f3n ye un municipio aragon\u00e9s de la provincia de Teruel, situau en la comarca de lo Mayestrato.\nLa suya poblaci\u00f3n yera de 106 habitants (2010), en una superficie de 57,10 km\u00b2.\nCheograf\u00eda.\nYe situau a piet de la sierra de Palomita, con la vistable Muela Monch\u00e9n (1.779 m) a lo sudueste de lo lugar.\nMugas.\nLo suyo termin municipal muga con Olocau del Rei, con Mirambel, con Cantaviella, con Villar Luengo, con un cant\u00f3n de lo termin de Bord\u00f3n.\nHistoria.\nAlifonso II reconqueri\u00f3 lo lugar y dimpu\u00e9s lo don\u00f3 a Gast\u00f3n, mayestre de la Orden de lo Sant Redentor, con seu en Cantaviella. En 1212 pas\u00f3 a lo Temple, con los atros lugars de la Bail\u00eda, Villar Luengo, La Canyada de Benatanduz, La Iglesuela, Mirambel y La Cuba. Los templers fortificoron lo castiello, que dimpu\u00e9s, cuan la orden se disolvi\u00f3, pas\u00f3 a la Orden de lo Hespital de Sant Chuan de Cherusal\u00e9m. En lo Quixot se fa menci\u00f3n de lo Queso de Tronch\u00f3n, por lo que ye lo formache con nombre propio con mas antig\u00fcedat documental.\nLuengas y parlas.\nEn Tronch\u00f3n se charra lo castellano rechional d'Arag\u00f3n, con substrato aragon\u00e9s. Lo lexico d'intr\u00e9s etnografico de Tronch\u00f3n se conoix relativament bien por figurar esta localidat en l'ALEANR con la sigla \"Te 403\"\nBi ha aragonesismos coincidents con palabras catalanas \"a sob\u00e9n\", \"ababol\", \"airegaz\", \"aladro\", \"alfalz\", \"amprar\", \"aspro\", \"aturar\", \"azarolla\", \"bambollas\", \"bandiar\", \"vusotros\", \"calcero\", \"codigo postalarra\", \"cheminera\", \"chito\", \"cocio\", \"coda\", \"con t\u00fa\", \"dalla\", \"dorond\u00f3n\", \"embolicar\", \"envasador\", \"emsobinar-se\", \"escaicer\", \"escatas\", \"esclafar\", \"esculla\", \"escullar\", \"escurz\u00f3n\", \"estronchinar\", \"falsa\", \"falcino\", \"fetillero\", \"figa\", \"florecido\", \"fumarro\", \"garganch\u00f3n\", \"garza\", \"gayato\", \"guito\", \"ju\u00f1ir\", \"malfurrir\", \"mardano\", \"mangrana\", \"masclo\", \"matapuerco\", \"mo\u00f1aco\", \"muir\", \"niquitoso\", \"prisco\", \"purna\", \"punza\", \"robinau\", \"royo\", \"sargantana\", \"sostobar\", \"tarqu\u00edn\" (por lo menos con lo significau de tarqu\u00edn no pudent que li dan en aragon\u00e9s oriental y centro-oriental), \"tierca\", \"zaborro\". Bi ha posibles catalanismos como \"goludo\" u calcos d'expresions catalanas como \"a palp\u00f3n\"."}
{"id": "13692", "revid": "69718", "url": "https://an.wikipedia.org/wiki?curid=13692", "title": "Ikurri\u00f1a", "text": "A ikurri\u00f1a ye a bandera oficial d'o Pa\u00eds Basco (Espanya) dende l'aprobaci\u00f3n d'o suyo estatuto d'autonom\u00eda en 1979, y tami\u00e9n ye la que os nacionalistas bascos adoptan ta Euskal Herria.\nFue creyata en 1894 por os chirmans Luis y Sabino Arana (iste zaguer esti\u00f3 o fundador d'o Partiu Nacionalista Basco), y en primer\u00edas correspondeba nom\u00e1s que a o territorio de Bizcaya."}
{"id": "13693", "revid": "610", "url": "https://an.wikipedia.org/wiki?curid=13693", "title": "L'Alchecira", "text": "L'Alchecira (\"La Algecira\" en castellano) ye un lugar de la provincia de Teruel, situato en lo municipio de Castellot. La suya poblaci\u00f3n ye de 2 habitants (2006).\nCheograf\u00eda.\nYe en lo sudueste de lo termin municipal de Castellot. En un parache de muita belleza am\u00e1n de lo puent natural de la Fontseca, un puent natural dencima lo r\u00edo Guadalop y am\u00e1n de las pinturas rupestres de Ladruny\u00e1n. De dificil acceso, mesmo en los primeros anyos de lo sieglo XXI la sola forma de plegar-ie ye por una pista de tierra.\nToponimia.\n\"Alchazira\", \"Alchezira\", \"Alchizira\" significa en aragon\u00e9s medieval puesto con augua abundant, significato diferent de la forma orichinal en arabe \"Al-Chazira\", \"la isla\" (trasliterando la letra arabe chim como una ch). Como toponimo se trobaba en Alpeny\u00e9s, y en la Huecha, y se troba encara en Berche y entre Xatiel y Casterl\u00f3.\nYe posible que corresponda chunto con Ladruny\u00e1n a \"Las Masadas de las Cuevas\" de lo fogache de 1495.\nHistoria.\nSeguntes historiadors de la Universidat d'Alicant, s'amagaba en lo lugar Ali-Sarmiento, un musulm\u00e1n que protecheban los reis catolicos. Se basan en textos que lo dicen, en la calendata de construcci\u00f3n de lo lugar, en lo nombre d'orichen arabe, y por l'urbanismo diferent: carreras estreitas fendo tornallos, una plaza cerrata, muitas zaicas y azutes, ecetra..."}
{"id": "13694", "revid": "69718", "url": "https://an.wikipedia.org/wiki?curid=13694", "title": "Alesanco", "text": "Alesanco ye un municipio d'a comunidat autonoma d'a Riocha situau en a comarca de Nachera.\nA suya poblaci\u00f3n ye de 494 habitants (2008) en una superficie de 17,17\u00a0km\u00b2 con una densidat de poblaci\u00f3n de 28,77 hab/km\u00b2.\nToponimia.\nO toponimo \"Alesanco\" presenta lo sufixo \"-anco\" d'orichen prerromano.\nCheograf\u00eda.\nA localidat d'Alesanco ye situada a 568 metros d'altaria sobre o livel d'a mar, a una distancia de 35\u00a0km d'a ciudat de Logronyo, a capital riochana, y de 9\u00a0km de Nachera, a capital d'a suya comarca."}
{"id": "13695", "revid": "69718", "url": "https://an.wikipedia.org/wiki?curid=13695", "title": "Bilforato", "text": "Bilforato (\"Belorado\" en castellano) ye un municipio espanyol situau en a provincia de Burgos (comunidat autonoma de Castiella y Ley\u00f3n). Fa parte d'a comarca de Montes de Oca.\nEn 2013 a suya poblaci\u00f3n yera de 2.060 habitants en una superficie de 130 km\u00b2, con una densidat de poblaci\u00f3n de 15,44 habitants/km\u00b2.\nCheograf\u00eda.\nA localidat de Bilforato se troba situada a una distancia de 45 km d'a ciudat de Burgos, a capital d'a suya provincia.\nToponimia.\nPrene o suyo nombre por os buenos fueros. As formas que se conoixen en aragon\u00e9s son \"Bilforato\", \"Belforado\" y \"Bilforado\".\nHistoria.\nEn o sieglo XII esti\u00f3 ocupata bel tiempo por as tropas d'Alifonso I d'Arag\u00f3n. Apareixe en os textos latinos escritos en Arag\u00f3n como una d'as mugas d'os dominios d'o rei.\nAlifonso lo Batallero li concedi\u00f3 o fuero y entre os privilechios que reculle permiti\u00f3 a los habitadors de Belorado celebrar una feria, que ye a mes antiga documentada d'a historia d'Espanya."}
{"id": "13696", "revid": "401", "url": "https://an.wikipedia.org/wiki?curid=13696", "title": "Cam\u00edn de Sant Chaime", "text": "O Cam\u00edn de Sant Chaime u Carrera de Sant Chaime (\"en gallego: Cami\u00f1o de Santiago; en castellano: Camino de Santiago; en basco: Donejakue Bidea; en occit\u00e1n: Camin de Sant Jaume; en franc\u00e9s: Chemin de Saint Jacques\") ye una rota que recorren os pelegrins procedents d'Espanya y de toda Europa ta arribar a la ciudat de Santiago de Compostela, an se veneran as reliquias de l'apostol Sant Chaime. Mientres toda a Edat Meya esti\u00f3 muit concorrito, dimpu\u00e9s esti\u00f3 una mica olvidato y en a epoca actual ha tornato a prener una gran importancia."}
{"id": "13698", "revid": "610", "url": "https://an.wikipedia.org/wiki?curid=13698", "title": "Cam\u00edn de Sant Chaime Aragon\u00e9s", "text": "O Cam\u00edn de Sant Chaime Aragon\u00e9s u tami\u00e9n dito nom\u00e1s Cam\u00edn Aragon\u00e9s, ye uno d'os posibles camins ta realizar o Cam\u00edn de Sant Chaime. Forma parti d'o GR 65, estando lo trampo GR 65.3 entre o Somport y Undu\u00e9s de Lerda.\nPasa por as siguients ciudaz y lugars:\nEn Puent de la Reina s'une con o Cam\u00edn de Sant Chaime Navarro.\nVariants.\nBi ha atras tres variants sinyalatas como sendero de gran recorrito:"}
{"id": "13699", "revid": "41", "url": "https://an.wikipedia.org/wiki?curid=13699", "title": "Puerto de Somport", "text": ""}
{"id": "13700", "revid": "3972", "url": "https://an.wikipedia.org/wiki?curid=13700", "title": "Parque Nacional d'os Pirin\u00e9s", "text": ""}
{"id": "13705", "revid": "610", "url": "https://an.wikipedia.org/wiki?curid=13705", "title": "Meseta d'os Tres Reis", "text": "A Meseta d'os Tres Reis u Mesa d'os Tres Reis (en basco roncal\u00e9s \"Iror Errege Maia\", en basco st\u00e1ndard \"Hiru Erregeen Mahaia\", en occit\u00e1n \"Tabla d'eths Tros Rouyes\", en castellano \"Mesa de los Tres Reyes\", en franc\u00e9s \"Table des trois Rois\") ye una montanya en os Pireneus.\nD'antis mas en ista tuca s'uniban os reinos d'Arag\u00f3n, Navarra y Biarn y se diz que se i reuniban os tres reis ta descutir cuestions d'os suyos reinos. En realidat a muga entre istos tres territorios ye situada bels metros mas enta l'Este, en o pueyo de Nai (2.421 m).\nPuede puyar-se-ie dende a val de Belagua en Navarra u dende Zuriza."}
{"id": "13706", "revid": "41", "url": "https://an.wikipedia.org/wiki?curid=13706", "title": "Meseta os Tres Reis", "text": ""}
{"id": "13708", "revid": "41", "url": "https://an.wikipedia.org/wiki?curid=13708", "title": "Bandera d'o Pa\u00eds Vasco", "text": ""}
{"id": "13710", "revid": "610", "url": "https://an.wikipedia.org/wiki?curid=13710", "title": "Canyada de Benatanduz", "text": "Canyada de Benatanduz ye un municipio aragon\u00e9s de la provincia de Teruel, en la comarca de lo Mayestrato.\nLa suya poblaci\u00f3n ye de habitants en una superficie de 34,9 km\u00b2, con una densidat de poblaci\u00f3n de hab/km\u00b2.\nToponimia.\n\"Canyada\" puet significar \"val estreita\", cam\u00edn pa lo ganau, y paso entre dos cerros. \"Canyada de Benatanduz\" se menciona ya en un texto en lat\u00edn medieval de 1198, posiblement con articlo \"a\" dezaga de la preposici\u00f3n \"en\": \nManimenos tami\u00e9n podemos trobar lo toponimo latinizau en ixa clase de textos, como en uno de 1221:\nEn lo cabo sud de lo termin de Canyada de Benatanduz mos trobamos un intresant microtoponimo \"La Tajera\", cerca de lo \"Puerto de Cuarto Pelado\" y d'un rigachuelo de lo termin de la Fortanet que en los mapas figura como \"Arroyo de la Tejeda\". \"Tajera\" ye la castellanizaci\u00f3n de \"Taixera\", ye dicir, \"selva de Taixos\", un tipo de selva que en la provincia de Teruel ye en cam\u00edn de desapareixer.\nCheograf\u00eda.\nCanyada de Benatanduz ye situada a piet de la Sierra de la Canyada, chunto a lo r\u00edo Canyada y a l'ueste de Pinarhueco, a 1.442 metros d'altaria dencima de lo livel d'a mar, a una distancia de 97 km de Teruel, la capital de la suya provincia y a 123\u00a0km de Zaragoza, la capital d'Arag\u00f3n. Lo termin municipal de Canyada de Benatanduz plega enta lo sud dica lo Puerto de Cuarto Pelau y enta lo sudeste dica la sierra de Palomita.\nMugas.\nLo termin municipal de la Canyada de Benatanduz muga con los termins municipals de Cantaviella, Fortanet, Pitarc y Villar Luengo.\nCuriosidaz.\nEn este lugar ye la unica fabrica de \"patatas rellenas\" de tot lo mundo, plato que ye lo reclamo turistico d'un famoso restaurant de La Iglesuela."}
{"id": "13711", "revid": "610", "url": "https://an.wikipedia.org/wiki?curid=13711", "title": "Aragon\u00e9s medieval", "text": "L'aragon\u00e9s medieval ye l'aragon\u00e9s que se charraba en a Edat Meya en a mayor part d'o Reino d'Arag\u00f3n. Tami\u00e9n se diz \"aragon\u00e9s medieval\" a la manera d'escribir esta luenga, que no representaba toz os caracters d'a parla popular, pero pa este concepto d'a forma d'escribir l'aragon\u00e9s medieval existe o termin mes especifico de scripta medieval aragonesa, que yera la forma d'o romance aragon\u00e9s que se feba servir en os documentos y textos oficials d'a Edat Meya.\nHa plegau dica os nuestros d\u00edas gracias a documentos oficials y obras literarias, principalment d'os sieglos XII, XIII, XIV y XV.\nAlifonso II firm\u00f3 en l'anyo 1180 en Daroca un texto en aragon\u00e9s adrezau a los habitadors de Villel. En tiempos de Chaime I ya tenemos textos extensos en aragon\u00e9s como o \"Vidal Mayor\" u documentos d'o Monesterio de Veruela como a carta de poblaci\u00f3n de Pozuelo d'Arag\u00f3n (1245).\nA oficialidat d'o romanz aragon\u00e9s se produci\u00f3 cuan Pero III lo Gran creb\u00f3 con o monopolio d'a escritura que teneba a ilesia, (en lat\u00edn), creyando un monopolio reyal en a escritura en romanz. Qued\u00f3 fixada una forma d'escribir en tot o Reino d'Arag\u00f3n que ya cuasi no representaba variants locals, de fueras de l'aria suroccidental correspondient a las comunidaz aragonesas, on s'escribiba diferent.\nFuents.\nEn bel aspecto as primeras fuents son millors que as segundas. Muitos caracters chenuinos no son representaus en as segundas fuents, porque se consideraban vulgars y ye una epoca en que o castellano se desembolica y ye un modelo pa os escribanos aragoneses.\nEntre os textos medievals escritos en romance tenemos o \"Liber Regum\" d'o sieglo XII, o \"Fuero romanz de Teruel\" d'o sieglo XIII, o \"Vidal Mayor\", ecetra. Bel libro como \"Raz\u00f3n feita d'Amor\" tami\u00e9n son consideraus por beluns como una muestra de l'aragon\u00e9s medieval.\nEn as comunidaz d'aldeyas d'as ciudaz d'Estremadura de Calatay\u00fa, Daroca, Teruel y Albarrac\u00edn as fuents revelan que l'aragon\u00e9s d'as comunidaz aragonesas presentaba coincidencias con o castellano y sin bel elemento present en l'aragon\u00e9s d'a val d'Ebro y l'Alto Arag\u00f3n. Este aragon\u00e9s ye representau por textos de gran importancia historica como o \"Fuero romanz de Teruel\" y se castellaniz\u00f3 antes que l'aragon\u00e9s d'a val d'Ebro por o menos en a luenga escrita.\nA zaguers d'o sieglo XV coincidindo con o reinau de Ferrando II d'Arag\u00f3n a luenga escrita d'a val d'Ebro y Alto Arag\u00f3n se castellaniza de tot, y ya no tiene fonetica aragonesa (-it-, -ll-, ecetra), os textos muestran una fonetica castellana de raso, fueras d'a conservaci\u00f3n F- inicial. D'ast\u00ed entabant os textos oficials y literarios son ya en castellano, como sola muestra de textos meyo aragoneses tenemos l'aragon\u00e9s alchamiau y bel texto d'a Val de Tena d'o sieglo XVI. A nivel popular o lexico fosiliza en os aspectos relacionaus con l'agricultura, ganader\u00eda y artesan\u00eda locals, adaptando am\u00e1s gran parte d'os neolochismos d'o castellano y perdendo-sen muitos cultismos medievals.\nFonetica.\nOs caracters chenerals d'a fonetica aragonesa. Comentaremos os siguients casos:\nXordas intervocalicas.\nGosan conservar-sen en os textos latinos d'aquellas envueltas de Remiro I. En os d'aquellas envueltas d'Alifonso I no, y apareixen hipercorreccions. En os textos romances no se troban guaire a sob\u00e9n casos de conservaci\u00f3n.\nGrupos inicials \u2013PL-, -FL-, -CL-.\nGosan conservar-sen, y en Navarra son os zaguers caracters chenuinos que se conservan en os textos.\n-KT- &gt; -it-.\nOs textos romances \u2013ch- mas a sob\u00e9n contra mas tardanos sigan. Se veye que os textos destinaus am\u00e1s chent y grau mas gran de cultura tienen ch, y os de cerclos mas chicoz muestran \u2013it- dica zaguers d'o sieglo XV. A -ch- reflecta castellanizaci\u00f3n, pero tami\u00e9n podr\u00eda tener relacion con o fluxo cutiano de gascons y occitans enta la val d'Ebro.\nEn o sieglo XIV Johan Ferr\u00e1ndez d'Heredia y os suyos escribans gosan escribir -ch- (\"dichos, fechos\") en ciertas obras en cuenta de -it- (\"ditos, feitos\"), como en os textos notarials de l'Alto Arag\u00f3n y l'Almunia de Donya Godina. Ye posible que os escribans d'o taller d'Heredia prenesen pa estas traduccions a fonetica de l'aragon\u00e9s d'as comunidaz aragonesas u d'o sudueste que debeba charrar o gran mayestre hespitaler.\nSeguntes Bernard Pottier o grupo -it- se castellaniza entre 1468-1480 en textos cultos u oficials, porque n'estos textos que estudia troba as palabras aragonesas \"feito\", \"dito\", \"leitera\", \"peitos\", \"dreito\", \"ueito\", \"bueito\" dica 1478, y as formas con -ch- son posteriors a 1469.\n-LY-, -C'L-, -G'L- &gt; -ll-.\nGosan presentar-sen pero en o sieglo XV ya no tanto. Seguntes Bernard Pottier o periodo de cambeo de -ll- enta -j- castellana, alavez fricativa palatal sonora, ye de 1485-1490, pero formas como \"tinalla\" apareixen encara en 1497.\nEn l'aragon\u00e9s d'as comunidaz aragonesas a substituci\u00f3n grafica d'a \"-ll-\" por una \"i\", \"j\" u \"x\" (representando una \"ch\") ye mes primerenca que en a val d'Ebro u Sistema Iberico oriental. Podemos leyer os toponimos: \"Torrijas\", \"Peraleios\", \"Val de Coneios\", \"La Foz de la Vieia\". Ya a zaguers d'o sieglo XV trobamos una \"x\" (\"Foz de la Viexa\", \"Torrixos\") que debe representar una \"ch\" (D'alcuerdo con Rafael Lapesa a \"x\" castellana substituye a lo fonema /g/ castellano equivalent a la \"ch\" n'estos casos en o sieglo XVI y se fa J en o sieglo XVIII).\nAfricadas alveolars.\nL'africada alveolar sonora, representada en bellas luengas romances medievals como \"z\" se neutraliz\u00f3 enxordindo. Dende o S XI ye testimoniada a confusi\u00f3n d'as africadas alveolars sonora (\"z\") y xorda (representada por \"\u00e7\") en alfabeto latino. En textos alchamiaus como o \"Poema de Yu\u00e7uf\" tami\u00e9n veyemos confusions entre as letras \"z\u0101i\" y \"\u00e7in\" en a versi\u00f3n tardana B. En l'alcham\u00eda hebrea as \"z\" y \"\u00e7\" d'os textos en alfabeto latino s'escriben con \"samekh\" y \"xin\", con as mesmas confusions.\nAfricadas prepalatals.\nA evoluci\u00f3n d'as consonants en as silabas latinas IA, IO, IU, GE, GI, produci\u00f3 un fonema prepalatal africau que ya yera xordo en o sieglo XII, neutralizando-se con o fonema prepalatal africau xordo hue representau por \"ch\". A interpretaci\u00f3n tradicional, que interpreta a evoluci\u00f3n fonetica de l'aragon\u00e9s como tributaria d'a castellana, no lo considera asinas, y autors como Rafael Lapesa han considerau que podi\u00f3 estar sonoro dica dimpu\u00e9s d'a Edat Meya basando-sen en o modo d'escribir-lo mes a sob\u00e9n coincident con ixe fonema en castellano, catal\u00e1n, occit\u00e1n y franc\u00e9s. Manuel Alvar ya cuaterna casos d'estar escrito \"ch\" (\"Belchit\", \"Marchant\") en o os elementos romances d'o lat\u00edn notarial aragon\u00e9s. Bels microtoponimos de Tudela que hue est\u00e1n castellanizaus con \"j\" s'escribioron con \"ch\" en o sieglo XIII. En o sieglo XV en Zaragoza s'escribiba \"Puerta Cinecha\" alternando con \"Puerta Cineja\" y en Bielsa \"Pontache\" alternando con \"Pontaje\". Por atra parte en puestos d'o sudueste d'Arag\u00f3n y Navarra on l'aragon\u00e9s desapareixi\u00f3 enantes bi ha aragonesismos con \"ch\" (\"chito\", \"chelar\"), y tenemos o caso d'aragonesismos muito estendillaus en castellano como \"chepa\" que compite con \"giba\".\nMorfoloch\u00eda.\nArticlos.\nEn os textos latinos os articlos romances que veyemos son:\nEn os textos romances bi ha bels casos de \"lo\", \"o\", \"os\", \"a\", \"as\", en toponimos, etc... pero en cheneral predomina o mesmo articlo que en castellano, y as mesmas formas contractas en o sistema:\nNumero.\nOs plurals gosan presentar-sen como en castellano en os textos romances, pero bi ha muitas excepcions, como podemos veyer en a \"Cronica de Sant Chuan de la Penya\": \nA vegadas estas excepcions son toponimos que no s'acotracian:\nNumerals cardinals.\nVeyemos numerals cardinals que se resisten a desapareixer en as variedaz orientals y centro-orientals se troban en tot l'aragon\u00e9s medieval de l'Alto Arag\u00f3n y val d'Ebro y en romance navarro:\nDemostrativos.\nFormas con \"\u2013i\" final en cuenta de \"\u2013e\":\nEn a segunda persona:\nPosesivos.\nVi\u00e9n d'o lat\u00edn \"ILLORUM\", en chenitivo plural y equivale a o rumano \"lor\", italiano \"loro\", franc\u00e9s \"leur\", occit\u00e1n \"lor\" y catal\u00e1n \"llur\"\nAdverbios.\nBi ha muitos adverbios acabaus s en \"-ment\", contrastando con as parlas actuals on cuasi no se troban: \"t\u00e1sament\", \"malament\", ez\u2026, son en realidat cultismos. En Navarra y part de l'aragon\u00e9s d'as comunidaz aragonesas apareixen como \"-mentre\", con r epentetica que fa que no se pierda a \u2013e final."}
{"id": "13713", "revid": "401", "url": "https://an.wikipedia.org/wiki?curid=13713", "title": "R\u00edo Ara", "text": "L'Ara ye un r\u00edo d'o norte d'Arag\u00f3n que naixe en a val de l'Ara en a parti alta d'a val de Buixaruelo, en as garras d'o macizo d'a Comachibosa, en a vesant sud d'os Pireneus, ta recorrer 70\u00a0km dica o suyo desauguadero en a Cinca en a localidat de l'A\u00ednsa, \nA suya cabecera se troba en os arredols d'o Parque Nacional d'Ordesa y d'as Tres Serols.\nO r\u00edo Ara tien un deslibel de 2.092 m (dende 2.620 m dica 528 m) y una pendient meyana d'o 3%.\nO r\u00edo Ara ye o solo r\u00edo important d'Arag\u00f3n an que no bi ha entibos dende o suyo naixedero dica lo suyo desembocadero.\nOs suyos prencipals afluents son l'Otal, l'Arazas (Val d'Ordesa), o Sorrosal, o Chate, o Forcos, o Guargas, Sieste y l'Ena.\nA val d'o r\u00edo Ara ye un buen eixemplo de val glacial en a suya primera metat, anque muito erosionato por os r\u00edos dimpu\u00e9s d'a desaparici\u00f3n d'as cheleras, existindo-ie muestras d'a luenga glacial dica As\u00edn de Broto, con mas de 30\u00a0km en total."}
{"id": "13715", "revid": "41", "url": "https://an.wikipedia.org/wiki?curid=13715", "title": "Maladeta", "text": ""}
{"id": "13716", "revid": "610", "url": "https://an.wikipedia.org/wiki?curid=13716", "title": "Parque Natural de Pocetz-Maladeta", "text": "O Parque Natural de Pocez-Maladeta ye un parque natural aragon\u00e9s situato en a provincia de Uesca.\nAbraca parte d'os termins municipals de Ben\u00e1s, Chist\u00e9n, Montanui, Sa\u00fanc y Sant Chuan de Plan. Tiene una amplura d'unas 33.267 ha y a suya altura baila d'entre os 1.500 m (en as vals) y os 3.404 m (a tuca de l'Aneto, o pico mas altero d'os Pireneus). Tami\u00e9n i son trobiatos drento d'\u00e9l atros picos importants como os unos que le dan nombre, o pico Pocez (tami\u00e9n dita tuca Lardana) y a Maladeta.\nSon d'intr\u00e9s os suyos glaciars, morrenas y ibons (Vallhibierna, Creuenya, Vatisielles, d'es Millars, Remunye...), antim\u00e1s d'a flora y fauna propias d'o clima de montanya altera.\nOs glaciars d'este parque conoixioron una expansi\u00f3n mientres a chicota edat de chelo, cuan se facioron morrenas frontals que amuestran as midas que plegoron a tener.. Actualment son en proceso de desaparici\u00f3n abanzata."}
{"id": "13719", "revid": "610", "url": "https://an.wikipedia.org/wiki?curid=13719", "title": "Moon Geun-young", "text": "Moon Geun Young, naixita de Gwangju o 6 de mayo de 1987, ye una actriz y modelo sudcoreana."}
{"id": "13721", "revid": "69718", "url": "https://an.wikipedia.org/wiki?curid=13721", "title": "Bord\u00f3n", "text": "Bord\u00f3n ye un municipio aragon\u00e9s de la provincia de Teruel, que se troba situau en la comarca de lo Mayestrato y partiu chudicial d'Alcanyiz.\nLa suya poblaci\u00f3n ye de habitants, en una superficie de 30 km\u00b2, con una densidat de poblaci\u00f3n de hab/km\u00b2.\nCheograf\u00eda.\nYe situau chunto a lo r\u00edo Bord\u00f3n, a 828 metros d'altaria dencima de lo livel d'a mar y a una distancia de 130 km de la ciudat de Teruel, la capital de la suya provincia.\nMugas.\nLo suyo termin municipal muga con os termins d'Olocau del Rei y Castellot.\nToponimia.\n\u00c1lvaro Galm\u00e9s de Fuentes considera que lo toponimo Bord\u00f3n corresponde a lo \"sanctum Buradonis Ilicetum\" u \"carrascal sagrau de Burad\u00f3n\" que Marzal menciona. Atros autors dicen que o suyo nombre promana d'o nombre de persona en lat\u00edn \"Burdo\".\nHistoria.\nEn 1192, cuan amaneixi\u00f3 la \"Virchen de la Carrasca\" en estar trobata por un pastor, perteneixeba a los Templers, fendo parte de la comanda de Castellot en la Castellan\u00eda d'Amposta.\nLuengas y parlas.\nComo en atros lugars de la comarca se i charra castellano con substrato aragon\u00e9s y adstrato catal\u00e1n, y se i conservan millor las palabras que son comuns en l'aragon\u00e9s y catal\u00e1n.\nLo lexico aragon\u00e9s d'intr\u00e9s etnografico de Bord\u00f3n se conoix relativament bien por figurar esta localidat en l'ALEANR con la sigla \"Te 401\".\nEntre los aragonesismos tenemos \"ababol\", \"a sob\u00e9n\", \"acorzar\", \"acotolar\", \"airegaz\", \"ajad\u00f3n\", \"aladro\", \"alfalz\", \"algez\u00f3n\", \"amprar\", \"ansa\", \"azarolla\", \"vaci\u00f3n\", \"bisalto\", \"vusotros\", \"chemecar\", \"charraire\", \"chito\", \"dalla\", \"embolicar\", \"encorrer\", \"falca\", \"falsa\", \"falcino\", \"falz\", \"farinetas\", \"fartanero\", \"fetillero\", \"fiemo\", \"figa\", \"filagarcho\", \"folga\", \"forc\u00f3n\", \"foz\", \"fumarro\", \"furo\", \"gayato\", \"garganch\u00f3n\", \"garg\u00fcello\", \"ju\u00f1ir\", \"melico\", \"paniquesa\", \"peir\u00f3n\", \"rusiente\"\nEntre los catalanismos tenemos \"ginebre\", \"llesca\", \"vaci\u00f3\" (poceta on se lava la ropa, pa atros significaus ye \"vaci\u00f3n\")."}
{"id": "13725", "revid": "3972", "url": "https://an.wikipedia.org/wiki?curid=13725", "title": "D.C. Zaragoza", "text": ""}
{"id": "13728", "revid": "69718", "url": "https://an.wikipedia.org/wiki?curid=13728", "title": "La Cuba", "text": "La Cuba ye un municipio de la provincia de Teruel, situau en la comarca de lo Mayestrato. La suya poblaci\u00f3n ye de habitants, en una superficie de 5,53 km\u00b2.\nCheograf\u00eda.\nLa Cuba ye situada chunto a lo r\u00edo de las Albaredas, tributario de lo r\u00edo de Cantaviella.\nMugas.\nLo suyo termin municipal muga con La Mata, con Lo Portiel y con Mirambel.\nHistoria.\nEn chinero de 1241 los templers atorgoron carta de poblaci\u00f3n a 30 habitadors de La Cuba.\nLo 28 de setiembre de 1493 s'amollon\u00f3 la partida de la Umbr\u00eda d'el Rebollar, que s'entregaba a Mirambel.\nFiestas.\nCelebran Sant Ant\u00f3n, Sant Roque, Santa Brichida y Sant Cristofo."}
{"id": "13730", "revid": "610", "url": "https://an.wikipedia.org/wiki?curid=13730", "title": "Molins", "text": "Molins (\"Molinos\" en castellano) ye un municipio de la provincia de Teruel, situato en la comarca de lo Mayestrato y partiu chudicial d'Alcanyiz.\nLa suya poblaci\u00f3n ye de habitants, en una superficie de 79,6 km\u00b2, con una densidat de poblaci\u00f3n de hab/km\u00b2.\nCheograf\u00eda.\nLo lugar de Molins ye situau a 828 metros d'altaria sobre lo livel d'a mar, a una distancia de 137 km de la ciudat de Teruel, la capital de la suya provincia.\nSe troba a lo norueste de la sierra de Caballos y a lo nord-este de la sierra d'Exulve, chunto a lo r\u00edo Guadalopiello en la costera d'un mont que por a on encomienzan a correr las auguas de los r\u00edos \"Papel\" y \"Fuentes\". Ye famoso por las esplugas karsticas, \"Cueva de las Graderas\", \"Cuevas de Cristal\" u \"Grutas de Cristal\", con curiosas morfolochias karsticas (cheolitas horizontals a mas de las tipicas estalactitas y estalagmitas). En estas cuevas bi ha un chacimiento paleontolochico, materials endokarsticos que sedimentoron en la zaguera glaciaci\u00f3n, lo W\u00fcrm.\nMugas.\nLo suyo termin municipal muga con Castellot, Exulv, Gargallo, La Mata de los Olmos y Berche.\nToponimia.\nLo primer nombre esti\u00f3 \"Pueyo d'Ambas Aguas\", porque i corren las auguas de los r\u00edos devanditos. D'iste primer nombre en queda lo nombre d'una carrera, \"Calle del Pueyo\", como primer nuclio urbano, chunto a un mont que teneba un castiello calatravo en la tuca. Agust\u00edn Ubieto Arteta en lo suyo libro \"Toponimia aragonesa medieval\" diz que lo toponimo medieval \"Molins\" corresponde con ista localidat y que ye documentato en 1148, pero no diz la fuent d'esta cita.\nLa forma \"Molinos\" tami\u00e9n existiba en la luenga escrita porque ya en 1179, en lo documento de donaci\u00f3n de la Villa d'Alcanyiz a l\"'Orden de Calatrava\", Molinos i sale como una de las mugas: \nApareixe en aragon\u00e9s en as actas d'as Corz d'Alcanyiz de 1436:\nComo en atros lugars de lo Baixo Arag\u00f3n y Mayestrato bi ha muita microtoponimia en aragon\u00e9s: nombres de partitas como \"Val de Robres\", \"Baticambras\", \"Valellas\", \"Loma del Fito\". \"Baticambras\" ye un toponimo clarament aragon\u00e9s, se troba tami\u00e9n en El Mon (Ribagorza Meya occidental), y no se remonta a \"Val de Cambras\" como en bel puesto se diz, corresponde a la parola \"baticanbra\"/\"beticanbra\" (\"letrina\") de lo Fuero de Teruel.\nHistoria.\nEn lo eneolitico-calcolitico a zona esti\u00f3 habitata y aproveitoron las espelungas pa apedecar muertos, por eixemplo. Una mandibula trobata en la famosa espelunga ye uno de los restos humans mas antigos d'Arag\u00f3n. Como lo suelo de la cueva son materials d'edat Wrumiense, se creyeba que l'hombre de Molins yera d'esta epoca en que viviba l'hombre de Cromany\u00f3n. L'analis biometrico feito por la universidat de Zaragoza ha amostrato que ye como atros hombres peninsulars de la epoca entre lo neolitico y la Edat de Bronce, igual que atros materials trobatos en chacimientos chicoz de la espelunga que se tresbatioron cuan s'acotraci\u00f3 lo puesto pa lo turismo.\nLa primera menci\u00f3n de lo lugar ye de lo 5 d'abril de 1209 cuan Pero II s'anexiona lo lugar chunto a Mont Royo y Exulv a l'Orden de Calatrava.\nFiestas.\n11-15 d'agosto, Santa Lucia.\nVinclos externos.\nPachina web oficial de lo concello de Molins."}
{"id": "13731", "revid": "329", "url": "https://an.wikipedia.org/wiki?curid=13731", "title": "Parque de Posets-Maladeta", "text": ""}
{"id": "13733", "revid": "610", "url": "https://an.wikipedia.org/wiki?curid=13733", "title": "Val Madriz", "text": "Val Madriz (\"Valmadrid\" en castellano) ye un municipio aragon\u00e9s d'a provincia de Zaragoza, en a comarca de Campo de Belchit.\nA suya poblaci\u00f3n ye de 128 habitants (2015), en una superficie de 50,60 km\u00b2, con una densidat de 2,04 hab/km\u00b2.\nCheograf\u00eda.\nVal Madriz ye situato a 536 metros d'altaria dencima d'o livel d'a mar, a una distancia de 28 km a lo sud d'a ciudat de Zaragoza, a capital d'a suya provincia y d'Arag\u00f3n.\nToponimia.\nDende un punto de vista arabista venirba d'un \"magerit\" u \"mayrit\" que significa castiello en arabe. Dende o punto de vista romanista l'orichen ye a partir de \"MATRICE\". En andaluz fan servir o mozarabismo \"almatriche\" pa dicir \"regallo\", y en astur-leyon\u00e9s \"madriz\" ye un \"galacho que esgarrapa l'augua de plevia\". En A Riocha bi ha un lugar dito \"Madriz\" que escriben \"Matrice\" en o \"fuero de las defesas\", y Berceo en una obra sobre Sant Mill\u00e1n escribe: \nEn realidat \"Madriz\" ye una palabra aragonesa bien documentata, que podemos trobar en o \"Libro del Trasoro\" y por o Sarrablo bi ha un rio dito \"Matriz\" que pasa a man d'Aquilu\u00e9. O toponimo \"Val Madriz\" ye en aragon\u00e9s tan transparent que os escribanos aragoneses d'o texto lat\u00edn \"\" escribiban o toponimo de tot en lat\u00edn \"Vallis Matricis\". Ya en l'anyo 1292 s'escribiba \"Valmadriz\". En o Fogache de 1495 s'escribiba \"Val Madriz\". Seguntes Agust\u00edn Ubieto Arteta s'emplega en l'oficial \"Valmadriz\" dica 1543. En castellano s'escribe \"Valmadrid\" talment por analoch\u00eda con a capital d'Espanya, que s'escribiba con \"t\" en os apellitos d'o fogache de 1495.\nAntim\u00e1s puet tener importancia en o suyo orichen o nombre d'o barranco que recorre a val, dito Barranco de La Val.\nFlora y fauna.\nFlora.\nEn os monts de Val Madriz se troba un amplo pinar en a que a mes d'o pin borde (\"Pinus halepensis\") podemos trobar atras especies como o coscollo (\"Quercus coccifera\") u o chinepro (\"Juniperus oxycedrus\"). O pinar ye encluyito en a Zona d'Especial Protecci\u00f3n d'as Aus (ZEPA) \"R\u00edo Uerba y Las Planas\".\nMolimentos.\nL'antigo castiello medieval perteneixeba en 1429 a la ciudat de Zaragoza. Huei nom\u00e1s queda una torre rectangular chunto a la ilesia parroquial."}
{"id": "13734", "revid": "74874", "url": "https://an.wikipedia.org/wiki?curid=13734", "title": "Maurice Ravel", "text": "Maurice Ravel (7 de marzo de 1875 - \u202028 d'aviento de 1937), esti\u00f3 un compositor basco franc\u00e9s de musica academica d'o periodo moderno.\nEntre as suyas obras destaca lo \"Bolero\"."}
{"id": "13737", "revid": "610", "url": "https://an.wikipedia.org/wiki?curid=13737", "title": "Chinevra", "text": "Chinevra (en franc\u00e9s \"Gen\u00e8ve\", en francoprovenzal \"Geneva\", en alem\u00e1n \"Genf\", en italiano \"Ginevra\", en rumanche \"Genevra\") ye una ciudat suiza situata en a parti mas occidental d'o pa\u00eds, capital d'o cant\u00f3n d'o mesmo nombre."}
{"id": "13738", "revid": "401", "url": "https://an.wikipedia.org/wiki?curid=13738", "title": "Moyuela", "text": "Moyuela ye un municipio de la provincia de Zaragoza (Arag\u00f3n), situato en a comarca de lo Campo de Belchit. La suya poblaci\u00f3n yera de 260 habitants en 2010, en una superficie de 42,78\u00a0km\u00b2.\nCheograf\u00eda.\nLo termin de Moyuela ye situau en la depresi\u00f3n d'Ebro, con materials terciarios, pero i afloran materials mesozoicos por erosi\u00f3n de lo Terciario.\nLo casco urb\u00e1n ye en lo cabalto de lo cabezo de Toril, en la marguin dreita de lo r\u00edo Moyuela.\nMugas.\nLo suyo termin municipal muga con Moneva, Blesa, Plenas, Villar de los Navarros y Azuara\nHistoria.\nPerteneixi\u00f3 a la Sexma de Trassierra.\nToponimia.\nOs habitants de Moyuela pronuncian \"Moela\" tradicionalment como hipercorreci\u00f3n contra la epentesi antihiatica, a l'igual que \"aer\", \"audar\", \"foeta\", \"mao\", \"raes\", \"rao\", \"oe\", \"sao\", \"vaa\" en cuenta de \"ayer\", \"ayudar\", \"foyeta\", \"mayo\", \"reyes\", \"rayo\", \"sayo\" y \"vaya\".\nBi ha bel microtoponimo en aragon\u00e9s como \"El Navallo\".\nParla.\nEn la parla de Moyuela bi ha aragonesismos como \"chemecar\" y \"abolligar\", \"repitiau\", \"faz\", \"facino\", \"fardacho\", \"forigar\", \"fuesa\", \"foeta\", \"lifara\", \"algachofa\", \"zapo\", \"harmiento\", \"pedugo\", \"meligo\", \"crebaza\", \"crebau\", \"panolla\", \"breballo\", \"escondrillo\" y muitas atras palabras"}
{"id": "13740", "revid": "401", "url": "https://an.wikipedia.org/wiki?curid=13740", "title": "Pico Plan de Marmor\u00e9s", "text": "O pico Plan de Marmor\u00e9s (en franc\u00e9s \"pic du Marbor\u00e9\", en castellano \"pico Marbor\u00e9\") ye una tuca pirinenca aragonesa situata en a muga d'Arag\u00f3n con os Altos Pireneus franceses en o Macizo d'as Tres Serols.\nA suya altaria ye de 3.248 metros, y se troba en a val d'Ordesa (Parque nacional d'Ordesa y d'as Tres Serols), en a comarca de Sobrarbe.\nCheograf\u00eda.\nFa parti d'o cul de Gavarn\u00eda. Marca la muga entre o Parque Nacional d'os Pireneus Francia y o Parque Nacional d'Ordesa y d'as Tres Serols en Arag\u00f3n. Ye situau tami\u00e9n en a triple muga entre os municipios de Fanlo y Bielsa y a comuna de Gavarn\u00eda e G\u00e8dra."}
{"id": "13741", "revid": "610", "url": "https://an.wikipedia.org/wiki?curid=13741", "title": "Juche", "text": "Juche (en coreano: \uc8fc\uccb4) ye a base ideyolochica d'a Republica Democratica Popular de Corea. Una frase atribuita a o politico Kim II Sung define juche d'a siguiente forma: \"En pocas palabras, a ideya juche ye que os solos propietarios d'a revoluci\u00f3n y d'a construcci\u00f3n posterior son as masas\".\nFundamentos.\nJuche ye un sistema filosofico y ideyolochico cuyo desarrollo s'atribuye a Kim II Sung. O suyo fillo Kim Jong-il ye oficialment o encargato d'a suya interpretaci\u00f3n. Consiste en una evoluci\u00f3n d'o leninismo, con l'obchectivo d'adaptar-se a la cultura coriana y a las necesidaz d'o propio gubierno."}
{"id": "13742", "revid": "610", "url": "https://an.wikipedia.org/wiki?curid=13742", "title": "Occit\u00e1n gasc\u00f3n", "text": "L'occit\u00e1n gasc\u00f3n ye o dialecto mes occidental de l'occit\u00e1n, prou diferenciato d'a resta, y con diversas influencias posiblement bascas. L'aran\u00e9s ye una varietat local d'o subdialecto gasc\u00f3n pirenenco.\nIsta modalidat occitana tien una fuerte personalidat y ye diferent d'a resta d'os dialectos d'oc y por ixo belas peronas afirmaban que se trataba d'una luenga diferent. Iste pareixer ye muit minoritario hue: os ling\u00fcistas y a gran mayor\u00eda d'os usuarios d'a variedat gascona fan servir a visi\u00f3n unitaria de l'occit\u00e1n con a norma cheneral alibertina, a mesma d'a resta de dialectos occitans. A muga d'o gasc\u00f3n con os atros dialectos occitans se produce con parlas de transici\u00f3n en as riberas d'a Garona dende a Val d'Ar\u00e1n (on se charra l'aran\u00e9s), dica Bordeus.\nO gasc\u00f3n se divide en diversos subdialectos entre os cuals domina a ran normativo la variedat biarnesa u biarn\u00e9s (que en muitos aspectos presenta mas peculiaridaz que l'aleixan d'o lenguadociano). As parlas pirenencas presentan atras tendencias particulars como l'articlo pirenenco \"eth\" (femen\u00edn \"era\"), y localment, especialment en aran\u00e9s, a conservaci\u00f3n de l'[a] final atona y os plurals femenins en [es] (l'aran\u00e9s ha adoptato la normativa occitana cheneral \u2014l'alibertina\u2014 que puede transcribir belas particularidaz locals).\nP\u00e8ire B\u00e8c, un d'os estudiosos mas importants d'o gasc\u00f3n, propos\u00f3: \nRasgos propios d'o gasc\u00f3n.\nBellas d'as caracteristicas particulars d'o gasc\u00f3n son:\nO sufixo latino -ANUM presenta a forma coincident con o catal\u00e1n \"-\u00e0\" dende a costa dica a Val d'Aura, y en a zona d'a Garona presenta a forma \"-\u00e1n\" coincident con o belset\u00e1n y o chistab\u00edn. D'esta manera en gasc\u00f3n se puet decir \"mard\u00e0\" u \"mard\u00e0n\".\nEscritura.\nO gasc\u00f3n fa servir bellas graf\u00edas particulars como \"h-\", \"-th\", \"-sh\" y \"n\u00b7h\", \"s\u00b7h\" (como \"in\u00b7h\u00e8rn, des\u00b7har\" ta evitar una posible confusi\u00f3n con \"-nh-, -sh-\")."}
{"id": "13745", "revid": "41", "url": "https://an.wikipedia.org/wiki?curid=13745", "title": "Lista de municipios de Montenegro", "text": "Montenegro ye dividito en 21 municipios (ditos \"\u041e\u043f\u0448\u0442\u0438\u043d\u0430, op\u0161tina\" en montenegrino)."}
{"id": "13746", "revid": "3972", "url": "https://an.wikipedia.org/wiki?curid=13746", "title": "Orichen d'os albaneses", "text": ""}
{"id": "13747", "revid": "82", "url": "https://an.wikipedia.org/wiki?curid=13747", "title": "Plan de Marmor\u00e9s", "text": ""}
{"id": "13748", "revid": "3972", "url": "https://an.wikipedia.org/wiki?curid=13748", "title": "Idioma gasc\u00f3n", "text": ""}
{"id": "13749", "revid": "401", "url": "https://an.wikipedia.org/wiki?curid=13749", "title": "Mud\u00e9char aragon\u00e9s", "text": "O mud\u00e9char aragon\u00e9s ye una corrient estetica adintro de l'arte mud\u00e9char que tien o suyo centro en Arag\u00f3n.\nEn 1986 o conchunto mud\u00e9char de Teruel, que incluye a Seu de Santa Mar\u00eda y as ilesias de Sant Per, Sant Mart\u00edn y d'o Salvador, fue declarau Patrimonio d'a Humanidat. A declaraci\u00f3n fue enamplata en 2001 ta encluyir atros molimentos mud\u00e9chars aragoneses: a Colechiata de Santa Mar\u00eda en Calatay\u00fa, a Ilesia de Santa Tecla en Cervera de la Canyada, a Ilesia de Santa Mar\u00eda en Tobet y o Palacio de l'Alchafar\u00eda, a torre y ilesia de Sant Pavlo y A Seu en Zaragoza."}
{"id": "13754", "revid": "401", "url": "https://an.wikipedia.org/wiki?curid=13754", "title": "Moneva", "text": "Moneva ye un municipio aragon\u00e9s de la provincia de Zaragoza, situato en la comarca de lo Campo de Belchit.\nLa suya poblaci\u00f3n ye de 123 habitants (2004), en una superficie de 61,40\u00a0km\u00b2.\nCheograf\u00eda.\nYe situau en la depresi\u00f3n d'Ebro a lo sud de l'entibo de Moneva, en a marguin ezquierda de lo r\u00edo Aguas, a 659 metros d'altaria dencima de lo livel d'a mar, cerca d'un diapiro dito \"El Volc\u00e1n\" u \"La olla espartera\".\nYe a una distancia de 80 km de la ciudat de Zaragoza, la capital de la suya provincia y d'Arag\u00f3n. Lo suyo termin municipal ye muit gran y comprene l'antigo termin de Sanchet."}
{"id": "13757", "revid": "69718", "url": "https://an.wikipedia.org/wiki?curid=13757", "title": "Codo (Zaragoza)", "text": "Codo ye una villa y municipio de la provincia de Zaragoza (Arag\u00f3n), situata en la comarca de lo Campo de Belchit.\nLa suya poblaci\u00f3n ye de habitants, en una superficie d'11,40 km\u00b2, con una densidat de poblaci\u00f3n de hab/km\u00b2.\nCheograf\u00eda.\nYe situau en la depresi\u00f3n d'Ebro en la plana que bi ha entre Belchit y Quinto, a 342 metros d'altaria dencima de lo livel d'a mar y a una distancia de 49 km de la ciudat de Zaragoza, la capital de la suya provincia y d'Arag\u00f3n. Cerca ye la reserva ornitolochica de lo Planer\u00f3n, con aus esteparias y una basa con tamarizas.\nLo suyo termin municipal ye rodeyau de tot por o termin de Belchit.\nEncara que ye relativament luent de la ribera de lo r\u00edo Aguas, bi ha unas 1.100 hectarias de regano que reciben l'augua de cequias que vienen de Belchit y de manantials de lo mesmo termin que se recullen en tres basas: la de Codo, la de Senya y la d\"'Almarg\u00e9n\".\nHistoria.\nBi ha un chacimiento de tiempos de los visigodos con necropoli (\"La Varella Castellar\"). Codo fue reconquiesto chunto con Belchit en lo sieglo XII estando chunto con esta localidat y Sant Per de Lagata entre las primeras localidaz que recibioron repobladors cristianos. En l'anyo 1145 ya teneba ilesia y en l'anyo 1177 ya se testimonian intercambios de propiedaz entre cristianos. Manimenos la comunidat cristiana no pleg\u00f3 a cuallar y Codo contin\u00f3 estando un lugar habitau cuasi de tot por moros.\nEn lo sieglo XVI bi habi\u00f3 disturbios porque, estando de mayor\u00eda musulmana, y negando-sen a pagar decimas a lo monesterio de Rueda en 1580, los moriscos matoron a un pastor tensino y uns aceiters catalans, y dimpu\u00e9s los cristianos organizoron una crica pa fer una mortalera pa tornar-sen. Codo ye lo lugar a on ye naixito l'escritor Benjam\u00edn Jarn\u00e9s.\nToponimia.\nLo toponimo \"Codo\" puet venir de \"Godo\" por hipercorreci\u00f3n respecto a \"Gacho\", \"G\u00fcitiello\", \"Gayata\" y \"Gamella\" que vienen de palabras que en lat\u00edn u mesmo en aragon\u00e9s cheneral tienen \"C\" inicial.\nBi ha encara microtoponimos en aragon\u00e9s como \"La Varella Castellar\".\nFiestas.\nDance dedicato a Sant Bernal lo 20 d'agosto. La celebraci\u00f3n de Sant Bernal puet estar relacionata con la influencia de lo Monesterio de Rueda.\nPersonalidaz naixitas de Codo.\n\"Categor\u00eda principal:\" ."}
{"id": "13758", "revid": "69718", "url": "https://an.wikipedia.org/wiki?curid=13758", "title": "Castellano burgal\u00e9s", "text": "O burgal\u00e9s ye o castellano que se charraba en o centro y sud de l'actual provincia de Burgos. L'aria norte correspondeba a o dialecto d'a montanya cantabra. Feba de referencia pa os atros tres dialectos cuan o castellano nom\u00e1s se fablaba en a Meseta norte.\nBels caracters son:"}
{"id": "13759", "revid": "3972", "url": "https://an.wikipedia.org/wiki?curid=13759", "title": "Luenga gascona", "text": ""}
{"id": "13762", "revid": "3972", "url": "https://an.wikipedia.org/wiki?curid=13762", "title": "Monecipios de Benezuela", "text": ""}
{"id": "13764", "revid": "401", "url": "https://an.wikipedia.org/wiki?curid=13764", "title": "Prefectura de Berat", "text": "A prefectura de Berat (en alban\u00e9s \"Qarku i Beratit\") ye una d'as 12 prefecturas d'Albania. En fan parte os districtos de Berat, Ku\u00e7ov\u00eb y Skrapar. A capital d'a prefectura se troba situata en a ciudat de Berat."}
{"id": "13765", "revid": "41", "url": "https://an.wikipedia.org/wiki?curid=13765", "title": "Jota", "text": "A jota puet estar:"}
{"id": "13767", "revid": "3972", "url": "https://an.wikipedia.org/wiki?curid=13767", "title": "Monecipios de Montenegro", "text": ""}
{"id": "13768", "revid": "69718", "url": "https://an.wikipedia.org/wiki?curid=13768", "title": "Ixota aragonesa", "text": "A ixota aragonesa u xota aragonesa (pron. /'i\u0283o.ta/, /'\u0283o.ta/ u /'xo.ta/) ye a danza mas conoixida d'o folklore aragon\u00e9s, tami\u00e9n puet estar acompanyada de cante. Os suyos orichens s'han de mirar en zaguer\u00edas d'o sieglo XVIII, pero teni\u00f3 o suyo mayor esplendor en o sieglo XIX, adquirindo prou m\u00e9s rasmia dimpu\u00e9s d'a Guerra d'o Franc\u00e9s. A suya bravura, elegancia, contusi\u00f3n d'as suyas formas, o dificil d'executar os suyos pasos de baile y a peculiar forma d'estar cantada, han feito que a ixota evolucion\u00e1s, y que dende zaguer\u00edas d'o sieglo XIX, est\u00e1s levata ta os escenarios como espectaclo.\nA ixota aragonesa no ye a sola clase d'ixota present en territorio aragon\u00e9s. En o Matarranya a clase d'ixota tradicional yera d'o mesmo tipo que a ixota d'o norte de Castell\u00f3n y d'as Tierras d'Ebro (on ye conoixida como \"ixota tortosina\"), y por eixemplo en as replegas de literatura tradicional se documentan as tipicas \"al\u00e7a l'aleta polleta\" y \"De Roquetes vinc, de Roquetes vinc, de Roquestes baixo\"."}
{"id": "13772", "revid": "69718", "url": "https://an.wikipedia.org/wiki?curid=13772", "title": "Alfabeto aragon\u00e9s", "text": "L'alfabeto aragon\u00e9s proviene de l'alfabeto latino y ye seguntes l'Academia Aragonesa d'a Luenga ye formau por as siguients letras, monografos y digrafos:\nNombres d'as letras.\nOs nombres d'as letras son os siguients:\nAtras normas graficas.\nGraf\u00eda de Uesca.\nEn a graf\u00eda de Uesca no existe a \"V\" (fonema /b/ se representa nom\u00e1s con a letra \"B\") ni a \"H\" (fueras de bels casos particulars). Encluye a letra \"\u00d1\" ta representar o fonema /\u0272/.\nGraf\u00eda d'o EFA.\nEn a graf\u00eda de Uesca no existe a \"\u00d1\" se fa servir exclusivament o digrafo \"ny\" pa representar o fonema /\u0272/. Existe tami\u00e9n o digrafo \"tz\" que s'emplega pa compatibilizar a pronunciaci\u00f3n interdental d'as segundas personas plurals y de cualques plurals en aragon\u00e9s cheneral con a pronunciaci\u00f3n /ts/ d'estas desinencias y estos plurals en aragon\u00e9s benasqu\u00e9s.\nGraf\u00eda d'a SLA.\nEn a graf\u00eda d'a SLA no existe a \"\u00d1\" se fa servir exclusivament o digrafo \"ny\" pa representar o fonema /\u0272/. A letra \"J\" debant de \"a\", \"o\", \"u\" representa en ista graf\u00eda o fonema postalveolar africau xordo (/\u02a7/). Tami\u00e9n s'encluye a \"\u00c7\" pa representar debant de \"a\", \"o\", \"u\" o soniu interdental fricativo sordo en aragon\u00e9s st\u00e1ndard (/\u03b8/) y o soniu apicoalveolar sordo (/s/) en benasqu\u00e9s."}
{"id": "13773", "revid": "401", "url": "https://an.wikipedia.org/wiki?curid=13773", "title": "Prefectura de Durrazo", "text": "A prefectura de Durrazo (en alban\u00e9s \" Qarku i Durr\u00ebsit\") ye una d'as 12 prefecturas d'Albania. Ye composata por os districtos de Durrazo y Kruj\u00eb. A capital d'a prefectura se troba en a ciudat de Durrazo."}
{"id": "13774", "revid": "69718", "url": "https://an.wikipedia.org/wiki?curid=13774", "title": "Shkod\u00ebr", "text": "Shkod\u00ebr u Shkodra ye una ciudat situata a o canto d'o lago Shkod\u00ebr, a lo noroeste d'Albania. Ye la capital d'a prefectura de Shkod\u00ebr. A suya poblaci\u00f3n ye estimata en 90.000 habitants (2004), y 110.000 en suya aria metropolitana.\nEn l'antiguedat esti\u00f3 a capital d'o reino d'os ardiaei, primers ilirios en creyar un estato.\nToponimia.\nA forma antiga d'o toponimo ye \"Scodra\"; a forma actual en alban\u00e9s \"Skod\u00ebr\" no responde a la evoluci\u00f3n fonetica d'este idioma, pus en alban\u00e9s o grupo \"sk-\" en posici\u00f3n inicial da una /h/."}
{"id": "13777", "revid": "41", "url": "https://an.wikipedia.org/wiki?curid=13777", "title": "A", "text": "A ye a primera letra y vocal de l'alfabeto aragon\u00e9s. Tien o suyo orichen en l'alfabeto latino qui la prene de l'alfa de l'alfabeto griego y iste de l'alef de l'alfabeto fenicio, simbolo que derivaba d'o hieroglifico echipciano d'un tozuelo de buei."}
{"id": "13781", "revid": "124495", "url": "https://an.wikipedia.org/wiki?curid=13781", "title": "Shkodra", "text": ""}
{"id": "13782", "revid": "229", "url": "https://an.wikipedia.org/wiki?curid=13782", "title": "Scutari", "text": ""}
{"id": "13783", "revid": "3972", "url": "https://an.wikipedia.org/wiki?curid=13783", "title": "Condau de Shkodra", "text": ""}
{"id": "13785", "revid": "69718", "url": "https://an.wikipedia.org/wiki?curid=13785", "title": "Lagata", "text": "Lagata ye un municipio aragon\u00e9s d'a provincia de Zaragoza, en a comarca d'o Campo de Belchit y partiu chudicial de Zaragoza.\nA suya poblaci\u00f3n ye de 134 habitants (2010) en una superficie de 23,65 km\u00b2, con una densidat de poblaci\u00f3n de 5,67 hab/km\u00b2.\nCheograf\u00eda.\nA localidat de Lagata se troba situata en a ripa dreita d'o r\u00edo Aguas, a 518 metros d'altaria sobre o livel d'a mar y a una distancia de 64 km d'a ciudat de Zaragoza, a capital d'a suya provincia y d'Arag\u00f3n.\nToponimia.\nEsiste a hipotesi que o toponimo provienga d'a confederaci\u00f3n berber \"lawata\" orichinaria de Tripolitania."}
{"id": "13786", "revid": "610", "url": "https://an.wikipedia.org/wiki?curid=13786", "title": "Sastago", "text": "Sastago (en castellano \"S\u00e1stago\") ye un municipio aragon\u00e9s de la provincia de Zaragoza, situato en la comarca de la Ribera Baixa de l'Ebro y partiu chudicial de Casp.\nLa suya poblaci\u00f3n ye de 1.294 habitants (2011), en una superficie de 301,25\u00a0km\u00b2, con una densidat de poblaci\u00f3n de 4,30 hab/km\u00b2.\nCheograf\u00eda.\nYe situato en la marguin dreita de l'Ebro en la zona de meandros, que en Sastago y la suya redolata se dicen \"vueltas\". Se troba a 64 metros d'altaria sobre o livel d'a mar, a una distancia de 64 km d'a ciudat de Zaragoza, a capital d'a suya provincia y d'Arag\u00f3n.\nMugas.\nLo suyo termin muga con Casterl\u00f3, Exatiel, La Puebla d'\u00cdxar, La Zaida, Alforc, Cinco Olivas, Alborche, Viliella d'Ebro, Exelsa, Pina d'Ebro, Burcharaloz, Casp, Chiprana y Escatr\u00f3n.\nHistoria.\nEncara que no ha sido localizada s'ha proposau que Sedeisken (en escritura iberica ), capital d'a tribu ibera d'os sedetans, podr\u00eda estar situada en l'actual Sastago.\nCon Pero II los de la familia Blasco d'Alag\u00f3n teneban Sastago como tenents, dimpu\u00e9s la villa y castiello estioron de la familia Blasco d'Alag\u00f3n, donatos por lo rei Chaime I en compensaci\u00f3n por la obligaci\u00f3n de ceder-li Moriella. N'esta zona entroron en un conflicto d'intreses con lo monesterio de Rueda, por lo que en 1242 Chaime I ordin\u00f3 que se fese una muga fixa entre lo termin de Sastago y Rueda, con acta de mollonaci\u00f3n. En lo sieglo XVI la sinyor\u00eda cambe\u00f3 ta condau de Sastago. I heba muita poblaci\u00f3n morisca, que fue forachitata en lo sieglo XVIII.\nToponimia menor.\nSon curiosos toponimos como \"Varella de Pez\", \"Varello los lobos\", \"Plana Lobera\", \"Planas de los Mases de Pez\", \"Grallas\", \"Camino de las Grallas\", y \"Barranco del Cerbell\u00f3n\", con sufixo doble aragon\u00e9s \"-ell\u00f3n\" alzato y que seguntes un J.A. Frago Gracia fa referencia a los ciervos que encara se i troban, pero que ye mes f\u00e1cil que tienga relaci\u00f3n con un apellito.\nCultura.\nI heba una industria tradicional de cuitiellos, los \"cuchillos sastaginos\" (a vegatas ditos simplament como \"sastaguinos\"), con mango decorato con nacra de bivalvos d'augua dulce, \"Margaritifera auricularia\". Yeran muit populars en Arag\u00f3n y mesmo podeban estar arma blanca en las barallas en la carrera. Salen en la baralla aragonesa como as d'espatas."}
{"id": "13787", "revid": "61993", "url": "https://an.wikipedia.org/wiki?curid=13787", "title": "La Zaida", "text": "La Zaida ye un municipio de la provincia de Zaragoza, con 473 habitants (2015), en una superficie de 17,36\u00a0km\u00b2 y una densidat de 27,71 hab/km\u00b2\nCheograf\u00eda.\nLa Zaida ye situada en la marguin dreita u sud de l'Ebro, en una plana, en una zona de meandros, (en a Ribera d'Ebro en dicen \"Vueltas\").\nMugas.\nLo suyo termin municipal muga con Zaila, con un enclau de lo termin de Belchit dito \"El Real\", con Viliella d'Ebro, con Alforc, con Sastago, con una part de lo termin de La Puebla d'\u00cdxar correspondient a lo despoblau de La Romana y con Zaila.\nToponimia.\nLo toponimo \"La Zaida\" pareix tener relaci\u00f3n con la palabra arabe pa dicir ripa. En aragon\u00e9s medieval la palabra arabe \"Z\u00e1ida\" s'emplegaba en romanz como \"zeida\" con lo significau de \"terreno adchacent\", como se vei en este texto en lat\u00edn de 1090:\nManimenos, no ye de descartar que siga l'arabizaci\u00f3n de una palabra que tienga relaci\u00f3n con os sedetans, como s'ha dito d'Zaila.\nClama l'atenci\u00f3n un nombre de Zaica, \"la Richuela\" (interpretable a partir de \"rechola\" u de \"rigachuelo\"), \"Lejas\", (antigo \"lexas\" u \"lechas\", tierras que dixa o r\u00edo), \"Barranco de Lop\u00edn\", \"Lopico\" y \"La Torraza\".\nLuengas y parlas.\nActualment en La Zaida, como en toda la Ribera Baixa de l'Ebro se charra lo castellano rechional d'Arag\u00f3n, con substrato ling\u00fcistico provinient de l'aragon\u00e9s que se charraba en la val michana de l'Ebro.\nComo ye tipico de la Ribera Baixa de l'Ebro y Baixo Arag\u00f3n, se conserva muito lexico aragon\u00e9s, (\"la tamariz\", \"comparanza\") y mesmo aragonesismos foneticos (\"roncollo\", \"esgallar\", \"fito\"). La chent viella recuerda haber sentiu lo pronombre adverbial \"n\" en verbos reflexivos de movimiento: \"me'n voi al campo\"."}
{"id": "13788", "revid": "610", "url": "https://an.wikipedia.org/wiki?curid=13788", "title": "Mozarabismo (ling\u00fcistica)", "text": "Un mozarabismo ye un elemento ling\u00fcistico provinient d'as parlas mozarabes amprau por atra luenga. Bi ha mozarabismos en totas as lenguas peninsulars. A vegatas una palabra puede tener una part arabe y unatra de mozarabe. Os mozarabes que emigraban ta os reinos d'o norte no nom\u00e1s aportoron mozarabismos, tami\u00e9n yeran intermediarios en a transmisi\u00f3n d'arabismos, ya adaptatos a la suya fonetica romance.\nMozarabismos en aragon\u00e9s.\nEn aragon\u00e9s son probables mozarabismos:\nMozarabismos en castellano.\nSeguntes Jose L. Herrero, d'a Universidat de Salamanca son mozarabismos en castellano:\nEn castellano toled\u00e1n i heba muitos mozarabismos foneticos como \"faisa\" (\"faixa\") que se perdioron en o S XVI cuan cambe\u00f3 a cort ta Madrit.\nOs rasgos foneticos tipicos de l'andaluz no se derivan d'o mozarabe local, ye demostrato que s'han desembolicato autonomament. O seseyo y ceceyo fue traito ta Malaga y Granada por cristianos de l'Andaluc\u00eda atlantica que repobloron a zona dimpu\u00e9s d'a conquista d'estos zaguers reductos musulmans.\nMozarabismos en catal\u00e1n.\nO catal\u00e1n de la Catalunya Nueva, (Leida, Tortosa, etc..), Valencia y Balears tiene bels mozarabismos como \"Cl\u00f2txina\", \"Fardatxo\", \"Horxata\". Un mozarabismo prou com\u00fan ye \"moreno\", que ha substituyiu de tot a \"br\u00fa\". O mozarabe no explica a mas gran part d'as diferencias, ni sisquiera as lexicas, entre as variants de catal\u00e1n, como s'ha quiesto veyer. As palabras diferents de bellas variedaz perifericas, (\"exir\", \"plegar\", \"llevar\", etc..), se daban en a Edat Meya en zonas mas centrals u en catal\u00e1n cheneral y son, por lo tanto, arcaismos. Dicir que en valenciano existe una radiz mozarabe ye lo mesmo que dicir-lo d'o toled\u00e1n, madrilenyo u burgal\u00e9s, y existen mas palabras anglesas u castellanas en o valenciano que mozarabes u aragonesas. Por atra parte existen estudios que indican que o mozarabe yera cuasi estinguito cuan os exercitos de Chaime I conquerioron a Taifa de Valencia."}
{"id": "13791", "revid": "41", "url": "https://an.wikipedia.org/wiki?curid=13791", "title": "E", "text": "E ye a cinquena letra de l'alfabeto aragon\u00e9s y a segunda d'as vocals. Proviene de l'alfabeto latino.\nEn aragon\u00e9s.\nEn aragon\u00e9s o grafema &lt;e&gt; puet representar:\nA conchunci\u00f3n copulativa (&lt; ET) se puet escribir \"e\", forma medieval que persiste en belset\u00e1n, representando a suya realizaci\u00f3n como [e]: \"azul e royo\"."}
{"id": "13792", "revid": "41", "url": "https://an.wikipedia.org/wiki?curid=13792", "title": "I", "text": "I (i latina u simplament i) ye a novena letra de l'alfabeto aragon\u00e9s y a tercera d'as vocals. Proviene de l'alfabeto latino.\nEn aragon\u00e9s.\nRepresenta en aragon\u00e9s o fonema vocalico anterior (palatal) d'apertura minima /i/ de fueras d'o caso d'a conchunci\u00f3n copulativa \"y\". Puede tener as siguients realizacions:\nA forma vocalica d'o ronombre adverbial i/bi, puet presentar as realizacions [i], [i\u032f], [j] u [\u029d] y\ns'escribe como \"i\". En coderencia, a variant reforzada s'escribe \"ie\": \"No i veigo; Voi a puyar-ie\".\nEn graf\u00edas medievals puet representar diferents fonemas:"}
{"id": "13797", "revid": "41", "url": "https://an.wikipedia.org/wiki?curid=13797", "title": "Lista de ciudaz d'Albania por poblaci\u00f3n", "text": ""}
{"id": "13798", "revid": "401", "url": "https://an.wikipedia.org/wiki?curid=13798", "title": "Prefectura d'Elbasan", "text": "A prefectura d'Elbasan (en alban\u00e9s \"Qarku i Elbasanit\") ye una d'as 12 prefecturas d'Albania. Ye composata por os districtos d'Elbasan, Gramsh, Librazhd y Peqin. A capital d'a prefectura ye a ciudat d'Elbasan.\nA suya poblaci\u00f3n ye de 353.825 habitants (2001, estimaci\u00f3n) en una superficie de 3.278 km\u00b2, con una densidat de poblaci\u00f3n de 107,94 hab/km\u00b2."}
{"id": "13799", "revid": "401", "url": "https://an.wikipedia.org/wiki?curid=13799", "title": "Bandera d'Albania", "text": "A bandera d'Albania ye una bandera roya con un aliga bicefala en o centro. Tien o suyo orichen en un siello similar de Gjergj Kastriot Skanderbeg, un alban\u00e9s d'o sieglo XV que conduxo a revuelta contra l'imperio Otomano, y que remat\u00f3 en una breve independencia ta Albania entre 1443 y 1478, Gjerg Kastriot (u Giorgio Castriota) adopt\u00f3 o siello y a bandera de l'Imperio Bizantino.\nA bandera d'Albania ha estato historicament de color roya oscura u sangre con l'aliga bicefala de color negro ubicata en o centro. En 1912, o gubierno autonomo d'Albania empleg\u00f3 istos colors, diferenci\u00e1ndo-se de l'actual en a grandaria y o dibuixo de l'aliga. Con a formaci\u00f3n d'o Reino, en 1920, se adopt\u00f3 ista bandera y, en 1928 esti\u00f3 agregatoo \"casco de Skanderbeg\" en a parte superior. Entre 1940 y 1992, o casco esti\u00f3 sustituyito por una estrela roya con borde amariello como simbolo d'a Republica Popular d'Albania. Tras a cayita d'o rechimen socialista, esti\u00f3 abolita a estrela deixando a bandera actual como oficial, o 7 d'abril de 1992."}
{"id": "13800", "revid": "69718", "url": "https://an.wikipedia.org/wiki?curid=13800", "title": "Escudo d'Albania", "text": "L'actual escudo d'Albania ye una adaptaci\u00f3n d'a bandera albanesa. Ye basato en o siello de Gjergj Kastriot Skanderbeg qui esti\u00f3 un heroe en a luita d'os albaneses contra a ocupaci\u00f3n d'o suyo pa\u00eds por l'Imperio Otom\u00e1n; consiste en un aliga bicefala sobre un campo de gules con a representaci\u00f3n, sobre as cabezas de l'aliga, d'o \"casco de Skanderbeg\" d'oro, que ye o mesmo casco que portaba iste heroe.\nO escudo ye descrito en os articlos d'a vichent Constituci\u00f3n d'o pa\u00eds (Constituci\u00f3n d'Albania de 1999) y substituy\u00f3 oficialment dende o 31 de chulio de 2002 l'antigo escudo d'o pa\u00eds, o escudo d'a Republica Popular d'Albania."}
{"id": "13801", "revid": "610", "url": "https://an.wikipedia.org/wiki?curid=13801", "title": "Nocito", "text": "Nocito ye un lugar d'o municipio de Nueno, situato en a provincia de Uesca. Actualment tien 18 habitants (2014).\nCheograf\u00eda.\nO nuclio ye dividito por o r\u00edo Guatizalema en dos vicos, \"Sant Chuan\" y \"Sant Pedro\".\nToponimia.\nO toponimo \"Nocito\" presenta la forma metafonica de lo sufixo \"-eto\" y deriva d'o lat\u00edn \"NUCETUM\" (selva u lugar con muitas nuqueras). Bi heba unatro \"Nocito\" en Teruel entre Aliaga y Montoro.\nEntre os microtoponimos mes interesants tenemos as pardinas de \"Saliallas\" y de \"Sierra\u00fan\", y os monts d\"'Orlato\" y \"Sant \u00darbez\"."}
{"id": "13802", "revid": "401", "url": "https://an.wikipedia.org/wiki?curid=13802", "title": "2008", "text": ""}
{"id": "13803", "revid": "401", "url": "https://an.wikipedia.org/wiki?curid=13803", "title": "Penya Foratata", "text": "A penya Foratata ye una montanya de 2.321 metros d'altaria situata en a cabecera d'a val de Tena sobre Sallent de Galligo, Alto Galligo. Fa part d'o Pireneu axial\nYe relacionata con a mitoloch\u00eda aragonesa por estar, seguntes a leyenda, a on mori\u00f3 Culibiellas.\nCheoloch\u00eda.\nEsta penya ye formata por calsineras d'edat devoniana. Son calsineras recifals disposatas en sinclinal pendito sobre losetas tami\u00e9n devonianas.\nToponimia.\nO suyo nombre se debe a que tien una breca taponata con una piedra am\u00e1n d'a suya tuca que se veye dende bel puesto y que parixe un forato."}
{"id": "13805", "revid": "610", "url": "https://an.wikipedia.org/wiki?curid=13805", "title": "Chin\u00e9s gan", "text": "O gan (\u8d63\u8bed) ye una d'as mayors divisions de l'idioma chin\u00e9s, formando parti d'as luengas sino-tibetanas. Os mas de 32 millons de fablants de gan se concentran prencipalment en a provincia de Jiangxi, o norueste de Fujian y bellas rechions d'Anhui y Hubei en a China continental"}
{"id": "13806", "revid": "610", "url": "https://an.wikipedia.org/wiki?curid=13806", "title": "Luengas sino-tibetanas", "text": "As luengas sino-tibetanas son una familia ling\u00fcistica de l'Extremo Orient asiatico. Ye, dezaga d'a familia d'as luengas indoeuropeas, a segunda familia ling\u00fcistica con mas charrants d'o mundo, y tien un total d'alto u baixo 250 idiomas, destacando l'idioma chin\u00e9s con as suyas variants, l'idioma tibet\u00e1n y as luengas birmanas."}
{"id": "13807", "revid": "610", "url": "https://an.wikipedia.org/wiki?curid=13807", "title": "Letuix", "text": "Letuix (\"Letux\" en castellano) ye un municipio de la provincia de Zaragoza, situato en la comarca de Campo de Belchit. La suya poblaci\u00f3n ye de 425 habitants(2010) en una superficie de 30,1\u00a0km\u00b2.\nCheograf\u00eda.\nYe situato am\u00e1n de lo r\u00edo Aguas, en la marguin dreita.\nMugas.\nLo suyo termin municipal muga con Almonecir de la Cuba, Lecera, Moneva, Lagata, Sant Per de Lagata y Azuara.\nToponimia.\nLa primera menci\u00f3n documental ye en 1293, como \"Letuix\", tami\u00e9n se troba escrito \"Letuix\" en textos de fins de lo sieglo XIV y principios de lo sieglo XV como lo libro de cuentas de lo infant Mart\u00edn:\nEn textos medievals ye mes frecuent de trobar escrito \"Letux\" d'alcuerdo con la ortograf\u00eda de l'aragon\u00e9s medieval. Esta forma se castellaniz\u00f3 como \"Let\u00fas\" en la pronunciaci\u00f3n de lo castellano d'Arag\u00f3n local que actualment se i charra, en cuenta de \"Letuj\", como cabr\u00eda esperar por como se castellanizan las parolas aragonesas con -x-. Manimenos lo chentilicio actual en castellano ye \"Letujano\", y puet derivar d'una forma orichinal aragonesa \"Letuix\u00e1n(o)\"."}
{"id": "13808", "revid": "3972", "url": "https://an.wikipedia.org/wiki?curid=13808", "title": "Valenci\u00e1n", "text": ""}
{"id": "13809", "revid": "610", "url": "https://an.wikipedia.org/wiki?curid=13809", "title": "La Pobla d'Albort\u00f3n", "text": "La Pobla d'Albort\u00f3n (\"Puebla de Albort\u00f3n\" en castellano) ye un municipio de la provincia de Zaragoza, situau en la comarca de Campo de Belchit. La suya poblaci\u00f3n ye de habitants, en una superficie de 76,3\u00a0km\u00b2.\nCheograf\u00eda.\nYe situau a piet de la plana de Mar\u00eda y a lo suyo sudeste, a lo sud de pui Cervero y lo cabezo d'el Vuitre, a l'ueste de pueyo Alto, y a lo nord-este de sierra Gorda.\nEn la plana de las Canteras bi ha una pedrera de calsinera micritica ornamental d'edat churasica. La piedra de la Pobla d'Albort\u00f3n ye de color amariella-salm\u00f3n con vetas royas u rosas por bioturbaci\u00f3n.\nMugas.\nLo suyo termin municipal muga con Mediana d'Arag\u00f3n, Belchit, Almonecir de la Cuba, Fuent de Todos y Val Madriz.\nHistoria.\nSe creye que la ciudat \"Ebora\" de los sedetans yera en lo termin municipal de la Pobla d'Albort\u00f3n.\nToponimia.\nLo toponimo \"La Pobla d'Abort\u00f3n\" encara s'escribiba asinas en lo fogache de 1495.\nEntre los suyos microtoponimos con component aragon\u00e9s tenemos \"Foz de Zafran\u00e9\". La palabra \"Albort\u00f3n\" se pareix tanto a \"Abort\u00f3n\"/\"Albort\u00f3n\" referiu a albortos de las uellas, (probablement por homonimia), como a variants de lo fitonimo alborcera, derivaus de lo lat\u00edn \"ARBUTUS\" (\"arbet\u00f3n\" en Ag\u00fcero y \"Alborzo\" en Rodellar). En atras comarcas y puestos los toponimos remataus en -\u00f3n s'interpretan como embotadas de terratenients hispanorromanos.\nPersonalidaz naixidas de la Pobla d'Albort\u00f3n.\n\"Categor\u00eda principal:\" ."}
{"id": "13810", "revid": "69718", "url": "https://an.wikipedia.org/wiki?curid=13810", "title": "Cinco Olivas", "text": "Cinco Olivas ye un municipio aragon\u00e9s d'a provincia de Zaragoza, situato en a comarca d'a Ribera Baixa de l'Ebro. Fa parte d'o partiu chudicial de Casp.\nA suya poblaci\u00f3n ye de habitants en una superficie de 2,12 km\u00b2, con una densidat de poblaci\u00f3n de hab/km\u00b2. \nCheograf\u00eda.\nYe situato en a marguin dreita u sud de l'Ebro, en una plana y zona de meandros, a 161 metros d'altaria sobre o livel d'a mar.\nCinco Olivas ye a una distancia de 58 km de Zaragoza, a capital d'a suya provincia y d'Arag\u00f3n.\nMugas.\nO suyo termin municipal muga a l'este con Alborche, a lo sud con Sastago, a l'ueste con Alforc y a lo norte con atra part d'o termin de Sastago."}
{"id": "13812", "revid": "610", "url": "https://an.wikipedia.org/wiki?curid=13812", "title": "Sant Per de Lagata", "text": "Sant Per de Lagata, (\"Samper del Salz\" en castellano) ye un municipio d'a provincia de Zaragoza, situato en o Campo de Belchit. A suya poblaci\u00f3n ye de 130 habitants (2004), en una superficie de 11,5\u00a0km\u00b2.\nCheograf\u00eda.\nYe situato chunto a o r\u00edo Aguas.\nNombre.\nO primer nombre yera \"Samper de Lagata\", dende 1120 dica 1646. En o 1713 cambe\u00f3 ta \"Samper del Salz\" en l'oficial. Salz ye atro nombre d'o monasterio de Rueda, que teneba muita influencia en esta zona. En o Baixo Mart\u00edn a chen viella encara clama a este Samper, \"Samperico\" u \"Samperico Lagata\", pa diferenciar-lo de Sant Per de Calanda."}
{"id": "13813", "revid": "69718", "url": "https://an.wikipedia.org/wiki?curid=13813", "title": "Azuara", "text": "Azuara ye un municipio aragon\u00e9s d'a provincia de Zaragoza situato en a comarca d'o Campo de Belchit.\nA suya poblaci\u00f3n ye de 703 habitants (2008), en una superficie de 165,8 km\u00b2, con una densidat de poblaci\u00f3n de 4,24 hab/km\u00b2.\nCheograf\u00eda.\nA localidat d'Azuara ye situata chunto a o r\u00edo Camaras (afluent d'o r\u00edo Aguas), on desemboca la val d'Aguil\u00f3n, a 603 metros d'altaria sobre o livel d'a mar y a una distancia de 16 km de Belchit, a capital d'a suya comarca, y de 62\u00a0km d'a ciudat de Zaragoza, a capital d'a suya provincia y d'Arag\u00f3n.\nHistoria.\nBi ha un chacimiento d'epoca romana, \"La Malena\", una villa romana baixo-imperial a on s'han descubierto muitos mosaicos romanos en buen estato de conservaci\u00f3n.\nPerteneixi\u00f3 a la Sexma de Trassierra.\nToponimia.\nEn textos medievals s'escribe \"Azuara\", \"A\u00e7uara\" u \"Zoara\" principalment. S'escribe \"Adzuara\" en textos terolans d'o sieglo XV. Se gosa considerar un toponimo arabe, manimenos as interpretacions no son claras. Una intepretaci\u00f3n ye a partir de l'arabe \"Al-Zuhayra\" (\"a bella\", \"a polida\") y atra a partir d'o etnonimo berber transmeso por l'arabe \"Zuwara\" grupo tribal d'a que encara quedan representants en Libia. A primera hipotesi topeta con a realidat que atros toponimos que derivan d'esta radiz como \"Zuera\" han presentau variants con o fonema labiodental /f/ (como \"Zufera\"), que ye como en aragon\u00e9s se puet adaptar a aspirata arabe /\u1e24\u0101/, feito que no esdevi\u00e9n ni ha esdeveniu con esta localidat d'o Campo de Belchit. A segunda hipotesi troba refirme en o feito que en a redolada trobamos os toponimos Lagata y Nepza que se remontan a etnonimos berbers \"Lawata\" y \"Nafzawa\" bien documentaus. Manimenos si os Nafzawa son bien documentaus en fuents medievals en a peninsula no se puet dicir o mesmo d'os \"Zuwara\", por o que si o toponimo \"Azuara\" se remonta a un etnonimo berber millor podr\u00eda estar relacionau con un grupo tribal berber mes numeroso dito \"Zuwaga\".\nEn Azuara bi ha muitos microtoponimos referents a filadas, navallos, planos y planas:\nA part d'estos microtoponimos tami\u00e9n tienen component aragon\u00e9s muitos atros mes: \"Almendrera\", \"Azagaderos\", \"Acequia del Plano\", \"Acequia Plano Alto\", \"Acequia Plano Bajo\", \"La Audenza\", \"El Bolar\", \"Val de Bernal\", \"Valdeferrera\", \"Valillo Planas de Liz\", \"Val de Chin\", \"Valcali\u00e9n\", \"Val de Loren\", \"Balsa de Mos\u00e9n Ser\u00f3n\", \"Barranco de Barcali\u00e9n\", \"Barranco de la Filada de la Pe\u00f1a\", \"Barranco de Gorgo\", \"Barranco de La Canal\", \"Barranco de la Canal del Molino\", \"Barranco de Castifoll\u00e9\", \"Barranco Navallo de Piedra\", \"Barranco del Plano\", \"Barranco Plana Escriba\", \"Varello de la Raimunda\", \"Varcali\u00e9n\", \"Fuente del Callizo\", \"Fondegaz\" / \"Fuandegaz\" / \"Fuendegaz\" / \"Fandegaz\", \"Forcallo\", \"El Gorgo\", \"Juan de La Olivera\", \"Juan Seca\", \"Cabezo de Mos\u00e9n Ser\u00f3n\", \"Cabezo Royo\", \"Cabochico\", \"Casa de las Garrollas\", \"La Colocha\", \"Corral de Varcali\u00e9n\", \"Corral de Cados\", \"Corral delos Chunzares\", \"Corral del Melguizo\", \"Corral Plano Alto\", \"Corral del Plano Mitad\", \"Corral del Saso\", \"Corral de Cien Navallas\" / \"Corral de Cien Navallos\", \"Corral de Tieda\", \"Las Costeras\", \"El Cuartal\", \"La Malena\", \"Melguizo\", \"Pe\u00f1a Roya\", \"La Pereruela\", \"Portillada\", \"Poyud\", \"Puntal Mont\", \"La Roya\", \"Royales\", \"El Saso\", \"Las Tablas de Plano Mitad\", \"El Toscar\", \"El Chardin\" / \"El Chardil\", \"Los Chunzares\", \"La Coma\", \"Las Ribas\".\nBeluns d'estos microtoponimos son aragonesismos foneticos (\"El Chard\u00edn, Chunzares, Fuendegaz / Fondegaz, Forcallo, Pe\u00f1a Roya, Poyud, Puntal Mont, La Roya, Royales, Corral de Tieda, Valdechin, Valdeferrera, Valdelor\u00e9n, Varcali\u00e9n, Varello/Valillo\"), belatros son aragonesismos lexicos (\"Bolar, Cados, Callizo, La Coma, El Gorgo, Melguizo, Las Ribas, El Saso, El Toscar\"), u parolas que conservan o chenero orichinal aragon\u00e9s u un sufixo orichinal en aragon\u00e9s (\"Almendrera, La Canal, Las Costeras, Pereruela, Poyud\").\nMolimentos.\nA ilesia de Nuestra Sinyora d'a Piedat, protechita legalment dende 2001 con a suya declaraci\u00f3n como \"Bien d'Intr\u00e9s Cultural\". Ye una ilesia construita en estilo mud\u00e9char en a segunda mitat d'o sieglo XIV, encara que muit esviellata en o sieglo XVIII en estilo barroco. Se tracta d'un edificio de ladriello con nom\u00e1s que una sola nau dividida en dos trampos con capiellas laterals.\nPersonalidaz naixitas d'Azuara.\n\"Categor\u00eda principal:\" ."}
{"id": "13814", "revid": "69718", "url": "https://an.wikipedia.org/wiki?curid=13814", "title": "Lecera", "text": "Lecera (\"L\u00e9cera\" en castellano) ye un municipio d'a provincia de Zaragoza, situato en o Campo de Belchit. A suya poblaci\u00f3n ye de 777 habitants (2004), en una superficie de 109,2\u00a0km\u00b2.\nCheograf\u00eda.\nLa localidat de Lecera ye situada en o semontano norte d'a sierra d'Arcos, en un plan gran que bi ha en o interfluvio Mart\u00edn-Aguas.\nEn os plans de Lecera bi ha vinyals que permiten una producci\u00f3n de vins d'alta graduaci\u00f3n conoixius en a comarca.\nMugas.\nLo suyo termin municipal muga con \u00cdxar, Albalat de l'Arcebispe, Muniesa, Moneva, Letuix, Almonecir de la Cuba y Belchit\nHistoria.\nBi ha un chacimiento que s'ha identificato, nom\u00e1s que por o nombre, con a \"Lassira\" de Ptolomeu.\nEn l'anyo 1431 o rei Alifonso V lo Magnanimo cedi\u00f3 Lecera a lo sinyor d'\u00cdxar Chuan Ferr\u00e1ndez d'\u00cdxar y Centelles por compra.\nToponimia.\nEn o \"Libro del Reparo del General\" de 1489-1491 s'escribe \"Lezara\". Actualment a chent viella d'a comarca de Lecera pronuncia \"Lecera\" como palabra plana y no esdruixula como en castellano.\nEn o suyo termin bi ha intresants toponimos en aragon\u00e9s u de base aragonesa como: \"Barranco Casc\u00e1n\", \"Balsa las clochas\", \"Cucutas\", \"Barranco de la Chineta\", \"Alberizas\", \"Fandeguero\", \"Barranco de los Estancos de la Grallera\", \"Barranco del Tollo\", \"Las Varellas\", \"Sisallosa\", \"Hondo de la Plana\", \"El Plano las Muelas\", \"El bolar\", \"Corral de Farfalla\", \"Blanquizares\" y \"Parell\u00f3n\".\nAbundan los toponimos de formacions vechetals con sufixo -osa (que tami\u00e9n se troban en l'Alto Arag\u00f3n): \nEstos toponimos sufixaus con \"-osa\" continan en termins g\u00fcegals como lo de Muniesa \"Corral la Aliagosa\".\nTami\u00e9n ye intresant o toponimo \"Escorcha bueyes\" un nombre de partida que ye mal castellanizau en lo mirador que bi ha como \"Escorcha boes\", amostrando desaparici\u00f3n de -y- pa evitar a epentesi antihiatica (como en \"foeta\" y \"boalar\"), y lo retacule d'a diftongaci\u00f3n debant de Yod."}
{"id": "13816", "revid": "610", "url": "https://an.wikipedia.org/wiki?curid=13816", "title": "Rocher de Lauria", "text": "Rocher de Lauria, de Ll\u00faria u de Lloria (Lauria, Basilicata 1250 - Valencia 1305). Esti\u00f3 un navegant d'orichen lucan\u00e9s, a lo servicio d'a Corona d'Arag\u00f3n.\nSe cas\u00f3 con Saurina d'Entenza, chermana de Berenguer d'Entenza que particip\u00f3 chunto a Rocher de Flor en as expedicions d'os almog\u00e1vars.\nEsti\u00f3 almirant d'a flota d'Arag\u00f3n y Sicilia, a la que comand\u00f3 mientres tot o reinato de Pero lo Gran d'Arag\u00f3n. Le-se concedi\u00f3 lo condau de Cocentaina (esdevenindo asinas o primer conte de Cocentaina) como recompensa por a suya trachectoria militar.\nNombrato almirant en o 1283, esfendi\u00f3 Sicilia y os dreitos d'os reis d'Arag\u00f3n contra d'os anchevins dimpu\u00e9s d'as Viespras sicilianas, redotando a una flota francesa comandata por Carlos d'Anch\u00fa en os arredols de Malta. En o 1284 redot\u00f3 a lo prencipe de Taranto (hereu d'a cadiera reyal napolitana) en a bay\u00eda de N\u00e1pols y realiz\u00f3 una espectacular campanya en Calabria. Dimpu\u00e9s torn\u00f3 ta Catalunya por demanda de Pero III lo Gran, ta fer batalla contra d'os franceses. A vitoria mas important que obteni\u00f3 esti\u00f3 sobre d'a flota francesa de Felipe III, en a batalla de Formigues, os diyas 3 y 4 de setiembre d'o 1285. D'ixa traza cort\u00f3 as linias de comunicaci\u00f3n d'os invasors franceses en Catalunya y arruin\u00f3 de raso lo poder naval franc\u00e9s d'a epoca. Tami\u00e9n particip\u00f3 en a batalla de Panizars (1285). Redotatas de tot, as tropas francesas abandonoron ixe anyo Catalunya.\nOs trunfos de l'almirant de Lauria estioron basatos en innovacions tecnicas. Os ataques no se basaban unicament en l'abordache y l'uso d'a espata, tami\u00e9n en o emplego d'espolons y de ballestas, bien de man u, como as mas grans, amuntatas en barraches situatos en os barcos.\nYe esta celebre a suya frase que diz: \"Qu\u00e9 dende agora no bi habr\u00e1 peix que s'atreba a sacar a coda si no leba ligato lo sinyal con as cuatro barras d'o nuestro sinyor rei d'Arag\u00f3n\".\nFue apedecato en Santes Creus, a los piez de Pero lo Gran, y le-se dedic\u00f3 un molimento en a Rambla Nova de Tarragona."}
{"id": "13817", "revid": "69718", "url": "https://an.wikipedia.org/wiki?curid=13817", "title": "Linia Jire\u010dek", "text": "A Linia de Jire\u010dek ye una linia imachinaria sobre os antigos Balcans que dividiba as zonas d'influencia d'o lat\u00edn, en o norte, y d'a luenga griega, en o sud, dica o sieglo IV. Partiba dende am\u00e1n d'a ciudat de La\u00e7i en l'actual Albania, dica Serdica (agora Sofiya, en Bulgaria) dica a mar Negra.\nO trazato d'a linia ye basato en datos arqueolochicos: a mayor parte d'as inscripcions trobatas a o norte d'ella yeran escritas en lat\u00edn, mientres que en as trobatas a o sud l'idioma predominant ye o griego.\nIsta linia ye important ta establir o lugar a on os pueblos rumano y arrumano se formoron, ya que se considera improbable que un pueblo latino se formase a o suyo sud.\nFue usata orichinalment por o historiador checo Konstantin Jire\u010dek en 1911 en una historia d'os pueblos eslaus."}
{"id": "13818", "revid": "610", "url": "https://an.wikipedia.org/wiki?curid=13818", "title": "Viliella d'Ebro", "text": "Viliella d'Ebro (\"Velilla de Ebro\" en castellano) ye un municipio de la provincia de Zaragoza, situau en la comarca de la Ribera Baixa d'Ebro. La suya poblaci\u00f3n ye de 215 habitants (2018), en una superficie de 59,8\u00a0km\u00b2 y una densidat de poblaci\u00f3n de 3,76 hab/km\u00b2.\nCheograf\u00eda.\nViliella d'Ebro ye situada en la marguin ezquierda u norte d'Ebro, a piet de lo cabezo de Purburel.\nMugas.\nLo termin municipal de Viliella d'Ebro muga con Quinto, Exelsa, Sastago, Alforc, La Zaida y con un enclau de lo termin de Belchit dito \"El Real\".\nHistoria.\nEsti\u00f3 una de las primeras colonias romanas de la Val d'Ebro, \"Lepida Celsa\", en lo sieglo I aC. Bi ha un chacimiento romano y museu explicativo.\nEn la Edat Meya bi heba un peache, nombrau en las actas de lo proceso de corz d'Alcanyiz de 1436, a on figura lo texto \"Capbreu del peage que se culle en el lugar de Viliella, rivera de Ebro, e en sus terminos, assi por tierra como por agua e no en otra part, de otras cosas\".\nToponimia.\nLo toponimo deriva de lo lat\u00edn \"VILLA\", con una simplificaci\u00f3n de la -LL- cheminada latina que ye regular pa esta palabra en catal\u00e1n y en occit\u00e1n. Seguntes Jos\u00e9 Luis Guti\u00e9rrez Cebrecos, los toponimos \"Velilla\" de Castiella u \"Villela\" de Burgos, que provienen de lo lat\u00edn \"Villella\", s'explican porque la forma teorica \"Villilla\", documentada en Castiella en 1153, ye poco eufonica y se simplific\u00f3 cambiando fonemas, fendo una disimilaci\u00f3n de -ll- por -l-.\nEntre las primeras citas d'iste lugar baixo-riberano tenemos la Bula d'Hadri\u00e1n IV, un texto lat\u00edn de 1158 con toponimos latinizaus, en lo cual ixe Papa confirm\u00f3 a lo bispe de Zaragoza la posesi\u00f3n de las ilesias de la diocesi, y confirma las mugas de lo bispato d'acuerdo con las que faci\u00f3 lo rei visigodo Wamba:\nEn los documentos de l'Archivo de lo Pilar bi ha una menci\u00f3n prou segura a Viliella de 1141:\n (1141)\nEn ixos documentos bi ha atras citas a una \"Viliella\" (1176, 1192), en toz los casos con lo nombre latinizau (\"Petro de Uilella\", \"Bilela\" u \"Bilella\"), pero no podemos saber si se refiere a Viliella d'Ebro u a unatra Viliella de lo termin de Zaragoza cerca de Sant Per de Cortada, Pastriz, Movera u Las Mamblas.\nEn un documento de la Orden de Cistels de 1285 relativo a lo Monesterio de Rueda y Zaila podemos leyer \"Villiella\":\nEn lo libro \"Fuentes Historicas Aragonesas\" ye una referencia a \"Villiella\":\nEn lo fogache de 1405 ordenau en las Corz de Maella de 1404 \"Villiela\".\nLeyemos \"Villiella\" cuan en 1409 Benedet XIII concede la gracia de lo quinto decimero a la fabrica de la Seu de lo Salvador de Zaragoza y lo aplican en 1412:\nEn las \"Actas de lo proceso de Corz d'Alcanyiz de 1436\" escriben \"Viliella, rivera de Ebro\":\nEn lo libro \"Bibliograf\u00eda Aragonesa del S XVI\" ye una referencia \"Viliella\":\nEn 1582 lo nombre ya ye castellanizau, pero encara bi ha una forma documentada diferent de l'actual:\nEn lo sieglo XVII, cuan l'astronomo portugu\u00e9s Jo\u00e3o Batista Labanha recorri\u00f3 la Ribera d'Ebro y los Monegros pa fer un mapa que lo reino li heba encargau escribe:\nEn 1704 se troba la forma \"Vililla\":\nBi ha bel microtoponimo con components aragoneses: \"Leja de r\u00edo\", \"Lejas\" (referiu a los terrenos que dixa lo r\u00edo, \"lexas\" en luengache medieval). Bi ha un mont con 226 m dito \"Lebatas\" que deriva de lo lat\u00edn \"GLEBATA\".\nYe intresant lo microtoponimo \"Valpodrida\", entre Exelsa y Viliella d'Ebro, que se troba tami\u00e9n en textos de la \"Documentaci\u00f3n medieval de la Corte del Justicia de Ganaderos de Zaragoza\":\nMolimentos.\nEncara se deciba \"de Sant Nicolau\" cuan en 1564 ya yera oficial lo castellano en lo Reino d'Arag\u00f3n:"}
{"id": "13820", "revid": "69718", "url": "https://an.wikipedia.org/wiki?curid=13820", "title": "Exelsa", "text": "Exelsa u Xelsa (\"Gelsa\" en castellano y oficialment) ye un municipio aragon\u00e9s de la provincia de Zaragoza, situato en la Ribera Baixa de l'Ebro. Fa parte de lo partiu chudicial de Zaragoza.\nLa suya poblaci\u00f3n ye de 1.174 habitants (2011), en una superficie de 72,04\u00a0km\u00b2, con una densidat de poblaci\u00f3n de 16,30 hab/km\u00b2.\nCheograf\u00eda.\nYe situato chunto a lo r\u00edo Ebro, en la marguin ezquierda u norte, a 147 metros d'altaria sobre lo ran de la mar y a una distancia de 42 km de la ciudat de Zaragoza, la capital de la suya provincia y d'Arag\u00f3n.\nMugas.\nLo suyo termin municipal muga a lo norte con Pina d'Ebro; a l'este con Sastago; a lo sud con Viliella d'Ebro; y a l'ueste con Quinto.\nHistoria.\nLo feito que trobemos apedecamientos romanos y una losa dedicata a la diosa Obana mos fa pensar que a ciudat romana de \"Lepida Celsa\" plegase ta l'actual Xelsa y no nom\u00e1s estase que en lo t\u00e9rmin de Viliella d'Ebro a on trobamos lo principal chacimiento.\nLo 17 de chinero de 1301, lo rei Chaime II y los calatravos de la Comanda d'Alcanyiz se cambian Exelsa y lo \"castiello de Bexix\", que pasa a lo rei:\nToponimia.\nLo toponimo \"Exelsa\" puede tener relaci\u00f3n con la colonia romana \"Lepida Celsa\". Pareixe una evoluci\u00f3n de \"Celsa\" con \"Ex\" debant como en \"Ex Sarmentu\" &gt; \"Xarmiento\". En un texto medieval de los sieglos XII-XIII sale como Exelsa y Excelsa. En un documento de l'Archivo de la Corona d'Arag\u00f3n de 1431 en aragon\u00e9s, confirmato por atro de 1432 en lat\u00edn, s'escribe Xielsa chunto con atras posesions de los Luna que lo rei Pero IV cede en 1383 a Ferrer de Lanuza.\nEn la \"Cronica de los Chudeces de Teruel\" s'escribe Exielsa en un feito relativo a 1348:\nTami\u00e9n s'escribe \"Xielsa\" en lo Fogache de 1495.\nEn lo sieglo XVII s'escribe Xelsa.\nEn toponimia menor destaca lo \"pil\u00f3n de las Lebatas\" y lo \"Varello Coch\u00edn\", con la perda de la -o final u apocopa, que yera mas com\u00fan en l'aragon\u00e9s d'antesm\u00e1s."}
{"id": "13821", "revid": "610", "url": "https://an.wikipedia.org/wiki?curid=13821", "title": "Sport Club Corinthians Paulista", "text": "O Sport Club Corinthians Paulista ye un club de f\u00fatbol brasilero, d'a ciudat de S\u00e3o Paulo en o Estato de S\u00e3o Paulo. Fue establito l'1 de setiembre de 1910.\nEstadio.\nO Estadio Alfredo Sch\u00fcrig (con aforo de 18.000 personas), mas conoixito como \"Fazendinha\", s'inagur\u00f3 con un partiu entre o Corinthians y l'America de Rio de Janeiro o 22 de chulio de 1928. O resultato esti\u00f3 d'empaz a 2-2.\nDebito a la suya chicota grandaria, iste campo s'emplega hue ta entrenamientos y partius d'os equipes chovenils. Por ixo o Corinthians chuga o suyos partius en o estadio municipal Paulo Machado de Carvalho, o Pacaembu - que esti\u00f3 seu d'o Mundial de Brasil de 1950. Tien capacidat ta 37.500 personas y ye considerato a casa d'o Corinthians."}
{"id": "13825", "revid": "69718", "url": "https://an.wikipedia.org/wiki?curid=13825", "title": "Alforc", "text": "Alforc (\"Alforque\" en castellano) ye un municipio aragon\u00e9s d'a provincia de Zaragoza, situato en a comarca de Ribera Baixa d'Ebro.\nA suya comarca ye de 69 habitants (2008), en una superficie de 10,68 km\u00b2, con una densidat de poblaci\u00f3n de 6,46 hab/km\u00b2.\nCheograf\u00eda.\nYe situato chunto a o r\u00edo Ebro, en a ripa ezquierda u norte, a 164 metros d'altaria sobre o livel d'a mar, a una distancia de 56 km d'a ciudat de Zaragoza, a capital d'a suya provincia.\nMugas.\nO suyo termin municipal muga con Cinco Olivas a l'este, con Sastago a lo nord-este y a lo sud, con La Zaida a lo sud y con Viliella d'Ebro a l'ueste.\nToponimia.\nEn o Fogache de 1495 s'escribiba \"Alforch\", con \"ch\" que se prenunciaba \"k\"."}
{"id": "13826", "revid": "69718", "url": "https://an.wikipedia.org/wiki?curid=13826", "title": "El Fary", "text": "Jos\u00e9 Luis Cantero, naixito de Madrit o 20 d'agosto de 1937, y muerto lo 19 de chunio de 2007, en Madrit (Espanya), conoixito profesionalment como El Fary, yera un actor y cantaire espanyol. Yera o pai d'o tami\u00e9n cantaire Javi Cantero.\nO mas ch\u00f3ven de seis chirmans, Cantero naixi\u00f3 en una familia humil en o barrio de \"Las Ventas\" en Madrit, am\u00e1n d'a plaza de toros. Cuan yera chicorr\u00f3n no le cuacaba ir ta la escuela y preferiba pasar o tiempo remerando a lo suyo idolo, lo cantaire de copla Rafael Farina. De Farina viene o nombre d'El Fary.\nAntis de trunfar, El Fary treball\u00f3 de chardinero y taxista ta ganas os diners que le valioron ta gravar as suyas primeras cancions. Cuan ya heba editatos y gravatos os discos, se diz que \u00e9l mesmo os vendeba en l'azoque de Madrit. Allora tami\u00e9n participaba en competicions de cantaires en a radio y actuaba en fiestas locals. No esti\u00f3 dica que no teni\u00f3 30 anyos que El Fary podi\u00f3 ganar diners como cantaire cuan le gritoron de Cordoba (Espanya) ta substituyir a atro cantaire. Dimpu\u00e9s, o lechendario Antonio Molina lo contrat\u00f3 ta una chira de dos meses.\nEn os anyos 1990 El Fary alcanz\u00f3 lo exito en o mundo d'a televisi\u00f3n, cuan protagonizaba la serie \"Menudo es mi padre\" en o papel d'un taxista. O papel se faci\u00f3 a mida ta \u00e9l, ya que en a suya vida tami\u00e9n esti\u00f3 taxista. Mesmo lo t\u00edtol d'a serie yera un chuego de palabras con a estatura d'El Fary.\nRematando a decada la suya carrera teni\u00f3 atra vegata un nuevo empent\u00f3n cuan o director de cine Santiago Segura grav\u00f3 a comedia \"Torrente: El brazo tonto de la ley\". O protagonista, Jose Luis Torrente (papel interpretato por o mesmo Santiago Segura), ye un polic\u00eda malcriato, racista y corruto que ye fan d'El Fary. A canci\u00f3n principal d'a pelicula, \"Apatrullando la ciudad\", yera cantata por El Fary.\nEn chinero de 2007, dimpu\u00e9s de Nadal, se le diagnostic\u00f3 un cancer de polm\u00f3n, pero no heba remeyo y le daban un anyo y meyo de vida. A familia queri\u00f3 mantener-lo en a intimidat, pero en abril de 2007, cuan li facioron una entrevista (la zaguera ofreixita por \u00e9l), faci\u00f3 publico que teneba dita malaut\u00eda. Mori\u00f3 o 19 de chunio de 2007, a las 9 y meya d'o mait\u00edn alto u baixo, en un hespital de Madrit con 69 anyos d'edat."}
{"id": "13827", "revid": "69718", "url": "https://an.wikipedia.org/wiki?curid=13827", "title": "Alborche", "text": "Alborche (\"Alborge\" en castellano y oficialment) ye un municipio aragon\u00e9s d'a provincia de Zaragoza, situato en a comarca d'a Ribera Baixa d'Ebro. Fa parte d'o partiu chudicial de Casp.\nA suya poblaci\u00f3n ye de 121 habitants (2011), en una superficie de 4,84\u00a0km\u00b2, con una densidat de poblaci\u00f3n de 25,00 hab/km\u00b2.\nCheograf\u00eda.\nYe situato chunto a lo r\u00edo Ebro, en a ripa ezquierda u norte, a 156 metros d'altaria sobre o livel d'a mar y a una distancia de 62 km d'a ciudat de Zaragoza, a capital d'a suya provincia y d'Arag\u00f3n.\nMugas.\nO suyo termin municipal se troba situto entre Alforc a l'ueste y Sastago a l'este, a lo norte y a lo sud.\nNombre.\nD'orichen arabe, \"Al-burch\" (trasliterando chim como \"ch\") significa \"fuerte\", \"torre\". En os textos medievals trobamos estas variants graficas: \"Alborg\", \"Alborgi\", \"Alborge\", \"Algors\", \"Albor\", \"Alboreg\", \"Alborex\", \"Alborech\". Bi heba atro Alborche en a redolada de Molinos, As Casas y Conillena.\nHistoria.\nEn 1165 o rei Alifonso II d'Arag\u00f3n cede \u00abAlmunia de Alborge, sita ante S\u00e1stago\u00bb, a os monches cistercienses d'o Salz, predecesors d'os d'o monesterio de Rueda, y s'ordena construir-ie un castiello. Amanix \"Castrum de Alborge\" ya en un documento de 1172. Alborche se repuebla en 1185."}
{"id": "13828", "revid": "610", "url": "https://an.wikipedia.org/wiki?curid=13828", "title": "Pelo royo", "text": "Royo, referito a lo pelo d'os humans, ye estata tradicionalment a denominacion con que s'ha clamato en aragones una color u gama de colors que va dende o dorato claro enta un royo propiament dito u rusio, referindo-se d'ordinario a una color dorata royisca u anaranchata, que recibe en ocasions o nombre de color panizo, pinocha u panocha, sobre tot cuan ye mes clara.\nA poblacion humana pelirroya ye muito minoritaria. Encara mes minoritaria ye a color roya mes intensa u rusia en o pelo.\nEtimoloch\u00eda y uso.\nA confusion u amplo significato d'o vocable royo ya existiba en a parola latina d'on que provi\u00e9n, \"rubeu\", pos entre os guerrers celtas con que luitaban os romanos muitos teneban pelos y barbas royiscas.\nEn estar a chent de pelo claro minoritaria, a confusion ha continato en Aragon ent'os nuestros d\u00edas. Royo i ye mesmo usato a vegatas ta pelos que en latituz mes septentrionals son consideratos d'un pardo claro.\nManimenos de l'uso popular, cal diferenciar o blondismo u pelo royo dorato d'o rutilismo, que ye o pelo rusio, d'una royura intensa. As dos colors de pelo son debitas a uns relativament baixos nivels d'o pigmento escuro dito eumelanina, pero en o caso d'o pelo rusio se bi troba a mes uns altos nivels d'un pigmento royisco dito feomelanina."}
{"id": "13829", "revid": "610", "url": "https://an.wikipedia.org/wiki?curid=13829", "title": "Rutilismo", "text": "O rutilismo ye a denominaci\u00f3n tecnica que designa o pelo rusio u royo intenso, caracterizato per uns altos nivels d'un pigmento royisco dito feomelanina y d'uns relativament baixos nivels d'o pigmento escuro dito eumelanina.\nA poblaci\u00f3n humana de pelo rusio ye muito minoritaria, esmata en menos d'un 2%. Ye a color de pelo menos comuna en o mundo, trobando-se principalment en chent de l'ueste y d'o norte d'Europa (sobre tot a tierras con parlants d'as luengas celtas como os escoceses y os irlandeses), asinas como en os suyos descendients d'altros cabos d'o mundo, y ya en muito menor grau a altros puestos d'Europa, Asia y Africa, como entre os berbers rifenyos.\nAm\u00e9s de en os humans, o rutilismo tami\u00e9n puet trobar-se en altros mamifers, como los esquiruelos, os arangutans, bellas especies de raposa, ecetra.\nDenominacions.\nEn a traducci\u00f3n aragonesa de \"Secreto secretorum\" s'escribe \"rufo\", pero podr\u00eda fer referencia tami\u00e9n a lo pelo royo y lo blondismo:\nChenetica.\nA color rusia distintiva ye causata per a gran cantidat d'o pigmento dito feomelanina, sumata a una relativament radita cantidat d'o pigmento escuro dito eumelanina. O pelo que tien feomelanina y eumelanina amuestra una color caoba.\nSeguntes se descubri\u00f3 en 1997, pareix que o pelo rusio ye asociato con o receptor de melanocortina 1, que se troba en o cromosoma 16. Igualment s'asocia con una piel clara y sensibilidat a la luz ultravioleta. O mesmo chen recesivo gosa d'ir acompanyato de pecas, encara que muita chent de pelo rusio no en tien.\nO herencio chenetico de pelo rusio s'amana t'o que os chenetistas describen como modo recesivo autosomatico, o que significa que os pais de ninnos con pelo rusio pueden portiar o chen pero no tener-lo \u00e9lls.\nSe creye que l'orichen d'o chen asociato con o rutilismo puet estar entre 50.000 y 100.000 anyos tazaga, y s'ha demostrato que se daba entre os neanderthals.\nTami\u00e9n pareix que cuan nom\u00e9s bi ha que una copia d'alelo de pelo rusio, o pelo puet mesturar-se con l'altra color de pelo, o que fa que en surtan diferents tipos de pelo rusio, amanando-se t'o royo (panizo) u t'o pardo (caoba).\nT'o fenotipo d'o pelo rusio, os alelos Arg151Cys, Arg160Trp, Asp294His e Arg142His en o MC1R apareixen como recesivos.\nYe tami\u00e9n posible que o chen HCL2 en o cromosoma 4 s\u00eda relacionato con o pelo rusio.\nAspectos culturals.\nA rareza d'ista color de pelo ha feito que en muitas culturas s'haya lovato, temito u ridiculizato la chent que la teneba.\nD'entre as creyencias y estereotipos que per un regular se'n ha feito, i ye o d'un car\u00e1cter carranyoso, fogoso y sensual. En a Edat Meya, se pleg\u00f3 ta asociar o pelo rusio con o diaple, y unito a uns uellos verdes, s'acumulaba a lo feito d'estar broixa.\nUna tradici\u00f3n entre os astrologos diz que, a l'ora que naix una persona de pelo rusio, o planeta Marte tien mes probabilidaz d'estar o planeta que se debante per l'horizont de l'este que no con a resta d'a poblaci\u00f3n en cheneral.\nBels pintors, como Tiziano, Botticelli u Klimt, han amostrato una clara fascinaci\u00f3n per o pelo rusio, como se veye en muitas d'as mullers d'as suyas pinturas. Un d'os personaches de pelo rusio mes conoixitos esti\u00f3 lo pintor Vincent Van Gogh.\nEn os tiempos d'a era isabelina, i habi\u00f3 una actitut positiva ent'o pelo rusio, que se meti\u00f3 de moda, pos a reina Isabela I d'Anglatierra en teneba.\nEn os tiempos actuals, bellas personas celebres de pelo rusio fan publicidat de tintes de royura intensa, y diferents modas y culturas d'o mundo troban atrayent a rusitura d'o pelo."}
{"id": "13830", "revid": "69718", "url": "https://an.wikipedia.org/wiki?curid=13830", "title": "Burcharaloz", "text": "Burcharaloz (\"Bujaraloz\" en castellano) ye un municipio aragon\u00e9s d'a provincia de Zaragoza. Ye a capital d'a comarca d'os Monegros zaragozanos.\nA suya poblaci\u00f3n ye de 1.048 habitants (2009), en una superficie de 121,61\u00a0km\u00b2 y una densidat de 8,62 hab/km\u00b2.\nCheograf\u00eda.\nA localidat de Burcharaloz ye situata a 327 metros d'altaria sobre o livel d'a mar, a una distancia de 69 km d'a ciudat de Zaragoza, a capital d'a suya provincia y d'Arag\u00f3n.\nMugas.\nO suyo termin muga con Penyalba, Casp, Sastago, Pina d'Ebro, L'Almolda y Val Farta.\nLuengas y parlas.\nA luenga tradicional de Burcharaloz ye o castellano d'Arag\u00f3n, con substrato aragon\u00e9s. O lexico d'intr\u00e9s etnografico de Burcharaloz se conoix relativament bien por figurar esta localidat en l'ALEANR, con a sigla \"Z 601\".\nArqueoloch\u00eda.\nEn tiempos d'os romanos pasaba por ast\u00ed a v\u00eda romana que iba dende Caesaraugusta ta Ilerda. Encara se'n conserva bel tramo, y se li diz localment \"cam\u00edn de los Fierros\".\nToponimia.\nEn un texto catal\u00e1n de 1264 s'escribe \"Bonalaroz\". En un texto en idioma aragon\u00e9s de 1385, relativo a lo Monesterio de Sixena, s'escribe \"Burjalaroz\":\nAtra variant documentata ye \"Burgelaro\u00e7\". En o sieglo XVI, o valenciano Pedro Juan de Villuga escribiba, en castellano, \"Burjalaro\" u \"Burjarlaros\" en las listas de lugars que i heba entre Zaragoza y Barcelona castellanizando los toponimos catalans. Por o que pareix se remonta a l'arabe \"Burch\", torre, como Alborche y Burchazot.\nEn o Fogache de 1495 s'escribe \"Burjaraloz\".\nFormas con -x- tipo \"Burxalaroz\" u \"Buxalaroz\" pueden trobar-se en textos castellanos mes recients porque encara en o sieglo XVII a j velar castellana se prenunciaba y escribiba x.\nEntre os suyos microtoponimos mes intresants tenemos: \"pinet\", un mont de 379 m, \"La Salineta\", \"Hoya de Benamud\", \"Laguna de Pueyo\" (relativa a un propietario con este apellito aragon\u00e9s) y \"Laguna de Guallar\" (relativa a un propietario con este apellito occit\u00e1n)."}
{"id": "13831", "revid": "69718", "url": "https://an.wikipedia.org/wiki?curid=13831", "title": "L'Almolda", "text": "L'Almolda (\"La Almolda\" en castellano) ye un municipio aragon\u00e9s d'a provincia de Zaragoza, situato en a comarca d'os Monegros.\nA suya poblaci\u00f3n ye de 631 habitants (2009) en una superficie de 131,30 km\u00b2, con una densidat de poblaci\u00f3n de 4,81 hab/km\u00b2.\nCheograf\u00eda.\nA localidat de L'Almolda ye situata a 491 metros d'altaria sobre o livel d'a mar, a una distancia de 75 km d'a ciudat de Zaragoza, a capital d'a suya provincia y d'Arag\u00f3n.\nHistoria.\nDende a epoca d'os romanos, ha estato o cruce de camins d'a comarca d'os Monegros; yera trescruzata probablement por una calzata romana dende Viliella y Xelsa endrezata a Uesca y Chaca.\nPoseye un paisache arido de tonos royencos pero agora se prencipia a adhibir un tono verde por os nuevos reganos de Monegros.\nYe situata cerca d'a sierra d'Alcubierre an o suyo nombre cambeya por lo de sierra de Santa Quiteria por l'ermita d'o sieglo XVII que bi ha en a suya tuca a 587 metros d'altaria, dende an se puede veyer tot o paisache monegr\u00edn.\nFauna y Flora.\nO clima monegr\u00edn ye realment extremo (continental y arido) asinas como as condicions edafolochicas d'a zona (mayoritariament cheso). Isto condiciona a fauna y flora y nom\u00e1s bellas especies pueden vivir-ie. A causa d'os pocos cambios mientres os zaguers cinco milenios o enclau ye de dif\u00edcil colonizar ta nuevas especies por o que bi ha una gran cantidat d'especies endemicas.\nLuengas y parlas.\nActualment en L'Almolda se charra, como en toda a comarca d'Os Monegros o castellano rechional d'Arag\u00f3n, con substrato ling\u00fcistico provinient de l'aragon\u00e9s que se i charr\u00f3 en a baixa Edat Meya.\nA parla de l'Almolda ye especial porque tien una entonaci\u00f3n diferent d'a resta d'a redolada y d'o mesmo tipo que as vals de Sobrarbe, Chiprana y Castell\u00f3n de Val de Chasa. Entre as palabras que se i han conservato tenemos \"apajentar\", \"cadilla\", \"cagarruta\", \"carrucha\", \"charrada\", \"cubete\", \"espartera\", \"uebra\", \"g\u00fcera\", \"mallar\", \"marguin\", \"patac\u00f3n\", \"pataquiar\", \"perdigana\", \"perreta\", \"rebullo\", \"tartir\", \"tocino\", \"tollo\" y \"val\".\nMolimentos.\nEn a villa podemos trobar un castiello arabe situato en un tozal en o cobalto calendato l'anyo 1195, ye f\u00e1cil que existise como talaya dende an os musulmans acucutaban a redolada. Tami\u00e9n bi ha atros edificios importants, dende casas d'infanzons, beluna que data de l'anyo 1580. Posiblement a casa mas antiga ye \"El Prior\", con arcos que forman un polito conchunto arquitectonico, a casa d'os \"Andr\u00e9u\" d'o sieglo XVII, a \"Casa Condado Aranda-H\u00edjar\", y atras casas-palacio.\nPodemos trobar cuantas codigo postaliellas entre las que destacan:\nAs ilesias mas importants son:\nTami\u00e9n ye important de mencionar una basa d'orichen romano, Lo Pozo de la Val."}
{"id": "13834", "revid": "41", "url": "https://an.wikipedia.org/wiki?curid=13834", "title": "Ed\u00e1 Meya", "text": ""}
{"id": "13836", "revid": "69718", "url": "https://an.wikipedia.org/wiki?curid=13836", "title": "Farlet", "text": "Farlet (\"Farlete\" en castellano) ye un municipio d'a provincia de Zaragoza, situato en a comarca d'os Monegros. A suya poblaci\u00f3n ye de 439 habitants (2007), en una superficie de 104,1 km\u00b2 y una densidat de poblaci\u00f3n de 4,21 hab/km\u00b2.\nCheograf\u00eda.\nO lugar ye situato en o semontano d'a sierra d'Alcubierre, a tuca mas alta d'a sierra (Sant Crapasio) ye en o termino de Farlet. Atro mont que bi ha en Farlet ye \"Monte Oscuro\" (\"Mont Escuro\" en 1269) con 822 m.\nHistoria.\nPertenexi\u00f3 a la Baron\u00eda d'Alfachar\u00edn.\nToponimia.\nApareixe en textos medievals como \"Farlet\" u \"Farleto\".\nEntre os suyos microtoponimos con component aragon\u00e9s tenemos \"La Torraza\" y \"El Gallipu\u00e9n\"."}
{"id": "13837", "revid": "69718", "url": "https://an.wikipedia.org/wiki?curid=13837", "title": "Perdiguera", "text": "Perdiguera ye un municipio d'a provincia de Zaragoza situato en a comarca d'os Monegros. A suya poblaci\u00f3n ye de 664 habitants (2010) en una superficie de 110,09\u00a0km\u00b2 y una densidat de poblaci\u00f3n de 5,81 hab/km\u00b2.\nCheograf\u00eda.\nYe situato en o piet d'a sierra d'Alcubierre. Comprende o despoblato d'Esteruelas, dende o sieglo XII dica o sieglo XV. En o termino de Perdiguera no trobamos os mesmos Sabinars de Farlet, estos rematan en a buega municipal, porque a chesti\u00f3n tradicional d'o medio natural ha estato diferent.\nHistoria.\nEn o fogache de 1495 figura como un barrio de Zaragoza."}
{"id": "13839", "revid": "41", "url": "https://an.wikipedia.org/wiki?curid=13839", "title": "Comunid\u00e1 de Calatay\u00fa", "text": ""}
{"id": "13841", "revid": "3972", "url": "https://an.wikipedia.org/wiki?curid=13841", "title": "Comunid\u00e1 de Terg\u00fcel", "text": ""}
{"id": "13845", "revid": "69718", "url": "https://an.wikipedia.org/wiki?curid=13845", "title": "Monegriello", "text": "Monegriello (\"Monegrillo\" en castellano) ye un municipio d'a provincia de Zaragoza, situato en Os Monegros. A suya poblaci\u00f3n ye de 517 habitants(2004), en una superficie de 183,2\u00a0km\u00b2 y una densidat de poblaci\u00f3n de 2,82 hab/km\u00b2.\nCheograf\u00eda.\nYe situato en una plana a lo piet d'a Sierra d'Alcubierre.\nToponimia.\nA forma teorica en aragon\u00e9s \"Monegriello\" ye documentata en un texto de 1300.\nEn o termin de Monegriello u a man bi ha toponimos intresants con component en aragon\u00e9s como \"Barranco del Bujal\", \"La Gabardera\", y \"Punta de Purroi\"."}
{"id": "13846", "revid": "329", "url": "https://an.wikipedia.org/wiki?curid=13846", "title": "Capdesaso", "text": ""}
{"id": "13847", "revid": "610", "url": "https://an.wikipedia.org/wiki?curid=13847", "title": "Villanueva de la Uerba", "text": "Villanueva de la Uerba (\"Villanueva de Huerva\" en castellano) ye un municipio aragon\u00e9s de la provincia de Zaragoza, situau en la comarca de lo Campo de Carinyena.\nLa suya poblaci\u00f3n ye de habitants, en una superficie de 78,4 km\u00b2 y una densidat de poblaci\u00f3n de hab/km\u00b2.\nCheograf\u00eda.\nVillanueva de la Uerba ye situau a 531 metros d'altaria sobre lo livel d'a mar, a una distancia de 44 km de Zaragoza, la capital de la suya provincia y d'Arag\u00f3n. Son montanyas de lo termin municipal de Villanueva de la Uerba los cabezos Front\u00f3n y sant Pavlo, este zaguero un pueyo testimonio.\nComprende los nuclios de \"Molino de Busona\", l\"'Alquer\u00eda Relatora\", y los casals de \"El Villarillo\" y \"La Venta\".\nToponimia.\nSeguntes Antonio Ubieto Arteta \"Villanueva de Huerva\" en 1288, \"Villanueva de la Huerva\" dende 1495 dica 1857. \"Villanueva del Huerva\" dende 1873. En lo fogache de 1495 sale como \"Villanueva de la G\u00fcerba\", y tami\u00e9n en lo fogache de 1405 ordenau en las Corz de Maella de 1404.\nEntre los suyos microtoponimos con component aragon\u00e9s tenemos \"Barranco de la Perera\", \"Barranco de los Pollos\", (que d'alcuerdo con Juan Antonio Frago Gracia en los suyos articlos de toponimia de la val d'Ebro puet estar una deformaci\u00f3n de l'aragon\u00e9s \"pueyos\"), y dos navallos (\"Navallo'l Cabezo Sant Pavlo\" y \"Navallo la Paridera Sant Pavlo\").\nLo toponimo \"Villarillo\" podr\u00eda estar la forma aragonesa de lo castellano \"Villarejo\", muito frecuent en la toponimia, de feito amanix en un texto de 1263 de Longars:\nHistoria.\nA diferencia d'atros lugars de la redolada Villanueva de la Uerba perneneixi\u00f3 a la Comanda de Mont Alb\u00e1n de la Orden de Sant Chaime."}
{"id": "13848", "revid": "51103", "url": "https://an.wikipedia.org/wiki?curid=13848", "title": "Fuent Buena", "text": "Fuent Buena (\"Fombuena\" en castellano) ye un municipio aragon\u00e9s de la provincia de Zaragoza, en la comarca de lo Campo de Daroca.\nLa suya poblaci\u00f3n ye de 51 habitants (2009), en una superficie de 26,4\u00a0km\u00b2 y una densidat de poblaci\u00f3n de 1,93 hab/km\u00b2.\nCheograf\u00eda.\nLo lugar de Fuent Buena ye situato a lo piet de la sierra de Ferrera, a 950 metros d'altaria dencima de lo livel d'a mar y a una distancia de 79 km de la ciudat de Zaragoza, la capital de la suya provincia y d'Arag\u00f3n.\nMugas.\nLo suyo termin municipal muga con Lueixma, Badenas, Lanzuela, Villafermosa, Baduls, Cerveruela y Vistabella.\nHistoria.\nPerteneixi\u00f3 a la Sexma de Trassierra.\nToponimia.\nEn un documento de 1398 se reconoix a Pasqual Briz, vecino de Fuent Buena, una indemnitzaci\u00f3n de 600 sueldos chaqueses por as mutilacions padeixidas en servicio d'o rei mientres a Guerra d'os Dos Peros.\nSeguntes Antonio Ubieto Arteta, \"Fombuena\" en 1495; \"Fuembuena\" en 1646 y \"Fombuena\" dende 1713. Manimenos trobamos \"Fuentbuena\" cuan la manifestaci\u00f3n de lo Morabet\u00edn (1373) y en lo fogache de 1495."}
{"id": "13849", "revid": "610", "url": "https://an.wikipedia.org/wiki?curid=13849", "title": "R\u00edo Aguas", "text": "Lo r\u00edo Aguas (\"r\u00edo Aguasvivas\" u \"r\u00edo Aguas\" en castellano) ye un r\u00edo aragon\u00e9s, afluent d'Ebro. Naixe en Allueva (Teruel), entre las sierras d'Orich y de Pelarda (Sistema Iberico). Ye lo r\u00edo mas important de lo Campo de Belchit, tien como uns de los afluents mas importants lo r\u00edo Nogueta y lo r\u00edo Camaras. En La Zaida caye en Ebro.\nLocalidaz por a on que pasa, por lo menos por os suyos termins son: Uesa, Blesa, Moneva, Sant Per de Lagata, Lagata, Letuix, Almonecir de la Cuba, Belchit, Binaceit, Almochuel, Zaila, La Romana y La Zaida, a on que se reculle.\nLo naixedero de lo r\u00edo Aguas ye a 2\u00a0km a lo norueste d'Allueva, a 1.235 m d'altaria sobre lo livel d'a mar y entre la sierra d'Orich a lo nord-este y la sierra de Pelarda a lo sudueste y en la mesma val a on ye lo naixedero de La Uerba. Dende lo suyo naixedero s'adreza enta lo sudeste formando una val que desparte estas dos sierras y las suyas continacions sudorientals (muela d'Anad\u00f3n a lo norte y sierra de Segura a lo sud). A lo sud d'esta muela cretacia bi ha un cambio de direcci\u00f3n important enta lo nord-este que ha estau interpretau como un codo de captura. Lo sistema de fallas de direcci\u00f3n N-S habr\u00eda favoreixiu una erosi\u00f3n regresiva con la formaci\u00f3n d'una foz a travi\u00e9s de la que desaugu\u00f3 a la fin una val que primero desauguaba enta lo r\u00edo Segura. Unatra posibilidat ye que lo tramo inicial a lo sud de la sierra d'Orich desauguase primero enta Xal\u00f3n a travi\u00e9s de Campo Romanos, que ye un terreno que fue capturau por la Paleouerba.\nLo tramo de los banyos de Segura baixo la muela d'Anad\u00f3n no ye lo solo tramo con foces fluvio-karsticas. Lo \"Pozo de los Chorros\" entre Almonecir de la Cuba y Belchit cerca de Terc\u00f3n ye en unatra foz fluvio-karstica.\nEn la zona de Zaila, La Romana y La Zaida tien una selva de galer\u00eda con tamarizas que destaca prou en un paisache desforestau y arido.\nEn lo periodo romano existiba un entibo en lo lugar dito Almonecir de la Cuba, entibo que continaba existindo en la Edat Meya, y que ha dau nombre a lo lugar. Actualment existe lo entibo de Moneva. Lo entibo d'Almochuel (La Fueya d'Almochuel) esti\u00f3 un fracaso.\nLo r\u00edo Aguas presenta cinco faixas fluvials.\nToponimia.\nEn la Edat Meya existiba la denominaci\u00f3n de \"r\u00edo Albayar\" u \"Albayat\", que pareixe relacionada con la palabra arabe \"Albayat\", \"pozo\". Pa bel autor la denominaci\u00f3n d\"'Albayar\" corresponde inicialment nombres que a lo tramo que bi ha entre lo Focino de los Arcos en Blesa y la localidat de Sant Per de Lagata. Atra denominaci\u00f3n medieval ye la de \"r\u00edo de Belchit\", testimoniada en un texto de 1242. En lo sieglo XVI se documenta un atra denominaci\u00f3n, \"r\u00edo de Romana\".\nDica fa bien pocos sieglos se deciba \"r\u00edo Aguas\" (1768), en l'oficial. L'uso tradicional de \"r\u00edo Aguas\" dura dica lo sieglo XX y se puet veyer en lo \"Madoz\"."}
{"id": "13850", "revid": "329", "url": "https://an.wikipedia.org/wiki?curid=13850", "title": "Cantaltallado", "text": ""}
{"id": "13851", "revid": "69718", "url": "https://an.wikipedia.org/wiki?curid=13851", "title": "Castell\u00f3n de Val de Chasa", "text": "Castell\u00f3n de Val de Chasa (\"Castej\u00f3n de Valdejasa\" en castellano) ye un municipio d'a provincia de Zaragoza situato en a comarca de Cinco Villas. A suya poblaci\u00f3n ye de 348 habitants en una superficie de 110,1\u00a0km\u00b2.\nCheograf\u00eda.\nYe situato en o fond\u00f3n d'o barranco Plano, en una zona clamata \"monts de Castell\u00f3n\", relacionata con a muela de Lo Castellar, una muela modelata en materials terciarios horizontals. Bi ha pinars de pin borde (\"Pinus halepensis\"). A zona esti\u00f3 estratechica en a reconquista d'a val d'Ebro.\nO punto de mayor altaria ye o mont Esteban, con 747 m, que marca a muga entre Zaragoza, Taust y Castell\u00f3n; ye seguito por o Guarizo, de 745 m d'altaria.\nMugas.\nO termin municipal de Castell\u00f3n de Val de Chasa muga por o norte con Exeya d'os Caballers y Erla; por l'este con Sierra de Luna y Zuera; por o sud con Zuera y Zaragoza; y por l'ueste con Taust y Exeya d'os Caballers.\nToponimia.\nSeguntes Antonio Ubieto Arteta, en 1091 yera \"Castell\u00f3n\", dende 1280 dica 1609 \"Castell\u00f3n de Valdejasa\", y se castellaniza a \"Castej\u00f3n de Valdejasa\" en 1646.\nO ap\u00e9ndiz Val de Chasa fa referencia a que encara en o sieglo XIII yera d'a sinyor\u00eda d'os canonches de Santa Cristina de Somport, a man de Chasa.\nAntonio Ubieto Arteta no prene en cuenta fuents importants, ya que en 1110 Alifonso I d'Arag\u00f3n fa menci\u00f3n a \"Castell\u00f3n de Baldeiassa\" en a carta puebla d'Exeya d'os Caballers. Por atra part a l'igual que fa en atras descripcions de toponimos d'a suya obra \"Los pueblos y los despoblados\" evita mencionar muitas variants foneticas mes d'alcuerdo con l'aragon\u00e9s orichinal. A variant \"Castill\u00f3n\", mes com\u00fan que \"Castell\u00f3n\" en a toponimia altoaragonesa, tami\u00e9n ye conoixita en textos medievals en lat\u00edn u aragon\u00e9s encara que Antonio Ubieto Arteta no la mencione:\nEn lat\u00edn medieval tami\u00e9n se podeba escribir \"Castris de Ualleiasa\", seguntes se vei en 1091 en o fuero de Sancho Rem\u00edriz.\nEn o suyo termin municipal se troba l'antigo despoblato medieval de Sora.\nParla.\nA entonaci\u00f3n ye diferent d'a que tienen os lugars d'a comarca y d'o mesmo tipo que L'Almolda, Chiprana y Vals de Sobrarbe. O lexico replecato puede veyer-se en a pachina web d'o lugar. Conservan a palabra \"Varello\", con significato de costera d'as muelas."}
{"id": "13852", "revid": "41", "url": "https://an.wikipedia.org/wiki?curid=13852", "title": "Edat meya", "text": ""}
{"id": "13853", "revid": "610", "url": "https://an.wikipedia.org/wiki?curid=13853", "title": "R\u00edo Esera", "text": "L'Esera (en castellano \"r\u00edo \u00c9sera\") ye un r\u00edo altoaragon\u00e9s, afluent d'a Cinca. Naixe en a versant norte d'o macizo d'a Maladeta, a 2.500 metros d'altaria. En a suya val se i troban conoixitos municipios d'a provincia de Uesca como Ben\u00e1s y Campo. Ye un r\u00edo tipicament pirenenco, alimentato por a fusi\u00f3n d'o glaciar d'Aneto, os mayencos y l'alta pluviosidat d'a suya cabecera.\nEn Graus reculle un important cabal con o r\u00edo Isabana. Auguas abaixo ye l'entibo de Barasona, en o cual naixe a canal d'Arag\u00f3n y Catalunya.\nHidronimia.\nO hidronimo \"Esera\" s'ha quiesto interpretar a partir d'o celta, como os hidronimos Isar (Alemanya - Austria), Jizera (Republica Checa), Isera (Francia), Isel (Austria), Ijssel (Pa\u00edses Baixos) y Isarco (Italia).\nEn a Val de Ben\u00e1s recibe a denominaci\u00f3n d\"'aigua may\u00f3\" (d'acuerdo con as normas ortograficas s'ha d'escribir \"aigua mayor\")."}
{"id": "13854", "revid": "610", "url": "https://an.wikipedia.org/wiki?curid=13854", "title": "Occit\u00e1n biarn\u00e9s", "text": "O biarn\u00e9s ye o nombre dau a l'occit\u00e1n fablau en o Biarn. Ye un subdialecto d'o gasc\u00f3n y fue emplegada como luenga administrativa y churidica en o Biarn y en os pa\u00edses que en yeran ligaus: Navarra, Sola y Foix.\nHistoricament, a luengua biarnesa fue emplegada en os textos oficials chunto a lo franc\u00e9s dica la Revoluci\u00f3n francesa.\nUso d'a luenga.\nEn una enquesta de 1982 feita en o Biarn un 51% d'a poblaci\u00f3n deciba charrar biarn\u00e9s, un 70% lo entendeba y un 85% yera a favor d'a conservaci\u00f3n d'a luenga."}
{"id": "13860", "revid": "401", "url": "https://an.wikipedia.org/wiki?curid=13860", "title": "Artiodactyla", "text": "Os artiodactilos (cientificament Artiodactyla, d'o griego \"artios\" \"par\" y \"d\u00e1ktylos\", \"dido\") constituyen una orden de mamiferos ungulatos as extremidaz d'os cualos rematan en un numbro par de didos, d'os cuals lo menos dos se refirman en o suelo. En benasqu\u00e9s lis dicen \"animals de pata fallada\" por tener cascos de dos piezas simetricas, como si hesen resultau d'haber fallau un casco orichinal."}
{"id": "13862", "revid": "401", "url": "https://an.wikipedia.org/wiki?curid=13862", "title": "Perissodactyla", "text": "Es perisodactilos (ditos cientificament Perissodactyla ) son una orden d'animals mamifers placentarios y ungulatos, que tienen como la suya mes important caracteristica es pietz rematatos en un numbro impar de didos d'entre es cuals, l'un central en ye lo mes desarrollato. Bella especie adintro d'iste grupo (es equidos actuals) han perdito es didos laterals per atrofia evolutiva y nom\u00e9s lis queda l'un central.\nClasificaci\u00f3n.\nAs tres familias resilients de perisodactilos actuals son ficadas adintro de dos sub\u00f3rdens: \"Hippomorpha\" (literalment, con forma de caballo) y \"Ceratomorpha\", es que tienen cuernos. As altras cinco familias coneixitas d'iste grupo evolutivo son extinguitas."}
{"id": "13863", "revid": "188", "url": "https://an.wikipedia.org/wiki?curid=13863", "title": "Perisodactilo", "text": ""}
{"id": "13864", "revid": "610", "url": "https://an.wikipedia.org/wiki?curid=13864", "title": "Piet", "text": "O piet (foneticament \"/pi\u00e9/\") u peu (d'o lat\u00edn \"&lt; PEDIS\") ye una estructura biolochica considerata en anatom\u00eda que permite a locomoci\u00f3n y que ye present en muitos animals. Muitos vertebratos que tienen garras tambi\u00e9n las tienen rematatas en piez per o suyo cabo inferior. En ixos animals, o piet gosa estar una estructura complexa de uesos, musclos y teixito conectivo.\nEn a especie humana, os piez son emplegatos ta una locomoci\u00f3n bipeda. En iste caso, l'anatom\u00eda d'o piet (como tami\u00e9n en ye la una d'a man) no ye si que una modificaci\u00f3n d'a estructura de cinco didos que tienen altros animals, y ye una d'as estructuras osias mes complexas d'o cuerpo.\nD'o piet se'n consideran tres partes:"}
{"id": "13865", "revid": "401", "url": "https://an.wikipedia.org/wiki?curid=13865", "title": "Tarso (anatom\u00eda)", "text": "O tarso ye la parte mes posterior d'o piet, fincata d'entre os uesos d'a garra y los metatarsians. Tien siet uesos ficatos en dos ringleras; l'astragalo u lo calcanyo en a primera, lo escafoides y lo cuboides en a segunda, am\u00e9s d'as tres zucas. Tami\u00e9n se diz tarso a lo segmento externo d'o piet que corresponde con ixes uesos."}
{"id": "13866", "revid": "401", "url": "https://an.wikipedia.org/wiki?curid=13866", "title": "Tarso", "text": "Tarso puet estar:"}
{"id": "13867", "revid": "610", "url": "https://an.wikipedia.org/wiki?curid=13867", "title": "Metatarso", "text": "O metatarso ye la parte d'o piet composada d'os 5 uesos metatarsians, enumeratos d'a cara medial d'o piet dica os cantos. O primer ye mes curto y duro que no os altros, o segundo ye mes largo, y asinas asinas...\nOs metatarsians s'articulan per alto con as zucas y per baixo con as falanches d'o piet.\nOs uesos metatarsians.\nOs metatarsians (u metatarsianos, d'o lat\u00edn \"Ossa metatarsica\") son cinco uesos largos que se gosan enumerar d'adintro enta fuera d'o piet, composaus d'un cuerpo central de tres caras, superior y laterals, y dos cabos, anterior y posterior, este zaguer con cinco caras d'as cuals 3 en son articulars (en o caso d'os metatarsians 1er y 5eno, as caras articulars no i son que dos).\nSe troban en o metatarso. Articulatos per os suyos cabos os uns con os altros e con os uesos d'a segunda fila d'o tarso; o primer metatarsiano con a primera zuca, o segundo con a segunda, o tercero con a tercera, y dimpu\u00e9s o cuatreno y cinqueno metatarsians articulan enta lo cuboides. Toz \u00e9ls s'articulan per o cabo anterior con as falanches. "}
{"id": "13868", "revid": "188", "url": "https://an.wikipedia.org/wiki?curid=13868", "title": "Metatarsi\u00e1n", "text": ""}
{"id": "13869", "revid": "188", "url": "https://an.wikipedia.org/wiki?curid=13869", "title": "Metatarsiano", "text": ""}
{"id": "13870", "revid": "188", "url": "https://an.wikipedia.org/wiki?curid=13870", "title": "Ueso metatarsi\u00e1n", "text": ""}
{"id": "13871", "revid": "188", "url": "https://an.wikipedia.org/wiki?curid=13871", "title": "Rueso metatarsi\u00e1n", "text": ""}
{"id": "13872", "revid": "188", "url": "https://an.wikipedia.org/wiki?curid=13872", "title": "G\u00fceso metatarsi\u00e1n", "text": ""}
{"id": "13873", "revid": "188", "url": "https://an.wikipedia.org/wiki?curid=13873", "title": "G\u00fceso metatarsiano", "text": ""}
{"id": "13874", "revid": "188", "url": "https://an.wikipedia.org/wiki?curid=13874", "title": "Rueso metatarsiano", "text": ""}
{"id": "13875", "revid": "188", "url": "https://an.wikipedia.org/wiki?curid=13875", "title": "Peu", "text": ""}
{"id": "13876", "revid": "188", "url": "https://an.wikipedia.org/wiki?curid=13876", "title": "Ueso metatarsiano", "text": ""}
{"id": "13877", "revid": "188", "url": "https://an.wikipedia.org/wiki?curid=13877", "title": "Pie", "text": ""}
{"id": "13879", "revid": "610", "url": "https://an.wikipedia.org/wiki?curid=13879", "title": "Falanche d'o piet", "text": "As falanches d'o piet (de \"Phalanges digitorum pedis\") son uesos largos, con un total de 3 unidaz en cada dido, fueras d'o dido gran que no en tiene sique dos). Se clama \"Falanche proximal\" u primera a la mes amanata t'a base d'o piet, \"falanche media\" a la segunda, y \"falanche distal\" u tercera a la que ye mas estremada.\nSon compuestas d'un cuerpo y dos cabos, l'anterior y lo posterior, articulables tozs dos en a primera y segunda falanche, mientres que la tercena nom\u00e9s articula per o posterior. A primer y segunda falanches s'articulan per a suya base contra os uesos metatarsians."}
{"id": "13880", "revid": "610", "url": "https://an.wikipedia.org/wiki?curid=13880", "title": "Falanche (desambigaci\u00f3n)", "text": "O termin falanche puet referir-se a:"}
{"id": "13881", "revid": "3972", "url": "https://an.wikipedia.org/wiki?curid=13881", "title": "Dialecto biarn\u00e9s", "text": ""}
{"id": "13887", "revid": "401", "url": "https://an.wikipedia.org/wiki?curid=13887", "title": "The Ramones", "text": "The Ramones esti\u00f3 una influyent colla de rock formata en Forest Hills, en o barrio de Queens, Nueva York, Estaus Unius en l'anyo 1974. O grupo esti\u00f3 pionero d'o chenero punk rock.\n\"The Ramones\" lider\u00f3 lo movimiento punk d'a primera ondata en Nueva York, por ixo muitas vegatas les se considera fundadors musicals d'o punk rock en os Estaus Unius, como a los \"Sex Pistols\" en Anglaterra."}
{"id": "13889", "revid": "41", "url": "https://an.wikipedia.org/wiki?curid=13889", "title": "Parla d'o Matarranya", "text": "La parla de lo Matarranya ye la parla comarcal de la compleganza de la Matarranya y fa part de las parlas de transici\u00f3n entre lo catal\u00e1n nordoccidental y lo catal\u00e1n valenciano. Se distribuye por l'alto Matarranya (oficialment comarca de lo Matarranya), y por lo baixo Matarranya (huei incluito oficialment en la comarca Baixo Arag\u00f3n-Casp). En l'ALEANR figuran las localidaz de Fay\u00f3n (\"Z 606\"), Calaceit (\"Te 202\"), Val de Robres (\"Te 205\") y Penyarroya de Tastavins (\"Te 207\").\nNo bi ha diferenciaci\u00f3n gran ni neta con las parlas de la Tierra Alta y Baixo Ebro en la provincia de Tarragona, ni con las parlas de Los Puertos de Moriella y norte de Castell\u00f3n, con tot y con ixo si bi ha una diferenciaci\u00f3n gran con las parlas de lo Mezqu\u00edn-Guadalop. Val Chunquera perteneixe a este zaguer grupo.\nLas parlas de lo Matarranya son homochenias fueras de los casos de La Fraixneda, Favara y, sobre tot en la parla maellana, esta zaguera con trazas ribagorzanas.\nLas trazas mas chenerals muestran las caracteristicas de lo catal\u00e1n nordoccidental, como l'articlo \"lo\", u lo present de subchuntivo, y ye mas a m\u00e1n de lo catal\u00e1n nordoccidental mas basico mas que lo fragat\u00edn u lo ribagorzano. Manimenos bi ha bellas trazas meridionals u valencianas, como lo pasau imperfecto de subchuntivo, que fan que la parla matarranyesa se clasifique como parlas de transici\u00f3n entre lo catal\u00e1n nordoccidental y lo valenciano, igual que lo tortos\u00edn. La influencia de lo catal\u00e1n metropolitano con la construcci\u00f3n \"els-hi\" aplega dende Tortosa y Gandesa.\nBi ha una redueita presencia d'antigos aragonesismos en comparanza a los castellanismos modernos u neolochismos d'orichen franc\u00e9s y angl\u00e9s propios de la modernidat. Artur Quintana i Font faci\u00f3 unas enquestas lexicas en toz los lugars de lo Matarranya y trob\u00f3 \"plantaina\" en Maella, Mazali\u00f3n y F\u00f3rnols. Atros aragonesismos presents son \"lligallo\", \"txirigallo\" y \"tartir\". La presencia d'aragonesismos ye mes gran en maell\u00e1n, on fan servir lo vocativo \"fillo\"."}
{"id": "13890", "revid": "41", "url": "https://an.wikipedia.org/wiki?curid=13890", "title": "Catal\u00e1n ribagorzano", "text": "Lo catal\u00e1n ribagorzano ye la parla comarcal catalana que se charra en la compleganza de la Noguera Ribagorzana u Ribagorza Oriental, dividida entre las provincias de Uesca y Leida. Tami\u00e9n se charra en Litera. Limita a lo Sud con lo fragat\u00edn, que tiene caracteristicas mixtas entre lo leridano y lo ribagorzano. Lo catal\u00e1n ribagorzano fa part d'un conchunto de parlas de transici\u00f3n ta l'aragon\u00e9s a escala macrocheografica.\nEn l'ALEANR figuran las localidaz de Noals (\"Hu 205\"), La Poblla de Roda (\"Hu 401\"), Ar\u00e9n de Noguera (\"Hu 402\"), Tolva (\"Hu 404\"), Zanui (\"Hu 406\") y Albelda (\"Hu 408\").\nFonetica.\nBi ha casos que lo ribagorzano tien E ubierta y en catal\u00e1n nordoccidental tien E zarrada pa ixa mesma palabra: \nFueras de la parla d'Ar\u00e9n, lo fonema postalveolar fricativo sonoro \"G\", \"J\" de lo catal\u00e1n s'enxorde en o mesmo fonema prepalatal africau xordo que la \"ch\" aragonesa y castellana:\nLos grupos latinos CL, GL, FL, PL, GL, BL, palatalizan ta \"cll\", \"gll\", \"fll\", \"pll\", \"gll\", \"bl\" tanto si son inicials como si son interiors. Eixemplos:\nLo grupo -GL- puede perder l'elemento oclusivo dimpu\u00e9s de la palatalizaci\u00f3n\nLa S sonora catalana s'enxorde en S xorda en parte de la comarca.\nLo grupo latino -CT- (-KT-) manti\u00e9n la \"i\" encara en bellas palabras:\nMorfoloch\u00eda.\nLos pasaus imperfectos de los verbos en \"-ia\" de lo catal\u00e1n cheneral se fan en \"-iba\".\nEn Zanui, Benavarri, Tamarit de Litera, Roda, Merlli, Sopeira y atros lugars bi ha una pervivencia de lo demostrativo neutro \"\u00e7o\" de lo catal\u00e1n medieval, que deriva de lo lat\u00edn \"ECCE HOC\" igual como las formas equivalents en aragon\u00e9s medieval y gasc\u00f3n. Lo emplego de \"\u00e7o\" se fa con posesivos u sintagmas con la preposici\u00f3n \"de\" indicando propiedat, en una estructura con lo mesmo significau que \"lo de\" en catal\u00e1n actual.\nLexico.\nA part de lo lexico catal\u00e1n occidental u nordoccidental com\u00fan con l'aragon\u00e9s cheneral u especificament con l'aragon\u00e9s centro-oriental y aragon\u00e9s oriental, bi ha casos de coincidencias de lo lexico aragon\u00e9s con lo lexico especificament ribagorzano y ye dif\u00edcil dicir si ye un aragonesismo u si ye una isoglosa com\u00fan. Ye lo caso de \"navada\", que en aragon\u00e9s ye \"navata\"."}
{"id": "13891", "revid": "69718", "url": "https://an.wikipedia.org/wiki?curid=13891", "title": "Osera d'Ebro", "text": "Osera d'Ebro (\"Osera de Ebro\" en castellano) ye una villa y municipio d'Arag\u00f3n en a provincia de Zaragoza, situata en a Comarca Central.\nA suya poblaci\u00f3n ye de 446 habitants (2008), en una superficie de 24,6\u00a0km\u00b2, con una densidat de poblaci\u00f3n de 18,13 hab/km\u00b2.\nCheograf\u00eda.\nSituata en un plano sobre materials cuaternarios d'o propio r\u00edo Ebro, a 174 metros d'altaria sobre o livel d'a mar y a una distancia de 30 km d'a ciudat de Zaragoza, a capital d'a suya comarca, d'a suya provincia y d'Arag\u00f3n.\nComprende o lugar d' Aguilar d'Ebro. En a carretera comarcal que puya ta Farlet y Monegrillo bi ha una d'as pocas concentracions peninsulars d'a quenopodiacia \"Krascheninnikovia ceratoides\", \"hierba rusa\", y puyando por a val, o \"Saso d'Osera\", con una zona humida con augua mesmo en verano.\nToponimia menor.\nEn toponimia menor tenemos: \"Saso d'Osera\".\nHistoria.\nSe relaciona a sob\u00e9n por afinidat toponimica con a ciudat ibera d'Usekerte, perteneixient a o pueblo d'os sedetans, y que dimpu\u00e9s ser\u00eda a Osicerda romana.\nDemograf\u00eda.\nEn o censo de 1857, encorpora a localidat d'Aguilar d'Ebro."}
{"id": "13896", "revid": "610", "url": "https://an.wikipedia.org/wiki?curid=13896", "title": "Diocesis d'Arag\u00f3n", "text": "As diocesis aragonesas son as divisions d'a Ilesia Catolica en Arag\u00f3n. Arag\u00f3n ye dividito en 6 diocesis, una d'eras archidiocesi: Balbastro-Monz\u00f3n, Tarazona, Teruel y Albarrac\u00edn y Uesca, perteneixients a l'archidiocesi de Zaragoza, y Chaca, perteneixient a la archidiocesi de Pamplona.\nManimenos bi ha habito variacions en as diocesis aragonesas dende a suya creyaci\u00f3n dica hue:"}
{"id": "13898", "revid": "610", "url": "https://an.wikipedia.org/wiki?curid=13898", "title": "Man", "text": "A man u mano (d'o lat\u00edn \"&lt; MANUS\") ye a parte mas estrimera d'as estremidatz anteriors (brazos) d'o ser hum\u00e1n u cualsiquier altro primat. A man per un regular gosa emplegar-se ta subchectar obchectos u agafar-se ta os elementos de l'ambient, cosa que las fa estar importants ta o desplazamiento braquial d'es primaz. Habitualment, se gosa fer destinci\u00f3n d'as patas d'es animals per a posibilidat que tienen d'oponer un d'es didos ta es altros.\nA man tien de forma natural cinco didos u ditals, que si se mira a palma d'a man ezquierda son, d'a dreita ent'a ezquierda: o dido gran u pulgar, o index, o dido mey\u00e1n, meyaner, d'o meyo u cordial, l'anular y o curr\u00edn u dido chico.\nConstituci\u00f3n d'a man.\nAnque bel altros mamiferos tienen estremidaz d'asimiento morfolochicament parellanas a una man, ixas no pueden considerar-se cientificament como tals y per ixo se les da altros nombres. O emplego d'o termin man ta designar a terminaci\u00f3n d'una pata anterior d'un animal que no siga primat ye un uso cientifico d'antropomorfizaci\u00f3n. Ta poder considerar-se como tals, cal que as mans tiengan pulgars oponibles.\nEn o caso d'es sers humans, as dos mans se troban en o cabo d'es abantbrazos. Tami\u00e9n se gosa decir que os simios y monos tienen cuatre mans perque tambi\u00e9n en es pietz tienen didos largos y pulgars oponibles que lis permiten subchectar obchectos."}
{"id": "13899", "revid": "401", "url": "https://an.wikipedia.org/wiki?curid=13899", "title": "Man (desambigaci\u00f3n)", "text": "Una man puet estar:"}
{"id": "13900", "revid": "188", "url": "https://an.wikipedia.org/wiki?curid=13900", "title": "Mano", "text": ""}
{"id": "13901", "revid": "3972", "url": "https://an.wikipedia.org/wiki?curid=13901", "title": "Valle", "text": ""}
{"id": "13902", "revid": "610", "url": "https://an.wikipedia.org/wiki?curid=13902", "title": "Man (orograf\u00eda)", "text": "Una man ye o conchunto de faldadas u versants d'una sierra u sarrato que, per a suya disposici\u00f3n formando bella suerte de rengla, trancan uno d'es cantos d'una val. Aintro d'un sentito mes amplo, a palabra man puet usar-se como un sinonimo de \"versant\" ta cualsiquier mont u montanya, encara que ista no s\u00eda parti de brenca formaci\u00f3n.\nPolisemia d'a palabra man.\nModernament, a palabra man ha plegato altros significatos mes difusos, estando emplegata d'habitual ta muitas atras cosas fuera d'a descripci\u00f3n cheografica. Asinas, en aragon\u00e9s se diz \"man\" tambi\u00e9n d'os cantos ocultos d'os puestos (\"A man de zaga d'a casa\"), d'os conchuntos de fincas que perteneixen t'a mesma persona u familia (\"All\u00e1 en a man de (Casa) Chorche\") u que est\u00e1n agrupatas en o mesmo puesto (\"a man d'o Cosinyor\"). No ye dif\u00edcil d'imachinar que toz ixes significatos vienen directament d'o sentito cheografico d'a palabra.\nAtros significatos que no son tan amanatos a ixe sentito son talment mes metaforicos; \"Una man de g\u00fcellas\" (muitas g\u00fcellas chuntas, ye como decir \"un mont\u00f3n de\"), tambi\u00e9n emplegada ta elementos incontables: \"Una man de grano\"."}
{"id": "13903", "revid": "610", "url": "https://an.wikipedia.org/wiki?curid=13903", "title": "Lepiota", "text": "Lepiota ye un chenero de fongos basidiomicez, a dintro d'a orden \"Agaricales\". Anque totas as especies d'o chenero producen esporas de color blanca, son familiars d'os champinyons (chenero \"Agaricus\"), que istos las i tienen de marrons, a partir d'os cuals ye descrita la orden. Per l'usual, tienen aniellos en o trallo, que en os eixemplars mes grans pueden desprender-se. As coronas tienen escratas, a color d'as cuals ye muit important ta determinar-ne la especie exacta.\nA especie tipo d'o chenero no ye guaire clatera. Earle referiba la cocoma bateauguas como tal en l'anyo 1909, encara que Singer en 1946 propons\u00f3 \"Lepiota clypeolaria\" ta impedir as entivocacions con o tami\u00e9n descrito chenero \"Macrolepiota\", a on que a primera ye actualment concabida. Actualment \"Lepiota clypeolaria\" se troba clasificada tami\u00e9n en un altro chenero, baixo la denominaci\u00f3n d\"'Agaricus columbinus\". Asinas, no bi ha garra d'as especies orichinals que s'emplegoron ta describir iste chenero que encara i siga clasificada.\nEn relaci\u00f3n con a suya cullita, os potrecons d'iste chenero contienen amanitinas que \u00e9ls fan fuertement toxicos. D'entre as especies que se conoix que han gosato causar muertes, u han plegato a man de causar-ne, i hai a \"Lepiota brunneo-incarnata\" que se troba en a Peninsula Iberica, a \"Lepiota helveola\" y a \"Lepiota josserandi\" d'America d'o Norte."}
{"id": "13906", "revid": "610", "url": "https://an.wikipedia.org/wiki?curid=13906", "title": "Chlorophyllum brunneum", "text": "A cadiera de bruixas (\"Chlorophyllum brunneum\" , enantes clasificato como \"Lepiota brunneum\") ye un potrec\u00f3n de grans dimensions que naixe d'as selvas de pins. Bels autors n'han descritas as poblacions norteamericanas como \"Chlorophyllum rhacodes\" .\nEn ista especie son caracteristicas as escratas y protuberancias d'a corona, que ye blanca en a parte d'as laminas. A mida de la dita corona ye muit destacable, con un diametro cuan se troba creixida de tot que gosa superar os 20 centimetros, y que per as suyas caracteristicas puede fer pensar en os eixemplars de \"Macrolepiota procera\", tami\u00e9n muit habituals en as selvas de l'Alto Arag\u00f3n. O trallo ye uniforme, de color blanca, con un velo a meya altaria. Os teixitos adquieren color royisca cuan s'\u00e9ls talla u se les i fa bella ferida, y tienen a caracteristica de putir en istas circunstancias.\nA corona, que en primeras cuan comienza a brostar tiene forma de uevo, se desplega y adquiere forma plana cuan creix. O consumo d'istes fongos puede gosar producir-les reaccions adversas a bellas personas, ni an cuan se i aplica la sola practica que fa posible de consumir-lo, que ye a lo menos, bullir-lo ta esmortir-le as toxinas."}
{"id": "13908", "revid": "188", "url": "https://an.wikipedia.org/wiki?curid=13908", "title": "Chlorophyllum rhacodes", "text": ""}
{"id": "13909", "revid": "188", "url": "https://an.wikipedia.org/wiki?curid=13909", "title": "Lepiota rhacodes", "text": ""}
{"id": "13910", "revid": "188", "url": "https://an.wikipedia.org/wiki?curid=13910", "title": "Macrolepiota rhacodes", "text": ""}
{"id": "13911", "revid": "610", "url": "https://an.wikipedia.org/wiki?curid=13911", "title": "Wiesbaden", "text": "Wiesbaden (en lat\u00edn \"Aquae Mattiacae\") ye la capital d'o estato federato de Hesse y, dimpu\u00e9s de Frankfurt d'o Main, a ciudat mas gran d'o estato. Ye situata sobre o r\u00edo Rin.\nToponim\u00eda.\nEn a epoca romana i heba un asentamiento en o centro d'a ciudat de hue, que se mencion\u00f3 per primera vegada en 121 baixo lo nombre de \"Aquae Mattiacorum\" (d'o lat\u00edn \"as auguas de Mattiaker\"). Iste nombre se refiere a la tribu d'os Mattiaci que teneban a suya seu ast\u00ed. Einhard, lo bi\u00f3grafo de Carlos Magno, mencion\u00f3 \"Wisibada\" arredol de 828/830, o rechistro mas tempr\u00e1n d'o nombre Wiesbaden.\nAlcaldes.\nLista d'alcaldes democraticos dende 1945:"}
{"id": "13912", "revid": "41", "url": "https://an.wikipedia.org/wiki?curid=13912", "title": "Catal\u00e1n fragat\u00edn", "text": "Lo fragat\u00edn ye la variedat de lo catal\u00e1n que se charra en Fraga y por extensi\u00f3n en la Cinca Baixa.\nYe una parla intermedia entre lo leridano y lo catal\u00e1n ribagorzano, que tami\u00e9n tien bellas trazas meridionals comuns con lo valenciano.\nLo lexico d'intr\u00e9s etnografico de Fraga se conoix relativament bien en figurar esta localidat en l'ALEANR con la sigla \"Hu 602\".\nLexico.\nBi ha bels aragonesismos como \"les navaes\" (las navatas), \"assabel\" y \"assabelta\" (adaptaci\u00f3n de l'aragon\u00e9s \"a-saber-lo\")."}
{"id": "13913", "revid": "610", "url": "https://an.wikipedia.org/wiki?curid=13913", "title": "Macrolepiota procera", "text": "A cocoma bateauguas u caper\u00e1n (\"Macrolepiota procera\" ) ye un potrec\u00f3n de grans dimensions, que amaneix de santmigaladas con buena cosa de precipitacions en pratos y faixas que no s'amaren d'augua. Ye un fongo prou habitual y diz que a on brosta d'a tierra ye buen puesto ta mirar-ie trunfas.\nO cuerpo fructifero ye de grans dimensions, en pasando t'alto d'os 25 u dica 30 cm d'altaria, y con mas de 20\u00a0cm d'amplo en a corona. Ha gosato estar a especie tipo d'o chenero \"Lepiota\" ta totas as cocomas d'antes no la reclasificasen en un chenero nuevo, \"Macrolepiota\", a on ye a especie mas destacata.\nNombres.\nEn Arag\u00f3n, se i documenta diferents denominacions populars ta lo cuerpo fructifero (potrec\u00f3n) d'iste fongo. Se'l troba con o nombre chenerico de \u00abcocoma\u00bb en Ben\u00e1s, Santa Llestra y Sant Qu\u00edlez, Campo y Cornudella en a comarca de Ribagorza, y en Chist\u00e9n en a comarca de Sobrarbe. A forma sonorizadera \u00abcogoma\u00bb se conoix en A Buerda y s'ha puesto documentar en L'A\u00ednsa, totas dos localidaz en a zona central de Sobrarbe. L'apelativo \u00abbateauguas\u00bb ye com\u00fan ta diferenciar-las d'as altras cocomas/cogomas, de mida mas chicorrona, y s'aplica en diferents puestos de Sobrarbe, como A Buerda y Yeba, y en o plano d'o significato concuerda con a forma \u00abparaguas\u00bb que s'ha puesto documentar en O Pueyo de Tena, en l'Alto Galligo, y con a forma \u00abparasol\u00bb de Sarller (Ribagorza).\nNo tan obvias resultan as formas que fan alusi\u00f3n a figuras sacerdotals, como \u00abcapell\u00e1n\u00bb en Longars (Cinco Villas) y a suya variant diatopica \u00abcaper\u00e1n\u00bb en Botaya (Chacetania), totas dos en l'aria nort-occidental d'Arag\u00f3n. Significativament, tami\u00e9n s'ha puesto documentar a variant \u00abfranciscano\u00bb, muit conectata lexicament con as anteriors, en Artieda, en o extrimo sud-occidental d'a Chacetania."}
{"id": "13914", "revid": "69718", "url": "https://an.wikipedia.org/wiki?curid=13914", "title": "Fuents d'Ebro", "text": "Fuents d'Ebro (\"Fuentes de Ebro\" en castellano) ye una villa y municipio aragon\u00e9s d'a provincia de Zaragoza, situato en a Comarca Central.\nA suya poblaci\u00f3n ye de 4.566 habitants (2016), en una superficie de 141,73 km\u00b2, con una densidat de poblaci\u00f3n de 31,16 hab/km\u00b2.\nCheograf\u00eda.\nA localidat de Fuents d'Ebro ye situata a 196 metros d'altaria sobre o livel d'a mar, en un plan (o \"Plan(o) de Fuentes\" d'os textos medievals) y una costera en a muga entre materials terciarios y cuaternarios d'o r\u00edo Ebro, un poquet luent de l'Ebro, a o canto de l'afluyent r\u00edo Chiner. En a suya huerta se cautiva la famosa \"Cebolla dulza de Fuents\".\nFuents d'Ebro se troba a una distancia de 26 km d'a ciudat de Zaragoza, a capital d'a suya comarca, d'a suya provincia y d'Arag\u00f3n.\nMugas.\nO suyo termin municipal muga con Mediana d'Arag\u00f3n, Zaragoza, Lo Burgo d'Ebro, Villafranca d'Ebro, Osera d'Ebro, Pina d'Ebro, Quinto y Belchit.\nToponimia.\nS'ha quiesto identificar, con duda Fuentes d'Ebro con a \"Funtux\" d'Al Udr\u00ed, un d'os \"iqulims\" de Zaragoza con un r\u00edo dito tami\u00e9n \"Funtux\", que riega 20 millas dende \"Balad Nuwaba\" dica l'Ebro. Talment este r\u00edo siga l'actual \"R\u00edo Ginel\".\nEn os textos escritos en aragon\u00e9s medieval s'escribe \"Fuentes\", pero pa diferenciar-lo d'atros lugars homonimos a veces especifican que ye en la ribera de l'Ebro:\nO \"r\u00edo Ginel\" tien una radiz que recuerda l'apellito chodigo orichinario d'\u00cdxar \"Chiniello\" u l'antroponimo \"Giniel\".\nEn os textos medievals trobamos referencias a lo \"Plan de Fuentes\" u \"Plano de Fuentes\", a segunda variant encara se fa servir. Bi ha chacimientos arqueolochicos que, conoixitos por o microtoponimo d'a partita a on son, tienen nombre aragon\u00e9s: \"Varella de las Penyas\", \"La Corona\", \"La Bardina\", \"Morret\u00f3n\", \"Ginestar\", \"Fandega\", \"El Forado\", \"Val Tornera\", \"Val de la Corona\", \"Fallan\u00e1s\" (&lt; \u00bf Fanyanars ?), ecetra. Bi ha un barranco afluent d'o r\u00edo Chiner famoso por a fuerza y extensi\u00f3n de l'augua cuan pleve, dito \"La Balloca\" (&lt; \u00bf \"Val Loca\" ?).\nDemograf\u00eda.\nDende o censo de 1981, encorpora a localidat de Rod\u00e9n."}
{"id": "13916", "revid": "610", "url": "https://an.wikipedia.org/wiki?curid=13916", "title": "Potrec\u00f3n", "text": "Os potrecons (de \u00abputrir\u00bb), setas, bulez u camparols son os cuerpos fructiferos de bellas especies de fongos. Solen creixer en puestos pocins, debaixo d'os \u00e1rbols pero tami\u00e9n en belaltros puestos a on que no i haiga guaire luz y a humedat siga considerable. Bellas especies d'ixes fongos os fan comestibles, altras os tienen verenosos, y encara prou bi n'ha que pueden causar efectos psicoactivos.\nAnque no son cautivatos en garra huerta, os potrecons se clasifican a dintro d'as hortalizas dende lo punto d'enviesta d'o suyo uso nutricional. En son eixemplos comestibles o robell\u00f3n u mizclo (\"Lactarius deliciosus\"), o sampiny\u00f3n (\"Agaricus spp.\"), o muixard\u00f3n (\"Calocybe gambosa\"), as muixardinas (\"Marasmius spp.\") u cualques especies de cocomas (chenero \"Lepiota\").\nAs diferents denominacions ta istes cuerpos fructiferos tienen orichens diferents, y se sienten a sob\u00e9n en comarcas u redoladas que no coinciden. \u00abBulet\u00bb (d'o lat\u00edn \u00ab\"boletus\"\u00bb) pareix que ye una denominaci\u00f3n conoixida en Cinco Villas, en o extrimo occidental d'Arag\u00f3n. A parola \u00abcamparol\u00bb puede dimanar d'o pareixido d'entre a corona y os chambreros de palla que enantes s'emplegaba ta as fayenas de campo (\u00abcamparol\u00bb, en aragon\u00e9s, ye a persona que treballa en o campo), y \u00abpotrec\u00f3n\u00bb, que se diz en Sobrarbe, pareix que fa clara referencia a la putrefacci\u00f3n, que en en materials como a madera bellas vegadas s'acompania con l'aparici\u00f3n d'istes organismos."}
{"id": "13917", "revid": "610", "url": "https://an.wikipedia.org/wiki?curid=13917", "title": "Calocybe gambosa", "text": "O muixard\u00f3n u is\u00f3n ye lo fongo Calocybe gambosa , que naix de primavera debaixo de cualques especies d'arbustos, como artos y aranyoners. Precisa suel humedo, por un regular micorrizato con \u00e1rbols y arbustos que viven aislaus en pratos u faixas, poquetas vegadas en \u00e1rbols de selva.\nO camparol fa dende 5 dica 17 cm d'amplo, brostando con forma redondiadeta en primeras, que s'obre y s'aplana dimpu\u00e9s. A color d'o camparol, y d'o potrec\u00f3n en cheneral ye blanquinyosa u grisa, anque bi n'ha que gosan manifestar dica coloraci\u00f3n royisca. Tien as laminas pretas y de color blanquinyosa u crema.\nZoonimia.\nEn Arag\u00f3n o termino \u00abmuixard\u00f3n\u00bb tiene diferents formas variaderas, como \u00abmuchard\u00f3n\u00bb, documentato en a Val de Broto y Tena, \u00abmoixard\u00f3n\u00bb en a Val de Ben\u00e1s y Pu\u00e9rtolas (Sobrarbe), \u00abmuchir\u00f3n\u00bb en a localidat chacetana de Canfranc, \u00abmoixord\u00f3n\u00bb u \u00abmuixord\u00f3n\u00bb en a Val de Chistau, \u00abmuixard\u00f3n\u00bb a Torres de l'Obispo (Ribagorza), etc. Otras denominacions aragonesas son \u00abmuchil\u00f3n\u00bb, \u00abboxard\u00f3n\u00bb, \u00abmuxer\u00f3n\u00bb, am\u00e1s de la forma castellanizata \u00abmojard\u00f3n\u00bb. En Castiella tenemos \u00abmansar\u00f3n\u00bb, \u00ablansar\u00f3n\u00bb, \u00abnansar\u00f3n\u00bb en tierras de Soria y Burgos, y \u00abnazar\u00f3n\u00bb en a comarca de Moncayo.\nSignificativament, en altras luengas que mugan cheograficament con l'aragon\u00e9s tami\u00e9n se i conoix ista especie con nombres que dimanan d'a mesma radiz: en catal\u00e1n tenemos as variants \u00abmoixern\u00f3\u00bb [moi\u0283e\u027e'no], [mu\u0283\u0259\u027e'no] y \u00abmixern\u00f3\u00bb [mi\u0283e\u027e'no], y en as luengas d'Oc en dicen \u00abmossairon\u00bb [musai'\u0281u\u014b], \u00abmossiron\u00bb [musi'\u0281u\u014b], y \u00abmoisharon\u00bb [mu\u0283a'\u027eu\u014b], \u00abmoisheron\u00bb [mu\u0283e'\u027eu\u014b], \u00abmoishiron\u00bb [mu\u0283i'\u027eu\u014b], \u00abmossaron\u00bb [musa'\u027eu\u014b], \u00abmosseron\u00bb [muse'\u027eu\u014b], \u00abmosseiron\u00bb [musei'\u027eu\u014b] en gasc\u00f3n. En antico francoprovenzal u arpit\u00e1n en diceban \u00abmoisserun\u00bb [mu\u0283\u0259'\u027eu\u014b], y en franc\u00e9s, o termino que s'ha feito cheneral en a bibliograf\u00eda micolochica y as gu\u00edas de potrecons ye \u00ab\"tricholome de Saint-Georges\"\u00bb, pero se sabe que a palabra patrimonial yera \u00abmousseron\u00bb [mus\u0259'\u0281\u0254], prestato a l'angl\u00e9s \u00abmushroom\u00bb \"sampiny\u00f3n\" y que s'aplicaba especificament a ista especie.\nL'orichen d'ixas formas ye o lat\u00edn medieval \u00abmus(s)iri\u014dnem\u00bb y se relaciona con un arquelexema indoeuropeu antigo \"*meus-\" \"molsa, mogo, mildio\", reflexato en o chermanico \"*musan, *mus\u014d, *miuziz\" \"pa\u00fal, molsa\": antico angl\u00e9s \u00ab\"m\u014ds\"\u00bb \"pa\u00fal\", \u00ab\"m\u0113os\"\u00bb \"molsa\", baixo francico \"*mossa\" (antico holand\u00e9s \u00ab\"mossa\"\u00bb) \"molsa\" &gt; antico franc\u00e9s \u00ab\"mosse\"\u00bb, moderno \u00ab\"mousse\"\u00bb. A opini\u00f3n com\u00fan d'entre os estudiosos ye que ixe lexema en orichen no identificaba garra fongo concreto, sino que indicaba \"potrec\u00f3n\" en cheneral. Ixo se fa mes claro cuan se vei que mesmo en aragon\u00e9s bi ha mes d'una especie que o suyo nombre dimana d'ixa mesma radiz, como as muixardinas. En relaci\u00f3n con tota ixa teor\u00eda, en o lexico d'orichen aragonesa d'\u00cdxar (Baixo Mart\u00edn, Baixo Arag\u00f3n historico) se documenta a forma castellanizata \u00abbojard\u00f3n\u00bb con o significato aproximato de \"fongo\" u \"cosa pareixita a un potrec\u00f3n\".\nAm\u00e1s de \u00abmuchir\u00f3n\u00bb (veyer mas entalto), en a Chacetania se i documentan as formas \u00abis\u00f3n de primavera\u00bb en Arag\u00fc\u00e9s de lo Puerto, \u00abus\u00f3n\u00bb en Echo, Canfranc y Ans\u00f3, y \u00abus\u00fan\u00bb en a Val de Roncal. En a vecina comarca de l'Alto Galligo, se reconoix como \u00absis\u00f3n\u00bb en Acumuer y Aso de Sobremont, y en Longars y tota la Val d'Onsella se i puede sentir o nombre \u00abisana\u00bb, que morfolochicament tami\u00e9n pareix emparentada con as anteriors y d'a que prene o nombre lAsociaci\u00f3n Micolochica Isana\" con siede en Os Pintanos. As formas aragonesas son parexidas al basco \u00abziza\u00bb (tami\u00e9n \u00abzuza\u00bb en bizca\u00edno y guipuzcu\u00e1n), \u00abxixa\"'\u00bb \"potrec\u00f3n, muixard\u00f3n\"."}
{"id": "13921", "revid": "188", "url": "https://an.wikipedia.org/wiki?curid=13921", "title": "Muchard\u00f3n", "text": ""}
{"id": "13922", "revid": "188", "url": "https://an.wikipedia.org/wiki?curid=13922", "title": "Muchardo", "text": ""}
{"id": "13923", "revid": "188", "url": "https://an.wikipedia.org/wiki?curid=13923", "title": "Sanchorchet", "text": ""}
{"id": "13924", "revid": "188", "url": "https://an.wikipedia.org/wiki?curid=13924", "title": "Podreg\u00f3n", "text": ""}
{"id": "13925", "revid": "188", "url": "https://an.wikipedia.org/wiki?curid=13925", "title": "Podrec\u00f3n", "text": ""}
{"id": "13926", "revid": "188", "url": "https://an.wikipedia.org/wiki?curid=13926", "title": "Potreg\u00f3n", "text": ""}
{"id": "13927", "revid": "188", "url": "https://an.wikipedia.org/wiki?curid=13927", "title": "Tricholoma georgii", "text": ""}
{"id": "13930", "revid": "3972", "url": "https://an.wikipedia.org/wiki?curid=13930", "title": "Densid\u00e1 de poblazi\u00f3n", "text": ""}
{"id": "13931", "revid": "610", "url": "https://an.wikipedia.org/wiki?curid=13931", "title": "Marasmius", "text": "Marasmius ye un chenero de fongos basidiomicez a dintro d'a familia \"Marasmiaceae\", que contiene cuasi 300 especies de fongos que fan camparols de mida chicolona anque buena cualidat gastronomica.\nCualqunas d'as especies creixen agrupadas en fendo una ringlera, por el que en bels puntos d'a cheograf\u00eda aragonesa reciben o nombre de \u00absetas de ringlera\u00bb, anque as denominacions predominaderas en a metat oriental de l'Alto Arag\u00f3n son d'o tipo de \u00abmoixardina\u00bb y \u00abmuixardina\u00bb sobre tot en localidaz de Sobrarbe y de Ribagorza. Se documenta tami\u00e9n a forma \u00abmuchardina\u00bb en Pandicosa en a val de Tena en l'Alto Galligo, y en A Mula, en A Fueva en Sobrarbe."}
{"id": "13932", "revid": "41", "url": "https://an.wikipedia.org/wiki?curid=13932", "title": "Densid\u00e1", "text": ""}
{"id": "13936", "revid": "188", "url": "https://an.wikipedia.org/wiki?curid=13936", "title": "Muxardina", "text": ""}
{"id": "13937", "revid": "188", "url": "https://an.wikipedia.org/wiki?curid=13937", "title": "Muchardina", "text": ""}
{"id": "13938", "revid": "610", "url": "https://an.wikipedia.org/wiki?curid=13938", "title": "Lactarius deliciosus", "text": "O robell\u00f3n u reboll\u00f3n (d'o lat\u00edn \"rubell\u012do\", \"rubell\u014dnis\"; \u00abroyisco\u00bb. Cientificament Lactarius deliciosus ) ye un potrec\u00f3n comestible que amaneix en as selvas de pins en tot lo territorio d'Arag\u00f3n, en estando muit apreciau en gastronom\u00eda, y practicament un d'os pocos fongos que siempre s'ha cullido ta consumo humano en l'Alto Arag\u00f3n.\nO robell\u00f3n se gosa distinguir con facilidat por a suya color royisca u narancha, con una caracteristica distribuci\u00f3n d'aniellos concentricos de pigmentaci\u00f3n mas oscura en a corona, que i pueden ser mas u menos marcaus en pendendo de l'eixemplar. As laminas son royiscas tami\u00e9n, pero de color uniforme en comparanza con a cara superior d'a corona. A corona fa d'entre 4 y 16 cm de diametro, y a sob\u00e9n se muestra como concava en a suya cara superior, podendo tener a ladera mas u menos deformada y poco uniforme en a suya forma. O trallo ye vuedo por a dintro, y no creix si que dica os 4 u 6 centimetros d'altaria, con un diametro muit pocas vegadas superior a os 3\u00a0cm.\nComo con altros fongos pasa, cuan se talla u se fa garra ferida en os teixidos, se produce una oxidaci\u00f3n que les fa prener una color bella cosa mas verdisca. En as feridas, libra l\u00e1tex de color narancha u royisca.\nNombres.\nEn Arag\u00f3n, a especie \"L. deliciosus\" recibe diferents nombres. Os mas comuns, manimenos, son os que derivan d'o etimo latino \"rubell\u012do\", \"-\u014dnis\", que fan alusi\u00f3n a la color d'o potrec\u00f3n. \u00abRobell\u00f3n\u00bb y \u00abreboll\u00f3n\u00bb son parolas que s'alternan aleatoriament en o vocabulario de bellas comarcas, sin que i haiga garra preferencia por la una u l'altra, y pasa a sob\u00e9n que se'n puede sentir de boca d'un mesmo parlador as dos formas en una mesma conversa. Se documenta a forma \u00abrobell\u00f3n\u00bb en lugars tan distants d'entre si como Suelves en o Viello Sobrarbe, Vio y Buerba en a val de Vio (Sobrarbe), Santa Liestra, Ben\u00e1s u Cosculluela de Fantova en Ribagorza, Castelser\u00e1s y Torrociella d'Alcanyiz en o Baixo Arag\u00f3n, u Tramacastiella de Tena en l'Alto Galligo. \u00abReboll\u00f3n\u00bb s'ha puesto documentar en a Torrociella d'Alcanyiz en o Baixo Arag\u00f3n, L'Almunia de Donya Godina en a Val de Xal\u00f3n, en Radiquero y Biarche en o Semontano de Balbastro, Gallocanta en o Campo de Daroca, etc. el que muestra una distribuci\u00f3n una mica mas ubicua, anque cal decir-lo en Sobrarbe as dos parolas s'intercalan en as conversas sin garra preponderancia, y probablement pasa igual en belaltras comarcas. Emparentada con as anteriors, en Ans\u00f3 y Fago (Chacetania) se i documenta \u00abrebichuelo\u00bb.\nManimenos, en bels puntos, se i puede documentar una forma menos especifica, tami\u00e9n refierta a la coloraci\u00f3n, que ye fongo royo u simplament royo. En bels nuclios de Cinco Villas aragonesas diz que se i reconoix tami\u00e9n o termin \u00abmizclo\u00bb."}
{"id": "13943", "revid": "188", "url": "https://an.wikipedia.org/wiki?curid=13943", "title": "Reboll\u00f3n", "text": ""}
{"id": "13949", "revid": "610", "url": "https://an.wikipedia.org/wiki?curid=13949", "title": "Agaricus", "text": "Os champinyons (d'o franc\u00e9s \"champignon\") son es potrecons caracteristicos d'es fongos d'o chenero Agaricus. Bellas especies d'iste chenero son cautivadas como a comestibles, d'entre ellas la una mes important ye \"Agaricus bisporus\".\nCaracteristicas.\nAs especies de champinyons tienen per l'usual fructificacions carnosas, de mida meya u gran; o chambrero ye hemisferico inicialment, dimpu\u00e9s se torna convexo, y a la fin remata alto u baixo aplanato, con una color blanquinosa u moderadament marr\u00f3n. O piet ye celindrico, a vegadas mes estreito per a basi suya; siempre tien un aniello que puet estar persistent u caduco y que separa-se a sob\u00e9n con facilidat d'o potrec\u00f3n.\nAs laminas son libres, no afixadas ent'o piet, densas y d'una color palida cuan emprencipa ta medrar, que va tornando-se'n mes rosada con es tiempos. A carne gosa a estar densa e firme, d'una color blanquinosa tambi\u00e9n, pero que s'oxida a escape cuan se troba en contacto con l'aire, prenendo alavez colors mes royencas u marronosas."}
{"id": "13952", "revid": "41", "url": "https://an.wikipedia.org/wiki?curid=13952", "title": "Sampiny\u00f3n", "text": ""}
{"id": "13953", "revid": "188", "url": "https://an.wikipedia.org/wiki?curid=13953", "title": "Blan", "text": ""}
{"id": "13954", "revid": "188", "url": "https://an.wikipedia.org/wiki?curid=13954", "title": "Lepiota procera", "text": ""}
{"id": "13955", "revid": "69718", "url": "https://an.wikipedia.org/wiki?curid=13955", "title": "Tuber", "text": "As trunfas u tuberas son un grupo d'especies de fongos ascomicetes d'a familia d'as tuberacias, chenero Tuber. Gosan fer asociacions micorriticas con \u00e1rbols planifolios, mas que mas con especies d'o chenero \"Quercus\" como as carrascas, caixigos, coscollos, castanyeras y nogueras. O suyo cuerpo fructifero tien forma arrondolada, similar t'os tuberclos d'a especie Solanum tuberosum (as patatas u trunfas, que por ixe en prenen ixe mesmo nombre), con a superficie suya rugosa de color fosca. Bellas especies diz que son capaces de producir herbicidas, que se manifiestan por eixemplo en calvers en a hierba u matical baixo que bi ha arredol d'un carrasquizo micorrizato.\nNombre.\nEn aragon\u00e9s prenen nombres como trunfa (con variants como trufa, truba, de l'occit\u00e1n \"trufa\", y \u00edsta d'o lat\u00edn \"tuf\u0115ra\" (var. dial. de \"tub\u0115re\")), tuberas u tuferas (d'o lat\u00edn \"tub\u0115re\") con as suyas variants esdruchulas u a variant popular cazoletas."}
{"id": "13961", "revid": "401", "url": "https://an.wikipedia.org/wiki?curid=13961", "title": "Pezizales", "text": "Pezizales ye una orden aintro d'o sozfilo \"Pezizomycotina\", en o filo \"Ascomycota\".\nConti\u00e9n un gran numero d'especies d'importancia economica, como as trunfas negras y blancas, y as familia d'as terfeciacias, as populars trunfas de postres.\nClasificaci\u00f3n de \"Pezizales\".\nA orden Pezizales conti\u00e9n as siguients familias de fongos:"}
{"id": "13962", "revid": "401", "url": "https://an.wikipedia.org/wiki?curid=13962", "title": "Pezizomycetes", "text": "Pezizomycetes son una clase de fongos plurizelulars adintro d'o filo \"Ascomycota\".\nA suya mes important caracteristica ye que tienen cuerpos fructifers que embolican as esporas formando una mena de pote arredol de l'estructura que las conti\u00e9n, y que permit que en madurar ixas, puedan estar arrulladas de plen prou luent d'o fongo mai."}
{"id": "13965", "revid": "401", "url": "https://an.wikipedia.org/wiki?curid=13965", "title": "Pezizomycotina", "text": "Pezizomycotina ye un subfilo de fongos adintro d'o filo \"Ascomycota\". Se corresponde con l'antigo filo d'es fongos \"Euascomycota\".\nClasificaci\u00f3n d'es \"Pezizomycotina\".\n\"Pezizomycotina\" conti\u00e9n as siguients clases de fongos:"}
{"id": "13966", "revid": "69718", "url": "https://an.wikipedia.org/wiki?curid=13966", "title": "Ascomycota", "text": "Es Ascomycota son un filo de fongos con forma de saco que producen un numbro determinato d'ascosporas adintro d'unas bosas similars a vesiclas, clamadas ascas. Con a excepci\u00f3n de bellas levaduras y altros organismos, es ascomicetes producen hifas bien desarrolladas, con un nuclio nom\u00e9s en cada hifa. Belunas d'as hifas producen un segundo nuclio enantis no se forme o cuerpo fructifero. O numbro final d'ascosporas d'o fongo pende de l'especie y bi n'ha d'entre una y diversos centenars.\nAs tres clases prencipals d'o filo son es \"Hemiascomycetes\", \"Euascomycetes\" \"Loculoascomycetes\". Es \"Hemiascomycetes\" comprenden as levaduras y altros fongos similars d'es cuals diz que no forman ascas a l'alto d'una hifa. En o caso concreto d'a levadura d'a biera (\"Saccharomyces cerevisiae\") bi ha una forma de reproducci\u00f3n alternativa t'a formaci\u00f3n d'ascosporas que ye formando chemas laterals que en medrar se deseparan d'a celula mai.\nCiclo reproductivo.\nA reproducci\u00f3n sexual ye con ascosporas, que se forman por meiosi dimpu\u00e9s d'a fusi\u00f3n de dos nuclios en l'interior d'unas estructuras en forma de saco, os ascos, que se troban en uns cuerpos fructiferos ditos ascocarpos, formatos por hifas dicarioticas y monocarioticas.\nAs ascosporas s'ixemenan y cherminan en condicions favorables formando micelios con hifas dividitas en tabiques foratatos pa permitir a comunicaci\u00f3n entre celulas, estas hifas pueden reproducir-sen asexualment creyando unas estructuras ditas \"conidioforos\" que producen unas esporas ditas \"conidios\". As esporas cherminar\u00e1n y producir\u00e1n atros micelios. As hifas de toz estos micelios haploides pueden formar unas estructuras ditas ascogonios y anteridios que intercambian nuclios desembolicando una estructura formata por hifas con celulas de dos nuclios (diacarioticas) y d'un nuclio (monocarioticas), l'ascocarpo, que en os suyos ascos producir\u00e1 ascosporas."}
{"id": "13967", "revid": "188", "url": "https://an.wikipedia.org/wiki?curid=13967", "title": "Ascomizetes", "text": ""}
{"id": "13968", "revid": "401", "url": "https://an.wikipedia.org/wiki?curid=13968", "title": "Saccharomycotina", "text": "Saccharomycotina ye un subfilo adintro d'o filo \"Ascomycota\". No son formadors d'ascocarpos y las suyas ascas son despullatas. Se pueden reproducir asexualment per chemmaci\u00f3n.\nConti\u00e9n a levadura d'a biera \"Saccharomyces cerevisiae\" y lo chenero \"Candida\", parasitos de mamiferos, adintro d'una sola clase: \"Saccharomycetes\"."}
{"id": "13969", "revid": "3972", "url": "https://an.wikipedia.org/wiki?curid=13969", "title": "Samper del Salz", "text": ""}
{"id": "13970", "revid": "401", "url": "https://an.wikipedia.org/wiki?curid=13970", "title": "Saccharomycetes", "text": "Os Saccharomycetes u Hemiascomycetes son una clase adintro d'o reino d'es fongos. Conti\u00e9n especies unicelulars cuasi exclusivament, clasificatos en una sola orden: \"Saccharomycetales\"."}
{"id": "13971", "revid": "188", "url": "https://an.wikipedia.org/wiki?curid=13971", "title": "Hemiascomycetes", "text": ""}
{"id": "13974", "revid": "610", "url": "https://an.wikipedia.org/wiki?curid=13974", "title": "Comenche", "text": "O Comenche (\"Comenge\" en graf\u00eda medieval y en gasc\u00f3n; \"Comminges\" en franc\u00e9s) ye un territorio de l'Alta Gascunya, en o sudueste d'a Republica francesa. Ye un d'os territorios que mugan con l'Alto Arag\u00f3n.\nEn l'actualidat, o Comenche ye troixiato puliticament y administrativament entre os departamentos de Gers, l'Alta Garona y Ari\u00e8ja. Historicament, puet parlar-se de dos Comenches:\nO Comenche ye formato per paises que tienen como eixe as altas vals d'a Garona y o suyo afluent, o Pica. D'entre \u00e9ls, o pa\u00eds de Luix\u00f3n, que achunta o Comenche con a Vall de Ben\u00e1s per o pirinenco Portill\u00f3n de Ben\u00e1s.\nEn a Novempopulania romana, provincia que ixe nombre teneba per os nueu pueblos que i viviban, o Comenche esti\u00f3 dito \"Convenae\", y teni\u00f3 como capital o puesto galorromano de \"Lugdunum Convenarum\", amanato ta l'actual Sent Bertran de Comenges.\nConquiesto per os visigodos, o Comenche pas\u00f3 de fer parte d'o ducau d'Aquitania a estar un condau medieval.\nDen de 1498 ent'a Revoluci\u00f3n francesa, encara que os descendients d'a filla d'o zaguer conte continoron dicindo-sen contes de Comenche, o condau ya no existiba y o Comenche feba ya parte d'a Corona francesa."}
{"id": "13975", "revid": "45", "url": "https://an.wikipedia.org/wiki?curid=13975", "title": "Bearn", "text": ""}
{"id": "13978", "revid": "610", "url": "https://an.wikipedia.org/wiki?curid=13978", "title": "Alta Austria", "text": "L'Alta Austria (en alem\u00e1n \"Ober\u00f6sterreich\", en austro-bavaro \"Oba\u00f6stareich\") ye un d'os nueu estatos d'Austria. A suya capital ye Linz, y atras ciudaz importants son Wels y Steyr. Tien mugas con Alemanya, a Republica Checa y os estatos austriacos de Baixa Austria, Estiria y Salzburgo. Con os suyos 11.980\u00a0km\u00b2 y mas de 1,3 millons d'habitants ye o tercer estato d'Austria.\nDivisions administrativas.\nTradicionalment, se divide en cuatre partis, o \"M\u00fchlviertel\" en o norte, o \"Innviertel\" en l'ueste, o \"Traunviertel\" en o sud y l'este y o \"Hausruckviertel\". Mientres a parti a o norte d'o Danubio ye terreno montanyoso, a zona central ye mas agricola. O sud fa parte d'os Alpes. Administrativament, o estato ye dividido en 15 districtos (en alem\u00e1n \"Bezirke\"), tres ciudaz estatutarias y 442 municipios."}
{"id": "13979", "revid": "610", "url": "https://an.wikipedia.org/wiki?curid=13979", "title": "Estaus d'Austria", "text": "Austria ye una republica federal que se divide en nueu estaus (\"Bundesland\" en singular, \"Bundesl\u00e4nder\" en plural, en alem\u00e1n), cada un d'\u00e9ls con o suyo propio gubierno central y a suya propia capital."}
{"id": "13980", "revid": "8541", "url": "https://an.wikipedia.org/wiki?curid=13980", "title": "Organizaci\u00f3n politico-admenistrativa d'Austria", "text": ""}
{"id": "13981", "revid": "8541", "url": "https://an.wikipedia.org/wiki?curid=13981", "title": "Estato d'Austria", "text": ""}
{"id": "13983", "revid": "41", "url": "https://an.wikipedia.org/wiki?curid=13983", "title": "Alfonso III d'Arag\u00f3n", "text": ""}
{"id": "13984", "revid": "69718", "url": "https://an.wikipedia.org/wiki?curid=13984", "title": "Sinyor\u00eda de Bresse", "text": "A sinyor\u00eda de Bresse (en arpit\u00e1n \"Br\u00easse\") esti\u00f3 una churisdicci\u00f3n feudal de Borgonya, que surti\u00f3 en o sieglo XI. Dende o suyo orichen apareixe unita a la sinyor\u00eda de Bugey. Pas\u00f3 (chunto a Baug\u00e9) a Saboya (por matrimonio) en 1272 (de dreito a la muerte d'a zaguera sinyora en 1294) y perteneixi\u00f3 a Saboya dica 1601 en que esti\u00f3 cedita a Francia por o Tractau de Paz de Le\u00f3n del Roine."}
{"id": "13985", "revid": "610", "url": "https://an.wikipedia.org/wiki?curid=13985", "title": "Charol\u00e9s", "text": "Charol\u00e9s (en franc\u00e9s \"Charolais\", en francoprovenzal \"Charol\u00eas\") ye una rechi\u00f3n de Francia, clamata asinas por a ciudat de Charolles, y situata hue en o departamento de Saona y Loira en Borgonya.\nO condau de Charol\u00e9s esti\u00f3 conquerito por o duque Felipe II de Borgonya en 1390. En 1477 o condau paso a mans d'os Habsburgo. Dende allora faci\u00f3 parte d'o Franco Condau, posesions d'o Reino d'Espanya, dica 1761 cuan Lo\u00eds XIV lo retorn\u00f3 a o Reino de Francia."}
{"id": "13986", "revid": "18823", "url": "https://an.wikipedia.org/wiki?curid=13986", "title": "Bresse", "text": ""}
{"id": "13987", "revid": "38885", "url": "https://an.wikipedia.org/wiki?curid=13987", "title": "Chin\u00e9s Mandar\u00edn", "text": ""}
{"id": "13993", "revid": "401", "url": "https://an.wikipedia.org/wiki?curid=13993", "title": "Baixa Austria", "text": "A Baixa Austria (en alem\u00e1n \"Nieder\u00f6sterreich\"; en austro-bavaro \"Niada\u00f6stareich\") ye un d'os nueu estatos federatos en que se divide Austria. Tien o suyo propio gubierno central. Tien una poblaci\u00f3n d'1.545.804 habitants, numero una mica inferior a la poblaci\u00f3n de Viena, y a suya capital ye Sankt P\u00f6lten dende 1986.\nA mas de tener a capital federal rodiata en a suya parti centro-oriental, o estato tien mugas con a Republica Checa a o norte y Eslovaquia a o norueste, am\u00e1s d'os estatos austriacos d'Estiria a o sud y l'Alta Austria a l'ueste.\nOs suyos 19.174\u00a0km\u00b2 de superficie lo fan o mayor estato d'o pa\u00eds."}
{"id": "13996", "revid": "610", "url": "https://an.wikipedia.org/wiki?curid=13996", "title": "Salzburgo (estau)", "text": "O Estau de Salzburgo (en alem\u00e1n austriaco \"Salzburger Land\", en austro-bavaro \"S\u00e5izburger Land\") ye un \"bundesland\" d'Austria. A suya poblaci\u00f3n ye de 521.238 habitants en una superficie de 7.154,23 km\u00b2, con una densidat de poblaci\u00f3n de 72 hab/km\u00b2. A capital d'o estau de Salzburgo ye a ciudat de Salzburgo. O suyo r\u00edo prencipal ye o Salzach, que desemboca en o Inn; a o sud d'o estau bi ha os Alpes Orientals Centrals, a l'este y a o norte o macizo de Dachstein, y a o sud os Alpes de Berchtesgaden. O estau muga con l'Alta Austria, Estiria, Carintia, Tirol, Bavera, en Alemanya y Tirol d'o Sud, en Italia.\nDica 1806, cuan s'adhibi\u00f3 a l'Imperio Austriaco, l'Arcebispato de Salzburgo esti\u00f3 un estau independient dentro d'o Sacro Imperio Romano Chermanico."}
{"id": "13997", "revid": "8541", "url": "https://an.wikipedia.org/wiki?curid=13997", "title": "Estato de Salzburgo", "text": ""}
{"id": "13999", "revid": "610", "url": "https://an.wikipedia.org/wiki?curid=13999", "title": "Burgenland", "text": "Burgenland (en croata \"Gradi\u0161\u0107e\", en hongaro \"\u0150rvid\u00e9k\", \"Fels\u0151\u0151rvid\u00e9k\" u \"V\u00e1rvid\u00e9k\", en esloveno \"Gradi\u0161\u010dansko\", en austro-bavaro \"Burgnland\") ye un d'os nueu estatos federatos en que se divide Austria. Tien o suyo propio gubierno central.\nPerteneixeba a o reino d'Hongr\u00eda mientres l'Imperio Austrohongaro, dica a fin d'a Primera Guerra Mundial. Con o Tractau de Trianon, o territorio, que yera de poblaci\u00f3n de luenga alemana, pas\u00f3 a Austria, encara que Sopron retorn\u00f3 por referendum dimpu\u00e9s a Hongr\u00eda.\nDivisions administrativas.\nBurgenland se divide en nueu districtos, dos ciudaz estatutarias y siet districtos rurals. De norte a sud son:\nCiudaz estatutarias.\nCombinan os atributos d'un districto y una ciudat."}
{"id": "14000", "revid": "610", "url": "https://an.wikipedia.org/wiki?curid=14000", "title": "Carintia", "text": "Carintia (en alem\u00e1n \"K\u00e4rnten\"; en esloveno \"Koro\u0161ka\"; en austro-bavaro \"Karntn\") ye un estau federal u \"Bundesland\" austriaco, localizau en o sud d'o pa\u00eds.\nEn l'Alta Carintia (a comarca de Klagenfurt), bi ha una minor\u00eda etnica eslovena, manimenos o 10 d'agosto de l'anyo 1920 a mayor\u00eda d'a poblaci\u00f3n vot\u00f3 en referendum por depender d'Austria en cuentas d'o Reino d'os Serbios, Croatas y Eslovenos como se lis proposaba."}
{"id": "14001", "revid": "610", "url": "https://an.wikipedia.org/wiki?curid=14001", "title": "Estiria", "text": "Estiria (en alem\u00e1n \"Steiermark\"; en esloveno \"\u0160tajerska\"; en austro-bavaro \"Steiamoak\") ye un d'os nueu estatos d'Austria.\nYe situau en o sudueste d'o pa\u00eds e muga con Eslovenia y os estaus austriacos d'Alta Austria, Baixa Austria, Salzburgo, Burgenland y Carintia. A suya capital, am\u00e1s de ciudat mas gran d'o estau, ye Graz. Tien poco mas de 1,243 millons d'habitants, en una superficie de 16.401\u00a0km\u00b2, debito a que a metat d'ista ye cubierta por selvas.\nBi ha una minor\u00eda de 4.250 eslovenos.\nBel autor interpreta o toponimo \"Estiria\" a partir d'o etnonimo d'os \"esciros\" u \"stiros\"."}
{"id": "14002", "revid": "610", "url": "https://an.wikipedia.org/wiki?curid=14002", "title": "Tirol (estau)", "text": "Tirol (en austro-bavaro \"Tirol\", \"Diaroi\" u \"Tiroi\") ye un d'os nueu estaus d'Austria. A suya capital ye Innsbruck y atras ciudaz importants son Kitzb\u00fchel y Kufstein. Tien mugas con Alemanya, Italia, Suiza y os estaus austriacos de Vorarlberg, Salzburgo y Carintia.\nO suyo r\u00edo prencipal ye l'Inn. O mont Grossglockner en a muga con Carintia ye a montanya mas alta d'Austria.\nHistoria.\nDica 1918 a rechi\u00f3n d'o Tirol perteneixeba entregrament a l'Imperio Austrohongaro, pero dende a fin d'a Primera Guerra Mundial, con o tractau de Saint-Germain-en-Laye, esti\u00f3 dividito y a rechi\u00f3n d'o Tirol d'o Sud pas\u00f3 a mans d'Italia.\nCheograf\u00eda.\nO estau de Tirol ye o tercer \"Bundesland\" (estau federau) mas amplo d'Austria con una superficie de 12\u00a0640,17\u00a0km\u00b2. Am\u00e1s, ye o estau austriaco con mayor largaria de mugas internacionals con un total de 719\u00a0km, distribuidas entre Alemanya, Italia, y en una chicota parti, Suiza.\nA suya superficie ye dividida en dos rechiones no mugants (por motivos historicos): d'una man o Tirol u Tirol d'o Norte, a mayor d'as dos subrechions y d'atra Tirol de l'Este, estando a dos rechions deseparadas por Italia (Tirol d'o Sud u Provincia autonoma de Bozen) y o estau federal de Salzburgo.\nDivisi\u00f3n administrativa.\nAdministrativament se divide en nueu districtos, ueito perteneixients a Tirol d'o Norte y un a Tirol de l'Este."}
{"id": "14003", "revid": "610", "url": "https://an.wikipedia.org/wiki?curid=14003", "title": "Vorarlberg", "text": "Vorarlberg (en alamanico \"Vorarlbearg\") ye un d'os nueu estatos en que ye dibidita Austria. Tien o suyo propio gubierno central. A suya capital ye Bregenz. Tien una superficie de 2.601\u00a0km\u00b2 y una poblaci\u00f3n de 372.791 habitants (2001). Muga a o norte con Alemanya (estato de Bavera), a l'este con o estato austriaco de Tirol, a o sud y norueste con Suiza (a o sud con o cant\u00f3n de Grisons, a o norueste con o cant\u00f3n de St.Gallen), y a l'ueste con con Liechtenstein.\nAdministrativament ye dividito en cuatre districtos:\nAtras poblacions:\nEn o norte ye banyato por o laco de Gostanza u \"Bodensee\". O r\u00edo Rin ye a muga natural con Suiza. Atros r\u00edos son o Lech, o Bregenzer Ach y o Dornbirner Ach."}
{"id": "14004", "revid": "610", "url": "https://an.wikipedia.org/wiki?curid=14004", "title": "Salzburgo", "text": "Salzburgo (en alem\u00e1n , en austro-bavaro \"Soizbuag\") ye a capital d'o estau federal d'o mesmo nombre en Austria.\nA suya poblaci\u00f3n ye de 150.269 habitants en una superficie de 65,68 km\u00b2, con una densidat de poblaci\u00f3n de 2.288 hab/km\u00b2.\nA ciudat de Salzburgo ye situada a pocos kilometros d'a muga con a Alemanya. O suyo nuclio urb\u00e1n ye situau a o canto d'o r\u00edo Salzach y practicament en a estribera septentrional d'os Alpes, ya que a pocos km d'o centro ye o macizo alp\u00edn de l'Untersberg (1.972 metros d'altaria). O suyo centro historico ye declarau Patrimonio d'a Humanidat por a UNESCO. Fa parte d'a Organizaci\u00f3n d'as Ciudaz d'o Patrimonio d'a Humanidat.\nSalzburgo ye situada a 424 metros d'altaria dencima d'o livel d'a mar, a una distancia de 300 km d'a ciudat de Viena, a capital d'Austria."}
{"id": "14005", "revid": "69718", "url": "https://an.wikipedia.org/wiki?curid=14005", "title": "Angl\u00e9s d'o norte", "text": "L'angl\u00e9s d'o norte u angl\u00e9s d'o norte d'Anglaterra (en angl\u00e9s \"Northern English\" u \"Northern England English\") ye un grupo de dialectos d'a luenga anglesa que se charran en o norte d'Anglaterra.\nIncluye os dialectos d'o nord-este d'Anglaterra, o cumbri\u00e1n (con subdivisions en South Lakeland y en a comarca de Barrow-in-Furness), y os diferents dialectos de Yorkshire y Lancashire (que reciben cada vegada mes a sob\u00e9n a denominaci\u00f3n incorrecta de \"Lanky\").\nCualques parolas que apareixen en accentos de puestos remotos d'o Norte como \"lonning\" (\"carrera estreita\") u \"thorpe\" (\"artica\") reflectan a influencia escandinava (f\u00e1cil que porque esta zona yera de tot a lo norte d'a muga d'o Danelaw). O noruego ha teniu un impacto mes gran en a mes gran part d'os dialectos d'o norte que o dan\u00e9s, pero East Reading of Yorkshire ha estau mes influito por o dan\u00e9s. As estimacions suchieren que en o dialecto cumbri\u00e1n occidental que as parolas d'orichen escandinavo u norr\u00e9n podr\u00edan plegar dica o 7%.\nL'angl\u00e9s d'o norte ye una d'as principals agrupacions dialectals de l'angl\u00e9s en Anglaterra chunto con l'angl\u00e9s d'Anglia de l'este, l'angl\u00e9s d'os Midlands de l'este, l'angl\u00e9s d'os Midlands de l'ueste, l'angl\u00e9s de West Country y l'angl\u00e9s d'o sud.\nVariedaz.\nL'angl\u00e9s d'o norte ye formau por os siguiens dialectos:\nEn cualques zonas, se puet parar cuenta que os dialectos y expresions devez tami\u00e9n tami\u00e9n variar. Por eixemplo o dialecto de Lancashire presenta muitos subdialectos y variants perceptibles dende l'ueste ta l'este y mesmo de lugar a lugar. Adintro d'una zona tan chica como 5 millas se i puet identificar cambios en l'accento. A Yorkshire Dialect Society siempre ha considerau distinguir o dialecto de West Riding of Yorkshire con respecto d'o de North Riding of Yorkshire y East Riding of Yorkshire."}
{"id": "14007", "revid": "69718", "url": "https://an.wikipedia.org/wiki?curid=14007", "title": "Lo Burgo d'Ebro", "text": "Lo Burgo d'Ebro (\"El Burgo de Ebro\" en castellano) ye un municipio aragon\u00e9s de la provincia de Zaragoza, situato en la Comarca Central.\nLa suya poblaci\u00f3n ye de habitants, en una superficie de 24,86 km\u00b2, con una densidat de poblaci\u00f3n de hab/km\u00b2.\nCheograf\u00eda.\nLa localidat de Lo Burgo d'Ebro ye situata a 183 metros d'altaria dencima de lo livel d'a mar, a una distancia de 14 km de Zaragoza, en un plano en materials cuaternarios de lo r\u00edo Ebro, a mitat de lo lugar en una plana d'inundaci\u00f3n de l'Ebro, en especial la plaza de toros, las piscinas y fincas on s'ha edificato en los zaguers anyos, de bambolla immobiliaria. Debaixo de los materials cuaternarios aluvials, i trobamos chesos que dan un risgo de formaci\u00f3n de dolinas aluvials.\nLo Galacho d'el Burgo fa part de la Reserva Natural d'os galachos de l'Alfranca de Pastriz, La Cartuixa y Lo Burgo d'Ebro.\nToponimia.\nEntre los microtoponimos con component aragon\u00e9s tenemos \"Varello de Belchite\", muito cerca de lo Burgo, pero en termin de Zaragoza, y lo chacimiento arqueolochico \"La Cabanyeta\".\nHistoria.\nBi ha un chacimiento arqueolochico d'epoca romana en a partida dita \"La Cabanyeta\".\nEn o sieglo XV i heba un lugar am\u00e1n de l'antigo casco viello dito \"Zaragoza la Viella\", formato por cristianos. Huei nom\u00e9s en queda que una ermita, que en debi\u00f3 estar a ilesia\nEn o fogache de 1495 \"El Burgo\" figura como un barrio de Zaragoza. Pendeba de Zaragoza, como barrio u como lugar, dica a suya constituci\u00f3n como municipio en o sieglo XIX, dimpu\u00e9s d'a Guerra d'o Franc\u00e9s."}
{"id": "14008", "revid": "610", "url": "https://an.wikipedia.org/wiki?curid=14008", "title": "Mediana d'Arag\u00f3n", "text": "Mediana d'Arag\u00f3n (\"Mediana de Arag\u00f3n\" en castellano) ye un municipio aragon\u00e9s d'a provincia de Zaragoza, situada en a Comarca Central.\nA suya poblaci\u00f3n ye de 457 habitants (2015) en una superficie de 90,6 km\u00b2, con una densidat de poblaci\u00f3n de 5,67 hab/km\u00b2.\nCheograf\u00eda.\nMediana ye situada en a huerta d'o r\u00edo Chiner, a 289 metros d'altaria y a una distancia de 30 km de Zaragoza, a capital d'a suya provincia y d'Arag\u00f3n.\nComprende o barrio de \"Molino Alto\". Cerca de Mediana ye a salada de Mediana, ya cerca d'o pinar de Burgo d'Ebro; y o naixedero d'o r\u00edo Chiner, en \"La Malena\".\nMugas.\nO suyo termin municipal muga con Belchit, La Pobla d'Albort\u00f3n, Val Madriz, Zaragoza y Fuents d'Ebro.\nToponimia.\nO toponimo \"Mediana\" s'interpreta a partir d'o lat\u00edn \"ILLA MEDIANA\", indicando que ye a mitat cam\u00edn entre Belchit y Zaragoza.\nSi esta no fuese a explicaci\u00f3n d'o toponimo cabe a posibilidat que siga un caso de toponimo rematau en -ana referiu a un terratenient romano dito \"Medius\".\nParla.\nBi ha muito lexico aragon\u00e9s conservau, que se puede consultar en a pachina web d'o lugar."}
{"id": "14009", "revid": "69718", "url": "https://an.wikipedia.org/wiki?curid=14009", "title": "Villafranca d'Ebro", "text": "Villafranca d'Ebro (\"Villafranca de Ebro\" en castellano) ye un municipio aragon\u00e9s d'a provincia de Zaragoza, situato en a Comarca Central.\nA suya poblaci\u00f3n ye de 750 habitants (2008).\nCheograf\u00eda.\nYe situato en materials cuaternarios alubials de l'Ebro, a 176 metros d'altaria sobre o livel d'a mar y a una distancia de 23 km d'a ciudat de Zaragoza, a capital d'a suya comarca, d'a suya provincia y d'Arag\u00f3n.\nToponimia.\nComo microtoponimos en idioma aragon\u00e9s tenemos \"Varella Carreras\"."}
{"id": "14010", "revid": "69718", "url": "https://an.wikipedia.org/wiki?curid=14010", "title": "Villamayor de Galligo", "text": "Villamayor de Galligo (en castellano \"Villamayor de G\u00e1llego\") ye un municipio aragon\u00e9s d'a provincia de Zaragoza, en a Comarca Central.\nA suya poblaci\u00f3n ye de 2.888 habitants (2010), en una superficie de 93\u00a0km\u00b2.\nEn o suyo escudo ye representada a sabina de Villamayor, una sabina protechita como \u00e1rbol singular. Parte d'o suyo territorio ye incluyiu en a zona LIC Sierras de Alcubierre y Sigena que fa parte d'a Rete Natura 2000.\nHistoria.\nHa estau entre gran parte d'a suya historia un barrio rural d'a ciudat de Zaragoza. Una d'as primeras mencions a Villamayor ye de 1175 como un d'os termins d'o lugar de Mamblas. O desembolic d'os reganos de Candiclaus y a suya posici\u00f3n a canto d'o cam\u00edn reyal de Balbastro facioron bien viable o nuclio de poblaci\u00f3n ya en o sieglo XIII. En o fogache de 1495 figura como un barrio de Zaragoza.\nEntre 1889 y 1911 esti\u00f3 un municipio independient. En os anyos 1980 prencipi\u00f3 un movimiento vecinal t'aconseguir de nuevas a segregaci\u00f3n de Zaragoza. Dimpu\u00e9s d'una sentencia chudicial, torna a estar un municipio independient dende l'1 de chinero de 2007. Manimenos, o nuevo concello ha mirau de tornar t'a situaci\u00f3n anterior, solicitando a reintegraci\u00f3n en Zaragoza, en primeras como barrio rural, y mas enta debant como entidat local menor.\nCheograf\u00eda.\nA localidat de Villamayor de Galligo se troba situata a 226 metros d'altaria sobre o livel d'a mar, a una distancia de 9,7 km d'a ciudat de Zaragoza, a capital d'Arag\u00f3n, d'a suya provincia y d'a suya comarca.\nEn Villamayor bi ha una sabina protechita como \u00e1rbol singular, a sabina de Villamayor, que representa o zaguer repui d'os sabinars de \"Juniperus thurifera\" que i heba a m\u00e1n de Zaragoza, continaci\u00f3n d'os sabinars monegrinos."}
{"id": "14011", "revid": "610", "url": "https://an.wikipedia.org/wiki?curid=14011", "title": "Pastriz", "text": "Pastriz ye un municipio aragon\u00e9s d'a provincia de Zaragoza, situato en a Comarca Central.\nA suya poblaci\u00f3n ye habitants en una superficie de 16,5\u00a0km\u00b2, con una densidat de poblaci\u00f3n de hab/km\u00b2.\nCheograf\u00eda.\nYe situato en un plan sobre materials cuaternarios d'o mesmo r\u00edo Ebro. En o suyo termin ye o Galacho d'Alfranca, que fa part d'a Reserva Natural d'os galachos de l'Alfranca de Pastriz, La Cartuixa y Lo Burgo d'Ebro.\nHistoria.\nEn o fogache de 1495 figura como un barrio de Zaragoza."}
{"id": "14012", "revid": "8541", "url": "https://an.wikipedia.org/wiki?curid=14012", "title": "Estato de Tirol", "text": ""}
{"id": "14013", "revid": "610", "url": "https://an.wikipedia.org/wiki?curid=14013", "title": "Nuez d'Ebro", "text": "Nuez d'Ebro (\"Nuez de Ebro\" en castellano) ye un municipio aragon\u00e9s de la provincia de Zaragoza, situato en a Comarca Central.\nLa suya poblaci\u00f3n ye 646 habitants (2005) en una superficie de 8,20\u00a0km\u00b2, con una densidat de poblaci\u00f3n de 91,95 hab/km\u00b2.\nCheograf\u00eda.\nLa localidat de Nuez d'Ebro ye situata sobre materials cuaternarios de l'Ebro, en la suya ripa ezquierda. Se troba a 181 metros d'altaria dencima de lo ran de la mar, a una distancia de 20 km de la ciudat de Zaragoza, la capital de la suya comarca, de la suya provincia y d'Arag\u00f3n\nMugas.\nLo suyo termin municipal muga con Alfachar\u00edn, con Villafranca d'Ebro y con Lo Burgo d'Ebro.\nHistoria.\nPerteneixi\u00f3 a la Baron\u00eda d'Alfachar\u00edn.\nToponimia.\nSe deciba \"Nuez\" dica 1857 y \"Nuez de Ebro\" dende 1873."}
{"id": "14014", "revid": "610", "url": "https://an.wikipedia.org/wiki?curid=14014", "title": "La Pobla d'Alfind\u00e9n", "text": "La Pobla d'Alfind\u00e9n (\"La Puebla de Alfind\u00e9n\" en castellano) ye una localidat d'a provincia de Zaragoza, situada en a Comarca Central. A suya poblaci\u00f3n ye de habitants, en una superficie de 16,95\u00a0km\u00b2.\nCheograf\u00eda.\nYe situada sobre materials cuaternarios d'o r\u00edo Ebro.\nHistoria.\nOs textos d'os sieglos XII-XIII mencionan nom\u00e1s o toponimo simple \"Alfind\u00e9n\". En o termin de la Pobla d'Alfind\u00e9n bi ha una partida clamada \"Alfind\u00e9n\" con as enrunas de l'antiga poblaci\u00f3n. Por lo que pareix dimpu\u00e9s d'a reconquiesta la chent se'n fue a vivir t'a zona plana actual.\nLuengas y parlas.\nLa luenga tradicional de La Pobla d'Alfind\u00e9n ye lo castellano d'Arag\u00f3n, con substrato en l'aragon\u00e9s de la val d'Ebro que se charraba en la baixa Edat Meya. Bi ha aragonesismos vistables en la microtoponimia en palabras como \"gallipuente\".\nEsporte.\nO f\u00fatbol ye representau en ista localidat con l'Agrupaci\u00f3n Deportiva Alfind\u00e9n."}
{"id": "14015", "revid": "610", "url": "https://an.wikipedia.org/wiki?curid=14015", "title": "Cuart de la Uerba", "text": "Cuart de la Uerba (\"Cuarte de Huerva\" en castellano) ye una localidat y municipio aragon\u00e9s situau a lo sud de la Comarca Central, en la provincia de Zaragoza.\nLa suya poblaci\u00f3n ye de habitants, en una superficie de 8,9 km\u00b2.\nCheograf\u00eda.\nLa localidat de Cuart de la Uerba ye situada a 299 metros d'altaria dencima de lo livel d'a mar, a una distancia de 6 km de la ciudat de Zaragoza, la capital de las suyas comarca y provincia y d'Arag\u00f3n.\nLa part viella ye en un mont chesoso con cima en la talaya de Cuart. En los tiempos de bambolla immobiliaria de Zaragoza (primera decada de lo sieglo XXI), lo desembolique urb\u00e1n rapido y no controlau ni res ha feito que s'haiga formau una zona nueva en lo mesmos cauz y cono de dechecci\u00f3n d'una rambla y por la mesma ribera de la Uerba, en zonas de claro risgo d'inundacions, (y d'inundacions lampedo). Tami\u00e9n han construito casas baixo cinglos chesosos, con claro risgo d'esbalzadas.\nToponimia.\nDe lo lat\u00edn \"Quartus\", que indica que i yera lo miliario \"Quartus\" de la \"Via Romana Laminium\" dende Zaragoza. Lo emplego de \"Cuarto\" como microtoponimo se troba a sob\u00e9n en la val d'Ebro, pero con atro significau, como los terrenos que salen de dividir una zona pa vender las pasturas: \"Cuartillo de las Cabras\" (Andosiella), \"Cuarto Chico\" (Cadreita), \"Cuarto la Carne\" (Pedrola), \"Cuartos\" (Zaragoza), \"Cuarto\" (Fuents d'Ebro), \"Cuartona\" (Viliella d'Ebro).\nEn lo periodo andalus\u00ed ye documentau como \"Qwart\" con la categor\u00eda de \"tali\" (\"talaya\"). L'autor Ibn Hayyan feba menci\u00f3n que se trobaba a \"4 millas de Saraqusta\".\nEn 1180 ya ye documentau como \"Cuart\", pero en textos latinos de lo monesterio de Veruela de 1247 ye mencionau como \"Cuarto\": \"castrum et villam de Cuarto\". Bi n'ha referencias como \"Cuart de la ribera de la Huerva\" (1361):\nLa denominaci\u00f3n \"Cuarte de la Huerva\" ha teniu uso en castellano encara en 1847.\nBi ha microtoponimos intresants en aragon\u00e9s como \"El flum\"."}
{"id": "14016", "revid": "401", "url": "https://an.wikipedia.org/wiki?curid=14016", "title": "Cadret", "text": "Cadret (\"Cadrete\" en castellano) ye una localidat y municipio aragon\u00e9s situato a 12\u00a0km a lo sud de Zaragoza (Comarca Central, provincia de Zaragoza, Espanya) en o eixe d'a Uerba. Fa muga con as poblacions de Cuart de la Uerba y Mar\u00eda de Uerba y con o barrio zaragozano de Casablanca.\nTien una poblaci\u00f3n de en una superficie de 11,9 km\u00b2, con una densidat de poblaci\u00f3n de hab/km\u00b2.\nCheograf\u00eda.\nA localidat de Cadret ye situata en a ripa dreita d'a Uerba, estreito, seguindo o r\u00edo, en o piet d'un mont a on bi ha un castiello, a 304 metros d'altaria sobre o ran d'a mar.\nEtimoloch\u00eda.\nBi ha tres hipotesis sobre l\u2019orichen d\u2019o nombre. A primera diz que ye d\u2019orichen prerromano con o significau de \"roca calsina\" A segunda diz que l\u2019orichen ye a parola arabe \"Quadrit\". A zaguera diz que o suyo orichen ye en o latin vulgar \"cateracta\", que bien d\u2019o latin clasico \"cataracta\", que quier dicir \"blinco d\u2019augua\"."}
{"id": "14017", "revid": "41", "url": "https://an.wikipedia.org/wiki?curid=14017", "title": "Mar\u00eda de la Uerba", "text": "Mar\u00eda de la Uerba (\"Mar\u00eda de Huerva\" en castellano) ye una localidat y municipio aragon\u00e9s situato a lo sud d'a Comarca Central.\nA suya poblaci\u00f3n ye de 5.550 habitants (2016), en una superficie de 108,09 km\u00b2, con una densidat de poblaci\u00f3n de 48,70 hab/km\u00b2.\nCheograf\u00eda.\nA localidat de Mar\u00eda de la Uerba ye situata a 343 metros d'altaria sobre o livel d'a mar, en a cuenca d'a Uerba, mas luent d'o r\u00edo que atros lugars d'a comarca, porque ye en una plana con cierta elevaci\u00f3n respecto a lo r\u00edo, en a parte ezquierda.\nMar\u00eda de la Uerba se troba a una distancia de 16 km d'a ciudat de Zaragoza, a capital d'a suya comarca, d'a suya provincia y d'Arag\u00f3n.\nAm\u00e1n de Mar\u00eda i heba situato un lugar clamato \"Novals\" en 1218.\nNombre.\nDe l'arabe \"al-Marya\"."}
{"id": "14019", "revid": "38885", "url": "https://an.wikipedia.org/wiki?curid=14019", "title": "Gan", "text": ""}
{"id": "14020", "revid": "41", "url": "https://an.wikipedia.org/wiki?curid=14020", "title": "Esera", "text": ""}
{"id": "14022", "revid": "401", "url": "https://an.wikipedia.org/wiki?curid=14022", "title": "Baixo Ebro", "text": "O Baixo Ebro (\"Baix Ebre\" en catal\u00e1n) ye una comarca de Catalunya, situata en a provincia de Tarragona. Muga a lo norte con o Baix Camp, a Ribera d'Ebre y la Terra Alta, a l'este con a mar Mediterranio, a lo sud con a comarca d'o Montsi\u00e0 y a l'ueste con a Tierra Alta. Forma parti d'as Tierras de l'Ebro.\nTien una superficie de 991,6\u00a0km\u00b2 y a suya poblaci\u00f3n (2005) ye de 74.962 habitants. A forman 14 municipios y a suya capital administrativa ye a bimilenaria Tortosa, antiga Dertosa."}
{"id": "14024", "revid": "610", "url": "https://an.wikipedia.org/wiki?curid=14024", "title": "Chaime II d'Arag\u00f3n", "text": "Chaime II d'Arag\u00f3n (Valencia, 10 d'agosto de 1267 - \u2020Barcelona, 2 de noviembre de 1327) esti\u00f3 rei d'Arag\u00f3n y Sicilia entre 1291 y a suya muerte.\nSegundo fillo de Pero III y d'a suya muller Gonstanza II de Sicilia, de su pai hered\u00f3 lo reino de Sicilia en 1285. Redot\u00f3 a lo suyo competidor Carlos d'Anch\u00fa, de qui a flota esti\u00f3 estricallata en mas d'una batalla por l'amirant aragon\u00e9s Rocher de Lauria. Conqueri\u00f3 Calabria y as islas d'o golfo de N\u00e1pols.\nLo empentoron pa que luitase contra os templers. Luit\u00f3 contra a bail\u00eda templera de Castellot, uno d'os nuclios templers que mas resistioron. Sindembargo crey\u00f3 a orden de Montesa con repuis de l'antiga orden templera.\nDescendencia.\nElabor\u00f3 una politica de vinclos matrimonials con a familia reyal castellana, pero no dio los resultatos esperatos. A filla de Sancho IV feba part d'o tracto y, encara con 8 anyatas d'edat, fue ninviata t'a Arag\u00f3n pa casar-se con Chaime II. Manimenos tres anyatas dimpu\u00e9s la tornoron ta Castiella, pus o papa Bonifacio VIII con concedi\u00f3 a dispensa matrimonial.\nSe cas\u00f3 cuatro vegatas: con Isabel de Castiella, Blanca de N\u00e1pols, Mar\u00eda de Chipre y Elisenda de Moncada. No teni\u00f3 descendencia que con a segunda muller, Blanca de N\u00e1pols, naixendo diez fillos:"}
{"id": "14025", "revid": "610", "url": "https://an.wikipedia.org/wiki?curid=14025", "title": "Reino de Mallorca", "text": "O Reino de Mallorca fue creyato por Chaime I Lo Conqueridor. Dimpu\u00e9s de la muerte d'o suyo primochenito Alifonso, escribi\u00f3 un testamento en 1262 que creyaba o reino ta ceder-le-ne a lo suyo fillo Chaime. Ista disposici\u00f3n se manteni\u00f3 mientres os succesivos testamentos de traza que cuan Chaime I muere en 1276, a Corona d'Arag\u00f3n pas\u00f3 a las mans d'o suyo fillo mayor Pero, dito \"Pero lo Gran\". O reino de Mallorca pas\u00f3 a Chaime, qui reinar\u00eda con o nombre de Chaime II. Iste mesmo testamento tami\u00e9n deciba que o rei de Mallorca ser\u00eda vasallo d'o rei d'Arag\u00f3n.\nO reino yera formato por as islas Balears: Mallorca, Menorca (encara baixo lo poder d'un rei musulm\u00e1n encara que heba de pechar treudos dende 1231), Ibiza y Formentera. O rei tami\u00e9n yera sinyor d'os condatos d'o Rosell\u00f3n y la Cerdanya y los territorios que Chaime I conservaba en Occitania (a sinyor\u00eda de Montpeller, o vizcondato de Carlades y a baron\u00eda d'Omelades)."}
{"id": "14026", "revid": "610", "url": "https://an.wikipedia.org/wiki?curid=14026", "title": "Parque Natural d'as Vals Occidentals", "text": "O Parque Natural d'as Vals Occidentals ye o zaguero parque natural creyato en Arag\u00f3n, o 27 d'aviento de 2006. Situato en o norueste d'Arag\u00f3n, en a comarca d'a Chacetania. Tien 27.073 hectarias de superficie que s'estendillan por os municipios d'Ans\u00f3, Val d'Echo, Arag\u00fc\u00e9s de lo Puerto, A\u00edsa y Borau y as mancomunidaz forestals de Arag\u00fc\u00e9s-Chasa y Ans\u00f3-Fago. Existe am\u00e1s una Zona Periferica de Protecci\u00f3n de 7.335 ha.\nO parque muga con Francia a o norte y con Navarra a l'ueste, estendillando-se por as cabeceras d'os r\u00edos Veral, Arag\u00f3n Subord\u00e1n, Osia, Estarr\u00fan y Lubierre.\nSe pueden trobar en o parque molimentos megaliticos que amostran a presencia de l'hombre en istas tierras dende tiempos prehistoricos. En a Edat Meya yera un important paso d'o cam\u00edn de Sant Chaime, aprofitando l'antiga calzada romana que i pasaba.\nCheoloch\u00eda.\nS'incluyen a versant norte d'a Sierra Vernera, o Castiello d'Acher, Acherito, Aguatuerta y l'ib\u00f3n d'Estaners. Os picos mas destacatos son o Bixaur\u00edn, o Esper, a Meseta d'os Tres Reis, a Penya Forca y o Ezcaurri. Tami\u00e9n fa parte d'o parque a foz de Boca de l'Infierno en a val d'Echo. L'altaria maxima d'o Parque ye o Bisaur\u00edn con 2.670 m. y a minima son os 900 m.\nBi ha representaci\u00f3n d'as unidaz conoixitas como \"Pireneu axial\" y de \"sierras pirenencas interiors\". O Pireneu Axial d'este parque natural corresponde a almendrons, piedras d'arena y archilas royencos d'edat permo-triasica conoixitos como \"molasas tardiherzinicas\" u \"permotr\u00edas\". Son bien vistables en a zona d'Aguatuerta. As sierras pirenencas interiors presentan materials sobre tot calsinosos d'edaz entre o Cretacio superior y o Eoceno con altarias importants a causa d'haber-se apilato uns cuantos cabalgamientos, cadag\u00fan con unas cuantas series de plegos bien vistables. Os plegos abundan en Sierra Vernera y Penya Forca y a vegatas han esdeveniu sinclinals pendius, como podemos veyer en a mesma Sierra Vernera y en o Castiello d'Acher.\nEntre as suyas formacions cheolochicas destacan los fenomenos karsticos (crepas, fovetas, foces) y cheleras d'o Cuaternario, trobando-se vals en U y ibons. Destacan Auguas Tuertas y o Castiello d'Acher.\nFauna.\nA fauna mas destacable incluye especies en periglo d'extinci\u00f3n como l'onso (\"Ursus arctos\") u o debantag\u00fcesos (\"Gyapetus barbatus\") y atras como a loira (\"Lutra lutra\"), o milano reyal (\"Milvus milvus\"), l'aur\u00f3n (\"Tetrao urogallus aquitanicus\") y a rana pirenenca (\"Rana pyrenaica\").\nFlora.\nRespective a la flora, o Parque ye a millor muestra de selvas mixtas eurosiberianas en Arag\u00f3n, prencipalment abetals (o mayor d'Arag\u00f3n) y fabars. Tami\u00e9n bi ha pinars y caixicars y matullars de buixos. En total bi ha 1200 especies vechetals, estando-ne 232 consideratas raras y 7 endemicas. Entre as suyas selvas destacan Gamueta, Oza y Linza.\nAtras figuras de protecci\u00f3n.\nCoinciden en parti con o Parque Natural atras feguras de protecci\u00f3n:"}
{"id": "14027", "revid": "401", "url": "https://an.wikipedia.org/wiki?curid=14027", "title": "Muisca", "text": "Muisca fa referencia a la naci\u00f3n d'a cultura chibcha que form\u00f3 a Confederaci\u00f3n Muisca trobata por os espanyols en tiempos d'a conquista d'a parti central de l'actual Colombia en l'anyo 1537.\nEn realidat os muisca yeran dos confederacions: os \"Hunza\", con o Zaque como sobir\u00e1n, y os \"Bacat\u00e1\", que teneban como sobir\u00e1n o Zipa. As dos confederacions yeran situatas en os mudernos departamentos de Cundinamarca y Boyac\u00e1, en l'altipl\u00e1n Cundiboyacense adintro d'a cordelera d'os Andes."}
{"id": "14028", "revid": "610", "url": "https://an.wikipedia.org/wiki?curid=14028", "title": "Nacionalismo bret\u00f3n", "text": "O nacionalismo bret\u00f3n ye un nacionalismo d'a tradicional provincia de Bretanya en Francia. Bretanya ye considerata una d'as seis nacions celtas (chunto a Cornualla, Irlanda, Galas, a Isla de Man y Escocia). Como a mayoria d'os nacionalismos combina la politica con actividaz culturals.\nAs aspiracions politicas d'o nacionalismo bret\u00f3n son o dreito d'autodeterminaci\u00f3n, a independencia respecto de Francia y tener mas poder en os organismos internacionals.\nO nacionalismo cultural bret\u00f3n incluye un component ling\u00fcistico mui important, con a igualdat d'os fablants de bret\u00f3n y gal\u00f3 respecto d'os fablants de franc\u00e9s en a rechi\u00f3n. En bels casos extremos, se demanda reemplazar a o franc\u00e9s. Tami\u00e9n quieren una recuperaci\u00f3n d'a tradici\u00f3n, d'a musica y d'os simbols bretons y a unidat con a resta d'as rechions celtas."}
{"id": "14029", "revid": "610", "url": "https://an.wikipedia.org/wiki?curid=14029", "title": "Nacionalismo gal\u00e9s", "text": "O nacionalismo gal\u00e9s ye un movimiento que se faci\u00f3 popular en o sieglo XIX y a lo largo d'o sieglo XX. Cheneralment quier a independencia de Galas drento d'o Reino Uniu (que Galas siga un estato libre asociato a o Reino Uniu con a posibilidat d'a independencia total) u fuera d'\u00e9l."}
{"id": "14030", "revid": "610", "url": "https://an.wikipedia.org/wiki?curid=14030", "title": "Nacionalismo quebequ\u00e9s", "text": "O nacionalismo quebequ\u00e9s ye un movimiento nacionalista contemporanio en a provincia de Quebec (que fa parte politicament d'o Canad\u00e1), resultato d'a evoluci\u00f3n u maturaci\u00f3n d'os nacionalismos baixo-canadiense y franco-canadiense. Habendo d'evolucionar en una America anglesa y con atra cultura diferent francofona, o nacionalismo en Quebec se torn\u00f3 en un sentimiento de diferencia frent a l'atra cultura y una tornata a las radices francesas.\nEncara cuan en a primera metat d'o sieglo XX o nacionalismo quebequ\u00e9s puede considerar-se como un movimiento d\u00e9bil, as eleccions de 1962 significoron un claro trunfo ta os partidarios d'una mayor autonom\u00eda en o seno d'a confederaci\u00f3n, tendencia que s'afirm\u00f3 posteriorment.\nPor atro canto os grupos independentistas que destacoron en os anyos 1960 no consiguioron de consolidar-sen de tot, anque recibioron una notable empent\u00f3n dezaga d'a vesita de Charles de Gaulle a Quebec (chulio-agosto de 1967). L'actividat d'os separatistas deriv\u00f3 allora en accions terroristas, como lo secuestro y l'asesinato d'o ministro de Treballo y vice-primer ministro Pierre Laporte, realizato por o Frent de Liberaci\u00f3n de Quebec (\"Front de Lib\u00e9ration du Qu\u00e9bec\", FLQ). Iste mismo anyo, o Gubierno federal de Canad\u00e1 acept\u00f3 lo franc\u00e9s como luenga co-oficial en Quebec t'aturar a corrient nacionalista.\nEn as eleccions de 1973, ganatas por o Partiu Liberal de Quebec (\"Parti Lib\u00e9ral du Quebec\", PLQ), o recient creyato Partiu Quebequ\u00e9s (\"Parti Qu\u00e9b\u00e9cois\", PQ) consigui\u00f3 lo 30% d'os votos, y vencerba posteriorment en as eleccions de noviembre de 1976."}
{"id": "14031", "revid": "41", "url": "https://an.wikipedia.org/wiki?curid=14031", "title": "Parlas d'o Guadalop-Mezqu\u00edn", "text": "As parlas d'o Mezqu\u00edn-Guadalop son a forma d'o catal\u00e1n charratas en lugars orientals d'a comarca d'o Baixo Arag\u00f3n y en Val Chunquera, (en a comarca d'o Matarranya).\nYe un catal\u00e1n nordoccidental de transici\u00f3n enta o valenciano con caracters muito insolitos que cuasi no se troban fuera d'a redolada, u que si se troban, se troban en Ribagorza, muito luent.\nA presencia de catalanoparlants en este territorio se remonta por o menos a l'anyo 1185, cuan Alifonso II don\u00f3 Camar\u00f3n, Mont-royo y atros lugars d'a redolada a l'arcebispe de Tarragona pa que los repoblase. Vinioron dimpu\u00e9s repobladors catalans, beluns d'\u00e9ls de Montblanc y la redolada de Tarragona.\nOs caracters d'o catal\u00e1n local son producto d'a evoluci\u00f3n en una zona que nunca no ha tenito institucions catalanas, con centros administrativos y economicos castellanoparlants. O solo contacto historico con atras zonas catalanoparlants son as relacions personals con a comarca d'o Matarranya y con a comarca de los Puertos, que son en cheneral menos importans que con Lo Mas de las Matas, Alcorisa, Calanda, Torrociella d'Alcanyiz, Castelser\u00e1s u Alcanyiz. Moriella yera un centro comercial muito important dica fa un sieglo u dos."}
{"id": "14032", "revid": "610", "url": "https://an.wikipedia.org/wiki?curid=14032", "title": "Independentismo escoc\u00e9s", "text": "O independentismo escoc\u00e9s ye un movimiento politico escoc\u00e9s surchito en 1707 que quier a secesi\u00f3n d'Escocia d'o Reino Uniu y a suya transformaci\u00f3n en un estato independient.\nIdeoloch\u00eda.\nAs demandas d'os escoceses por a independencia se basan en a ideya de que Escocia, como una naci\u00f3n con una cultura y identitat diferents a la anglesa, puede separar-se d'o Reino Uniu y tornar a estar independient como enantes de 1707.\nA luita por l'autogobierno.\nDende meyatos d'o sieglo XIX apareixi\u00f3 un movimiento por l'autogobierno que buscaba la devoluci\u00f3n d'o control sobre os afers escoceses ta Escocia, pero o refirme a la independencia no plegar\u00e1 dica os anyos vint d'o sieglo XX.\nA demanda d'a creyaci\u00f3n d'una \"Asamblea Escocesa\" fue iniciata en 1853 por un organismo cercano a o Partiu Conservador y pronto recibi\u00f3 tami\u00e9n o refirme d'o Partiu Liberal, pero no fue considerato bella cosa prioritaria, y cuan a propuesta d'autogobierno escocesa fue presentata a o Parlamento de Westminster en 1913, o suyo tramite fue interrumpito por a Primera Guerra Mundial. O nuevo Partiu Laborista comparti\u00f3 a postura d'o Partiu Liberal respecto a l'autogobierno, pero teneban atras prioridaz y a suya politica cambe\u00f3 en as eleccions chenerals d'o Reino Uniu de 1945. En 1974 a politica laborista torn\u00f3 a refirmar l'autogubierno escoc\u00e9s, subchecto a refer\u00e9ndum.\nDende 1934, o nacionalismo escoc\u00e9s se troba mas que mas representato por o \"Scottish National Party\", qui teni\u00f3 o suyo primer representant en a Cambra d'o Comuns d'o Parlamento britanico en 1967, y en as eleccions de marzo de 2007 gan\u00f3 por primera vegata (con mayor\u00eda simpla as eleccions a o Parlamento d'Escocia, ganando por mayor\u00eda absoluta en as eleccions d'o 5 de mayo de 2011, a primera vegata que un partiu plega a tener una mayor\u00eda absoluta en o Parlamento."}
{"id": "14033", "revid": "610", "url": "https://an.wikipedia.org/wiki?curid=14033", "title": "Luengas uralicas", "text": "As luengas uralicas forman una famila ling\u00fcistica d'alto u baixo 30 luengas fablatas por unos 20 millons de personas l'aria nororiental d'Europa y en l'aria noroccidental de Siberia, en forma d'enclaus entre luengas d'atras familias d'implantaci\u00f3n mas recient, fuera de l'hongaro, que se charra fuera d'esta aria, por migracions altomeyevals. O nombre d'a famila fa referencia a la suposata cuna d'istas am\u00e1n d'os Urals\nPa\u00edses an bi ha un numero important de fablants de luengas uralicas incluyen Estonia, Finlandia, Hongr\u00eda, Rusia, Noruega y Suecia. As luengas uralicas mas relevants por os suyo numero de fablants y identidat nacional, son o estonio, o fin\u00e9s y l'hongaro."}
{"id": "14034", "revid": "610", "url": "https://an.wikipedia.org/wiki?curid=14034", "title": "Franco renano", "text": "O franco renano ye un dialecto de l'alem\u00e1n central occidental. Formau por os dialectos chermanicos d'as rechions de l'ueste d'os estaus alemans d'o Sarre, Renania-Palatinato y Hesse. Tami\u00e9n se charra en Lorena en o nord-este de Francia, en o este d'o departamento de Mosela y en a parte norte d'Alsacia en o departamento d'o Baixo Rin."}
{"id": "14036", "revid": "69718", "url": "https://an.wikipedia.org/wiki?curid=14036", "title": "Botorrita", "text": "Botorrita ye una localidat y municipio aragon\u00e9s situata a lo sud d'a Comarca Central y provincia de Zaragoza.\nA suya poblaci\u00f3n ye de 488 habitants (INE 2019), en una superficie de 19,8 km\u00b2, con una densidat de poblaci\u00f3n de 25,56 hab/km\u00b2.\nCheograf\u00eda.\nYe situata en a cuenca d'a Uerba, am\u00e1n d'o r\u00edo, a 394 metros d'altaria sobre o livel d'a mar y a una distancia de 22 km d'a ciudat de Zaragoza, capital d'a suya comarca, provincia y d'Arag\u00f3n.\nHistoria.\nYe l'antiga \"Contrebia Belaisca\". Os belaiscos yeran celtibers sozmesos a os ibers sedetans. Son famosos os bronzes de Botorrita, escritos en o sieglo I aC, en una primera fase de romanizaci\u00f3n, cuan s'emplegaban por escrito encara as lenguas prerromanas, n'este caso o celtiberico, en alfabeto iberico. Os repuis trobatos en as escavacions se troban en o Museu de Zaragoza."}
{"id": "14039", "revid": "41", "url": "https://an.wikipedia.org/wiki?curid=14039", "title": "Indoeuropeu", "text": ""}
{"id": "14040", "revid": "69718", "url": "https://an.wikipedia.org/wiki?curid=14040", "title": "Galas", "text": "O pa\u00eds de Galas (en gal\u00e9s \"Cymru\", en angl\u00e9s \"Wales\") ye una d'as nacions que forman o Reino Uniu. Ye situato a l'ueste d'a isla de Gran Bretanya y tien una poblaci\u00f3n total de 3,1 millons de personas. A capital y ciudat mas gran ye Caerdydd u \"Cardiff\" (305.000 habitants).\nOs ciudadans de Galas esleyen representants a l'Asamblea Nacional galesa y a o Parlamento britanico de Londres. O chefe d'o gubierno en Galas ye o Primer ministro (\"First Minister\").\nToponimia.\n\"Wales\" provien d'o etnonimo \"walhos\" con o que os pueblos chermanicos denominaban a los galos primero, a los galorromanos dimpu\u00e9s y a la fin a toz os pueblos romanizatos de l'Imperio Romano. Esta denominaci\u00f3n se remonta a los antigos volcos centroeuropeus, un d'os primers pueblos celtas que se troboron os chermans en a suya expansi\u00f3n enta lo sud.\nO exotoponimo \"Galas\" ye bien documentato en textos medievals aragoneses y navarros, y coincide con o exotoponimo en occit\u00e1n d'on talment ye preso:\nO nombre clasico de Galas ye \"Cambria\" y lo trobamos en a \"Grant Cronica d'Espanya\", compilaci\u00f3n historica de Chuan Ferr\u00e1ndez d'Heredia:\nClima.\nGalas ye en l'aria atemperada d'Europa. Tien un clima maritimo cambiant y ye un d'os pa\u00edses mas humidos d'Europa. L'orache en Galas gosa estar nuble, humido y ventolero, con veranos calidos y hibiernos templaus. Os largos d\u00edas de verano y los curtos d\u00edas d'hibierno pueden explicar-se per as suyas latituz. O clima en a costa sud ye considerablement mas templau que en a resta d'o pa\u00eds a resultas d'as calidas corrients marinas."}
{"id": "14041", "revid": "3972", "url": "https://an.wikipedia.org/wiki?curid=14041", "title": "Pa\u00eds de Gales", "text": ""}
{"id": "14042", "revid": "3972", "url": "https://an.wikipedia.org/wiki?curid=14042", "title": "Cymru", "text": ""}
{"id": "14048", "revid": "610", "url": "https://an.wikipedia.org/wiki?curid=14048", "title": "Isla de Man", "text": "A Isla de Man (\"Ellan Vannin\" en man\u00e9s, \"Isle of Man\" en angl\u00e9s) ye una chicota isla d'a mar d'Irlanda que forma, con a isla de Gran Bretanya, a isla d'Irlanda y atras islas, l'archipelago d'as Islas Britanicas. Perteneixe a la Corona d'o Reino Uniu (\"British Crown Dependency\"), y no dep\u00e9n asinas formalment d'o Reino Uniu (ni tampoco fa parte formalment d'a Uni\u00f3n Europea). A isla ti\u00e9n una superficie de 572 km\u00b2 y una poblaci\u00f3n de 80.000 habitants, alto u baixo. L'himno nacional ye \"O halloo nyn ghooie\" composato por William Henry Gill (1839-1923).\nParla.\nTradicionalment se i charraba o man\u00e9s, si bien o suyo zaguer fablant nativo mori\u00f3 en 1974, y agora i domina l'angl\u00e9s (a tamas d'os intentos de revivir-la).\nHistoria.\nEn a Edat de Fierro y en primer\u00edas de l'Edat Meya esti\u00f3 un territorio purament celta, encara que cuan i plegoron os vikingos establioron o Reino de Man y as Islas con muita influencia d'os anglo-saxons. O sistema politico que i establioron se basaba en o dito \"Tynwald\", que hue contina existindo, esdevenindo asinas o Parlamento mas antigo d'o mundo.\nCultura.\nOs maneses tienen una tradici\u00f3n cultural mixta celta y escandinava. Se considera que Man fa parte d'as ditas \"Nacions celtas\", con Irlanda, Cornualla, Irlanda, Bretanya, Escocia y Galas.\nEsporte.\nA competici\u00f3n mas destacata d'a isla ye a TT Isla de Man, que ye una cursa motociclista considerata d'as mas periglosas d'o mundo con mas de 200 muertos mientres as suyas edicions. Ista cursa principi\u00f3 a fer-se en l'anyo 1907 y esti\u00f3 puntuable ta o Campionato d'o Mundo de Motociclismo dende l'anyo 1946 dica 1976 ininterrumpidament."}
{"id": "14049", "revid": "401", "url": "https://an.wikipedia.org/wiki?curid=14049", "title": "Nacionalismo corso", "text": "O nacionalismo corso ye un movimiento nacionalista que esfiende a libertat d'o pueblo corso y a suya constituci\u00f3n en un estato sobir\u00e1n aintro d'Europa, Corcega, reconoixita como una naci\u00f3n. Ye un movimiento renaixito dende os anyos 1960, en plegar a la isla muitos antigos colons franceses que heban albandonato as antigas colonias francesas en plegar istas a la suya independencia.\nBi ha muitos movimientos nacionalistas corsos como son:"}
{"id": "14051", "revid": "3972", "url": "https://an.wikipedia.org/wiki?curid=14051", "title": "Lonchit\u00fa", "text": ""}
{"id": "14052", "revid": "41", "url": "https://an.wikipedia.org/wiki?curid=14052", "title": "Latit\u00fa", "text": ""}
{"id": "14055", "revid": "3972", "url": "https://an.wikipedia.org/wiki?curid=14055", "title": "Parque Nacional d'Ordesa e Mon Perdiu", "text": ""}
{"id": "14056", "revid": "610", "url": "https://an.wikipedia.org/wiki?curid=14056", "title": "Maganza", "text": "Maganza (en alem\u00e1n \"Mainz\", en lat\u00edn \"Moguntiacum\") ye una ciudat alemana, capital d'o estado federal de Renania-Palatinato. Maganza ye localizata a l'atro canto d'o r\u00edo Rin en frent de Wiesbaden.\nAlcaldes.\nLista d'alcaldes democraticos dende 1945:"}
{"id": "14057", "revid": "610", "url": "https://an.wikipedia.org/wiki?curid=14057", "title": "Landshut", "text": "Landshut (en bavaro \"Landsad\" u \"Landshuad\") ye una ciudat independient d'o estato alem\u00e1n de Bavera, a o canto d'o r\u00edo Isar. Ye a capital d'a Baixa Bavera, una d'as siet rechions admenistrativas en as que se divide o estato bavaro. Tien alto u baixo una poblaci\u00f3n de 60.000 habitants, lo que la fa a segunda ciudat mas gran de l'este de Bavera, dimpu\u00e9s de Ratisbona.\nDebito a o suyo caracteristico escudo d'armas, en ocasions ista ciudat ye dita \"A ciudat d'os tres cascos\" (en alem\u00e1n \"Dreihelmenstadt\"). A ciudat goza d'una importancia nacional debito a la suya arquitectura gotica, como o Castiello de Trausnitz, u a Ilesia de Sant Mart\u00edn considerata como a torre de ladriello mas alta d'o mundo."}
{"id": "14058", "revid": "401", "url": "https://an.wikipedia.org/wiki?curid=14058", "title": "Mozota", "text": "Mozota ye una localidat y municipio aragon\u00e9s situata a lo sud d'a Comarca Central (provincia de Zaragoza).\nA suya poblaci\u00f3n ye de 128 habitants(2005), en una superficie de 868 km\u00b2, con una densidat de poblaci\u00f3n de 13,48 hab/km\u00b2.\nCheograf\u00eda.\nA localidat de Mozota ye situata en a cuenca d'a Uerba, en a ripa dreita, a 396 metros d'altaria sobre o livel d'a mar, a una distancia de 25 km d'a ciudat de Zaragoza, que ye a capital d'a suya comarca, d'a suya provincia y d'Arag\u00f3n."}
{"id": "14059", "revid": "610", "url": "https://an.wikipedia.org/wiki?curid=14059", "title": "Muel", "text": "Muel ye un municipio de la provincia de Zaragoza, situau en la comarca de lo Campo de Carinyena. La suya poblaci\u00f3n ye de habitants, en una superficie de 79,28 km\u00b2 y una densidat de poblaci\u00f3n de hab/km\u00b2.\nToponimia.\nLo toponimo \"Muel\" se puede interpretar como una forma apocopada d'un hipotetico *\"Muelo\", diferenciaci\u00f3n morfosemantica de \"Muela\". La mesma palabra se torna a trobar en la microtoponimia en localidaz como Epila (\"Barranco de Muel\"), Escatr\u00f3n (\"Encima de Muel\"), y talment Alcanyiz (\"Val Muel\").\nMicrotoponimos.\nEn microtoponimia actual se puede trobar toponimos como \"Aguadillo\", \"Agudillo\", \"Aguila\", \"Ara\u00f1ales\", \"ara\u00f1ales de Muel\", \"Arpayon\", \"Aspro\", \"Balda la Torrubia\", \"Valluenga\", \"Balsa Cachetas\", \"Balsa de Escol\u00e1stica\", \"Balsa de la Royuela\", \"Balsa del Camorra\", \"Balsa del Corral\", \"Balsa del Corral Nuevo\", \"Balsa del Gamonal\", \"Balsa de los Boqueros\", \"Balsa del Puerto\", \"Balsa de Matiicas\", \"Balsa de Minyona\", \"Balsa de Mitiicas\", \"Balsa la Torrubia\", \"Balsete del Campillo\", \"Balsete de Penya Enroque\", \"Balsete Nuevo\", \"Balsete Royo\", \"Balseto Nuevo\", \"Barranco Colmenar\", \"Barranco Cortante\", \"Barranco de la Dehesica\", \"Barranco de Las Mulas\", \"Barranco de Torrubia\", \"Barranco de Valhondo\", \"Barranco Higueras\", \"Barranco La Balsa\", \"Barranco Moj\u00f3n\", \"Barranco Salado\", \"Barranco Salao\", \"Barranco Tollo\", \"Barranco Torrubia\", \"Barranco Valhondo\", \"Boqueras\", \"Cabanya Almal\u00e9\", \"cabecico Norias\", \"cabecico Norte\", \"cabezo Alto\", \"cabezo de las Zorras\", \"cabezo del Cuervo\", \"cabezo de Sant Roque\", \"cabezo Morico\", \"cabezo Muel\", \"cabezo Torre\", \"Caleja\" / \"Calleja\", \"camino Aspro\", \"camino Capiscol\", \"campo de Francho\", \"campo d'el Lugar\", \"Capiscol\", \"Casa de la Heredad\", \"Cascajar\", \"Cascajos\", \"Caseta Celusia\", \"Caseta del Boquero de la Torre\", \"Caseta d'el Gamonal\", \"Caseta de los Metilos\", \"muela de la Cativiela\", \"Cebaderas\", \"Celus\u00eda\", \"Cerrada\", \"Cerrado de La Casilla de Rita\", \"Cerro de la Torre\", \"Colmenar\", \"Cordel de la Torrubia\", \"Cordel de Mozota\", \"Corralaz\", \"Cruz de Marquino\", \"Cruz Marquico\", \"Cuarto del Agudillo\", \"Cuesta Capiscol\", \"Cuesta Capriscol\", \"Dehesa de la Plana de la Muela\", \"Dehesa del Capit\u00e1n\", \"Dehesa del Ibar\", \"Dehesa del Pitarco\", \"Dehesa La Capitana\", \"El Bals\u00f3n\", \"El Barranquillo\", \"El Cabezo\", \"El Camorra\", \"El Campillo\", \"El Cerrau\", \"El Gamonal\", \"El Moj\u00f3n\", \"El Morico\", \"El Ojo\", \"El Palomar\", \"El Pay\u00f3n\", \"El Pinar\", \"El Pindango\", \"El Pintau\", \"El Puntarr\u00f3n\", \"El Sill\u00f3n\", \"El Soto\", \"El Tollo\", \"El Varcebillo\", \"Eras Altas\", \"Eras Bajas\", \"Espartal\", \"Francho\", \"Gamonar\", \"Hoya La Virgen\", \"Hoyas de La Torre\", \"Huerta Alta Dehesica Lado Las Viudas\", \"Huerta Alta Tabla Las Franjas\", \"Huerta Baja\", \"Huerta Mozota\", \"Huerta Royal\", \"Huerto del Hospital\", \"Ibar\", \"Juncalico\" o \"Huerta Alta\", \"Juncarico\", \"Junquera\", \"La Talaya\", \"La Balsa\", \"La Canaleja\", \"La Cueva\", \"La Dehesica\", \"Ladera Balsa\", \"Lado de Viudos\", \"Lado Viudas\", \"La Ferruza\", \"La Heredad\", \"La Huerta Alta\", \"La Morusa\", \"La Pinosa\", \"Laras\", \"La Roda\", \"Las Canales\", \"Las Carrasquillas\", \"Las Galorchas\", \"Las Hoyas\", \"Las Laderas\", \"Las Norias\", \"Las Pedrosas\", \"Las Planas\", \"Las Suertes\", \"loma Cortada\", \"Los Boqueros\", \"Los Boqueros de Balsa\", \"Marranilla\", \"Matiicas\", \"Minyona\", \"Minyora Campillo\", \"Olmeda\", \"Pando\", \"Pasa Maneros\", \"Paso\", \"paso Corral Viejo\", \"paso La Marranilla\", \"Pelacuartos\", \"penya de l'Aguila\", \"penya Roque\", \"penya Sant Roque\", \"pinar Luises\", \"pinar Valhondo\", \"Pitarco\", \"plana de La Balsa\", \"plana de la Muela\", \"plana de la Royuela\", \"plana de la Hiedra\", \"plana d'el Moro\", \"plana del Tio Vicente\", \"plana de Manolo\", \"plana de Penya Enroque\", \"plana Jaulin\", \"plana Muel\", \"plana Pontarr\u00f3n\", \"planas de Jaul\u00edn\", \"planas del Campillo\", \"planas d'el Pelacuartos\", \"plana Vicente\", \"Planica\", \"plano Campillo\", \"Pontarr\u00f3n\", \"pozo de Francho\", \"presa romana de Muel\", \"puerta de la Villa\", \"Rayuela\", \"Recuencos\", \"Recuencos de La Torre\", \"Regad\u00edo Huerto Alto\", \"Reguero\", \"Rouela\", \"solana de Valhondo\", \"tablon del Campillo\", \"Torrubia Dehesa de Arpay\u00f3n\", \"Umbr\u00eda Rasa\", \"Valcebillo\", \"val de Carreras\", \"val de Espanya\", \"val de Higueras\", \"val de la Virgen\", \"hoyas de La Virgen\", \"val d'el Pitargo\", \"Val de Penyas\", \"val de Pitarco\", \"Valengua\", \"val Hondo\", \"Vercebillo\" u \"Varcebillo\", \"vereda de la Dehesa Boyal\", \"vereda de la Dehesica\", \"vereda de la Torre\", \"vereda de Mezalocha\", \"villa Garc\u00eda\", \"vinyas Altas\", \"vinyas Altas Vuitrera\", \"vinyas Bajas\", \"Viudos\", ecetra...\nCheograf\u00eda.\nYe situau en la ribera de La Uerba, en una zona a on que los materials terciarios de la depresi\u00f3n d'Ebro son tan erosionaus que se veye lo substrato churasico, en una discordancia angular. Muel ye famoso por la ceramica, que ye copiada en lugars que aproveitan lo reclamo turistico musulm\u00e1n."}
{"id": "14060", "revid": "610", "url": "https://an.wikipedia.org/wiki?curid=14060", "title": "Nacionalismo castellano", "text": "O castellanismo u nacionalismo castellano ye una ideoloch\u00eda orientata a preservar y promover as valors propias y distintivas de Castiella (as suyas tradicions, a suya cultura, os suyos recursos naturals y humans, a suya integridat territorial).\nExisten diversos movimientos que pueden calificar-sen de castellanistas, ya sigan rechionalistas u nacionalistas, sin fer referencia a la suya orientaci\u00f3n politica (progresista, de cuchas, socialdemocrata, de dreitas...). Remontan as suyas politicas en o \"Pacto Federal Castellano\" de 1869, sinyatos por representants y delegatos de 17 provincias. Propugna l'unificaci\u00f3n d'as actuals cinco comunidaz autonomas de ra\u00edz castellana: Cantabria, Castiella y Ley\u00f3n, Castiella-La Mancha, A Riocha y Madrit."}
{"id": "14061", "revid": "401", "url": "https://an.wikipedia.org/wiki?curid=14061", "title": "Paneslavismo", "text": "O paneslavismo ye una doctrina politica, naixita d'un movimiento nacionalista, con obchectivo a uni\u00f3n cultural, relichiosa y politica d'os pa\u00edses eslaus d'Europa en una unica instituci\u00f3n politica.\nDesarrollo.\nO paneslavismo ha estato definito por un ideologo croata Vinko Pribojevi\u0107 en o sieglo XV. Ista doctrina ha servito de base ideolochica ta la formaci\u00f3n de Yugoslavia federal y ta las intervencions de Rusia en os Balcans y ha estato habilment usato por a Uni\u00f3n Sovietica antis y dimpu\u00e9s d'a Segunda Guerra Mundial.\nColors paneslavas.\nAs colors paneslavas son a roya, a blanca y l'azul."}
{"id": "14062", "revid": "610", "url": "https://an.wikipedia.org/wiki?curid=14062", "title": "Panarabismo", "text": "O panarabismo ye una ideoloch\u00eda nacionalista que afirma que os arabes son una naci\u00f3n que reclama a uni\u00f3n d'os arabes en un solo estato laico.\nO creyador d'o panarabismo esti\u00f3 un cristiano melkita, feito important que amostraba que no ye lo mesmo estar arabe que estar musulm\u00e1n. En l'orichen d'o panarabismo tenemos o modelo d'atros nacionalismos \"integradors\" u \"unificadors\" como o panturquismo, o paneslavismo u panchermanismo, que a vegatas son formas encubiertas d'expansionismo.\nO Partiu Baaz, panarabista preni\u00f3 o control de pa\u00edses como Siria u Iraq, pero on han preso o control amuestran una contradici\u00f3n important con a ideoloch\u00eda base: o partiu Baaz se refirma en grupos tribals u relichiosos concretos u minoritarios u recluta a los altos cargos d'o estato en ixas comunidaz pa dominar a lo resto d'a poblaci\u00f3n d'ixos estatos. En o caso de Siria os alaw\u00eds (una secta chiita) son os que controlan o pa\u00eds a travi\u00e9s d'o Partiu Baaz."}
