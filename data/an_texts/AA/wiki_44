{"id": "146254", "revid": "401", "url": "https://an.wikipedia.org/wiki?curid=146254", "title": "Sobrecollida de Uesca", "text": "A sobrecollida de Uesca yera una d'as sobrecollidaa en as que se dividiba o Reino d'Arag\u00f3n. Ista sobrecollida teneba como centro a capital oscense, dende on partiban cuantos caminos ta lo Pireneu por as sobrecollidas de Chaca, A\u00ednsa y Balbastro; ta lo Prencipau de Catalunya y ta la capital aragonesa.\nUna d'as peculiaridatz que presenta ye que ye ye a unica sobrecollida que no tiene mugas con o exterior d'o Reino d'Arag\u00f3n, so que nom\u00e1s que con atras sobrecollidas.\nA sobrecollida de Huesca teneba 3.765 fuegos seguntes o fogache de 1495."}
{"id": "146264", "revid": "69718", "url": "https://an.wikipedia.org/wiki?curid=146264", "title": "Atletas", "text": ""}
{"id": "146274", "revid": "13197", "url": "https://an.wikipedia.org/wiki?curid=146274", "title": "Selecci\u00f3n masculina de f\u00fatbol de Brasil", "text": "A selecci\u00f3n brasilera de f\u00fatbol (en portugu\u00e9s: \"Sele\u00e7\u00e3o Brasileira de Futebol\") ye l'equipe nacional masculino de f\u00fatbol de Brasil. Os suyos t\u00edtols encluyen cinco Copa Mundial de F\u00fatbol en 1958, 1962, 1970, 1994 y 2002; nueu Copa America en 1919, 1922, 1949, 1989, 1997, 1999, 2004, 2007 y 2019; y dos medalla d'oro en os Chuegos Olimpicos de 2016 y 2020."}
{"id": "146275", "revid": "401", "url": "https://an.wikipedia.org/wiki?curid=146275", "title": "Selecci\u00f3n masculina de f\u00fatbol d'Anglaterra", "text": "A selecci\u00f3n anglesa de f\u00fatbol (en angl\u00e9s: \"England national football team\") ye l'equipe nacional masculino de f\u00fatbol d'Anglaterra. Os suyos t\u00edtols encluyen una Copa Mundial de F\u00fatbol en 1968; y dos medallas d'oro en os Chuegos Olimpicos de 1908 y 1912."}
{"id": "146278", "revid": "69718", "url": "https://an.wikipedia.org/wiki?curid=146278", "title": "Juan Per\u00f3n", "text": ""}
{"id": "146279", "revid": "69718", "url": "https://an.wikipedia.org/wiki?curid=146279", "title": "Western", "text": ""}
{"id": "146280", "revid": "69718", "url": "https://an.wikipedia.org/wiki?curid=146280", "title": "Televisi\u00f3n (medio de comunicaci\u00f3n)", "text": ""}
{"id": "146281", "revid": "610", "url": "https://an.wikipedia.org/wiki?curid=146281", "title": "Instituto Geol\u00f3gico y Minero de Espa\u00f1a", "text": "L' Instituto Geol\u00f3gico y Minero de Espa\u00f1a (IGME) (Instituto Cheolochico y Minero d'Espanya en aragon\u00e9s) ye un organismo d'investigaci\u00f3n espanyol integrau en o \"Consejo Superior de Investigaciones Cient\u00edficas\" (CSIC) dirichiu dende l'anyo 2020 por Ana Mar\u00eda Alonso Zarza y adedicau a treballos cientifico-tecnicos en o campo d'as Ciencias d'a Tierra. Tami\u00e9n leva la chesti\u00f3n d'o Museu Cheominero de Madrit, qui costodia coleccions de minerals, rocas y f\u00f3sils procedents d'Espanya y d'as suyas antigas colonias. L'orichen de l'organismo ye la \"Comisi\u00f3n para la Carta Geol\u00f3gica de Madrid y General del Reino\" establida en 1849 por Isabel II."}
{"id": "146282", "revid": "401", "url": "https://an.wikipedia.org/wiki?curid=146282", "title": "Editorial Larousse", "text": "Editorial Larousse (\u00c9ditions Larousse en franc\u00e9s) ye una interpresa francesa d'o sector editorial establida en la ciudat de Par\u00eds en l'anyo 1852 por Pierre-Athanase Larousse y Augustin Boyer con o nombre de \"Librarie Larousse et Boyer\", que actualment poseye equipes de redacci\u00f3n en nueu pa\u00edses am\u00e1s de Francia (Espanya, Mexico, Archentina, Chile, Venezuela, Colombia, Brasil, Italia y Polonia). Treballa mas que mas en os campos d'a literatura chuvenil, os diccionarios y l'ensayo. Actualment y dende 2004 fa parte de Hachette Livre, d'o Grupo Lagard\u00e8re."}
{"id": "146283", "revid": "69718", "url": "https://an.wikipedia.org/wiki?curid=146283", "title": "Larousse Editorial, S.A", "text": ""}
{"id": "146284", "revid": "401", "url": "https://an.wikipedia.org/wiki?curid=146284", "title": "Heinrich Lausberg", "text": "Heinrich Lausberg, naixiu d'Aquisgr\u00e1n (Imperio Alem\u00e1n) o 12 d'octubre de 1912 y muerto en M\u00fcnster (Renania d'o Norte-Westfalia, Alemanya) l'11 d'abril de 1992, esti\u00f3 un destacau filologo y ling\u00fcista alem\u00e1n, formau en as universidaz de Bonn y Tubinga y catedratico en as universidaz de Bonn y M\u00fcnster, especialista en as luengas romances y miembro de l' \"Akademie der Wissenschaften zu G\u00f6ttingen\" y de l' \"Accademia della Crusca\"."}
{"id": "146286", "revid": "69718", "url": "https://an.wikipedia.org/wiki?curid=146286", "title": "Organo (anatom\u00eda)", "text": ""}
{"id": "146287", "revid": "401", "url": "https://an.wikipedia.org/wiki?curid=146287", "title": "Metro de Bac\u00fa", "text": "O metro de Bac\u00fa (en azer\u00edn: \"Bak\u0131 metropoliteni\") ye o rete de ferrocarril metropolitano de transporte publico existent en a ciudat de Bac\u00fa (Azerbaich\u00e1n). A primera linia d'o metro (Linia 1, de color roya) esti\u00f3 inaugurata o 6 de noviembre de 1967, a segunda linia (Linia 2, de color verda) esti\u00f3 inaugurata o\u00a022 de febrero de 1968\u00a0y a tercera linia (Linia 3, de color porpra) esti\u00f3 inaugurata o\u00a019 d'abril de 2016. Ti\u00e9n 27 garas, d'as quals 25 son soterranias. La\u00a0lonchitut\u00a0d'o metro ye de 40,3\u00a0km."}
{"id": "146307", "revid": "401", "url": "https://an.wikipedia.org/wiki?curid=146307", "title": "Juan de Landa", "text": "Juan de Landa puet estar:"}
{"id": "146308", "revid": "610", "url": "https://an.wikipedia.org/wiki?curid=146308", "title": "Elena Huelva", "text": "Elena Huelva Paloma (Sevilla, 21 de mayo de 2002-Sevilla, 3 de chinero de 2023) esti\u00f3 una activista espanyola per la luita contra lo c\u00e1ncer, pacient de sarcoma de Ewing, conoixida per divulgar a travi\u00e9s d'os rez socials la malot\u00eda que padeixeba, con a finalidat d'aduyar asinas a atros en a mesma situaci\u00f3n.\nBiograf\u00eda.\nElena Huelva naixi\u00f3 lo 21 de mayo de 2002 en a ciudat de Sevill, filla de Manuel Huelva y Emilia Paloma. Cuan teneba 16 anyos le esti\u00f3 diagnosticado ; dende ixe momento, explic\u00f3 lo suyo d\u00eda a d\u00eda contra lo c\u00e1ncer, y populariz\u00f3 lo lema \"Mis ganas ganan\", con o cual describiba la suya actitut frent a la malot\u00eda.\nDende 2019, colabor\u00f3 con multiples organizacions sin \u00e1nimo de lucro relacionadas con o c\u00e1ncer. En ag\u00fcerro de 2022 escribi\u00f3 lo libro \"Mis ganas ganan\", en an cont\u00f3 la suya experiencia con a malot\u00eda.\nEn aviento de 2022 diseny\u00f3 un mocador pa lo chuguet \"Baby Pel\u00f3n\", comercializado per la Fundaci\u00f3n Juegaterapia con l'obchectivo de recaudar fondos pa la investigaci\u00f3n d'o sarcoma de Ewing. Pa levar a cabo dita recaudaci\u00f3n, la Fundaci\u00f3n Juegaterapia crey\u00f3 la \"Beca Elena Huelva\" chunto a lo Grupo Espanyol d'Investigaci\u00f3n en Sarcomas (GEIS).\nElena Huelva feneixi\u00f3 lo 3 de chinero de 2023 dimpu\u00e9s d'un empioramiento continau d'a suya malot\u00eda. La suya muerte caus\u00f3 una oleada de reazions en os rez sozials, incluyindo condolenzias per parte d'un gran numero de feguras publicas, abarcando dende lo plano d'a politica, como lo President d'a Chunta d'Andaluc\u00eda , dica lo mundo d'o espectaclo, los meyos de comunicaci\u00f3n y entidaz esportivas como lo Real Betis Balompi\u00e9.\nUn d\u00eda dimpu\u00e9s d'a suya muerte, lo 4 de chinero de 2023, se celebr\u00f3 un responso a lo cual asistioron personalidaz publicas como la presentadora de televisi\u00f3n u lo cineasta Alberto Rodr\u00edguez Librero, y finalment, dimpu\u00e9s de dito acto, esti\u00f3 incinerada en o tanatorio-crematorio de Camas (Sevilla)."}
{"id": "146310", "revid": "610", "url": "https://an.wikipedia.org/wiki?curid=146310", "title": "Juan de Landa (actor)", "text": "Juan de Landa (nombre artistico de Juan Cris\u00f3stomo Pis\u00f3n Pagoaga y Landa), naixiu de Mutriku (Guipuzcua, Pa\u00eds Basco) o 27 de chunio de 1894 y muerto en ixa mesma localidat o 18 de febrero de 1968, esti\u00f3 un actor basco, activo en o teatro y en o cine espanyol dende primer\u00edas d'os anyos 1920 dica la suya muerte.\nTrasladau dende muit choven enta Madrit, partecip\u00f3 en obras teatrals en ixa capital, fendo los suyos primers treballos en o mundo d'o cine en primer\u00edas d'os anyos 1930, ta iniciar dimpu\u00e9s una carrera actoral en o cine estausunidense con a-saber-lo d'exito, treballando en versions en castellano de cintas estausunidenses. Torn\u00f3 en Espanya poco dimpu\u00e9s, treballando como actor de voz en as primeras cintas sonoras doladas, ta tornar en o mundo d'o teatro mientres a Guerra Civil Espanyola, dica que se treslad\u00f3 enta lo reino d'Italia ta treballar en coproduccions con o cine italiano por as buenas relacions que teneba lo rechimen franquista con o rechimen faixista de Benito Mussolini, tornando de nuevo en Espanya en 1944, a on contin\u00f3 la suya carrera como actor en papels segundarios.\nMori\u00f3 en a suya localidat natal por un c\u00e1ncer hepatico, estando apedacau en o Cementerio de l'Almudena de Madrit."}
{"id": "146311", "revid": "401", "url": "https://an.wikipedia.org/wiki?curid=146311", "title": "Mary Santpere", "text": "Mary Santpere (nombre artistico de Mar\u00eda Santpere Hern\u00e1ez), naixida de Barcelona (Barcelon\u00e9s, Catalunya) l'1 de setiembre de 1913 y muerta en Madrit (Comunidat de Madrit, Espanya) o 23 de setiembre de 1992, esti\u00f3 una actriz catalana, activa en o teatro y lo cine espanyols dende los anyos 1920 dica la suya muerte."}
{"id": "146312", "revid": "401", "url": "https://an.wikipedia.org/wiki?curid=146312", "title": "Jos\u00e9 Luis Gil (desambigaci\u00f3n)", "text": "Jos\u00e9 Luis Gil puet estar:"}
{"id": "146313", "revid": "401", "url": "https://an.wikipedia.org/wiki?curid=146313", "title": "Juan de la Cruz", "text": "Juan de la Cruz (nombre artistico de Juan de la Cruz de Morety), naixiu de Copenaguen (Dinamarca) o 4 de chunio de 1881 y muerto en o condau d'Orange (California, Estaus Unius) o 12 de noviembre de 1953, esti\u00f3 un actor dan\u00e9s descendient d'espanyols, activo en o teatro d'o suyo pa\u00eds natal en os primers anyos 1910 y que en 1912 march\u00f3 enta Estaus Unius, actuando dende meyaus d'ixa decada en o cine estausunidense dica la suya muerte."}
{"id": "146314", "revid": "69718", "url": "https://an.wikipedia.org/wiki?curid=146314", "title": "San Juan de la Cruz", "text": ""}
{"id": "146315", "revid": "69718", "url": "https://an.wikipedia.org/wiki?curid=146315", "title": "Sant Chuan de la Cruz", "text": ""}
{"id": "146317", "revid": "610", "url": "https://an.wikipedia.org/wiki?curid=146317", "title": "IShowSpeed", "text": "Darren Watkins Jr., naixiu de Cincinnati (Ohio) o 21 de chinero de 2005, mas conoixiu como IShowSpeed u simplament Speed, ye un cantaire y \"youtuber\" estausunidense.\nCon cuasi 15,1 millons de suscriptors en o suyo canal prencipal de YouTube y 4,1 en o segundario, tien un total d'1,7 millons de reproduccions. Ye uno d'os musicos de rap mas populars y controvertius."}
{"id": "146319", "revid": "401", "url": "https://an.wikipedia.org/wiki?curid=146319", "title": "Mayestro de capiella", "text": "Un mayestro de capiella (\"maestro de capilla\" en castellano, \"Kapellmeister\" en alem\u00e1n, \"ma\u00eetre de chapelle\" en franc\u00e9s, \"maestro di cappella\" en italiano) ye un musico con prestichio y experiencia, am\u00e1s d'estar compositor, que forma, chestiona y diriche a la colla de cantaires y instrumentistas que tien a responsabilidat d'a musica sacra en os oficios d'as ilesias u bien d'a musica profana en as fiestas celebradas en una Cort. D'antes mas, y mas que mas mientres o Renaiximiento y o Barroco, se feba servir a expresi\u00f3n \"capiella de musica\" ta referir-se d'una man a lo conchunto de musicos que en feban parte y, d'atra man, a lo puesto concreto a on feban los suyos ensayos, y ye d'ista expresi\u00f3n d'a on provi\u00e9n lo nombre de \"mayestro de capiella\"; \"capiella de musica\" y \"mayestro de capiella\" se feban servir mesmo ta ilesias y seus que ta bella cort. En bellas seus y palacios a colla de musicos podeba estar deseparada d'a colla de menestrils, que de vegadas mesmo teneba lo suyo propio mayestro."}
{"id": "146320", "revid": "401", "url": "https://an.wikipedia.org/wiki?curid=146320", "title": "Frank B. Zoltowski", "text": "Frank B. Zoltowski, naixiu de Woomera Test Range (Australia Meridional, Australia) en 1957, ye un astronomo aficionau australiano, que destaca en haber estar lo descubidor de bellos centenars de asteroides dende l'anyo 1997, en treballando dende l'Observatorio de Woomera, un observatorio d'a suya propiedad particular en Woomera (Australia Meridional). L'asteroide (11195) Woomera, descubierto por ell en l'anyo 1999, recibe o suyo nombre en a honor d'a suya localidat natal, y l'asteroide (18292) Zoltowski (descubierto en 1977 por l'observatorio d'a Universidat de Harvard) recibe o suyo nombre en a suya honor."}
{"id": "146321", "revid": "401", "url": "https://an.wikipedia.org/wiki?curid=146321", "title": "Robert H. McNaught", "text": "Robert H. McNaught, naixiu d'Escocia en 1956, ye un astronomo escoc\u00e9s, descubridor d'alto u baixo 500 asteroides. Ha treballau en l'observatorio d'Armagh en Irlanda d'o Norte y en o Siding Spring Survey. L'asteroide (3173) McNaught, descubierto por l'Anderson Mesa en 1981, recibe o suyo nombre en a suya honor."}
{"id": "146322", "revid": "401", "url": "https://an.wikipedia.org/wiki?curid=146322", "title": "Al Stewart (desambigaci\u00f3n)", "text": "Al Stewart puet estar:"}
{"id": "146323", "revid": "401", "url": "https://an.wikipedia.org/wiki?curid=146323", "title": "Al Stewart", "text": "Al Stewart (nombre artistico d'Alastair Ian Stewart, naixiu de Grianaig (Inbhir Chluaidh, Escocia) l'8 de setiembre de 1945, ye un cantaire, compositor y musico escoc\u00e9s de folk, pop y cock, activo en o mundo d'a musica dende meyaus d'os anyos 1960, conoixiu mas que mas por a suya famosa canci\u00f3n \"Year of the Cat\" (1976), incluyida en o suyo seteno disco \"Year of the Cat\"."}
{"id": "146333", "revid": "6885", "url": "https://an.wikipedia.org/wiki?curid=146333", "title": "Karl-Marx-Stadt", "text": ""}
{"id": "146345", "revid": "401", "url": "https://an.wikipedia.org/wiki?curid=146345", "title": "No\u00e9 Hern\u00e1ndez", "text": "No\u00e9 Hern\u00e1ndez puet estar:"}
{"id": "146346", "revid": "401", "url": "https://an.wikipedia.org/wiki?curid=146346", "title": "No\u00e9 Hern\u00e1ndez \u00c1lvarez", "text": "No\u00e9 Hern\u00e1ndez \u00c1lvarez, naixiu d'Atitalaqu\u00eda (Hidalgo, Mexico) o 10 de noviembre de 1969, ye un actor mexicano, activo en o cine mexicano dende meyaus d'os anyos 2000, con cuantos premios recibius mientres a suya carrera cinematografica.\nPremios.\nL'actor No\u00e9 Hern\u00e1ndez recibi\u00f3 lo Premio Ariel a lo Millor Actor en 2019 en a suya 61ena edici\u00f3n por o suyo papel de \"Lino Valdez\" en \"Miss Bala\" (2011, Gerardo Naranjo)."}
{"id": "146347", "revid": "610", "url": "https://an.wikipedia.org/wiki?curid=146347", "title": "The Adventures of Robin Hood", "text": "The Adventures of Robin Hood (t\u00edtol orichinal en angl\u00e9s, en aragon\u00e9s As aventuras de Robin Hood) ya una cinta de cine d'aventuras y cine de capa y espada estausunidense de l'anyo 1938 dirichida por Michael Curtiz y William Keighley seguntes un gui\u00f3n orichinal de Norman Reilly Raine, Seton I. Miller, y Rowland Leigh (encara que inspirau d'una man en a novela \"The Merry Adventures of Robin Hood\" de Howard Pyle y d'atra man en o gui\u00f3n de \"Robin Hood\" (Allan Dwan, 1922)). Producida por Hal B. Wallis y Henry Blanke ta \"Warner Bros. Pictures\", con una direcci\u00f3n de fotograf\u00eda de Tony Gaudio, Sol Polito y W. Howard Greene y una Banda Sonora Orichinal de Erich Wolfgang Korngold, en l'elenco d'a cinta amanixen destacaus actors como Errol Flynn, Olivia de Havilland, Basil Rathbone, Claude Rains, Una O'Connor, Patric Knowles, Eugene Pallette u Alan Hale Sr. (qui ya heba partecipau en a cinta de 1922 d'Allan Dwan)."}
{"id": "146348", "revid": "69718", "url": "https://an.wikipedia.org/wiki?curid=146348", "title": "The Adventures of Robin Hood (cinta)", "text": ""}
{"id": "146351", "revid": "610", "url": "https://an.wikipedia.org/wiki?curid=146351", "title": "Acn\u00e9", "text": "L' acn\u00e9 (d'o griego \"\u1f04\u03c7\u03bd\u03b7\") ye una afecci\u00f3n d'a piel a luengo plazo que ocurre cuan as celulas muertas d'a piel y la graixa d'a piel obstruyen os foliculos pilosos. As caracteristicas tipicas de l'afecci\u00f3n incluyen puntos negros u blancos, piel graixa y posibles cicatrizas. Afecta sobretot a la piel con una cantidat relativament alta de glandulas sebacias, incluyida la cara, a parti superior d'o t\u00f3rax y l'esquena. L'apariencia resultant puede provocar manca de confianza, angluzia, reducci\u00f3n de l'autoestima y, en casos extremos, depresi\u00f3n u pensamientos suicidas.\nA susceptibilidat a l'acn\u00e9 ye sobretot chenetica en l'80 % d'os casos. Os rols d'a dieta y lo tabaquismo en a condici\u00f3n no son claros, y ni l'escoscamiento ni l'exposici\u00f3n a la luz solar pareixen chugar un paper. En toz dos sexos, as hormonas clamadas androchens pareixen estar parti d'o mecanismo subchacent, en causar una mayor producci\u00f3n de sebo. Unatro factor com\u00fan ye lo creiximiento excesivo d'a bacteria \"Cutibacterium acnes\", que ye present en a piel.\nI hai tractamientos disponibles pa l'acn\u00e9, incluyius cambeos en l'estilo de vida, medecinas y procedimientos medicos. Minchar menos carbohidratos simples como lo zucre puede minimizar l'afecci\u00f3n. Os tractamientos que s'aplican dreitament sobre la piel afectada, como l'acido azelaico, o peroxido de benzo\u00edlo y l'acido salicilico, se fan servir comunament. Os antibioticos y los retinoides son disponibles en formulacions que s'aplican sobre la piel y se prenen per v\u00eda oral pa lo tractamiento de l'acn\u00e9. Manimenos, se puede desembolicar resistencia a los antibioticos como resultau d'a terapia con antibioticos. Cuantos tipos de pindolas anticonceptivas aduyan a aprevenir l'acn\u00e9 en as mullers. Os profesionals medicos per un regular reservan as pindolas d'isotretino\u00edna pa l'acn\u00e9 severo, a resultas d'os mayors efectos secundarios potencials. Beluns miembros d'a comunidat medica recomiendan o tractamiento temprano y agresivo de l'acn\u00e9 pa disminuyir l'impacto cheneral a luengo plazo en as personas.\nEn 2015, l'acn\u00e9 afect\u00f3 l'arredol de 633 millons de personas en tot o mundo, lo que a convierte en l'uitena malot\u00eda mas com\u00fan en tot o mundo. L'acn\u00e9 ocurre comunament en l'adolescencia y afecta aproximadament a lo 80-90 % d'os mocets en o mundo occidental. Cualques sociedaz rurals informan taxas mas baixas d'acn\u00e9 que as industrializadas. Os ninos y adultos tami\u00e9n pueden veyer-se afectaus antis y dimpu\u00e9s d'a pubertat. Encara que l'acn\u00e9 se torna menos com\u00fan en a edat adulta, persiste en cuasi a metat d'as personas afectadas dica os 20 y os 30 anyos, y un grupo mas chicot contina tenendo dificultaz a los 40 anyos."}
{"id": "146352", "revid": "610", "url": "https://an.wikipedia.org/wiki?curid=146352", "title": "Escarlatina", "text": "A escarlatina ye una malot\u00eda infecciosa, aguda y febril producida per o \"Streptococcus pyogenes\" d'o serogrupo A. O suyo periodo d'incubaci\u00f3n ye de 2 a 4 d\u00edas.\nYe una malot\u00eda trasmitida per contachio, per un regular per v\u00eda respiratoria, que se presenta con mayor frecuencia en ninos en edat escolar de 2 a 10 anyadas d'edat (mesmo dica 12), pero rarament en adultos.\nComo ista malot\u00eda ye producida per un estreptococo, o suyo tractamiento ye con antibioticos. L'antibiotico de primera esleci\u00f3n ye la penicilina. Una alternativa pa pacients alerchicos a la penicilina ye la eritromicina u l'azitromicina."}
{"id": "146363", "revid": "69718", "url": "https://an.wikipedia.org/wiki?curid=146363", "title": "Alma M\u00e1ter", "text": ""}
{"id": "146364", "revid": "610", "url": "https://an.wikipedia.org/wiki?curid=146364", "title": "AllMovie", "text": "AllMovie (d'antes mas dito Michael Erlewine) ye una base de datos en angl\u00e9s accesible por o rete a travi\u00e9s d'una pachina web en a cual se i puet trobar informaci\u00f3n sobre cintas, series de televisi\u00f3n, actors, directors cinematograficos, productors cinematograficos, guionistas u cualsiquier belatra persona relacionada con o mundo d'o Cine. A devantadera d'a pachina esti\u00f3 en l'anyo 1998 por Michael Erlewine (fundador tami\u00e9n d'All Music Guide y All Game Guide), y actualment ye propiedat d'o grupo All Media Network."}
{"id": "146365", "revid": "69718", "url": "https://an.wikipedia.org/wiki?curid=146365", "title": "Allmovie", "text": ""}
{"id": "146369", "revid": "401", "url": "https://an.wikipedia.org/wiki?curid=146369", "title": "Lenka Kotkov\u00e1", "text": "Lenka Kotkov\u00e1 (de soltera Lenka \u0160arounov\u00e1), naixida de Dob\u0159ichovice (Bohemia Central, Checoslovaquia, hue Republica Checa) o 26 de chulio de 1973, ye una astronoma checa, autora d'o descubrimiento d'a-saber-los d'asteroides. Actualment treballa en l'observatorio d'Ond\u0159ejov."}
{"id": "146370", "revid": "69718", "url": "https://an.wikipedia.org/wiki?curid=146370", "title": "Lenka \u0160arounov\u00e1", "text": ""}
{"id": "146371", "revid": "610", "url": "https://an.wikipedia.org/wiki?curid=146371", "title": "The Great Train Robbery (cinta de 1903)", "text": "The Great Train Robbery (t\u00edtol orichinal en angl\u00e9s; en aragon\u00e9s O gran robo d'o tren) ye una cinta estausunidense de cine mudo de cine de western de l'anyo 1903 dirichida por Edwin S. Porter seguntes un gui\u00f3n adaptau por \u00e9l mesmo y por l'autor d'a obra teatral orichinal (\"The Great Train Robbery\" de Scott Marble (1896). O montache d'a cinta esti\u00f3 tami\u00e9n obra d'o mesmo director, qui esti\u00f3 tami\u00e9n o director de fotograf\u00eda, con J. Blair Smith. En a cinta amanixen actors d'ixas envueltas, como Justus D. Barnes, Broncho Billy Anderson, Walter Cameron y Alfred C. Abadie, tenendo una duraci\u00f3n de nom\u00e1s que 12 minutos. Ye a primera cinta de tipo narrativo filmada en o cine estausunidense y no ye pas casual que se tracte d'un primitivo \"western\", uno d'os cheneros cinematograficos mas caracteristicos d'o cine estausunidense.\nEncara que la cinta no destaca especialment, s\u00ed que tien importancia, en estar considerada como lo primer western d'a Historia d'o cine, a on quedan marcadas y fixadas bellunas d'as caracteristicas principals d'iste chenero cinematografico. Antiparte, en ista cinta se facioron servir bellas tecnicas cinematograficas nuevas u muit poquet emplegadas dica l'inte, como un montache compuesto, lo rodache en exteriors en cuentas d'o rodache en un estudio de soniu u en un plat\u00f3, y lo movimiento d'a camara. ta representar completament las caracteristicas propias d'o cine de western nom\u00e1s li faltaba que amostrar un protagonista d'a cinta. Tami\u00e9n esti\u00f3 una d'as primeras cintas en fer servir o \"cross-cutting\", en amostrar dos escenas que se producen en forma simultania en o tiempo pero en dos localizacions diferents.\nEn l'anyo 1990, a Biblioteca d'o Congreso d'Estaus Unius consider\u00f3 que la cinta yera \"cultural, historica y esteticament significativa\" y la seleccion\u00f3 ta incluyir-la en o \"National Film Registry\".\nEstructura d'a cinta.\nAm\u00e1s d'as secuencias d'a cinta, los distribuidors reciben un fragmento en un plano que amuestra a lo chefe d'os bandius en disparando directament a la camara. Iste fragmento ye pensau ta que los exhibidors d'a cinta lo empleguen en o principio u en o final d'a cinta, a la suya elecci\u00f3n. En estar la primera vegada que una escena asinas se veyeba en o cine, causaba un gran efecto en os espectadors, similar a l'efecto causau por a locomotora que abanza enta los espectadors en una famosa escena d'a cinta \"L'Arriv\u00e9e d'un train en gare de La Ciotat\" (1896, Louis Lumi\u00e8re).\nSecuencia 1.\nNom\u00e1s que una toma, con plano cheneral: Oficina d'o ferrocarril. Os ladrons asaltan a lo radiotelegrafista, a qui fuerzan a aturar un tren y a ordenar que un incheniero replene lo tender d'a locomotora de vapor con l'augua d'o deposito. Atan a lo radiotelegrafista, lo dixan en o suelo y se'n van.\nSecuencia 2.\nNom\u00e1s que una toma, con plano cheneral una mica encuadrau enta la dreita: Dezaga d'o deposito d'augua fan o tut\u00f3n os ladrons, bi plega lo tren y los ladrons bi puyan.\nSecuencia 3.\nNom\u00e1s que una toma con plano cheneral: Interior d'un vag\u00f3n. Un emplegau escuita lo rudio que fan os ladrons y preba d'impedir o robo pero los ladrons fan servir las suyas armas, disparan y l'emplegau caye feriu en lo suelo; preban d'ubrir la caixa fuertey, en no poder, li adbhiben un explosivo y marchan de l'encuadre d'a camara. La caixa d'ubre con a explosi\u00f3n y los ladrons se fan con o bot\u00edn.\nSecuencia 4.\nPlano A.\nLo tren se detiene y los ladrons ordenan a lo maquinista que desepare la maquina d'os vagons.\nPlano B.\nOs pasachers baixan d'os vagons y se colocan dencima d'as v\u00edas d'o tren con as mans en alto, y los ladrons lis van robando un a un as suyas pertenencias. Un d'os viachers preba de fuyir pero los ladrons li disparan y caye feriu en o suelo.\nPlano C.\nLos ladrons puyan en a maquina y la fan marchar, albandonando la escena d'o crimen.\nSecuencia 5.\nPlano A.\nPlano cheneral con chicota panoramica a la ezquierda: O tren s'atura, baixan los ladrons y caminan enta una selva amanada.\nPlano B.\nPlano cheneral con chicota panoramica a la ezquierda: en dentrar-ie en a selva, trescruzan un regallo y plegan en o puesto a on bi tienen amagaus os suyos caballos.\nSecuencia 6.\nPlano A.\nPlano cheneral: en a oficina, lo telegrafista disperta y preba de dar l'alarma pero torna a cayer en o suelo. Aparixe una nina que preba de reanimar-lo y lo desliga.\nPlano B.\nPlano cheneral: en un local se bi fa un baile d'estilo country; bi plega lo telegrafista y toz los bailarins pretan a correr.\nSecuencia 7.\nNom\u00e1s que una toma, plano cheneral: en un cam\u00edn en bel meyo d'a selva los ladrons fuyen perseguius y s'intercambian disparos con os suyos perseguidors.\nSecuencia 8.\nNom\u00e1s que una toma, plano cheneral: os ladrons se reparten o bot\u00edn d'o robo cuan i plegan os perseguidors, que lis disparan. en resultando muertos os ladrons."}
{"id": "146372", "revid": "610", "url": "https://an.wikipedia.org/wiki?curid=146372", "title": "Meninchitis", "text": "A meninchitis ye una inflamaci\u00f3n aguda u cronica d'as membranas protectoras que cubren lo celebro y lo miollo espinal, denominadas colectivament meninches. Os simptomas mas comuns son calentura, dolor de tozuelo y richidez en o cuello. Atros simptomas incluyen confusi\u00f3n u alteraci\u00f3n d'a consciencia, ansias, gomecatizos y incapacidat pa tolerar rudios liuchers. Os ninons a ormino presentan solo simptomas inspecificos, como irritabilidat, somnolencia u mala alimentaci\u00f3n. Tami\u00e9n puede presentar-se una sarpullida que no palideix (una sarpullida que no desapareix cuan se le pasa un vaso per dencima).\nA inflamaci\u00f3n puede estar causada per una infecci\u00f3n con virus, bacterias u atros microorganismos. As causas no infecciosas incluyen cancer, hemorrachia subaracnoidea, malot\u00eda inflamatoria cronica (sarcoidosi) y bels farmacos. A meninchitis puede meter en periglo la vida a resultas d'a proximidat d'a inflamaci\u00f3n a lo celebro y lo miollo espinal; per tanto, l'afecci\u00f3n se clasifica como una emerchencia medica. Una punci\u00f3n lumbar, en a cual se fica una agulla en a canal espinal pa replegar una amuestra de liquido cefalorraquidio (LCR), puede diagnosticar u excluyir a meninchitis.\nCualques formas de meninchitis se pueden aprevenir per meyo d'a immunizaci\u00f3n con vacunas. Tami\u00e9n fa buena honra administrar antibioticos a personas con exposici\u00f3n significativa a bels tipos de meninchitis. O primer tractamiento en a meninchitis aguda consiste en administrar a escape antibioticos y, bella vegada, medecinas antivirals. Os corticosteroides tami\u00e9n se pueden fer servir pa aprevenir as complicacions d'a inflamaci\u00f3n excesiva. A meninchitis puede tener consecuencias grieus a luengo plazo, como xordera, mal d'alferec\u00edas, hidrocefalia u deficiencias cognitivas, especialment si no se tracta rapidament.\nEn 2019, a meninchitis prevaleixeba en arredol de 7,7 millons de personas en tot o mundo. Isto result\u00f3 en 236.000 muertes, per debaixo d'as 433.000 muertes de 1990. Con o tractamiento adecuau, o risgo de muerte en a meninchitis bacteriana ye inferior a lo 15 %. Os brots de meninchitis bacteriana ocurren entre aviento y chunio de cada anyo en un aria de l'Africa subsahariana conoixida como lo cinto d'a meninchitis. Tami\u00e9n pueden ocurrir brots mas chicoz en atras arias d'o mundo. "}
{"id": "146373", "revid": "610", "url": "https://an.wikipedia.org/wiki?curid=146373", "title": "Amnesia", "text": "L' amnesia ye un deficit en a memoria causau per una malot\u00eda cerebral u un danyo cerebral, pero tami\u00e9n puede estar causau temporalment per l'emplego de cuantos sedants y drogas hipnoticas. A memoria puede perder-se total u parcialment a resultas d'a magnitut d'o mal causau. I hai dos tipos prencipals d'amnesia: amnesia retrograda y amnesia anterograda. L'amnesia retrograda ye la incapacidat de recuperar informaci\u00f3n que s'adquiri\u00f3 antis d'una calendata determinada, per un regular a calendata d'un accident u una operaci\u00f3n. En cualques casos, a perda de memoria puede extender-se decenios dezaga, mientres que en atros, a persona puede perder nom\u00e1s uns poquez meses de memoria. L'amnesia anterograda ye la incapacidat de transferir nueva informaci\u00f3n de l'almagazenamiento a curto plazo a l'almagazenamiento a luengo plazo. As personas con amnesia anterograda no pueden fer memoria de cosetas mientres largos periodos de tiempo. Istos dos tipos no son mutuament excloents; toz dos pueden ocurrir de vez.\nOs estudios de casos tami\u00e9n amuestran que l'amnesia per un regular s'asocia con mal en o lobulo temporal meyo. Am\u00e1s, arias especificas de l'hipocampo (a rechi\u00f3n CA1) son embrecadas con a memoria. A investigaci\u00f3n tami\u00e9n ha contrimostrau que cuan se danyan arias d'o diencefalo, puede ocurrir amnesia. estudios recients han contrimostrau una correlaci\u00f3n entre la deficiencia d'a prote\u00edna RbAp48 y la perda de memoria. Os cientificos podioron trobar que los ratez con memoria danyada tienen un livel mas baixo de prote\u00edna RbAp48 en comparanza con os ratez normals y sanos. En as personas con amnesia, encara se conserva la capacidat de fer memoria d'informaci\u00f3n immediata, y ye posible que encara puedan formar nuevas alcordanzas. Manimenos, se puede observar una severa reducci\u00f3n en a capacidat d'aprender material nuevo y recuperar informaci\u00f3n antiga. As personas pueden aprender nuevas conoixencias procedimentals. Am\u00e1s, a preparaci\u00f3n (tanto perceptiva como conceptual) puede aduyar a los amnesicos a aprender nuevas conoixencias no declarativas. As personas con amnesia tami\u00e9n retienen habilidaz intelectuals, ling\u00fcisticas y socials substancials tot y con as fundas deficiencias en a capacidat de recordar informaci\u00f3n especifica trobada en episodios d'aprendizache previos."}
{"id": "146374", "revid": "61993", "url": "https://an.wikipedia.org/wiki?curid=146374", "title": "Estau de S\u00e3o Paulo", "text": "L'estau de S\u00e3o Paulo ye un d'os 26 estaus de Brasil. Se troba en a rechi\u00f3n Sudeste, mugando con os estaus de Minas Gerais, Rio de Janeiro, Paran\u00e1 y Mato Grosso d'o Sul. La capital de l'estau ye a ciudat de S\u00e3o Paulo."}
{"id": "146375", "revid": "610", "url": "https://an.wikipedia.org/wiki?curid=146375", "title": "Tetanos", "text": "O tetanos ye una infecci\u00f3n bacteriana causada per \"Clostridium tetani\", y se caracteriza per esbrunces musculars. En o tipo mas com\u00fan, os esbrunces prencipian en a variella y dimpu\u00e9s progresan a la resta d'o cuerpo. Cada esbrunce gosa durar uns menutos. Os esbrunces ocurren con frecuencia mientres tres u cuatro semanas. Beluns esbrunces pueden estar lo pro grieus como pa fracturar uesos. Atros simptomas d'o tetanos pueden incluyir calentura, sudoraci\u00f3n, dolor de tozuelo, dificultat pa trusquir, presi\u00f3n arterial alta y frecuencia cardiaca accelerada. L'inicio d'os simptomas gosa estar de tres a vinti\u00fan d\u00edas dimpu\u00e9s d'a infecci\u00f3n. A recuperaci\u00f3n puede levar meses. Arredol d'o diez per ciento d'os casos resultan fatals.\n\"Clostridium tetani\" se troba comunament en o suelo, l'escupinazo, o polvo y lo fiemo. As bacterias per un regular ingresan a travi\u00e9s d'una ferida en a piel, como un curte u una ferida punchant con un obchecto contaminau. Producen toxinas que interfieren con as contraccions musculars normals. O diagnostico se basa en os sinyals y simptomas de presentaci\u00f3n. A malot\u00eda no se propaga entre las personas.\nO tetanos se puede aprevenir per meyo d'a immunizaci\u00f3n con a vacuna contra lo tetanos. En aquels que tienen una ferida important y han recibiu menos de tres dosi d'a vacuna, se recomienda tanto la vacunaci\u00f3n como la immunoglobulina antitetanica. S'ha d'escoscar a ferida y eliminar cualsequier teixiu muerto. En aquels que son infectaus, se fa servir immunoglobulina antitetanica u, si no ye disponible, immunoglobulina intravenosa. Se pueden fer servir relaxants musculars pa controlar os esbrunces. Ye posible que se requiera ventilaci\u00f3n mecanica si la respiraci\u00f3n d'una persona se veye afectada.\nO tetanos ocurre en totas partis d'o mundo, pero ye mas frecuent en climas calidos y humidos an a tierra tien un alto conteniu organico. En 2015 i habi\u00f3 unas 209.000 infeccions y unas 59.000 muertes en tot o mundo. Isto ye per debaixo d'as 356.000 muertes de 1990. En os Estaus Unius i hai arredol de 30 casos per anyada, cuasi toz os cuals no han estau vacunaus. Hipocrates faci\u00f3 una descripci\u00f3n temprana d'a malot\u00eda en o sieglo V aC. A causa d'a malot\u00eda esti\u00f3 determinada en 1884 per Antonio Carle y Giorgio Rattone en a Universidat de Torino, y en 1924 se desembolic\u00f3 una vacuna. "}
{"id": "146376", "revid": "69718", "url": "https://an.wikipedia.org/wiki?curid=146376", "title": "Estato de S\u00e3o Paulo", "text": ""}
{"id": "146377", "revid": "610", "url": "https://an.wikipedia.org/wiki?curid=146377", "title": "Chinchivitis", "text": "A chinchivitis ye una malot\u00eda no destructiva que provoca la inflamaci\u00f3n d'as chenivas. A forma mas comuna de chinchivitis, y la forma mas comuna de malot\u00eda periodontal en cheneral, ye en respuesta a biopeliculas bacterianas (tami\u00e9n clamadas placa) que s'aderen a las superficies dentals, denominadas chinchivitis inducida per placa. A mayor\u00eda d'as formas de chinchivitis son inducidas per a placa.\nMientres que cualques casos de chinchivitis nunca progresan a periodontitis, a periodontitis de cutio ye precedida per chinchivitis.\nA chinchivitis ye reversible con una buena hichiene bucal; manimenos, sin tractamiento, a chinchivitis puede progresar a periodontitis, en a cual la inflamaci\u00f3n d'as chenivas provoca a destrucci\u00f3n d'o teixiu y la reabsorci\u00f3n osia arredol d'os dients. En zaguera instancia, a periodontitis puede conducir a la perda de dients."}
{"id": "146378", "revid": "610", "url": "https://an.wikipedia.org/wiki?curid=146378", "title": "Lepra", "text": "A lepra, tami\u00e9n conoixida como malaut\u00eda de Hansen, ye una infecci\u00f3n a luengo plazo per a bacteria \"Mycobacterium leprae\" u \"Mycobacterium lepromatosis\". A infecci\u00f3n puede provocar mals en os niervols, as v\u00edas respiratorias, a piel y los uellos. Iste mal a los niervols puede resultar en una manca de capacidat pa sentir dolor, lo que puede conducir a la perda de partis d'as extremidaz d'una persona a resultas d'as lesions repetidas u infeccions a travi\u00e9s de feridas inadvertidas. Una persona infectada tami\u00e9n puede experimentar debilidat muscular y problemas de visi\u00f3n. Os simptomas d'a lepra pueden prencipiar adintro d'un anyo, pero, pa cualques personas, os simptomas pueden tardar 20 anyos u mas en amaneixer.\nA lepra s'aplega entre as personas, encara que cal un amplo contacto. A lepra tien una patochenicidat baixa y lo 95 % d'as personas que contrayen \"M. leprae\" no desembolican a malot\u00eda. Se creye que a propagaci\u00f3n ocurre a travi\u00e9s d'a tos u lo contacto con o liquido d'o naso d'una persona infectada con lepra. Os factors cheneticos y a funci\u00f3n immunitaria desempenyan un paper en a facilidat con que una persona contraye la malot\u00eda. A lepra no se transmite mientres l'emprenyatura a lo feto ni a travi\u00e9s d'o contacto sexual. A lepra ye mas comuna entre las personas que viven en a pobreza. I hai dos tipos prencipals d'a malot\u00eda: paucibacilar y multibacilar, que difieren en a cantidat de bacterias presents. Una persona con malot\u00eda paucibacilar tien cinco u menos rodanchas cutanias entumecidas y poquet pigmentadas, mientres que una persona con malot\u00eda multibacilar tien mas de cinco rodanchas cutanias. O diagnostico se confirma en trobar bacilos acidorresistents en una biopsia d'a piel.\nA lepra ye curable con una terapia multimedicamentosa. O tractamiento d'a lepra paucibacilar ye con as medecinas dapsona, rifampicina y clofazimina mientres seis meses. O tractamiento pa a lepra multibacilar fa servir as mesmas medecinas mientres 12 meses. Tami\u00e9n se pueden fer servir atros antibioticos. A Organizaci\u00f3n Mundial d'a Salut proporciona istos tractamientos de baldes.\nA lepra no ye altament apegallosa. As personas con lepra pueden vivir con as suyas familias y andar a la escuela y a lo treballo. En o decenio de 1980, i habi\u00f3 5,2 millons de casos en tot o mundo, pero se reducioron a menos de 0,2 millons en 2020. A mayor\u00eda d'os casos nuevos ocurren en 14 pa\u00edses, y la India representa mas d'a metat. En as 20 anyadas dende 1994 dica 2014, 16 millons de personas en tot o mundo se curoron d'a lepra. En Estaus Unius se notifican arredol de 200 casos per anyada. Encara se desepara a las personas afectadas per a lepra colocando-las en colonias de leprosos en cualques arias d'India, China, Africa y Tailandia.\nA lepra ha afectau a la humanidat mientres milars d'anyadas. A malot\u00eda prene lo suyo nombre d'a parola griega \"\u03bb\u03ad\u03c0\u03c1\u1fb1\", mientres que o termin \"malot\u00eda de Hansen\" leva lo nombre d'o medico noruego Gerhard Armauer Hansen. Historicament, a lepra s'ha asociau con l'estigma social, que contina estando una barracala pa l'autoinforme y lo tractamiento temprano. Beluns consideran ofensiva la parola leproso, preferindo la frase \"persona afectada de lepra\". A lepra ye clasificada como una malot\u00eda tropical desatendida. O D\u00eda Mundial d'a Lepra s'encomenz\u00f3 en 1954 pa concienciar a las personas afectadas per a lepra."}
{"id": "146379", "revid": "401", "url": "https://an.wikipedia.org/wiki?curid=146379", "title": "President de Brasil", "text": "O president d'a Republica Federativa de Brasil (en portugu\u00e9s: \"Presidente da Rep\u00fablica Federativa do Brasil\"), m\u00e1s conoixito como \"president de Brasil\", ye de vez o chefe d'Estau, o chefe d'o gubierno y ye am\u00e1s o comandant en chefe d'as Fuerzas Armatas de Brasil. Ye asinas o masimo representant d'o poder executivo en o pa\u00eds.\nDende l'1 de chinero de 2023, o president d'a Republica Federativa de Brasil ye Luiz In\u00e1cio Lula da Silva."}
{"id": "146380", "revid": "12563", "url": "https://an.wikipedia.org/wiki?curid=146380", "title": "President d'a Republica Federativa de Brasil", "text": ""}
{"id": "146381", "revid": "6885", "url": "https://an.wikipedia.org/wiki?curid=146381", "title": "Premio d'Honor Esportista Lechendario", "text": ""}
{"id": "146386", "revid": "41", "url": "https://an.wikipedia.org/wiki?curid=146386", "title": "Premio de Nobela Curta en Aragon\u00e9s Ziud\u00e1 de Balbastro", "text": "O Premio de Nobela Curta en Aragon\u00e9s Ziud\u00e1 de Balbastro ye un premio literario bienal de novela curta en aragon\u00e9s que convoca o Concello de Balbastro dende l'anyo 2000. Tien una dotaci\u00f3n de 2.100 \u20ac y o suyo obchectivo ye contribuyir a la conservaci\u00f3n d'a luengua aragonesa y empentar a creyaci\u00f3n literaria en aragon\u00e9s, asinas como fomentar o conoiximiento d'a luenga entre os ciudadans.\nHistoria.\nEn l'anyo 1969 o Concello de Balbastro creya o \"Premio de Poes\u00eda Hermanos Argensola\" y un anyo dimpu\u00e9s o \"Premio Internacional de Novela Corta Ciudad de Barbastro\", convocatorias en orichen d'ambito nacional que en a zaguera decada se tornar\u00edan internacionals.\nEn os anyos venients naixer\u00edan atros certamens chirmans como o \"Premio Internacional de Humor Hiperbreve La Mueca del P\u00edcaro\", o \"Premio Escolar de Narrativa\" y o \"Premio de Nobela Curta en Aragon\u00e9s Ziud\u00e1 de Balbastro\"."}
{"id": "146387", "revid": "401", "url": "https://an.wikipedia.org/wiki?curid=146387", "title": "Salmonelosi", "text": "A salmonelosi ye una infecci\u00f3n sintomatica causada per bacterias d'o tipo \"Salmonella\". Tami\u00e9n ye una malot\u00eda transmitida per as virollas y se define como malot\u00edas, per un regular de naturaleza infecciosa u toxica, causadas per achents que ingresan a lo cuerpo a travi\u00e9s d'a ingesti\u00f3n de virollas. En os humans, os simptomas mas comuns son caguera, calentura, garrampas abdominals y gomecatizos. Os simptomas cheneralment ocurren entre 12 y 36 horas dimpu\u00e9s d'a exposici\u00f3n y duran de dos a siet d\u00edas. Ocasionalment, una malot\u00eda mas important puede resultar en deshidrataci\u00f3n. Os viellos, os ch\u00f3vens y atras personas con un sistema immunitario debilitau tienen mas probabilidaz de desembolicar una malot\u00eda grieu. Tipos especificos de \"Salmonella\" pueden provocar fiebre tifoidea u fiebre paratifoidea.\nI hai dos especies de \"Salmonella\": \"Salmonella bongori\" y \"Salmonella enterica\" con muitas subespecies. Manimenos, os subgrupos adintro d'una especie pueden estar substancialment diferents en a suya capacidat pa causar malot\u00edas. Isto suchiere que la clasificaci\u00f3n epidemiolochica d'organismos a livel de subespecies puede amillorar o manello de \"Salmonella\" y patochenos semellants.\nTanto as poblacions vechetarianas como as no vechetarianas son susceptibles a las infeccions per \"Salmonella\" a resultas d'o consumo de carne y leit contaminadas. A infecci\u00f3n per un regular se propaga en minchar carne, uegos, augua u leit contaminaus. Atras virollas pueden propagar a malot\u00eda si han estau en contacto con o fiemo. Cuantas mascotas, como mixins, cans y reptils, tami\u00e9n pueden portiar y propagar a infecci\u00f3n. O diagnostico se realiza per meyo d'un analisi de fieces u analisi de sangre.\nOs esforzos pa aprevenir a malot\u00eda incluyen o lavau, a preparaci\u00f3n y la cocci\u00f3n adecuaus d'as virollas a la temperatura adecuada. Per lo cheneral, a malot\u00eda lieu no requiere un tractamiento especifico. Os casos mas significativos pueden requerir tractamiento de problemas d'electrolitos y reposici\u00f3n de liquidos per v\u00eda intravenosa. En aquels con alto risgo u en qui la malot\u00eda s'ha propagau difuera d'os bodiellos, se recomiendan antibioticos.\nA salmonelosi ye una d'as causas mas comuns de caguera en tot o mundo. En 2015, se producioron 90.300 muertes per salmonelosi no tifoidea y 178.000 muertes per salmonelosi tifoidea. En Estaus Unius, cada anyo se producen arredol de 1,35 millons de casos y 450 muertes per salmonelosi no tifoidea. En Europa, ye la segunda malot\u00eda transmitida per virollas mas comuna dimpu\u00e9s d'a campilobacteriosi. "}
{"id": "146390", "revid": "610", "url": "https://an.wikipedia.org/wiki?curid=146390", "title": "Premios Altoaragoneses de l'Anyo", "text": "Os Premios Altoaragoneses de l'Anyo (Premios Altoaragoneses del A\u00f1o en castellano) son unos premios conocedius cada anyo dende la suya 1a edici\u00f3n en 1985 por o diario de Uesca \"Diario del Alto Arag\u00f3n\" ta premiar seguntes una votaci\u00f3n popular a personas y entidaz destacadas en os suyos campos respectivos por o suyo treballo u actividaz en beneficio d'a provincia de Uesca u d'os habitants d'ixa provincia, y que en chinero de 2023 han plegau en a suya 36ena edici\u00f3n. O voto popular tiene dos modalidaz: d'una man a travi\u00e9s d'un cup\u00f3n publicau en as pachinas d'o diario y, d'atra man, a travi\u00e9s d'una votaci\u00f3n on-line.\nOs premios se conceden en cuatre categor\u00edas (Cultura, Esporte, Interpresa y Sociedat) y se conceden tres premios en cada categor\u00eda ta los tres millors clasificaus, clamaus \"paixareta\": Paixareta d'Oro, Paixareta d'Archent y Paixareta de Bronze. Se conceden en primer\u00edas de l'anyo ta premiar as actividaz escaicidas en l'anyo anterior. Am\u00e1s, bi ha una categor\u00eda especial no subchecta a votaci\u00f3n popular, o Premio a l'Altoaragon\u00e9s d'Honor"}
{"id": "146391", "revid": "69718", "url": "https://an.wikipedia.org/wiki?curid=146391", "title": "Teatro Olimpia de Uesca", "text": ""}
{"id": "146398", "revid": "610", "url": "https://an.wikipedia.org/wiki?curid=146398", "title": "36ena edici\u00f3n d'os Premios Altoaragoneses de l'Anyo", "text": "A 36ena edici\u00f3n d'os Premios Altoaragoneses de l'Anyo son a edici\u00f3n numero 36 d'os Premios Altoaragoneses de l'Anyo concedius por o \"Diario del AltoArag\u00f3n\" y s'escaici\u00f3 lo 20 de chinero de 2023 en o Teatro Olimpia de Uesca (Plana de Uesca), en concedendo-se cuatre categor\u00edas (Cultura, Esporte, Interpresa y Sociedat), a on os candidatos mas votaus recibioron a Paixareta d'Oro, a Paixareta d'Archent, a Pachareta de Bronze y Diplomas, seguntes o numero de votos recibius.\nEn una primera fase, un churau formau por representants d'a Politica, de l'Interpresa y d'a Sociedat uescanas esleyoron uns candidatos, que en una segunda fase fuoron votaus en un doble sistema de votaci\u00f3n, a travi\u00e9s d'un cup\u00f3n publicau en as pachinas d'o diario convocant y a travi\u00e9s d'una votaci\u00f3n on-line.\nCategor\u00edas.\nPremio Altoaragon\u00e9s de l'Anyo de Cultura.\nCultura\nPremio Altoaragon\u00e9s de l'Anyo d'Esporte.\nEsporte\nPremio Altoaragon\u00e9s de l'Anyo d'Interpresa.\nInterpresa\nPremio Altoaragon\u00e9s de l'Anyo de Sociedat.\nSociedat\nPremio a l'Altoaragon\u00e9s d'Honor.\nPremio a l'Altoaragon\u00e9s d'Honor, pendient de concesi\u00f3n."}
{"id": "146400", "revid": "3972", "url": "https://an.wikipedia.org/wiki?curid=146400", "title": "Mar\u00eda Luz Gab\u00e1s Ari\u00f1o", "text": ""}
{"id": "146401", "revid": "401", "url": "https://an.wikipedia.org/wiki?curid=146401", "title": "Selecci\u00f3n masculina de f\u00fatbol de Croacia", "text": "A selecci\u00f3n croata de f\u00fatbol (en croata: \"Hrvaskta nogometna reprezentacija\") ye l'equipe nacional masculino de f\u00fatbol de Croacia."}
{"id": "146402", "revid": "610", "url": "https://an.wikipedia.org/wiki?curid=146402", "title": "The Great Train Robbery", "text": "The Great Train Robbery puet estar:"}
{"id": "146403", "revid": "401", "url": "https://an.wikipedia.org/wiki?curid=146403", "title": "The Great Train Robbery (cinta)", "text": "The Great Train Robbery (cinta) puet estar:"}
{"id": "146412", "revid": "401", "url": "https://an.wikipedia.org/wiki?curid=146412", "title": "Selecci\u00f3n masculina de f\u00fatbol de Belchica", "text": "A selecci\u00f3n belga de f\u00fatbol en neerland\u00e9s: \"Belgisch nationaal voetbalelftal\"; en franc\u00e9s: \"\u00c9quipe nationale Belge de football\", en alem\u00e1n: \"Belgische Fu\u00dfballnationalmannschaft\") ye l'equipe nacional masculino de f\u00fatbol de Belchica. Os suyos t\u00edtols encluyen una medalla d'oro en os Chuegos Olimpicos de 1920."}
{"id": "146413", "revid": "8541", "url": "https://an.wikipedia.org/wiki?curid=146413", "title": "Menisterio de Sanidat, Servicios Socials e Igualdat d'Espanya", "text": ""}
{"id": "146422", "revid": "41", "url": "https://an.wikipedia.org/wiki?curid=146422", "title": "Asterix o Galo", "text": ""}
{"id": "146423", "revid": "610", "url": "https://an.wikipedia.org/wiki?curid=146423", "title": "Aseguranzatorix", "text": "Aseguranzatorix (en franc\u00e9s \"Assurancetourix\") ye o bardo de l'aldeya en os c\u00f3mics d'Asterix. En a presentaci\u00f3n de personaches que apareixe en cada historieta, ye descrito como un artista polemico, pues seguntes diz en a suya introducci\u00f3n en prencipiar os \u00e1lbums:\nComo bardo de l'aldeya, a suya faina ye cantar en as celebracions, creyar poemas u cancions sobre as fetas d'os habitants y tami\u00e9n fer de mayestro pa amostrar a os ninos. Manimenos, le ye vedau cantar y, en as lifaras, amorlazar-lo y apedar-lo am\u00e1n u luent s'ha convertiu en una tradici\u00f3n. En bellas ocasions, le'n permite fer parti si se considera que lo mereixe u ha estau d'aduya en l'aventura.\nTanye a lira, pero atras vegadas tami\u00e9n porta diferents instrumentos. Ye considerau, por un regular, o mas deble y civilizau de l'aldeya, siempre soniando con trobar un publico que siga prou sofisticau y culto pa apreciar a suya musica y a vegadas deseyando ir-se-ne a vivir ta Lutecia, a on asegura que ser\u00eda apreciau y ganar\u00eda fama ascape. Pero lo anterior no significa que no se comporte como un galo arg\u00fcelloso; siempre ye presto pa peleyar chunto a suyos companyers y, igual que \u00e9ls, no conoixe o miedo y considera que masacrar lechions romanas ye una sana diversi\u00f3n de l'aldeya.\nNombre.\nO suyo nombre en a edici\u00f3n orichinal francesa ye \"Assurancetourix\", que sona igual que \u00ab\"assurance tout risque\u00bb\" u \u00ab\"assurance tous risques\u00bb\" (\u00abaseguranza a tot risque\u00bb). En a edici\u00f3n en aragon\u00e9s se diz Aseguranzatorix, mirando de transmitir o significau d'o nombre en o idioma orichinal."}
{"id": "146424", "revid": "69718", "url": "https://an.wikipedia.org/wiki?curid=146424", "title": "High Noon", "text": "High Noon (t\u00edtol orichinal en angl\u00e9s, Meyod\u00eda en aragon\u00e9s), enguerada en Arag\u00f3n con o t\u00edtol en castellano de Solo ante el peligro (Solo dabant d'o periglo), ye una cinta de western de cine estausunidense de l'anyo 1952 dirichida por Fred Zinnemann seguntes un gui\u00f3n adaptau por Carl Foreman d'o relato breu \"The Tin Star\", publicau en 1947 en \"Collier's\" por John W. Cunningham. Producida por Stanley Kramer ta la suya productora \"Stanley Kramer Productions\", con una direcci\u00f3n de fotograf\u00eda de Floyd Crosby y una Banda Sonora Orichinal de Dimitri Tiomkin, act\u00faan en a cinta, entre d'atros, Gary Cooper, Thomas Mitchell, Lloyd Bridges, Katy Jurado, Grace Kelly, Otto Kruger, Lon Chaney Jr. y Henry Morgan.\nYe una cinta destacada en o chenero d'o western en crebar con una d'as caracteristicas esencials d'o chenero, en presentar a lo protagonista no como un hombre decidiu, so que como una persona que tien a coda preta dabant d'una situaci\u00f3n que li desborda y que se troba no con una comunidat de ciudadans garripos so que con uns ciudadans acobardaus; ixo queda refirmau en escaicer la historia en un lugar\u00f3n perdiu y medio despoblau y con l'emplego d'o blanco y negro en a filmaci\u00f3n, que cheneran una atmosfera anguniosa.\nLa critica considera que la cinta ye una alegor\u00eda d'a clamada \"caza de bruixas\" organizada por o \"Comit\u00e9 d'Actividaz Antiamericanas\" d'o Senau d'Estaus Unius impulsau por o senador Joseph McCarthy; am\u00e1s lo gui\u00f3n d'a cinta ye obra de Carl Foreman, un d'os represaliaus (u \"blacklisted\") por ixe Comit\u00e9, y a qui clamoron a declarar mientres lo mesmo rodache d'a cinta y a qui lo productor Stanley Kramer no quiso aduyar guaire, encara que Kramer feba parte teoricament d'o sector mas progresista d'o cine estausunidense d'ixas envueltas.\nArgumento.\nWill Kane ye dende fa muitas anyadas lo \"marshal\" d'un lugar\u00f3n clamau Hadleyville, en Nuevo Mexico y acaba de fer la suya voda con Amy Fowler, una choven de relichi\u00f3n cuaquera a qui no li cuaca pas guaire lo treballo d'o suyo esposo, que ha decidiu dixar d'estar \"marshal\" ta ubrir un negocio en a localidat. Buen luego plega en o lugar la noticia de que un delincuent clamau Frank Miller, a qui Will Kane heba engarcholau, plegar\u00e1 en a gara d'o lugar a meyod\u00eda. Miller heba churau en o suyo chudicio resquitar-se d'o \"marshal\" y de cualsiquier belatro que se li revifase mientres a suya venganza, y en a gara li son asperando tres d'os antigos miembros d'a suya banda. Bien luego los habitants d'o lugar y los suyos amigos li recomiendan a Kane que albandone lo lugar.\nKane y la suya muller marchan d'o pueblo pero bien luego l'antigo \"marshal\" tien una crisi de conciencia y decide de tornar-ie, en considerar que lo suyo deber se troba por dencima de tot. Recupera la suya placa de \"marshal\" y preba de reunir a los ciudadans t'afrontar la luita con a banda, pero un por un los habitants d'o lugar y los suyos amigos deciden no partecipar-ie y mesmo lo suyo aduyant dimite. La suya muller decide albandonar-lo marchando sola en o tren y Kane nom\u00e1s recibe lo refirme d'a suya antiga amant, Helen Ram\u00edrez. Kane se troba pues solo frent a toda la banda de bandius.\nRodache.\nLo rodache d'a cinta s'escaici\u00f3 en California en nom\u00e1s que vintiueito d\u00edas, en poder filmar as 400 escenas d'a cinta en haber preparau curosament la filmaci\u00f3n."}
{"id": "146425", "revid": "401", "url": "https://an.wikipedia.org/wiki?curid=146425", "title": "Gara de Bac\u00fa", "text": "A Gara de Bac\u00fa (en azer\u00edn: \"Bak\u0131 D\u0259mir Yolu Va\u011fzal\u0131\") ye una gara de ferrocarril situata en a ciudat de Bac\u00fa, a capital d'Azerbaich\u00e1n. Ye a principal gara ferroviaria d'a ciudat de Bac\u00fa y d'Azerbaich\u00e1n. Fue inaugurata en l'anyo 1880."}
{"id": "146436", "revid": "69718", "url": "https://an.wikipedia.org/wiki?curid=146436", "title": "Distant Drums", "text": "Distant Drums (t\u00edtol orichinal en angl\u00e9s, en aragon\u00e9s Tambors lordos; enguerau en Arag\u00f3n con o t\u00edtol en castellano de Tambores lejanos) ye una cinta de western de cine estausunidense dirichida en 1951 por Raoul Walsh y producida por Milton Sperling ta la \"United States Pictures\", seguntes un gui\u00f3n adaptau por Niven Busch y Martin Rackin basau en una historia d'o mesmo Niven Busch. Con una direcci\u00f3n de fotograf\u00eda de Sidney Hickox y una Banda Sonora Orichinal de Max Steiner, en l'elenco d'a cinta amanixen destacaus actors como Gary Cooper, Richard Webb, Mari Aldon, Arthur Hunnicutt, Carl Harbaugh, Robert Barrat y Ray Teal.\nEn ista cinta lo director fa bella cosa pareixida a un \"remake\" argumental d'una atra d'as suyas cintas anteriors, \"Objective, Burma!\" (1945), en amostrar como parte prencipal de l'argumento una marcha a travi\u00e9s d'una selva tropical d'un grupo de soldaus arredolaus d'enemigos.\nO rodache d'a cinta se faci\u00f3 en as selvas tropicals de Florida, en tenendo que contractar a nativos ta mantener luent d'os actors a alig\u00e1tors, serpentes, reptils y atros animals periglosos, pero s'aconsigui\u00f3 una bella escena con una filmaci\u00f3n subacuatica d'a baralla entre lo capit\u00e1n Richard Tufts y lo chefe Ocala.\nArgumento.\nMientres a Segunda guerra seminola en 1840 lo cheneral Zachary Taylor ninv\u00eda a lo tenient d'a \"United States Navy\" Richard Tufts y a lo suyo aduyant Monk en una remota isla en Florida ta encontrar-se con o capit\u00e1n Quincy Wyatt, qui i vive con o suyo fillo de cinco anyadas. Dende ixe puesto han de marchar contra una antiga fortificaci\u00f3n espanyola, o castiello de San Marcos, y destruyir-la, en estar la base que fan servir os seminolas ta recibir as armas que lis portan os traficants espanyols; antiparte, en a base se i troban engarcholaus cuantos presoneros estausunidenses que han de liberar. Quincy Wyatt y los suyos soldaus cumplen a misi\u00f3n, en destruyendo lo castiello y liberando-ie a los presoners. Una d'ixos presoners, Judy Beckett, desembolica una atraccci\u00f3n amorosa por Wyatt mientres que fuyen d'una colla de seminolas que los persiguen a travi\u00e9s d'os Everglades. Lo viache se fa bien dif\u00edcil por as condicions d'o terreno y tami\u00e9n en estar perseguius por os indios, y bellos d'os soldaus mueren mientres a fuyida. A la fin Wyatt puet plegar en a suya casa, nom\u00e1s ta descubrir que ye cremada y que lo suyo fillo ha despareixiu.\nCuriosidaz.\nEn ista cinta se fa servir por primera vegada un chilo conoixiu como \"chilo de Wilhelm\" en estar devorau un d'os soldaus por un alig\u00e1tor americano. Se tracta d'un efecto de soniu que dende alavez s'ha feito servir en a-saber-las de cintas."}
{"id": "146446", "revid": "401", "url": "https://an.wikipedia.org/wiki?curid=146446", "title": "Amparo Rivelles", "text": "Mar\u00eda Amparo Rivelles y Ladr\u00f3n de Guevara, naixida de Madrit (Comunidat de Madrit, Espanya) l'11 de febrero de 1925 y muerta por osteoporosi en l'Hespital Universitario Fundaci\u00f3n Jim\u00e9nez D\u00edaz d'ixa mesma capital o 7 de noviembre de 2013, esti\u00f3 una destacada actriz espanyola, activa en o mundo d'o teatro y d'o cine espanyols dende finals d'os anyos 1930 dica finals d'os anyos 1990 y con qusntos premios recibius por a suya carrera cinematografica y teatral. Tami\u00e9n teni\u00f3 partecipaci\u00f3n destacada en o cine mexicano.\nPerteneixent a una familia miut vinclada con o mundo d'a interpretaci\u00f3n, prencipi\u00f3 la suya carrera teatral en a company\u00eda de su mai. Yera filla d'os actors Rafael Rivelles y Mar\u00eda Fernanda Ladr\u00f3n de Guevara y nieta d'os actors Jaime Rivelles y Amparo Guill\u00e9n, estando am\u00e1s chermanastra (por parte de mai) de l'actor Carlos Larra\u00f1aga y t\u00eda d'os actors Amparo Larra\u00f1aga y Luis Merlo."}
{"id": "146447", "revid": "610", "url": "https://an.wikipedia.org/wiki?curid=146447", "title": "Asterix", "text": "Asterix (en franc\u00e9s \"Ast\u00e9rix\") ye una serie d'historietas en c\u00f3mic francesa creyada por o guionista Ren\u00e9 Goscinny (1926-1977) y o dibuixant Albert Uderzo (1927-2020), que apareixi\u00f3 por primera vegada o 29 d'octubre de 1959 en a revista \"Pilote\" antis de publicar-se como \u00e1lbum. A serie se concibi\u00f3 en o suburbio de Bobigny (Sena-Sant Den\u00eds), Francia.\nS'ha traduciu ta 111 idiomas y dialectos (incluyendo-ie lat\u00edn y griego antigo), lo que la convierte en a historieta francesa mas popular d'o mundo. Se'n ha vendiu 380 millons d'eixemplars y ye a mas popular de l'ambito franc\u00f3fono, chunto a la belga \"As aventuras de Tint\u00edn\".\nArgumento.\nAsterix vive arredol de l'anyo 50 aC en una aldeya ficticia a o norueste d'a Galia, la unica parti d'o pa\u00eds que no ha estau conquistada encara por Chulio C\u00e9sar, tami\u00e9n personache d'a serie. L'aldeya ye rodiada por cuatre campamentos romanos: Laminarum, Aquarium, Laudanum y Pardalorum. A o respecto, cal citar a caracteristica introducci\u00f3n de todas as historietas:\nA resistencia d'istos aldeyanos se debe a la fuerza sobrehumana que adquieren dimpu\u00e9s de beber una poci\u00f3n machica preparada por o suyo druida Panoramix. Muitos libros d'Asterix tienen como trama prencipal o intento de l'exercito romano d'acupar l'aldeya y privar que o druida prepare o breballo u de conseguir-ne una mica pa o suyo propio beneficio. Istos intentos son frustraus siempre por Asterix y Obelix gracias a la propia poci\u00f3n machica.\nAsterix en aragon\u00e9s.\nDica agora nom\u00e1s s'ha quitau en aragon\u00e9s un \u00e1lbum d'Asterix, \"Asterix o Galo\", publicau en 2022.\nA traducci\u00f3n fue feita por Pascual Miguel Ballest\u00edn y fue refirmada por a \"Direcci\u00f3n Cheneral de Politica Ling\u00fcistica d'o Gubierno d'Arag\u00f3n\""}
{"id": "146450", "revid": "610", "url": "https://an.wikipedia.org/wiki?curid=146450", "title": "Ideyafix", "text": "Ideyafix (en franc\u00e9s \"Id\u00e9fix\") ye un personache de ficci\u00f3n que apareixe en os c\u00f3mics d\"'Asterix\". Ideyafix ye o can d'Obelix, amigo d'Asterix. Se tracta de l'unico personache prencipal que ye un animal. A suya primera aparici\u00f3n ye en o c\u00f3mic \"A vuelta a la Galia\" (1965).\nEn franc\u00e9s iste can se diz \"Id\u00e9fix\", que sona igual que \"id\u00e9e fixe\" (\"ideya fixa\"). En a traducci\u00f3n d'os libros a l'angl\u00e9s se diz \"Dogmatix\", nombre que une os conceptos d\"'ideya fixa\" (\"dogma\") y can (\"dog\" en angl\u00e9s).\nIdeyafix ye un can chicot, de raza indefinida (posiblement un Schnauzer miniatura blanco), que tien buen cayedero, como se contrimostra en o libro \"Ast\u00e9rix en Corcega\", a on os cans corsos comentan en veyer-lo minchar: \u00ab\"Mira, no acupa mas que una castanya, pero mincha como si a suya siesta pendiera d'ello\"\u00bb.\nIdeyafix ye muit uniu a Obelix. Escachila cuan o suyo amo ixarranca u ixarrota \u00e1rbols, por lo que o suyo amo deix\u00f3 d'emplegar-los como prochectils contra os romanos."}
{"id": "146451", "revid": "610", "url": "https://an.wikipedia.org/wiki?curid=146451", "title": "Tifus", "text": "O tifus, u tabardiello, ye un grupo de malot\u00edas infecciosas. Os suyos simptomas comuns incluyen calentura, dolor de tozuelo y sarpullida. Per un regular, istos prencipian una u dos semanas dimpu\u00e9s d'a exposici\u00f3n.\nAs malot\u00edas son causadas per tipos especificos d'infecci\u00f3n bacteriana. Asinas, o tifus epidemico se debe a \"Rickettsia prowazekii\" propagada per os pegollos d'o cuerpo, o Tsutsugamushi se debe a la \"Orientia tsutsugamushi\" propagada per os acaros y lo tifus murino se debe a la \"Rickettsia typhi\" propagada per as pulces.\nS'han desembolicau vacunas, pero garra ye disponible comercialment. A prevenci\u00f3n s'aconsigue en reducir a exposici\u00f3n a los organismos que propagan a malot\u00eda. O tractamiento ye con l'antibiotico doxiciclina. O tifus epidemico per un regular ocurre en brotes cuan i hai malas condicions sanitarias y amuntonamiento. Si bien bella vegada esti\u00f3 com\u00fan, agora ye raro. O Tsutsugamushi se presenta en o sudeste d'Asia, Chap\u00f3n y lo norte d'Australia. O tifus murino ocurre en arias tropicals y subtropicals d'o mundo.\nO tifus s'ha descrito dende a lo menos 1528. O suyo nombre promana d'o griego \"t\u00fbphos\" (\u03c4\u1fe6\u03c6\u03bf\u03c2), que significa calentura u esvar\u00edo, y describe l'estau mental d'as personas infectadas. "}
{"id": "146457", "revid": "610", "url": "https://an.wikipedia.org/wiki?curid=146457", "title": "Jos\u00e9 Carvallo", "text": "Jos\u00e9 Aurelio Carvallo Alonso (Lima, Provincia de Lima, Per\u00fa, 1 de marzo de 1986) ye un futbolista peruano que chuga de portero, lo suyo equipo actual ye lo Club Universitario de Deportes d'a Primera Divisi\u00f3n d'o Per\u00fa d'o cual ye o suyo capit\u00e1n. Ye internacional con a selecci\u00f3n peruana de f\u00fatbol."}
{"id": "146458", "revid": "401", "url": "https://an.wikipedia.org/wiki?curid=146458", "title": "Bill Cody (desambigaci\u00f3n)", "text": "Bill Cody puet estar:"}
{"id": "146459", "revid": "41", "url": "https://an.wikipedia.org/wiki?curid=146459", "title": "Ridoyanul Hoq", "text": "Md. Ridoyanul Hoq Siyam, naixiu de Barisal (Bangladesh) o 2 de noviembre de 1998, ye un actor y productor cinematografico bangladesh\u00ed, activo en o cine bangladesh\u00ed dende primer\u00edas d'os anyos 2020. Ye conoixiu m\u00e1s que m\u00e1s por estar o productor d'a cinta \"The Noel Diary\" (Charles Shyer, 2022)."}
{"id": "146460", "revid": "610", "url": "https://an.wikipedia.org/wiki?curid=146460", "title": "Museu Guggenheim de Bilbau", "text": "Lo Museu Guggenheim (en basco: \"Guggenheim Bilbao Museoa\") ye un museu d'arte contemporanio disenyau por l'arquitecto canadiense Frank Gehry situau en a ciudat de Bilbau en o Pa\u00eds Basco. Se tracta d'un d'os bellos museus d'a Fundaci\u00f3n Solomon R. Guggenheim. S'inaugur\u00f3 lo 18 d'octubre de 1997 por lo rei Chuan-Carlos I d'Espanya. Cuasi dende la suya ubertura lo museu esdeveni\u00f3 una atracci\u00f3n turistica que atraye visitants internacionals. Ha esdeveniu un d'os simbolos mas importants d'a ciudat de Bilbau.\nDende la suya devantadera en 1997, lo museu ha recibiu una meyana superior a lo mill\u00f3n de visitants anuals, causando un impacto extraordinario en a econom\u00eda y la sociedat bascas, am\u00e1s d'amillorar la imachen d'a ciudat. Tot este fenomeno, baltizau por los medios de comunicaci\u00f3n como \u00ab\"efecto Guggenheim\"\u00bb u \u00ab\"efecto Bilbau\"\u00bb, ha posau en relleu la importancia d'o turismo cultural.\nArquitectura.\nLa Fundaci\u00f3n Solomon R. Guggenheim seleccion\u00f3 lo gabinet de arquitectos de Frank Gehry, en animando-lo a disenyar bella cosa atrivida y innovadora. Las curvas de l'exterior de l'edificio parixen aleatorias. L'interior ye disenyau arredol d'un gran atrio pleno de luz con anvistas a l'estuario de Bilbau y los pueyos que l'arredolan."}
{"id": "146461", "revid": "401", "url": "https://an.wikipedia.org/wiki?curid=146461", "title": "Progresi\u00f3n d'o r\u00e9cord mundial femen\u00edn de 200 metros lisos", "text": "En iste articlo s'amuestra a progresi\u00f3n d'o r\u00e9cord mundial femen\u00edn de 200 metros lisos dende l'anyo 1922. O primer r\u00e9cord mundial en os 200 metros pa mullers esti\u00f3 reconoixiu per la \"F\u00e9d\u00e9ration Sportive F\u00e9minine Internationale\" (FSFI) en 1922. A FSFI esti\u00f3 absorbida per l'Asociaci\u00f3n Internacional de Federacions d'Atletismo (hue World Athletics) en 1936. Manimenos, la IAAF no manteni\u00f3 una categor\u00eda r\u00e9cord de 200 m. en curva en comparanza con 200 m. en recta dica dimpu\u00e9s de 1951. La IAAF elimin\u00f3 o r\u00e9cord de 200 m en recta dimpu\u00e9s de l'anyo 1976.\nProgresi\u00f3n.\nCronometrau electronicament.\nDende 1975, a IAAF desepar\u00f3 d'as listas de r\u00e9cords os tiempos rechistraus electronicament pa cursas dica os 400 metros. Dende l'1 de chinero de 1977, se requiri\u00f3 que toz os tiempos homologaus como r\u00e9cord d'o mundo estasen rechistraus de forma automatica cronometrando a la centesima d'un segundo."}
{"id": "146462", "revid": "69718", "url": "https://an.wikipedia.org/wiki?curid=146462", "title": "Stagecoach (cinta de 1939)", "text": "Stagecoach (t\u00edtol orichinal en angl\u00e9s, en aragon\u00e9s Dilichencia, enguerada en Arag\u00f3n con o t\u00edtol en castellano de La diligencia, A dilichencia en aragon\u00e9s) ye una cinta de \"western\" de cine estausunidense de l'anyo 1939 dirichida por John Ford seguntes un gui\u00f3n adaptau de Dudley Nichols, basau en o relato \"The Stage to Lordsburg\", publicau en 1937 en a revista \"Collier's\" por Ernest Haycox. Producida por Walter Wanger ta la suya productora \"Walter Wanger Productions\", la direcci\u00f3n de fotograf\u00eda d'a cinta ye obra de Bert Glennon y la suya Banda Sonora Orichinal ye un treballo colectivo de Richard Hageman, Franke Harling, Louis Gruenberg, John Leipold, Leo Shuken, Gerard Carbonara (no acreditau) y Stephen Pasternacki (no acreditau). Os principals actors d'a cinta son Claire Trevor, John Wayne, Andy Devine, John Carradine, Thomas Mitchell, Louise Platt, George Bancroft, Donald Meek, Berton Churchill y Tim Holt.\nIsta cinta encara que ye un \"western\" adopta la estructura narrativa propia d'una \"road movie\" en un momento en que ixa estructura yera cuasi desconoixida en o cine de Hollywood. Antiparte, emplega recursos visuals poco conoixius u desconoixius de raso en ixas envueltas, como l'emplego d'una camara instalada dencima d'a dilichencia.\nArgumento.\nEn un lugar\u00f3n de l'estau d'Arizona en Estaus Unius mientres os anyos 1880 una \"Liga por as buenas costumbres y la decencia\" fa fuera d'o lugar a Dallas, una prostituta, en metendo-la por a fuerza en a dilichencia que marcha enta Lordsburg, en l'estau vec\u00edn de Nuevo Mexico, chunto con un medico cacudo, lo doctor Josiah Boone, a qui tami\u00e9n quieren fer fuera d'o lugar. Os atros viachers d'a dilichencia son Lucy Mallory, la muller d'un capit\u00e1n de caballer\u00eda, qui ye embarazada y marcha ta reunir-se con o suyo mariu; Ellsworth Gatewood, un banquero que diz que marcha ta tractar d'un negocio; Hatfield, un antigo soldau de l'exercito confederau mientres a Guerra civil estausunidense, chugador y pistolero y antigo amigo d'a familia Mallory; y Samuel Peacock, un comerciant d'alcohol.\nCuan la dilichencia marcha, plega la noticia de que han curtau o telegrafo, pero que antis de curtar-lo han plegau dos noticias: Ger\u00f3nimo con os suyos apaches ye fendo una incursi\u00f3n por a redolada, y Ringo Kid s'ha fugau d'a garchola y tami\u00e9n se troba en a redolada. Alavez, lo sheriff Curly Wilcox, que ye amigo de Ringo y sabe que en realidat ye inocent d'o crimen por o cual l'han condenau, decide unir-se a la dilichencia como vichilant. Un chicot grupo de soldaus s'adhiben como escolta ta prevenir un ataque d'os indios.\nBien luego la dilichencia troba a Ringo, que tami\u00e9n marcha enta Lordsburg en estar en ixe puesto los chirmans Plummers, responsables d'a muerte d'o suyo pai y d'o suyo chirm\u00e1n, y qui ha churau vengar-se'n. Mientres o viache, augmenta mica en mica la tensi\u00f3n entre los pasachers y, antiparte, amanixe una atracci\u00f3n amorosa entre Dallas y Ringo, con os indios arredolando lo viache.\nProducci\u00f3n.\nJohn Ford yera conscient que a finals d'os anyos 1930 lo western yera un chenero en decadencia, pero decidi\u00f3 de mercar por 2.500 d\u00f3lars os dreitos d'adaptaci\u00f3n d'o relato orichinal, y finalment trob\u00f3 financiaci\u00f3n ta la realizaci\u00f3n d'a cinta en o productor independient Walter Wanger, encara que li cost\u00f3 de convencer-lo.\nEn primeras yera previsto que los actors protagonistas d'a cinta estasen Gary Cooper y Marlene Dietrich, pero lo director John Ford prefiri\u00f3 d'esleyir a John Wayne y Claire Trevor. Dica l'inte, John Wayne no heba interpretau so que a-saber-los western de serie B, estando iste lo suyo primer gran papel y lo papel con que inici\u00f3 la suya carrera. Claire Trevor yera alavez una actriz que no heba teniu pas guaire suerte en as suyas interpretacions. Ta interpretar a los amerindios que amanixen en a cinta, contractoron a 300 indios navajos d'una reserva india amanada, encara que heban d'interpretar a indios apaches.\nO rodache d'a cinta s'escaici\u00f3 en o escenario natural de Monument Valley, en l'estau d'Arizona.\nRemakes y reutilizacions.\nDos cintas posteriors facioron servir secuencias descartadas d'ista cinta relativas a la persecuci\u00f3n d'a dilichencia por os indios \"I Killed Geronimo\" (1950, John Hoffman) y \"Laramie Mountains\" (1952, Ray Nazarro). Se tracta d'una escena iconica, que am\u00e1s ha estau reproducida en cuantos \"westerns\" posteriors.\nAntiparte, bi ha dos \"remakes\" d'a cinta, \"Stagecoach\" (1966, Gordon Douglas) y lo telefilm \"Stagecoach\" (1986, Ted Post)."}
{"id": "146463", "revid": "69718", "url": "https://an.wikipedia.org/wiki?curid=146463", "title": "Guerra civil estausunidense", "text": ""}
{"id": "146470", "revid": "41", "url": "https://an.wikipedia.org/wiki?curid=146470", "title": "Torismo", "text": ""}
{"id": "146471", "revid": "41", "url": "https://an.wikipedia.org/wiki?curid=146471", "title": "Bolonia", "text": ""}
{"id": "146473", "revid": "41", "url": "https://an.wikipedia.org/wiki?curid=146473", "title": "Provincia de Bolonia", "text": ""}
{"id": "146474", "revid": "41", "url": "https://an.wikipedia.org/wiki?curid=146474", "title": "Universidat de Bolonia", "text": ""}
{"id": "146508", "revid": "401", "url": "https://an.wikipedia.org/wiki?curid=146508", "title": "Stagecoach", "text": "Stagecoach (dilichencia en angl\u00e9s) puet estar:"}
{"id": "146509", "revid": "610", "url": "https://an.wikipedia.org/wiki?curid=146509", "title": "Jos\u00e9 Luis Zalde", "text": "Jos\u00e9 Luis Zalde (nombre artistico de Jos\u00e9 Luis Lizalde), naixiu d'Exeya d'os Caballers (Cinco Villas, Arag\u00f3n) en 1910 y muerto en Madrit (Comunidat de Madrit, Espanya) o 27 de chinero de 1977, esti\u00f3 un actor y cantaire de zarzuela aragon\u00e9s, activo en o teatro y la zarzuela dende muit choven y en o cine espanyol dende principios d'os anyos 1960, con arredol de 70 interpretacions en cintas, siempre en papels segundarios.\nNaxi\u00f3 en una familia adedicada a l'artesan\u00eda d'a fusta, que cuan \u00e9l no teneba so que dos anyadas marchoron enta Zaragoza, a on Jos\u00e9 Luis s'educ\u00f3. Encara que la familia li presion\u00f3 ta que continase con a tradici\u00f3n familiar, de muit choven ya amostr\u00f3 lo suyo intr\u00e9s por o mundo d'a escena, destacando en l'Agrupaci\u00f3n Art\u00edstica Aragonesa por a suya predisposici\u00f3n a interpretar papels de comedia, pasando-se bien luego enta lo campo profesional, a on treball\u00f3 en as company\u00edas de Carmen D\u00edaz y de Manolo Par\u00eds, treballando dimpu\u00e9s en o Teatro Novedades de Barcelona esdevenindo dimpu\u00e9s director artistico d'o Sal\u00f3n Oasis de Zaragoza y continando una exitosa carrera interpretativa."}
{"id": "146594", "revid": "41", "url": "https://an.wikipedia.org/wiki?curid=146594", "title": "Lista d'equipes d'a Selecci\u00f3n de f\u00fatbol d'Arag\u00f3n", "text": ""}
{"id": "146595", "revid": "69718", "url": "https://an.wikipedia.org/wiki?curid=146595", "title": "Mam\u00e1 cumple cien a\u00f1os", "text": ""}
{"id": "146596", "revid": "401", "url": "https://an.wikipedia.org/wiki?curid=146596", "title": "Luis Su\u00e1rez", "text": "Luis Su\u00e1rez puet estar:"}
{"id": "146597", "revid": "610", "url": "https://an.wikipedia.org/wiki?curid=146597", "title": "Qu\u00e9bec", "text": "Quebec (en franc\u00e9s y oficialment: \"Qu\u00e9bec\"; en angl\u00e9s: \"Quebec\") ye una provincia de Canad\u00e1 con una poblaci\u00f3n d'alto u baixo 8\u00a0millons d'habitants. La suya capital ye la ciudat de Quebec y la suya ciudat mas poblada ye Mont-reyal. Quebec ye un territorio francofono, estando la sola provincia canadiense que ye reconoixida como una naci\u00f3n por a Cambra d'os Comuns de Canad\u00e1.\nHistoria.\nNueva Francia.\nLo primer explorador franc\u00e9s en Qu\u00e9bec esti\u00f3 Jacques Cartier, qui descubri\u00f3 lo r\u00edo Sant Lorient. En 1608, Samuel de Champlain fund\u00f3 la ciudat de Qu\u00e9bec (d'a palabra en idioma algonqu\u00edn \"Kebek, \u00ab\"angusto\u00bb) en a marguin cucha d'o r\u00edo Sant Lorient.\nAmerica d'o Norte britanica.\nO Reino de Gran Bretanya preni\u00f3 posesi\u00f3n de Nueva Francia como consecuencia d'as clausulas d'o Tractau de Par\u00eds de 1763 que remat\u00f3 a Guerra d'as Siet Anyadas.\nDemograf\u00eda.\nEn 2021 la provincia de Qu\u00e9bec teneba 8.501.833\u00a0habitants, en a suya mayor parte en l'aria metropolitana de Montreal, que tien 4.291.732\u00a0habitants, estando la segunda ciudat por o suyo numero d'habitants habitants de Canad\u00e1.\nLas rechions administrativas.\nLo Quebec ye dividido en 17 rechions administrativas:\nRelichi\u00f3n.\nQuebec ye una provincia canadiense mayoritariament catolica. O censo de l'anyo 2001 amostraba: 83,2\u00a0% de cristianos catolicos romanos; lo 4,7\u00a0% cristianos protestants (incluyindo-ie 1,2\u00a0% d'anglicans, 0,7\u00a0% unitaristas, y lo 0,5\u00a0% baptistas); l'1,4\u00a0% de cristianos ortodoxos (incluyindo-ie lo 0,7\u00a0% de griegos ortodoxos), y lo 0,8\u00a0% atros cristianos, y l'1,5\u00a0% de musulmans, 1,3\u00a0% chodigos; 0,6\u00a0% budistas, 0,3 % hinduistas y 0,1\u00a0% de sikhs."}
{"id": "146599", "revid": "69718", "url": "https://an.wikipedia.org/wiki?curid=146599", "title": "Quebec", "text": ""}
{"id": "146635", "revid": "401", "url": "https://an.wikipedia.org/wiki?curid=146635", "title": "Peritonitis", "text": "A peritonitis ye la inflamaci\u00f3n d'o peritoneu localizau u cheneralizau, o revestimiento d'a paret interna de l'abdomen y la cubierta d'os organos abdominals. Os simptomas pueden incluyir dolor intenso, infladura de l'abdomen, calentura u perda de peso. Una parti u tot l'abdomen puede estar sensible. As complicacions pueden incluyir shock y sindrome de dificultat respiratoria aguda.\nAs causas incluyen perforaci\u00f3n d'o tracto intestinal, pancreatitis, malot\u00eda pelvica inflamatoria, ulcera estomacal, cirrosi u ruptura de l'apendiz. Os factors de risgo incluyen ascitis (l'acumulaci\u00f3n anormal de liquido en l'abdomen) y dialisi peritoneal. Per un regular, o diagnostico se basa en examens, anal\u00eds de sangre y im\u00e1chens medicas.\nO tractamiento a ormino incluye antibioticos, fluidos intravenosos, analchesicos y cirurch\u00eda. Atras midas pueden incluyir una sonda nasogastrica u una transfusi\u00f3n de sangre. Sin tractamiento, a muerte puede ocurrir en uns poquez d\u00edas. Arredol d'o 20 % d'as personas con cirrosi que son hespitalizadas tienen peritonitis."}
{"id": "146636", "revid": "401", "url": "https://an.wikipedia.org/wiki?curid=146636", "title": "Apendicitis", "text": "L' apendicitis u mal d'ap\u00e9ndiz ye la inflamaci\u00f3n de l'ap\u00e9ndiz. Os simptomas gosan incluyir dolor en a parti inferior dreita de l'abdomen, ansias, vomecatizos y disminuci\u00f3n d'a gana. Manimenos, a la raya d'o 40 % d'as personas no tienen istos simptomas tipicos. As complicacions grieus d'un ap\u00e9ndiz trencau incluyen una inflamaci\u00f3n dolorosa y cheneralizada d'o revestimiento interno d'a paret abdominal y sepsis.\nL'apendicitis ye causada per una obstrucci\u00f3n d'a porci\u00f3n vueda de l'ap\u00e9ndiz. Isto se debe mas comunament a una \"piedra\" calcificada feita de fieces. O teixiu linfoide inflamau per una infecci\u00f3n viral, parasitos, calculos biliars u tumors tami\u00e9n puede causar a obstrucci\u00f3n. Iste bloqueyo provoca un augmento d'a presi\u00f3n en l'ap\u00e9ndiz, una disminuci\u00f3n d'o fluxo sanguinio a los teixius de l'ap\u00e9ndiz y un creiximiento bacteriano adintro de l'ap\u00e9ndiz que causa inflamaci\u00f3n. A combinaci\u00f3n d'inflamaci\u00f3n, reducci\u00f3n d'o fluxo sanguinio a l'ap\u00e9ndiz y distensi\u00f3n de l'ap\u00e9ndiz provoca lesions y muerte d'o teixiu. Si iste proceso no se tracta, l'ap\u00e9ndiz puede esbotar y liberar bacterias en a cavidat abdominal, lo que augmenta las complicacions.\nO diagnostico d'apendicitis pende en gran medida en os sinyals y simptomas d'a persona. En os casos en que lo diagnostico no s\u00eda claro, a observaci\u00f3n minuciosa, as im\u00e1chens medicas y las prebas de laboratorio pueden estar utils. As dos prebas d'imachen mas comunas que se fan servir son una ecograf\u00eda y una tomograf\u00eda computarizada (TC). S'ha contrimostrau que la tomograf\u00eda computarizada ye mas precisa que l'ecograf\u00eda pa detectar l'apendicitis aguda. Manimenos, ye posible que se prefiera l'ecograf\u00eda como primera preba d'imachen en ninos y mullers embarazadas a resultas d'os risgos asociaus con a exposici\u00f3n a la radiaci\u00f3n en as tomograf\u00edas computarizadas.\nO tractamiento st\u00e1ndard pa l'apendicitis aguda ye la extirpaci\u00f3n quirurchica de l'ap\u00e9ndiz. Isto se puede realizar per meyo d'una incisi\u00f3n ubierta en l'abdomen (laparotom\u00eda) u per meyo d'unas pocas incisions mas chicotas con l'aduya de cameras (laparoscopia). A cirurch\u00eda reduz o risgo d'efectos secundarios u muerte asociaus con a ruptura de l'ap\u00e9ndiz. Os antibioticos pueden estar igualment efectivos en bels casos d'apendicitis no trencada. Ye una d'as causas mas comunas y significativas de dolor abdominal que amaneix a escape. En 2015, se producioron arredol d'11,6 millons de casos d'apendicitis, lo que result\u00f3 en unas 50.100 muertes. En Estaus Unius, l'apendicitis ye una d'as causas mas comunas de dolor abdominal repent\u00edn que requiere cirurch\u00eda. Cada anyo, nom\u00e1s en os Estaus Unius, s'extirpa cirurchicament l'ap\u00e9ndiz a mas de 300.000 personas con apendicitis. A Reginald Fitz se le atribuye estar a primera persona en describir a condici\u00f3n en 1886. "}
{"id": "146637", "revid": "51103", "url": "https://an.wikipedia.org/wiki?curid=146637", "title": "Mal d'ap\u00e9ndiz", "text": ""}
{"id": "146638", "revid": "610", "url": "https://an.wikipedia.org/wiki?curid=146638", "title": "Cardioloch\u00eda", "text": "A cardioloch\u00eda (d'o griego antigo \u03ba\u03b1\u03c1\u03b4\u03af\u1fb1 (kardi\u0101) \"coraz\u00f3n\", y \u03bb\u03bf\u03b3\u03af\u03b1 (lochia) \"estudio\") ye la branca d'a medicina que s'encarga de l'estudio, prevenci\u00f3n, diagnostico y tractamiento d'as malot\u00edas d'o coraz\u00f3n y d'o sistema circulatorio.\nA cardioloch\u00eda ye un campo complexo, per ixo muitos cardiologos se subespecializan en diferents arias, como l'electrofisioloch\u00eda cardiaca, cardioloch\u00eda intervencionista, cardioloch\u00eda nucleyar, trastornos d'o ritmo cardiaco u l'ecocardiograf\u00eda.\nO numero de malot\u00edas que dentran adintro d'o campo d'a cardioloch\u00eda ye muit amplo, muitas d'ellas ocasionan un zaguer cuadro com\u00fan que se conoixe como insuficiencia cardiaca."}
{"id": "146650", "revid": "610", "url": "https://an.wikipedia.org/wiki?curid=146650", "title": "Guadalupe Mu\u00f1oz Sampedro", "text": "Mar\u00eda de Guadalupe Mu\u00f1oz Sampedro, naixida de Madrit (Espanya) o 15 de febrero de 1896 y muerta en ixa mesma capital o 4 d'aviento de 1975, esti\u00f3 una actriz espanyola, activa en o mundo d'o teatro dende primer\u00edas d'os anyos 1920 y en o mundo d'o cine espanyol dende primer\u00edas d'os anyos 1940, siempre con papels segundarios, cuasi especializada en no fer papels so que d'avuela simpatica y despistada. Yera chirmana d'as actrices Matilde Mu\u00f1oz Sampedro y Mercedes Mu\u00f1oz Sampedro, y cas\u00f3 con l'actor Manuel Soto Vives en Madrit o 12 de chulio de 1913, estando los pais de l'actriz Luchy Soto.\nDende muit choven dentr\u00f3 a treballar profesionalment como actriz en o teatro, estando parte de l'elenco d'as company\u00edas de Rosario Pino, Enrique Borr\u00e1s y Lola Membrives, pero no treball\u00f3 en o mundo d'o cine dica los anyos 1940, encara que en formar la suya propia company\u00eda teatral en 1946 se menteni\u00f3 luent d'o mundo d'o cine mientres diez anyadas, dica meyaus d'os anyos 1950."}
{"id": "146651", "revid": "610", "url": "https://an.wikipedia.org/wiki?curid=146651", "title": "Asterix (personache)", "text": "Asterix (en franc\u00e9s \"Ast\u00e9rix\") ye un personache de ficci\u00f3n que apareixe en os c\u00f3mics d'a serie Asterix y o protagonista d'o c\u00f3mic d'o mesmo nombre. Va cuasi siempre acompanyau por o suyo amigo Obelix. O suyo nombre en franc\u00e9s se pronuncia igual que a palabra \"ast\u00e9risque\", que significa asterisco.\nO recurso d'a parella que resalta os contrastes ye usa de forma sobrebuena en os c\u00f3mics d'Asterix y chunto con Obelix representa como atras en la literatura (Don Quixote y Sancho Panza, 'O Gordo y o Flaco'...) diferents puntos d'anvista de l'acci\u00f3n a la que dan vida y permiten continidat a travi\u00e9s d'os suyos dialogos.\nEn contraposici\u00f3n a Obelix, Asterix ye baixo, serioso, intelichent, astrucioso, estuto y nom\u00e1s adquiere una fuerza immesurable en beber a poci\u00f3n machica que para o druida Panoramix, a diferencia de Obelix que poseye ixa fuerza de forma permanent por haber-ne cayiu de nino en a marmita d'a poci\u00f3n.\nO personache amuestra a suya ternura y mesmo o suyo amor u atracci\u00f3n sexual d'una forma idilica: aprecia a os ninos y a las mesachas y s'enamora solo platonicament, plegando a esperimentar gran rubor debant de muestras d'afecto u atenci\u00f3n tan simplas como un poch\u00f3n en o caixo u en a frent.\nA violencia s'espresa siempre en a suya variant comica tradicional a on tot y con os inmensos golpazos y grans vuelos que efect\u00faan os personaches por os trucos que les propinan os protagonistas nunca i hai muertos, encara que s'amuestran esplicitament moraduras, uellos moraus y atras contusions y consecuencias d'a luita.\nAsterix representa a victoria de David cuentra Goliat dende a primera pachina d'os suyos libros a on siempre se recuerda que a suya aldeya ye a unica d'a Galia que resiste a l'invasor. Tot y con a suya inexactitut historica, l'argumento afalaga, sin garra dubda, os sentimientos patrioticos d'os franceses.\nA estructura d'os libros se desarrolla a partir d'un problema u dificultat que se le planteya a la tribu y que habr\u00e1 d'estar resuelto por meyo d'una misi\u00f3n a desarrollar por os protagonistas que les levar\u00e1 a sob\u00e9n a tierras lexanas y que resolver\u00e1n en parte a travi\u00e9s d'a estucia d'Asterix pero tami\u00e9n por meyo d'a fuerza d'Obelix y o recurso a la poci\u00f3n machica. L'inevitable final ye a lifara a on minchan chabalins, arredol d'a foguera baixo l'\u00e1rbol de l'aldeya, deixando ligau a o costau a Aseguranzatorix, o bardo d'a tribu, pa evitar sentir as suyas horribles cancions.\nEn definitiva Asterix representa un heroi clasico: intelichent, audaz, astuto, valeroso, humano, gran amigo y vec\u00edn, leyal con o suyo chefe, honrau y pacient siempre disponible pa desfer enredons, realizar viaches epicos, aduyar a las damas u servir a la suya chent.\nCaracterizaci\u00f3n.\nA suya voz en as versions orichinals d'as cintas d'animaci\u00f3n fue feita por Roger Carel en toz os t\u00edtols dende 1967 dica 2014."}
{"id": "146653", "revid": "610", "url": "https://an.wikipedia.org/wiki?curid=146653", "title": "Francis Bacon (artista)", "text": "Francis Bacon, naixiu de Dubl\u00edn (Irlanda) o 28 d'octubre de 1909 y muerto en Madrit (Espanya) o 28 d'abril de 1992, esti\u00f3 un pintor irland\u00e9s-britanico. Ye considerau como uo d'os grans pintors d'o sieglo XX y las suyas obras se troban en os prencipals museus d'o mundo."}
{"id": "146655", "revid": "69718", "url": "https://an.wikipedia.org/wiki?curid=146655", "title": "Francis Bacon (pintor)", "text": ""}
{"id": "146661", "revid": "401", "url": "https://an.wikipedia.org/wiki?curid=146661", "title": "Pediatr\u00eda", "text": "A pediatr\u00eda (d'o griego \u03c0\u03b1\u1fd6\u03c2 (pais) \"nino\", y \u1f30\u03b1\u03c4\u03c1\u03cc\u03c2 (iatros) \"doctor\") ye la especialidat medica y ye la branca d'a medicina que embreca a ficacio medica de beb\u00e9s, ninos y adolescents. A pediatr\u00eda estudeya tanto a lo nino sano como a lo malauto.\nCronolochicament, a pediatr\u00eda abarca dende la naixencia dica que lo nino plegua a l'adolescencia, per un regular dica las 18 anyadas d'edat mesmo i hai organismos internacionals que extienden a edat dica los 21 anyos. Dentro d'ella se distinguen cuantos periodos: recientment naixiu (0-6 d\u00edas), neonato (7-29 d\u00edas), lactant (lactant menor; 1-12 meses de vida, lactant mayor; 1-2 anyos), prescolar (3-5 anyos), escolar (6-12 anyos), puberto (13-15 anyos) y adolescent (16-18 anyos)."}
{"id": "146663", "revid": "610", "url": "https://an.wikipedia.org/wiki?curid=146663", "title": "Dermatoloch\u00eda", "text": "A dermatoloch\u00eda (d'o griego \u03b4\u03ad\u03c1\u03bc\u03b1\u03c4\u03bf\u03c2 (dermatos) \"piel\", y \u03bb\u03cc\u03b3\u03bf\u03c2 (logos) \"estudio\") ye la branca d'a medicina que s'especializa en o diagnostico, tractamiento y manullo d'as malot\u00edas y desordens d'a piel. O medico especializau en ista disciplina se diz dermatologo, y lo suyo treballo s'enfoca en os aspectos clinicos, quirurchicos, preventivos y terapeuticos de l'organo cutanio."}
{"id": "146665", "revid": "401", "url": "https://an.wikipedia.org/wiki?curid=146665", "title": "Especulo", "text": "Se denomina especulo (d'o lat\u00edn \"speculum\" \"mirallo\") en medicina a un traste emplegau pa realizar examens u procedimientos diagnosticos y terapeuticos de cavidatz corporals mantenendo ubiertos os foraus de dentrada. Cheneralment son construyius con dos valvas con un mecanismo pa deseparar-las y ixamplar a obredura u mantener-la ubierta, con a fin de permitir a observaci\u00f3n directa per parti d'o medico u facilitar o paso de trastes a l'interior d'a cavidat, que pa iluminar-la puede utilizar-se lo reflecto d'a luz en as suyas superficies pulimentadas u en un mirallo sino d'una fuent de luz adicional."}
{"id": "146666", "revid": "610", "url": "https://an.wikipedia.org/wiki?curid=146666", "title": "They Died with Their Boots On", "text": "They Died with Their Boots On (t\u00edtol orichinal en angl\u00e9s, en aragon\u00e9s Morioron con as suyas botas puestas; enguerada en Arag\u00f3n con o t\u00edtol en castellano de Murieron con las botas puestas. Morioron con as botas puestas en aragon\u00e9s) ye una cinta de western belico y biografico estausunidense, dirichida en l'anyo 1941 por Raoul Walsh seguntes un gui\u00f3n orichinal d'\u00c6neas MacKenzie, Wally Kline y Lenore J. Coffee y producida por Hal B. Wallis y Robert Fellows ta la productora \"Warner Bros. Pictures\". Con una direcci\u00f3n de fotograf\u00eda de Bert Glennon y una Banda Sonora Orichinal de Max Steiner (cal destacar-ne la inclusi\u00f3n d'a canci\u00f3n \"Garryowen\", una chiga irlandesa que yera la favorita d'o cheneral Custer), en l'elenco d'a cinta se puet trobar a destacaus actors como Errol Flynn, Olivia de Havilland, Arthur Kennedy, Charley Grapewin, Gene Lockhart, Anthony Quinn, George P. Huntley Jr., Stanley Ridges, John Litel, Walter Hampden, Sydney Greenstreet, Regis Toomey, Hattie McDaniel, Minor Watson y Joseph Crehan. Ista cinta esti\u00f3 la ueitena y zaguer vegada que compartioron elenco los actors Errol Flynn y Olivia de Havilland, protagonistas mascul\u00edn y femen\u00edn d'a cinta.\nA cinta presenta una versi\u00f3n edulcorada y muit ficticia d'a vida d'o cheneral de Caballer\u00eda George Armstrong Custer de l'exercito estausunidense dende la suya dentrada en l'Academia Militar de West Point dica la suya muerte en a batalla de Little Bighorn. Cal parar cuenta de que lo rodache d'a cinta s'escaici\u00f3 en l'anyo 1941, estando enguerada en Nueva York o 21 de noviembre, poquez d\u00edas antes de l'ataque a Pearl Harbor o 7 d'aviento, que precipit\u00f3 la dentrada d'Estaus Unius en a Segunda Guerra Mundial, y la sociedat estausunidense amenistaba tener herois en ixos momentos de dificultaz. Asinas, se presenta en a cinta la situaci\u00f3n que conduz a la batalla final como una baralla entre politicos corruptos d'una man y l'heroico cheneral Custer d'atra, con os indios como sufridors d'as maquinacions d'os politicos corruptos de Washington. Tanimientres, seguntes o guionista y historiador Alex von Tunzelmann:\nEntre las muitas incorreccions y incoherencias d'a cinta, Alex von Tunzelmann destaca que qui anunci\u00f3 que s'heba descubierto oro en as Black Hills y ubri\u00f3 la puerta ta lo lurte de buscadors que provoc\u00f3 la revuelta d'os lakotas y la guerra esti\u00f3 chustament o cheneral George Armstrong Custer.\nComo en cualsiquier cinta tenyida d'hero\u00edsmo (y lo chenero d'o western no en ye una excepci\u00f3n) s'amenista un heroi, que en ista cinta no puet estar so que o cheneral George Armstrong Custer interpretau por Errol Flynn; pero tami\u00e9n s'amenista un antiheroi, que (y ista ye una d'as novedaz d'a cinta) no ye pas l'indio, a qui s'amuestra en a cinta con bella benevolencia, so que os politicos corruptos encarnaus dende lo principio d'a cinta por o papel de \"Ned Sharp\", interpretau por Arthur Kennedy. Ned Sharp representa lo contrapunto d'orden frent d'as tendencias anarquicas de Custer y, d'atra man, representa tami\u00e9n a importancia d'os diners, d'o comercio y d'o capitalismo frent a la importancia que Custer li atorga a la gloria.\nArgumento.\nGeorge Armstrong Custer plega en l'Academia Militar de West Point con un extravagant uniforme inspirau en l'uniforme de Joachim Murat que \u00e9l mesmo heba disenyau y acompanyau d'o suyo canelerio, estando confundiu por os sentinelas con un cheneral. Dende lo primer momento Custer amuestra poco intr\u00e9s por a disciplina militar pero destaca por as suyas cualidaz como chinete de Caballer\u00eda, estando lo zaguero d'a suya clase de cadetz cuan se produz la batalla de Fort Sumter y emprencipia la Guerra Civil Estausunidense. Lo Gubierno d'Abraham Lincoln decide incorporar a l'exercito estausunidense la mayor cantidat posible de cadez como oficials dabant d'a necesidat imperiosa de reunir tropas ta luitar contra la sublevaci\u00f3n d'os Estaus Confederaus d'America y la mayor parte d'a clase de Custer marcha enta los suyos destins, pero Custer ye arrestau como gosa escayecer.\nalavez plega en l'Academia de visita con su pai la choven Libbie Bacon, qui s'enamora d'o choven cadet, que li corresponde, pero lo claman ta incorporar-se ascape a las filas de l'exercito y marcha sin responder a la invitaci\u00f3n que li heba feito Libbie ta que la visitase de tardada. En plegar en Washington, DC Custer precura sin guaire exito obtener un dest\u00edn de mando de tropas, pero lo mantienen en aspera dica que casualment troba en un restaurant a lo tenient cheneral Winfield Scott, chefe de l'exercito estausunidense, qui li consigue un dest\u00edn en una unidat de Caballer\u00eda a on fa una acci\u00f3n heroica que li comporta una medalla, una ferida de guerra y un permiso, que aproveita ta visitar la suya ciudat natal, Monroe, a on tami\u00e9n i vive Libbie. Sindembargo, encara que tien una carta de presentaci\u00f3n escrita por un cheneral amigo d'o pai de Libbie, un malentendiu fa que iste se niegue a recibir-lo.\nTanimientres, por una error burocratica, bien luego se troba nombrau cheneral d'a Brigada de Michigan, una unidat de Caballer\u00eda formada por cuatre rechimientos. L'actuaci\u00f3n de Custer con succesivas cargas de caballer\u00eda d'os rechimientos d'a Brigada (1\u00ba de Michigan, 5eno de Michigan, 6eno de Michigan y 7eno de Michigan) en a batalla de Gettysburg ye decisiva ta frenar l'abance d'a caballer\u00eda de l'exercito confederau de J. E. B. Stuart que menazaba la ciudat de Washington, la capital.\nDende alavez, Custer manda con a-saber-lo d'exito unidaz d'a Caballer\u00eda estausunidense mientres la guerra, dica que remata y torna en a suya ciudat natal, a on finalment fa la voda con Libbie. Bien luego se cansa d'a vida civil, y prencipia a tener problemas d'alcoholismo y la suya muller pide aduya a lo cheneral Scott, qui troba un dest\u00edn ta Custer en o territorio de Dakota mandando lo 7eno de Caballer\u00eda en Fort Lincoln. Cuan Custer i plega en o suyo dest\u00edn, troba que lo rechimiento ye una colla de zorrizos indisciplinaus que amenista lo liderazgo d'un chefe riguroso. Qui fomenta l'alcoholismo d'a tropa y am\u00e1s vende armas a lo indios ye Ned Sharp, que ya heba estau enemigo de Custer mientres que yeran cadez en l'Academia Militar de West Point. Custer troba una ferramienta ta fomentar l'esprito de cuerpo d'as tropas en una canci\u00f3n que li heba ensenyau un britanico, \"Garryowen\". Lo 7eno de Caballer\u00eda bien luego gana una mereixida fama por a suya disciplina, y contiene a los colonos que quieren dentrar en o territorio indio ilegalment, vulnerando los tractaus entre los indios y lo Gubierno estausunidense.\nPero Ned Sharp y lo suyopai manipulan ta lograr la destituci\u00f3n de Custer, que marcha enta Washington ta denunciar-ie la corrupci\u00f3n reinant. Mientres la suya ausencia, se revocan la suyas \u00f3rdenes y se fomenta la invasi\u00f3n por buscadors d'oro d'os territorios indios de Black Hills y esclata una guerra contra los lakotas que defienden las suyas tierras. Finalment, Custer consigue que lo President d'os Estaus Unius Ulysses S. Grant li permita de tornar en Fort Lincoln y recuperar lo mando d'o rechimiento, marchando heroicament a luitar contra los indios, morindo \u00e9l y la mayor parte d'o rechimiento en a batalla de de Little Bighorn.\nProducci\u00f3n.\nSobre un gui\u00f3n orichinal, la cinta se concibi\u00f3 dende un primer momento ta estar protagonizada por Errol Flynn y asinas l'anunci\u00f3 la productora Warner Bros. en chinero de 1941, pero lo rodache no prencipio dica que l'actor remat\u00f3 la filmaci\u00f3n d'unatra cinta que yera interpretando, \"Dive Bomber\".\nO rodache, por limitacions de presupuesto, se faci\u00f3 en una zona rural a lo canto d'a ciudat de Los Angeles y no pas en os escenarios reals d'os escaicimientos, como yera la intenci\u00f3n orichinal. Mientres lo rodache morioron tres personas: la primera por una cayida d'o caballo, en crevando-se lo cuello, la segunda en tener un infarcto de miocardio, y la tercera, empalau por una espada que portaba mientres una carga de caballer\u00eda en cayer tamni\u00e9n d'o suyo caballo. L'actor Jim Thorpe (que no amanixe en os t\u00edtols de credito d'a cinta) teni\u00f3 una baralla con Errol Flynn mientres lo rodache, noquiando-lo.\nEn ista cinta nom\u00e1s que un amerindio amanixe con un papel individualizau, Crazy Horse, estando am\u00e1s l'actor Anthony Quinn un d'os actors d'a cinta con or\u00edchens amerindios; antiparte, ta representar a los nativos americanos en a cinta s'esley\u00f3 nom\u00e1s que a 16 nativos sioux, estando los atros papels interpretaus por filipins.\nTa la Banda Sonora Orichinal d'a cinta, Max Steiner adapt\u00f3 una chiga tradicional de musica irlandesa, \"Garryowen\", que yera la canci\u00f3n favorita d'o cheneral Custer. Tanimientres en a trama d'a cinta se presenta como una canci\u00f3n que li ensenya un oficial que proveniba de l'exercito britanico. La productora faci\u00f3 servir partes recicladas d'a banda sonora de \"They Died with Their Boots On\" ta las cintas \"Silver River\" y \"Rocky Mountain\", dos cintas de western posteriors protagonizadas por Errol Flynn."}
{"id": "146667", "revid": "69718", "url": "https://an.wikipedia.org/wiki?curid=146667", "title": "Chinecoloch\u00eda", "text": "Chinecoloch\u00eda (d'o griego \u03b3\u03c5\u03bd\u03ae (gyne) \"muller\", y \u03bb\u03bf\u03b3\u03af\u03b1 (lochia) \"estudio\"), en medicina, fa referencia a la especialidat medica y quirurchica que estudeya lo sistema reproductor femen\u00edn (utero, vachina y ovarios).\nA ormino se combina con o campo d'a obstetricia, formando l'aria combinada d'obstetricia y chinecoloch\u00eda.\nO suyo contraparti ye l'androloch\u00eda, que s'ocupa de q\u00fcestions medicas especificas d'o sistema reproductivo mascul\u00edn."}
{"id": "146688", "revid": "41", "url": "https://an.wikipedia.org/wiki?curid=146688", "title": "Lista de garas d'o metro de Bac\u00fa", "text": "Ista ye a lista de garas d'o metro de Bac\u00fa.\nTi\u00e9n tres linias y 27 garas.\nLinia 1 (Linia roya).\n1-ci x\u0259tt (Q\u0131rm\u0131z\u0131 \u0425\u0259tt)\nLinia 2 (Linia verda).\n2-ci x\u0259tt (Ya\u015f\u0131l \u0425\u0259tt)\nLinia 3 (Linia porpra).\n3-c\u00fc x\u0259tt (B\u0259n\u00f6v\u015f\u0259yi \u0425\u0259tt)"}
{"id": "146690", "revid": "610", "url": "https://an.wikipedia.org/wiki?curid=146690", "title": "Pneumoloch\u00eda", "text": "A pneumoloch\u00eda (d'o griego \u03c0\u03bd\u03b5\u03cd\u03bc\u03c9\u03bd (pneum\u014dn) \"polm\u00f3n\", y \u03bb\u03cc\u03b3\u03bf\u03c2 (logos) \"estudio\") ye l'especialidat medica encargada de l'estudio d'as malot\u00edas de l'aparato respiratorio y centra lo suyo campo d'actuaci\u00f3n en o diagnostico, tractamiento y prevenci\u00f3n d'as malot\u00edas d'o polm\u00f3n, a pleura y lo mediast\u00edn. O medico que exerce ista especialidat ye lo \"pneumologo\".\nEn Espanya ista especialidat medica se desepar\u00f3 d'a cardioloch\u00eda dimpu\u00e9s d'a lei d'especialidaz de 1977, lo cual afect\u00f3 a los medicos residents que antis remataban con a titulaci\u00f3n d'especialistas en polm\u00f3n y coraz\u00f3n, a partir d'alavez u son cardiologos u pneumologos.\nEntre las malot\u00edas respiratorias tratadas per a pneumoloch\u00eda se troban: l'asma bronquial, patoloch\u00eda pulmonar infecciosa (pneumon\u00eda, tuberculosi), sindrome d'apnea-hipopnea mientres o suenio (SAHS), cancer de polm\u00f3n y las malot\u00edas derivadas d'o tabaquismo como la malaut\u00eda polmonar obstructiva cronica y l'enfisema polmonar."}
{"id": "146692", "revid": "610", "url": "https://an.wikipedia.org/wiki?curid=146692", "title": "Patoloch\u00eda", "text": "A patoloch\u00eda (d'o griego antigo \u03c0\u03ac\u03b8\u03bf\u03c2 (pathos) \"sufrienza\", y \u03bb\u03bf\u03b3\u03af\u03b1 (lochia) \"estudio\") ye la branca d'a medicina y la bioloch\u00eda encargada de l'estudio d'as malot\u00edas. De forma mas especifica, ista disciplina s'encarga de l'estudio d'os cambeos estructurals bioquimicos y funcionals que subchacen a la malot\u00eda en celulas, teixius y organos. A patoloch\u00eda fa servir ferramientas moleculars, microbiolochicas, immunolochicas y morfolochicas pa tractar d'explicar a etioloch\u00eda y manifestacions clinicas (sinyal y simptoma) que presentan os pacients, a lo mesmo tiempo que proposa bases racionals pa lo tractamiento y profilaxi. Gosa considerar-se como lo vinclo entre as ciencias basicas y as ciencias clinicas.\nPer convenci\u00f3n, a patoloch\u00eda gosa trestallar-se pa lo suyo estudio en dos grans brancas: a patoloch\u00eda cheneral, que s'ocupa d'as reaccions d'as celulas y teixius frent a estimulos anormals y defectos cheneticos; y la patoloch\u00eda sistemica, que analisa as alteracions d'organos y teixius especializaus."}
{"id": "146694", "revid": "401", "url": "https://an.wikipedia.org/wiki?curid=146694", "title": "Radioloch\u00eda", "text": "A radioloch\u00eda (d'o lat\u00edn \"radius\" \"rayo\" y d'o griego antigo \u03bb\u03bf\u03b3\u03af\u03b1 (\"lochia\") \"estudio\") ye la especialidat medica, que s'ocupa de chenerar imachens de l'interior d'o cuerpo per meyo de diferents achents fisicos (rayos X, ultrasons, campos magneticos, entre atros) y de fer servir istas im\u00e1chens pa lo diagnostico y, en menor medida, pa lo pronostico y lo tractamiento d'as malot\u00edas. A radioloch\u00eda ha de distinguir-se d'a radioterapia, que no fa servir im\u00e1chens, sino que emplega dreitament a radiaci\u00f3n ionizant (rayos X de mayor enerch\u00eda que os emplegaus pa lo diagnostico, y tami\u00e9n radiacions d'atro tipo) pa lo tractamiento d'as malot\u00edas (per eixemplo, pa aturar u frenar o creiximiento d'os tumors que son sensibles a la radiaci\u00f3n)."}
{"id": "146695", "revid": "610", "url": "https://an.wikipedia.org/wiki?curid=146695", "title": "Traumatoloch\u00eda", "text": "A traumatoloch\u00eda (d'o griego antigo \u03c4\u03c1\u03b1\u1fe6\u03bc\u03b1 (tra\u00fbma) \"ferida\", y \u03bb\u03bf\u03b3\u03af\u03b1 (lochia) \"estudio\") ye la branca d'a medicina que se dedica a l'estudio d'as lesions de l'aparato locomotor. A especialidat ye medico-quirurchica, y los medicos que la practican se dicen traumatologos.\nO suyo ambito s'extiende dill\u00e1 d'o campo de traumatismo mayors; abarca l'estudio d'as malot\u00edas conchenitas u adquiridas que afectan a l'aparato locomotor, especialment d'aquellas que precisan tractamiento con cirurch\u00eda ortopedica, protesi u ortesi. Manimenos, no totas as malot\u00edas de l'aparato locomotor dentran adintro d'o campo d'a traumatoloch\u00eda, pus gran parti d'os problemas de salut que afectan a las articulacions s'incluyen en l'ambito d'a reumatoloch\u00eda u la fisiatr\u00eda que son atras especialidaz medicas diferents. Cualques d'as malot\u00edas d'as cuals s'ocupa la traumatoloch\u00eda son as trencaduras y luxacions d'os uesos, as lesions de ligamentos, tendons y musclos, tami\u00e9n os tumors osios y numbrosas afeccions d'a columna vertebral como a esvinzadura discal y l'escoliosi.\nL'ortopedia ye una disciplina relacionada que atiende los traumatismos a travi\u00e9s d'aparatos ortopedicos, rehabilitaci\u00f3n y atras terapias."}
{"id": "146700", "revid": "401", "url": "https://an.wikipedia.org/wiki?curid=146700", "title": "Paul Hogan (desambigaci\u00f3n)", "text": "Paul Hogan puet estar:"}
{"id": "146701", "revid": "69718", "url": "https://an.wikipedia.org/wiki?curid=146701", "title": "Fort Apache (cinta)", "text": "Fort Apache (t\u00edtol orichinal en angl\u00e9s, enguerada en Arag\u00f3n con o suyo t\u00edtol orichinal) ye una cinta de western de cine estausunidense de l'anyo 1948 dirichida por John Ford y que ye la primera d'as tres suyas cintas que conforman a clamada \"triloch\u00eda d'a caballer\u00eda\" chunto con \"She Wore a Yellow Ribbon\" (1949) y \"Rio Grande\" (1950). O gui\u00f3n d'a cinta ye de Frank S. Nugent, adaptau de \"Massacre\", un relato publicau en a revista \"The Saturday Evening Post\" por James Warner Bellah en 1947. Producida por Merian C. Cooper y por o mesmo director John Ford ta la productora \"Argosy Pictures\", la direcci\u00f3n de fotograf\u00eda d'a cinta ye d'Archie Stout y William H. Clothier (iste zaguero no acreditau) y la Banda Sonora Orichinal ye obra de Richard Hageman. En l'elenco d'actors d'a cinta amanixen, entre d'atros, John Wayne, Henry Fonda, Shirley Temple, John Agar, Ward Bond, Irene Rich, Anna Lee, George O'Brien, Mae Marsh, Victor McLaglen, Dick Foran y Pedro Armend\u00e1riz.\nIsta esti\u00f3 una d'as primeras cintas d'o cine estausunidense que presentaban una visi\u00f3n no negativa y prou respectuosa respective d'os amerindios, que dica l'inte lo cine estausunidense amostraba con estereotipos negativos.\nArgumento.\nEn rematar a Guerra Civil Estausunidense, toz asperan que lo veter\u00e1n capit\u00e1n Kirby York, a qui toz respectan, esdevienga lo nuevo comandant de \"Fort Apache\", situau en a Reserva India de Fort Apache, en un puesto remoto d'Arizona a on nom\u00e1s bi ha que una chicota unidat de Caballer\u00eda de l'exercito estausunidense. York heba estau mientres a guerra coronel d'un rechimiento y yera bien cualificau ta mandar en o fuerte. Tanimientres, a rapafui l'exercito ha decidiu atorgar lo mando a lo tenient coronel Owen Thursday, graduau de l'Academia Militar de West Point y que mientres a zaguer guerra civil heba estau cheneral. Thursday marcha enta lo suyo dest\u00edn a remo, en considerar que mereixe un millor tracto, y amuestra ascape un caracter papitieso y soberbio; antiparte, mai no ha tractau con os amerindios ni en conoixe garra d'as suyas costumbres, tradicions y formas de luitar.\nA Thursday, que ye viduo, l'acompanya su filla Philadelphia, con un car\u00e1cter radicalment diferent, y que destaca por a suya simpat\u00eda. Bien luego pai y filla troban a lo choben tenient Michael Shannon O'Rourke, qui marcha dende l'Academia de West Point enta lo suyo primer dest\u00edn como segundo tenient chustament en Fort Apache, en estar lo fillo d'o sarchento mayor Michael O'Rourke, qui en ye destinau tami\u00e9n. Bien luego entre los dos ch\u00f3vens naixe una atracci\u00f3n amorosa, encara que ixo no li cuaca pas guaire a lo pai d'a mesacha. Thursday no considera que un segundo tenient fillo d'un sarchento pueda tener un livel suficient para casar-se con a suya filla, encara que o sarchento O'Rourke mientres a guerra heba mandau la Brigada Irlandesa y heba recibiu la Medalla d'Honor d'o Congreso, que li atorgaba lo dreito de ninviar a lo suyo fillo en l'Academia de West Point.\nBien luego de plegar o nuevo comandant en o fuerte, esclatan problemas con os indios apaches d'a reserva mandaus por Cochise, en estar los indios malcontentos por as actividaz d'o corrupto Silas Meacham, achent d'o Gubierno d'Estaus Unius en a reserva. Owen Thursday aplica rigorosament punto por punto as ordenanzas militars y considera que li pertoca protecher a Meacham, encara que se li rechiren os budiellos en fer-lo, y lo fa en contra d'os consellos d'o capit\u00e1n Kirby York, qui li diz que lo millos ye tractar a las tribus con respecto y remediar os mals causaus por l'achent corrupto.\nEn zagueras, Cochise considera que lo suyo pueblo no puet continar asperando y decide albandonar a reserva y principiar una luita contra l'exercito. Una vegada mas Thursday no quiere ascuitar os consellos de Kirby y decide marchar con a mayor parte d'as tropas d'o fuerte contra Cochise ta ganar-ie gloria y honors.\nRodache.\nO rodache d'as escenas exteriors se faci\u00f3 en a suya mayor parte en Monument Valley d'Arizona, encara que las escenas d'o propio Fort Apache se rodoron en o rancho Corriganville Movie Ranch, en California, a on se i debant\u00f3 dende zero lo Fort Apache que amanixe en a cinta.\nL'encuadre d'as im\u00e1chens d'a cinta s'inspira en os treballos pictoricos d'o pintor estausunidense Frederic Remington sobre escenas d'a vida cotidiana en o \"Far West', encara que en estar una cinta en blanco y negro no puet amostrar-se con plenitud ixa caracteristica, que s\u00ed se consigue plenament en a segunda cinta d'a triloch\u00eda d'a Caballer\u00eda, \"She Wore a Yellow Ribbon\" ya rodada en color, a on lo suyo director de fotograf\u00eda, Winton C. Hoch, consigui\u00f3 que li concedisen l'Oscar a la Millor Fotograf\u00eda.\""}
{"id": "146708", "revid": "401", "url": "https://an.wikipedia.org/wiki?curid=146708", "title": "Fort Apache", "text": "Fort Apache puet estar:"}
{"id": "146709", "revid": "69718", "url": "https://an.wikipedia.org/wiki?curid=146709", "title": "Oftalmoloch\u00eda", "text": "A oftalmoloch\u00eda (d'o griego antigo \u1f40\u03c6\u03b8\u03b1\u03bb\u03bc\u03cc\u03c2 (opthalm\u00f3s) \"uello\", y \u03bb\u03bf\u03b3\u03af\u03b1 (lochia) \"estudio\") ye la especialidat medica que estudeya as malot\u00edas d'uello y lo suyo tractamiento, incluyindo lo globo ocular, a suya musculatura, o sistema lacrimal y los parpiellos. As personas dedicadas a la oftalmoloch\u00eda se claman oftalmologos u oculistas. En a mayor parti d'as lechislacions occidentals, per eixemplo la espanyola, l'oftalmoloch\u00eda s'estudeya como una especialidat adintro d'a titulaci\u00f3n universitaria de medicina. Como disciplina, tami\u00e9n s'aplica a la medicina animal, l'oftalmoloch\u00eda albeitar ha teniu un gran empento en os zaguers decenios, a resultas d'a importancia atribuyida a l'organo d'a visi\u00f3n en os animals y a los abances tecnolochicos."}
{"id": "146710", "revid": "401", "url": "https://an.wikipedia.org/wiki?curid=146710", "title": "Psiquiatr\u00eda", "text": "A psiquiatr\u00eda (d'o griego antigo \u03c8\u03c5\u03c7\u03ae (psych\u00e9) \"alma\", y \u1f30\u03b1\u03c4\u03c1\u03b5\u03af\u03b1 (iatr\u00e9ia) \"cura\") ye la especialidat medica dedicada a l'estudeo d'os trastornos mentals d'orichen chenetico u neurolochico con l'obchectivo d'aprevenir, avalorar, diagnosticar, tractar y rehabilitar a las personas con trastornos mentals, y asegurar l'autonom\u00eda y l'adaptaci\u00f3n de l'individuo a las condicions d'a suya existencia. Tami\u00e9n en un ambito cheneral, se dedica a l'estudeo de l'encefalo y como ye funcionando adintro d'ell, no nom\u00e1s malot\u00edas mentals."}
{"id": "146711", "revid": "610", "url": "https://an.wikipedia.org/wiki?curid=146711", "title": "Reumatoloch\u00eda", "text": "A reumatoloch\u00eda (d'o griego antigo \u1fe5\u03b5\u1fe6\u03bc\u03b1 (rheuma) \"fluixo\", y \u03bb\u03bf\u03b3\u03af\u03b1 (lochia) \"estudio\") ye una especialidat medica dedicada a los trastornos medicos (no los quirurchicos) de l'aparato locomotor y d'o teixiu connectivo, que abarca un gran numero d'entidaz clinicas conoixidas en conchunto como malot\u00edas reumaticas, a las cuals se suman un gran grupo de malot\u00edas d'afectaci\u00f3n sistemica: as connectivopat\u00edas. Os reumatologos tractan sobretot a los pacients con entidaz clinicas d'afectaci\u00f3n localizada que danyan per un regular as chugaderas, uesos, musclos, tendons y fascias, etc., y mesmo malot\u00edas con exprisi\u00f3n sistemica."}
{"id": "146713", "revid": "610", "url": "https://an.wikipedia.org/wiki?curid=146713", "title": "She Wore a Yellow Ribbon", "text": "She Wore a Yellow Ribbon (t\u00edtol orichinal en angl\u00e9s, en aragon\u00e9s Ella portaba una cinta amariella; enguerada en Arag\u00f3n con o t\u00edtol en castellano de La legi\u00f3n invencible, A lechi\u00f3n invencible en aragon\u00e9s) ye una cinta de western belico de cine estausunidense dirichida en 1949 por John Ford, como la segunda cinta d'a suya clamada \"triloch\u00eda d'a caballer\u00eda\" chunto con \"Fort Apache\" (1948) y \"Rio Grande\" (1950). Con un gui\u00f3n de Frank S. Nugent y Laurence Stallings adaptau de dos obras de James Warner Bellah publicadas en \"The Saturday Evening Post\" (\"The Big Hunt\" en 1947 y \"War Party\" 1948), una Banda Sonora Orichinal de Richard Hageman y una direcci\u00f3n de fotograf\u00eda de Winton C. Hoch, produci\u00f3 la cinta Merian C. Cooper (no acreditau) ta la productora \"Argosy Pictures\". Entre l'elenco d'a cinta podemos trobar a destacaus actors, como John Wayne, Joanne Dru, John Agar, Ben Johnson, Harry Carey Jr., Victor McLaglen, Mildred Natwick u George O'Brien, entre d'atros.\nLo t\u00edtol d'a cinta ye alusivo a la canci\u00f3n \"She Wore a Yellow Ribbon\", muit popular en as Fuerzas Armadas d'Estaus Unius y que fa referencia a bella costumbre d'a sociedat estausunidense de portar una cinta de color amariella u de marcar a casa u bello elemento d'a mesma, como un \u00e1rbol d'o chard\u00edn u la suya frontera, ta indicar que s'aspera que torne una persona aimada.\nArgumento.\nO capit\u00e1n Nathan Cutting Brittles ye en 1876 un viello militar con cuantos anyos de servicio en a Caballer\u00eda de l'exercito estausunidense y se troba bien am\u00e1n d'a suya chubilaci\u00f3n, que no podr\u00e1 gaudir con a suya esposa en haber muerto ista bel tiempo entazaga. Se troba destinau en Fort Starke, un chicot puest militar d'abanzada que tiene como misi\u00f3n de cosirar a las tribus de cheyennes y arapaho que se troban en a reserva india. Tanimientres, en ixas envueltas se produz una revuelta d'os lakotas (participando-ne tami\u00e9n bellos indios arapaho) en o norte que redotan y matan en a batalla de Little Big Horn a lo cheneral George Armstrong Custer. En tener noticias d'ixe exito, bellos cheyennes y arapaho d'a reserva optan por fuyir ta luitar contra las tropas estausunidenses.\nA lo capit\u00e1n Brittles se li ordena de perseguir a los fuyius a l'empar que de protecher a la muller y a la filla d'o suyo superior, Abby Allshard y Olivia Dandridge, que han de marchar ta pillar una dilichencia y dixar d'estar en periglo con a revuelta. Lo viache se complica en existir un trianglo amoroso entre Olivia, la filla, y los oficials Flint Cohill y Ross Pennell, preocupaus am\u00e1s en estar bien amanada la chubilaci\u00f3n d'o suyo capit\u00e1n. Brittles aparentment fracasa en os suyos dos obchectivos y torna en o fuerte con as mullers, con bella amargura en no haber podiu cumplir a suya zaguera misi\u00f3n, que continar\u00e1n los suyos subordinaus.\nRodache.\nO rodache d'a cinta se faci\u00f3 en a suya mayor parte en escenarios naturals en Monument Valley d'Arizona, un puesto a lo cual lo director John Ford yera muit aficionau ta rodar-ie, por a espectacularidat d'as suyas im\u00e1chens. De feito, ya bi n'heba rodau la primer parte d'a suya dita \"triloch\u00eda d'a caballer\u00eda\" (\"Fort Apache\") l'anyo anterior. La espectacularidat d'as im\u00e1chens d'a cinta (yera la vez primera que se filmaba ta bella cinta lo Monument Valley en color) se completa en inspirar-se Ford y lo director de fotograf\u00eda d'a cinta, Winton C. Hoch, en os cuadros d'o pintor estausunidense Frederic Remington sobre escenas d'a vida cotidiana en o \"Far West\". Antiparte, la calidat d'o suyo treballo faci\u00f3 que li concedisen l'Oscar a la Millor Fotograf\u00eda en Color, conseguindo am\u00e1s la cinta una nominaci\u00f3n a lo Premio a lo Millor Gui\u00f3n de Western d'os Premios Writers Guild of America (curiosament, la mesma nominaci\u00f3n que ya li heban concediu l'anyo anterior a la suya predecesora en a triloch\u00eda), encara que la cinta ganadora d'o premio esti\u00f3 \"Yellow Sky\" (1948, William A. Wellman). Cal parar cuenta que la relaci\u00f3n d'as cintas de toda la triloch\u00eda con la obra de Frederic Remington ya s'acoladia en a darrera escena d'a primer cinta d'a triloch\u00eda, \"Fort Apache\", cuan un d'os periodistas li pregunta a lo capit\u00e1n Kirby York (John Wayne) si ha podiu veyer o cuadro de Remington sobre la heroica carga de caballer\u00eda d'o tenient coronel Owen Thursday (Henry Fonda)."}
{"id": "146714", "revid": "610", "url": "https://an.wikipedia.org/wiki?curid=146714", "title": "Fisioloch\u00eda", "text": "A fisioloch\u00eda (d'o griego antigo \u03c6\u03cd\u03c3\u03b9\u03c2 (ph\u00fdsis) \"naturaleza\", y \u03bb\u03bf\u03b3\u03af\u03b1 (lochia) \"estudio\") ye l'estudio cientifico de funcions y mecanismos en un sistema vivo. Como subdisciplina d'a bioloch\u00eda, a fisioloch\u00eda se centra en c\u00f3mo os organismos, os sistemas d'organos, os organos individuals, as celulas y as biomoleculas levan a cabo las funcions quimicas y fisicas en un sistema vivo. Seguntes as menas d'organismos, o campo se puede trestallar en: fisioloch\u00eda humana, fisioloch\u00eda medica, fisioloch\u00eda animal, fisioloch\u00eda vechetal, fisioloch\u00eda celular y fisioloch\u00eda comparada. Pa lo funcionamiento fisiolochico son fundamentals os procesos biofisicos y bioquimicos, os mecanismos de control homeostatico y la comunicaci\u00f3n entre las celulas.\nBibliograf\u00eda.\nFisioloch\u00eda humana\nFisioloch\u00eda animal\nFisioloch\u00eda vechetal\nFisioloch\u00eda funchica\nFisioloch\u00eda d'os protistas\nFisioloch\u00eda d'as algas\nFisioloch\u00eda bacteriana"}
{"id": "146719", "revid": "69718", "url": "https://an.wikipedia.org/wiki?curid=146719", "title": "Ast\u00e9rix le Gaulois", "text": ""}
{"id": "146720", "revid": "69718", "url": "https://an.wikipedia.org/wiki?curid=146720", "title": "Charade (cinta de 1963)", "text": "Charade (t\u00edtol orichinal en angl\u00e9s, Charada en aragon\u00e9s, enguerau con iste zaguer t\u00edtol en Arag\u00f3n traduciu enta lo castellano) ye una cinta de cine estausunidense de comedia romantica y intriga de l'anyo 1963 dirichida y producida por Stanley Donen ta la suya productora \"Stanley Donen Productions\" seguntes un gui\u00f3n adaptau de Peter Stone basau en \"The Unsuspecting Wife\", un relato curto d'o mesmo Peter Stone y de Marc Behm de l'anyo 1961. Con una Banda Sonora Orichinal de Henry Mancini (incluyiendo-ie la canci\u00f3n \"Charade\", nominada a l'Oscar a la Millor Canci\u00f3n Orichinal) y una direccion de fotograf\u00eda de Charles Lang, en l'elenco d'a cinta bi amanixen destacaus actors como Cary Grant, Audrey Hepburn, Walter Matthau, James Coburn, George Kennedy, Ned Glass, Jacques Marin, Paul Bonifas y Dominique Minot.\nArgumento.\nMientres as suyas vacacions en Meg\u00e8ve, en os Alpes franceses, Regina \"Reggie\" Lampert, una ciudadana estausunidense que treballa como interprete, li diz a la suya amiga Sylvie que piensa esvurciar-se d'o suyo esposo Charles. En ixe inte conoix a Peter Joshua, un atro estausunidense que li parixe escansador.\nEn rematar as vacanzas y tornar en Par\u00eds, Regina troba lo suyo apartamento vuedo. Un inspector de polic\u00eda li explica que lo suyo mariu ha vendiu todas las suyas propiedaz y dimpu\u00e9s l'asasinoron cuan marchaba de Par\u00eda, y tami\u00e9n han despareixiu los suyos diners. Nom\u00e1s li tornan que la chicota bolsa de viache d'o suyo mariu a on nom\u00e1s bi ha que una carta dirichida a ella, un billet de barco enta Venezuela, cuatre pasaportes con a fotograf\u00eda d'o difunto pero cadag\u00fa d'\u00e9ls expediu con un nombre diferent, y bellatros articlos personals. En o funeral nom\u00e1s aparixen tres personas, todas tres sospeitosas, y una d'istas personas mesmo plega a clavar una agulla de cabeza en o cuerpo d'o difunto ta comprobar que s\u00ed que ye muerto.\nBien luego citan a Regine en l'embaixada d'Estaus Unius, a on se troba con Hamilton Bartholomew, qui li diz que ye l'administrador d'a CIA en la ciudat y li explica que los tres hombres que heban acudiu a lo funeral d'o suyo mariu yeran Herman Scobie, Leopold W. Gideon y Tex Panthollow y que toz tres, am\u00e1s d'o suyo difunto mariu Charles y de Carson Dyle yeran cinco miembros de l'OSS mientres a Segunda Guerra Mundial y que heban recibiu la misi\u00f3n d'infiltrar-se en o territorio ocupau por os alemans ta entregar a la Resistencia francesa una important cantidat de diners, 250.000 d\u00f3lars. Tanimientres, en cuentas de cumplir la suya misi\u00f3n os cinco hombres decidioron quedar-se con ixe dinero. Carson mori\u00f3 en una emboscada d'una patrulla alemana y Charles traicion\u00f3 a los suyos companyers y se qued\u00f3 todos los diners ta \u00e9l. Dende alavez, os tres supervivients buscan recuperar os diners, mesmo que lo Gubierno estausunidense. Hamilton Bartholomew li diz a Regine que \u00e9l creye que Regina tiene ixos diners u que a lo menos en sabe a on se troban, conscient u inconscientment, y que en consecuencia mesmo la suya vida se troba en periglo.\nEn marchar de l'embaixada, Regina troba una atra vegada a Peter Joshua, qui l'aduya a instalar-se en un hotel. Pero los tres hombres la troban y la visitan por separau, estando cadag\u00fan d'\u00e9l convenciu de que Regina se troba en posesi\u00f3n d'os diners. Herman Scobie mesmo li diz que en realidat Peter ye aliau con \u00e9ls; cuan Regina li pregunta a Peter, iste li confiesa que \u00e9l en realidat ye lo chirm\u00e1n de Carson Dyle, Alexander, y que lo suyo obchectivo ye de trobar a los culpables d'a muerte d'o suyo chirm\u00e1n y fer-los compareixer dabant d'a Chusticia ta que en reciban lo suyo castigo. Bien luego, mientres roz buscan os diners, Herman y Leopold son asasinaus. alavez, Hamilton li diz a Regina que Carson no en teneba pas, de chirmans. Regina s'encara con Peter y iste li diz que en realidat ye Adam Canfield, un ladr\u00f3n profesional. Encara que sorprendida, Regina encara li fa confianza.\nReggie y Adam marchan enta lo zaguer puesto a on se conoix que Charles yera present mientres que yera vivo, un mercau d'estampetas a l'aire libre. En veyer a Tex, Adam lo sigue, y bien luego toz dos paran cuenta de que Charles gast\u00f3 los diners en mercar estampetas valuosas y que ixas istampetas se trobaban en o sobre d'a carta que Charles ninviaba a la suya muller. Toz dos tornan ascape en l'hotel nom\u00e1s ta trobar que lo sobre ha desapareixiu. Antiparte, por a suya cuenta Regine tami\u00e9n descubre lo valor d'as estampetas d'o sobre, pero s'escayece que los li heba regalau a lo nino d'a suya amiga Sylvie y que iste los ha vendiu en ixe mesmo mercau a un filatelico. Cuan troban a lo filatelico, iste lis diz que yera asperando que plegasen, que sabeba que se tractaba d'una error, y lis torna las valuosas estampetas, am\u00e1s de decir-les que las tres estampetas valen 250.000 d\u00f3lars, que chustament ye la cantidat de diners desapareixida.\nCuan Reggie torna con as estampetas en lo suyo hotel troba en la suya cambra lo cuerpo de Tex, asasinau. En os suyos zaguers momentos de vida, Tex ha escrito un nombre, \"Dyle\". Regina creye alavez que Adam ye qui l'ha asasinau y truca por telef\u00f3n a Hamilton, qui la cita en o Palais-Royal. Cuan marcha enta la suya cita, Adam la veye y la segundia. Bien luego Reggie se troba encaixada entre Hamilton y Adam. Adam li explica que Hamilton ye en realidat o propio Carson Dyle, qui heba sobreviviu a las suyas feridas luego d'o combate con a patrulla alemana y que dende alavez yera obsesionau con a venganza y con a recuperaci\u00f3n d'os diners. Reggie preba de fuyir pero Carson Dyle la persigue, y Adam finalment logra salvar-la.\nCuan a lo d\u00eda siguient Reggie y Adam plegan en l'embaixada estausunidense ta tornar-lis las estampetas, Adam no i dentra. Cuan Reggie dentra descubrir\u00e1 qui ye en realidat Adam, que ye Brian Cruikshank, achent d'o Departamento d'o Trasoro d'o Gubierno. Bien luego, Brian li proposa matrimonio a Regina.\nRodache.\nO rodache d'a cinta de faci\u00f3 en os \"Studios de Boulogne\" en a comuna de Boulogne-Billancourt (Francia), con rodache d'exteriors en a ciudat de Par\u00eds."}
{"id": "146727", "revid": "69718", "url": "https://an.wikipedia.org/wiki?curid=146727", "title": "Manuel Gonz\u00e1lez", "text": "Manuel Gonz\u00e1lez puet estar:"}
{"id": "146728", "revid": "401", "url": "https://an.wikipedia.org/wiki?curid=146728", "title": "Manuel Gonz\u00e1lez (actor)", "text": "Manuel Gonz\u00e1lez, naixiu de puesto y calendata desconoixius y muerto en Madrit (Espanya) o 24 d'aviento de 1946, esti\u00f3 un actor y director teatral espanyol que desembolic\u00f3 la mayor parte d'a suya carrera profesional en o teatro, encara que tami\u00e9n teni\u00f3 bella participaci\u00f3n en bellas cintas d'o cine espanyol mientres o cine mudo.\nTreball\u00f3 mas que mas en teatros d'a ciudat de Madrit, fendo las suyas primeras interpretacions en o Teatro d'a Comedia madrilenyo, acompanyando a l'actriz Mercedes P\u00e9rez de Vargas, ta incorporar-se dimpu\u00e9s a la company\u00eda teatral de Juan Bonaf\u00e9, especializando-se en papels en obras de comedia. En rematar a Guerra civil espanyola form\u00f3 un grupo con Antonio Vico Camarero, Carmen Carbonell y Concha Catal\u00e1, clamau \"Los cuatro ases\"."}
{"id": "146729", "revid": "610", "url": "https://an.wikipedia.org/wiki?curid=146729", "title": "Endocrinoloch\u00eda", "text": "L' endocrinoloch\u00eda (d'o griego antigo \u1f14\u03bd\u03b4\u03bf\u03bd (endon) \"adintro\", y \u03bb\u03bf\u03b3\u03af\u03b1 (lochia) \"estudio\") ye una disciplina d'a medicina que estudeya lo sistema endocrino y las malot\u00edas provocadas per un funcionamiento inadecuau d'o mesmo. Cualques d'as malot\u00edas d'as cuals s'ocupa l'endocrinoloch\u00eda son a diabetis mellitus provocada per deficiencia d'insulina u resistencia a la suya acci\u00f3n, l'hipotiroidismo per deficit en a producci\u00f3n d'hormonas tiroideas, l'hipertiroidismo per excesiva producci\u00f3n d'hormonas tiroideas, a malot\u00eda de Cushing debida per un regular a excesiva producci\u00f3n de cortisol per as glandulas suprarrenals, y l'hiperaldosteronismo u aldosteronismo caracterizau per a sobreproducci\u00f3n y secreci\u00f3n de l'hormona aldosterona.\nO medico especialista en endocrinoloch\u00eda se diz endocrinologo. A ormino l'endocrinologo s'ocupa tami\u00e9n d'as malot\u00edas relacionadas con a nutrici\u00f3n, en tal caso la especialidat se denomina \"endocrinoloch\u00eda y nutrici\u00f3n\"."}
{"id": "146730", "revid": "401", "url": "https://an.wikipedia.org/wiki?curid=146730", "title": "Hematoloch\u00eda", "text": "A hematoloch\u00eda (d'o griego antigo \u03b1\u1f37\u03bc\u03b1 (haima) \"sangre\", y \u03bb\u03bf\u03b3\u03af\u03b1 (lochia) \"estudio\") ye a especialidat medica (branca d'a medicina interna) que se dedica a lo tractamiento d'os pacients con malot\u00edas d'a sangre u hematolochicas, o suyo campo d'actuaci\u00f3n ye lo diagnostico, tractamiento, estudio y investigaci\u00f3n d'a sangre y los organos hematopoyeticos (miollo osio, ganglios limfaticos y mielsa) tanto sanos como malautos.\nAs malot\u00edas hematolochicas son aquellas que afectan a producci\u00f3n de sangre y los suyos components, como os globulos royos, globulos blancos, a hemoglobina, as prote\u00ednas plasmaticas, o mecanismo de coagulaci\u00f3n (hemostasia), etc."}
{"id": "146731", "revid": "401", "url": "https://an.wikipedia.org/wiki?curid=146731", "title": "Oncoloch\u00eda", "text": "L' oncoloch\u00eda (d'o griego antigo \u1f44\u03b3\u03ba\u03bf\u03c2 (onkos) \"tumor\", y \u03bb\u03bf\u03b3\u03af\u03b1 (lochia) \"estudio\") ye la branca d'a medicina que estudeya y tracta las neoplasias, con especial ficacio a los tumors malignos u c\u00e1ncer.\nComo especialidat medica, derivada d'o tronco d'a medicina interna, se dedica a lo diagnostico y tractamiento d'o c\u00e1ncer, centrada en l'atenci\u00f3n d'o malauto de c\u00e1ncer y lo suyo tractamiento, entre atros per meyo d'a quimioterapia, terapia hormonal y atras medecinas, mientres que como especialidat quirurchica s'encarga d'a extirpaci\u00f3n d'o tumor y d'os teixius circumdants, y l'oncoloch\u00eda radioterapica aprofita la radioterapia pa tractar o c\u00e1ncer.\nOs medicos que se dedican a ista especialidat reciben o nombre d'oncologos."}
{"id": "146733", "revid": "69718", "url": "https://an.wikipedia.org/wiki?curid=146733", "title": "Chris Hipkins", "text": "Christopher John Hipkins, naixiu de Hutt Valley (Nueva Zelanda) lo 5 de setiembre de 1978, ye un politico d'o \"New Zealand Labour Party\" que succeder\u00e1 a Jacinda Ardern como Primer ministro de Nueva Zelanda."}
{"id": "146824", "revid": "401", "url": "https://an.wikipedia.org/wiki?curid=146824", "title": "Zorita", "text": "Zorita puet estar:"}
{"id": "146825", "revid": "401", "url": "https://an.wikipedia.org/wiki?curid=146825", "title": "Mamograf\u00eda", "text": "A mamograf\u00eda ye lo proceso de fer servir rayos X de baixa enerch\u00eda (per un regular arredol de 30 kVp) pa examinar o peito hum\u00e1n pa lo diagnostico y la detecci\u00f3n. L'obchectivo d'a mamograf\u00eda ye la detecci\u00f3n temprana d'o cancer de mama, cheneralment per meyo d'a detecci\u00f3n de masas u microcalcificacions caracteristicas.\nIgual que con totas as radiograf\u00edas, as mamograf\u00edas fan servir dosi de radiaci\u00f3n ionizant pa creyar im\u00e1chens. Istas im\u00e1chens dimpu\u00e9s s'analisan en busca d'escubrimientos u trobos anormals. Ye habitual emplegar rayos X de menor enerch\u00eda que os emplegaus pa la radiograf\u00eda d'uesos. A mamograf\u00eda puede estar 2D u 3D (tomosintesi), seguntes l'equipo disponible y/o lo proposito de l'examen. A ecograf\u00eda, a ductograf\u00eda, a mamograf\u00eda per emisi\u00f3n de positrons y la resonancia magnetica nucleyar son complementos d'a mamograf\u00eda. A ecograf\u00eda per un regular se fa servir pa una avaluaci\u00f3n adicional d'as masas que se troban en a mamograf\u00eda u las masas palpables que pueden u no veyer-se en as mamograf\u00edas.\nPa la muller promeyo, o Grupo de treballo de servicios preventivos d'os Estaus Unius recomienda (2016) fer una mamograf\u00eda cada dos anyos entre as 50 y las 74 anyadas d'edat."}
{"id": "146826", "revid": "401", "url": "https://an.wikipedia.org/wiki?curid=146826", "title": "Radiograf\u00eda", "text": "A radiograf\u00eda ye una tecnica d'imachen que fa servir rayos X, rayos gamma u radiaci\u00f3n ionizant semellant y radiaci\u00f3n no ionizant pa veyer a forma interna d'un obchecto. As aplicacions d'a radiograf\u00eda incluyen a radiograf\u00eda medica (\"diagnostica\" y \"terapeutica\") y la radiograf\u00eda industrial. Se fan servir tecnicas semellants en a seguranza d'os aeropuertos (an os \"escaners corporals\" cheneralment fan servir rayos X de retrodispersi\u00f3n).\nPa creyar una imachen en radiograf\u00eda convencional, un chenerador de rayos X produz un faz de rayos X y se prochecta enta l'obchecto. Una bella cantidat de rayos X u atra radiaci\u00f3n ye absorbida per l'obchecto, dependendo d'a densidat y composici\u00f3n estructural de l'obchecto. Os rayos X que pasan a travi\u00e9s de l'obchecto son capturaus dezaga de l'obchecto per un detector (ya s\u00eda una cinta fotografica u un detector dichital). A cheneraci\u00f3n d'im\u00e1chens bidimensionals planas per meyo d'ista tecnica se denomina \"radiograf\u00eda de prochecci\u00f3n\".\nEn a tomograf\u00eda computarizada, una fuent de rayos X y os detectors asociaus chiran arredol d'o sucheto, que a la suya vegada se mueve a travi\u00e9s d'o faz conico de rayos X produciu. Qualsequier punto dau adintro d'o sucheto ye trascruzau dende muitas adrezas per muitos fas diferents en diferents intes. A informaci\u00f3n sobre l'atenuaci\u00f3n d'istos fas se recopila y se sozmete a calculo pa chenerar im\u00e1chens bidimensionals en tres planos (axial, coronal y sachital) que pueden procesar-se mas pa producir una imachen tridimensional."}
{"id": "146827", "revid": "610", "url": "https://an.wikipedia.org/wiki?curid=146827", "title": "Rio Grande (cinta de 1950)", "text": "Rio Grande ye una cinta de l'anyo 1950 de cine estausunidense, un western romantico en blanco y negro dirichiu y produciu por John Ford ta rematar a suya \"triloch\u00eda d'a caballer\u00eda\" chunto con \"Fort Apache\" (1948) y \"She Wore a Yellow Ribbon\" (1949). Producida por John Ford y Merian C. Cooper (no acreditaus) ta las productoras \"Republic Pictures\" y \"Argosy Pictures\" seguntes un gui\u00f3n adaptau por James Kevin McGuinness d'una historia de 1947 publicada en \"Saturday Evening Post\" por James Warner Bellah, \"Mission With No Record\", con una Banda Sonora Orichinal de Victor Young y una direcci\u00f3n de fotograf\u00eda de Bert Glennon, en l'elenco d'a cinta se puet mencionar a bels actors como John Wayne y Maureen O'Hara (protagonistas d'a cinta), Ben Johnson, Claude Jarman Jr., Harry Carey Jr., Chill Wills, J. Carrol Naish, Victor McLaglen, Grant Withers y Stan Jones. Tami\u00e9n cal destacar al grupo musical \"Sons of the Pioneers\".\nArgumento.\nMientres o verano de 1879 (quince anyadas dimpu\u00e9s d'as \"campanyas d'a val d'o Shenandoah\") ninv\u00edan a lo tenient coronel Kirby Yorke en a muga de Texas con o 2\u00ba Rechimiento de Caballer\u00eda ta esfender a los colons que i viven d'os ataques d'os apaches. York se troba con muita presi\u00f3n en no disponer de suficients tropas ta cumplir la suya misi\u00f3n y en trobar-se con que los apaches bien luego d'os suyos ataques marchan a refuchiar-se en Mexico, luent d'as posibilidaz de Yorke de perseguir-los. Tanimientres, York consigue fer presonero a lo chefe d'os apaches.\nSimultaniament, en plegar os nuevos reclutas que li ninv\u00edan, York troba entre \u00e9ls como soldau a Jefferson Yorke, lo suyo fillo a qui no heba visto mientres as zagueras quince anyadas. Jefferson, encara que matriculau en l'Academia militar de West Point, heba suspendiu y bien luego s'alist\u00f3 como soldau. Jefferson li diz a su pai que no aspera garra tracto especial motivau en estar su fillo y li diz que \u00e9l no ha solicitau ixe dest\u00edn. Kirby accede a los deseyos de su fillo, qui se fa amigo de Travis Tyree (qui s'heba alistau en fuyindo d'a persecuci\u00f3n d'a Lei) y de Daniel \"Sandy\" Boone. En plegar dos \"marshal\" que son buscando a Tyree diz que por \"homicidio involuntario\", iste fa lo tut\u00f3n dezaga d'un caballo y no lo descubren.\nTami\u00e9n plega en o fuerte Kathleen, la esposa de Kirby, que porta tami\u00e9n quince anyadas deseparada d'o suyo esposo y que busca a lo fillo ta que torne enta casa. No quiere saber cosa d'o suyo mariu porquemientres a Guerra Civil estausunidense York, cumplindo \u00f3rdens, fogarci\u00f3 \"Bridesdale\", la casa familiar de Kathleen. Antiparte, chunto con York tami\u00e9n se troba lo sarchento mayor Quincannon, qui esti\u00f3 mal apler en dar-li a York lo brand\u00f3n ta cremar \"Bridesdale\" y Kathleen tampoco no lo perdona. D'atra man, Jefferson tami\u00e9n s'encara con su mai y li diz que \u00e9l quiere continar en l'exercito. Encara que discutindo por o futuro d'o suyo fillo, entre Kathleen y Kirby reviscola poquet a poquet l'antigo amor.\nEn ixe inte los apaches atacan una nueit o fuerte y liberan a su chefe, y Kirby Yorke marcha dezaga d'\u00e9ls con un destacamento. Tami\u00e9n plega un \"marshal\" qui obtiene que engarcholen a Travis Tyree dica que torne lo tenient coronel, qui ye o solo que puet autorizar la entrega d'o soldau. Kirbye Yorke persigue a los indios fuchitivos dica la muga con Mexico, a on se troba con una patrulla de l'exercito mexicano, qui lis diz que no pueden trescruzar la muga, y torna en lo suyo fuerte, decepcionau. Sindembargo, Travis consigue fuyir con l'aduya d'o sarchento mayor Quincannon y d'o medico d'o rechimiento y busca enforiquiau dica que lo \"marshal\" albandone y marche; ta fuyir ha robau lo caballo de Kirbye. Philip Sheridan plega en o fuerte. Sheridan heba estau lo chefe de Kirbye mientres la guerra civil y agora ye qui manda sobre las tropas d'a muga. Ordena a lo tenient coronel que trescruce lo r\u00edo Grande ta dentrar en Mexico y perseguir a los apaches, encara que ye conscient de que ixo puet provocar un greu incident diplomatico, pero ye una orden oral, no escrita. Si Yorke triunfa, garra problema; pero si no, ser\u00e1 chuzgau en un consello de guerra, encara que Sheridan li promete que los chueces d'ixe consello ser\u00e1n toz antigos companyers d'as campanyas d'a val d'o r\u00edo Shenandoah.\nAntes de marchar contra los apaches, Kirby Yorke decide portar a los ninos y las mullers, ta guarenciar la suya seguridat, enta Fort Bienaventuranza, pero los apaches los atacar y fan presoners a los ninos. Jefferson Yorke, que ye un d'os soldaus de protecci\u00f3n d'a colla, marcha enta lo fuerte ta pedir aduya y los indios cuasi lo capturan, en salvando-lo Travis Tyree, qui yera seguindo-los. Finalment, lo grupo d'escolta se replega con o grupo principal mandau por lo tenient coronel Kirby Yorke y marchan toz dezaga d'os indios dica dentrar en Mexico, ta liberar a los ninos y ta rematar con o periglo d'os apaches.\nRodache.\nLo rodache d'a cinta se faci\u00f3 en Monument Valley en l'estau d'Arizona y en bels atros puestos d'o sudueste de l'estau d'Utah amanaus a lo r\u00edo Colorado, encara que l'acci\u00f3n d'a cinta se sit\u00faa en l'estau de Texas."}
{"id": "146828", "revid": "401", "url": "https://an.wikipedia.org/wiki?curid=146828", "title": "Ecograf\u00eda", "text": "A ecograf\u00eda ye un procedimiento de diagnostico emplegau en os hespitals y clinicas que emplega l'ultras\u00f3n pa creyar im\u00e1chens bidimensionals u tridimensionals. Un chicot traste muit semellant a un microfono clamau transductor emite ondas d'ultrasons. Istas ondas sonoras d'alta frecuencia se transmiten enta l'aria d'o cuerpo baixo estudio, y se recibe lo suyo eco. O transductor ye lo responsable de ninviar chicoz pulsos d'ondas acusticas d'alta frecuencia, inaudibles per o sentiu hum\u00e1n as cuals van enta l'interior d'o cuerpo. Istas rebotar\u00e1n sobre organos, teixius u fluidos y l'aparato rechistrar\u00e1 os cambios minimos d'o soniu. Un ordinador convierte iste eco en una imachen que amaneix en a pantalla. Iste proceso ocurre gracias a lo clamau efecto piezoelectrico.\nEn comparanza con atras modalidaz d'im\u00e1chens medicas, a ecograf\u00eda tien cuantas avantallas. Proporciona im\u00e1chens en tiempo real, ye portatil y, per tanto, se puede levar chunto a lo leito. Tien un costo substancialment mas baixo que atras estrategias d'im\u00e1chens y no fa servir radiaci\u00f3n ionizant nociva. Os inconvenients incluyen cuantas buegas en o suyo campo de visi\u00f3n, a necesidat de cooperaci\u00f3n d'o pacient, a dependencia d'o fisico d'o pacient, a dificultat pa obtener im\u00e1chens d'estructuras enfoscadas per uesos, aire u gases, y la necesidat d'un operador cualificau, per un regular con capacitaci\u00f3n profesional. A resultas d'istos inconvenients, as implementacions novedosas d'ecograf\u00eda portatils son ganando popularidat. Istos dispositivos en miniatura monitorian de contino os sinyals vitals y alertan debant de l'aparici\u00f3n de sinyals tempranos d'anormalidat."}
{"id": "146829", "revid": "610", "url": "https://an.wikipedia.org/wiki?curid=146829", "title": "Mastectom\u00eda", "text": "A mastectom\u00eda ye lo termin medico pa la extirpaci\u00f3n quirurchica d'un u toz dos peitos, parcial u de tot. Per un regular, se realiza una mastectom\u00eda pa tractar o c\u00e1ncer de mama. En cualques casos, as mullers que se creye que tienen un alto risgo de c\u00e1ncer de mama se sozmeten a la operaci\u00f3n como medida preventiva. Alternativament, cualques mullers pueden trigar sozmeter-se a una escisi\u00f3n local ampla, tami\u00e9n conoixida como lumpectom\u00eda, una operaci\u00f3n en a cual s'extraye un chicot volumen de teixiu mamario que contiene lo tumor y un marguin circumdant de teixiu sano pa conservar o peito. Tanto a mastectom\u00eda como la lumpectom\u00eda se conoixen como \"terapias locals\" pa lo c\u00e1ncer de mama, enfiladas a l'aria d'o tumor, a diferencia d'as terapias sistemicas, como la quimioterapia, a terapia hormonal u la immunoterapia."}
{"id": "146830", "revid": "610", "url": "https://an.wikipedia.org/wiki?curid=146830", "title": "Quimioterapia", "text": "A quimioterapia (a ormino abreviada como quimio) ye una mena de tractamiento contra lo c\u00e1ncer que fa servir un u mas medecinas contra lo c\u00e1ncer (achents quimioterapeuticos u achents alquilants). A quimioterapia se puede administrar con una intenci\u00f3n curativa (que cuasi de cutio embreca combinacions de medecinas) u puede tener como obchectivo alongar a vida u reducir os simptomas (quimioterapia paliativa)."}
{"id": "146831", "revid": "610", "url": "https://an.wikipedia.org/wiki?curid=146831", "title": "Immunoterapia", "text": "A immunoterapia ye un tractamiento medico que consiste en administrar substancias que estimulen o sistema immunitario de l'organismo a la fin de luitar contra diferents malot\u00edas, en particular bels c\u00e1ncers hematolochicos, malot\u00edas dechenerativas y malot\u00edas autoimmunitarias sistemicas. Per extensi\u00f3n, a immunoterapia designa igualment a una terapia que utilice prote\u00ednas producidas per as celulas d'o sistema immunitario, en particular as immunoglobulinas, sin que l'obchectivo d'ista terapia s\u00eda necesariament a estimulaci\u00f3n d'a immunidat."}
{"id": "146838", "revid": "610", "url": "https://an.wikipedia.org/wiki?curid=146838", "title": "Cine belico", "text": "O cine belico u cine de guerra ye un chenero cinematografico a on a cinta u serie de televisi\u00f3n se centra mas que mas en a guerra, gosando estar los suyos protagonistas prencipals militars u miembros de fuerzas paramilitars y amostrando escenas de batallas. Se tracta d'un chenero con caracteristicas propias y diferenciadas y que gosa tractar de conflictos belicos escaicius mientres o sieglo XX, en destacando entre as muitas guerras d'ixe sieglo la Segunda Guerra Mundial y la Guerra de Vietnam, f\u00e1cil que en estar lo cine estausunidense un d'os prencipals pa\u00edses productors de cintas y en estar Estaus Unius fundament implicau en todas dos guerras.\nSe tracta d'un chenero prou transversal, en ser capable d'incorporar elementos propios de cualsiquier atro chenero, existindo asinas cintas de cine belico que fan parte tami\u00e9n d'o cine de comedia, d'o cine policiaco, d'o cine de drama, etc.\nClasificacions y subcheneros.\nBi ha muitas formas d'aproximar-se enta lo chenero y, en consecuencia, muitas posibles clasificacions, encara que a ormino muitas cintas no acceptan estar clasificadas clarament en un d'istos subcheneros.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors. A mas se li ha d'adhibiu a la lista cintas representativas de bellos conflictos belicos sobre los cuals no bi ha garra cinta con exito comercial u que amuestran en pantalla bellas caracteristicas particulars d'ixe conflicto u d'os personaches d'a cinta."}
{"id": "146840", "revid": "8541", "url": "https://an.wikipedia.org/wiki?curid=146840", "title": "Benchina", "text": ""}
{"id": "146841", "revid": "8541", "url": "https://an.wikipedia.org/wiki?curid=146841", "title": "Sensa", "text": ""}
{"id": "146842", "revid": "69718", "url": "https://an.wikipedia.org/wiki?curid=146842", "title": "Don Quixot d'A Mancha", "text": ""}
{"id": "146843", "revid": "51103", "url": "https://an.wikipedia.org/wiki?curid=146843", "title": "Salix caprea", "text": "A salzamorrera (Salix caprea) ye una especie de planta d'a orden d'os Malpighiales y familia Salicaceae que ye nativa d'Europa y Asia occidental y central."}
{"id": "146844", "revid": "51103", "url": "https://an.wikipedia.org/wiki?curid=146844", "title": "Salzamorrera", "text": ""}
{"id": "146845", "revid": "610", "url": "https://an.wikipedia.org/wiki?curid=146845", "title": "Grupo sanguinio", "text": "Un grupo sanguinio ye una clasificaci\u00f3n d'a sangre d'alcuerdo con as caracteristicas presents en a capa exterior d'os globulos royos y en o siero d'a sangre. As dos clasificacions mas importants pa describir grupos sanguinios en humans son os antichenos (o sistema AB0) y lo factor Rh. O sistema AB0 esti\u00f3 descubierto per Karl Landsteiner en 1901, y esti\u00f3 lo primer sistema de grupo sanguinio conoixiu; o suyo nombre promana d'os tres tipos de grupos que s'identifican: os d'anticheno A, d'anticheno B, y 0 (zero) sin antichenos.\nAs transfusions de sangre entre grupos incompatibles pueden provocar una reacci\u00f3n immunolochica que puede desembocar en hemolisi, anemia, falla renal, shock circulatorio y muerte.\nO cientifico austriaco Karl Landsteiner recibi\u00f3 lo Premio Nobel de Fisioloch\u00eda u Medecina en 1930 per os treballos en a caracterizaci\u00f3n d'os tipos sanguinios AB0. Antiparte d'os grupos mayoritarios, i hai atros 32 muitismo mas rarizos."}
{"id": "146846", "revid": "401", "url": "https://an.wikipedia.org/wiki?curid=146846", "title": "Eritrocito", "text": "Os eritrocitos (d'o griego \u1f10\u03c1\u03c5\u03b8\u03c1\u03cc\u03c2 \"royo\", y \u03ba\u03cd\u03c4\u03bf\u03c2 \"bolsa\") tami\u00e9n clamaus globulos royos u hemat\u00edas , son as celulas mas numbrosas d'a sangre. A hemoglobina ye un d'os suyos prencipals components, y la suya funci\u00f3n ye carriar l'oxich\u00e9n enta os diferents tipos de teixius d'o cuerpo. Os eritrocitos humans, asinas como los d'a resta de mamifers, mancan de nuclio y de mitocondrias, per lo que han d'obtener a suya enerch\u00eda metabolica a travi\u00e9s d'a fermentaci\u00f3n lactica.\nA cantidat considerada normal en a especie humana fluct\u00faa entre 4.500.000 (en a muller) y 5.400.000 (en l'hombre) per milimetro cubico (u microlitro) de sangre, ye decir, arredol de 1000 vegadas mas que los leucocitos. L'exceso de globulos royos se denomina policitemia y la suya deficiencia se diz anemia."}
{"id": "146847", "revid": "51103", "url": "https://an.wikipedia.org/wiki?curid=146847", "title": "Globulo royo", "text": ""}
{"id": "146848", "revid": "610", "url": "https://an.wikipedia.org/wiki?curid=146848", "title": "Transfusi\u00f3n de sangre", "text": "A transfusi\u00f3n de sangre ye lo proceso de transferir sangre, u productos basaus en a sangre, dende una persona a lo sistema circulatorio d'unatra persona. As transfusions de sangre pueden salvar a vida d'o pacient en cualques situacions, como puede estar o desangrau masivo debiu a un trauma, u se pueden fer servir pa reemplazar a sangre perdida mientres a cirurch\u00eda. Tami\u00e9n en casos d'anemia severa u trombocitopenia se fan servir as transfusions. A chent que sufre hemofilia u anemia de celulas falciformes pueden amenester transfusions frecuents de sangre. As primeras transfusions yeran con a sangre completa, pero en a moderna practica medica per un regular se fa con os components d'a sangre.\nA primera transfusi\u00f3n de sangre humana documentada esti\u00f3 administrada per o doctor Jean-Baptiste Denys, qui l'15 de chunio de 1667 describi\u00f3 lo caso d'un malauto de s\u00edfilis que muri\u00f3 dimpu\u00e9s d'haber recibiu tres transfusions de sangre de cordero."}
{"id": "146849", "revid": "610", "url": "https://an.wikipedia.org/wiki?curid=146849", "title": "Leucocito", "text": "Os leucocitos (d'o griego \u03bb\u03b5\u03c5\u03ba\u03cc\u03c2 \"blanco\", y \u03ba\u03cd\u03c4\u03bf\u03c2 \"bolsa\") u globulos blancos son un conchunto de celulas sanguinias que s'encargan d'a respuesta immunitaria, encargadas d'esfender a l'organismo contra substancias extranyas u achents infecciosos (antichenos). S'orichinan en o miollo osio y en o teixiu limfatico.\nOs leucocitos son celulas mobils que se troban en a sangre transitoriament. A diferencia d'os eritrocitos (globulos royos), no contienen pigmentos y per ixo se les cualifica de globulos blancos.\nAs valors normals oscilan entre 5.000 y 11.000 per mm\u00b3.\nSon as unicas celulas sanguinias con nuclio, mitocondrias y atros organulos celulars. Son capables de mover-se librement per meyo de pseudopodios. A suya grandaria oscila entre os 8 y os 20\u00a0\u00b5m. O suyo tiempo de vida vareya entre cualques horas dica meses y anyos. Istas celulas pueden salir d'os vasos sanguinios a travi\u00e9s d'un mecanismo clamau diapedesi.\nMenas de leucocitos.\nOs leucocitos se dividen en dos grans clases:"}
{"id": "146850", "revid": "51103", "url": "https://an.wikipedia.org/wiki?curid=146850", "title": "Globulo blanco", "text": ""}
{"id": "146851", "revid": "401", "url": "https://an.wikipedia.org/wiki?curid=146851", "title": "Citoplasma", "text": "O citoplasma (d'o griego antigo \u03ba\u03cd\u03c4\u03bf\u03c2 \"k\u00fdtos\" \"recipient\",\"vaco\" y \u03c0\u03bb\u03ac\u03c3\u03bc\u03b1 \"pl\u00e1sma\" \"estructura\") ye la estructura basica que plena una celula adintro d'a membrana celular externa (plasmalema).\nO citoplasma consta d'o citosol como fase liquida, incluyidas as substancias y prote\u00ednas disueltas en ell, y lo citoesqueleto mas soliu. En o citoplasma tami\u00e9n i hai cuantos organulos, que pueden estar abuegaus per membranas y bella vez incluyius. En o caso d'as celulas eucariotas, o nuclio celular rodiau per o citoplasma gosa considerar-se per deseparau y lo suyo conteniu rodiau per a membrana nucleyar se denomina carioplasma.\nO citoplasma de vegadas se trestalla en una rechi\u00f3n externa chelatinosa, amanada a la membrana y implicada en o movimiento celular, que se diz ectoplasma y una parti interna mas fluida que recibe lo nombre d'endoplasma, que ye an se troban mayor\u00eda d'organulos. O citoplasma se troba tanto en as celulas procariotas como en as eucariotas y se troban disueltos cuantos nutrients que han lograu travesar a membrana celular."}
{"id": "146852", "revid": "401", "url": "https://an.wikipedia.org/wiki?curid=146852", "title": "Mitocondria", "text": "Una mitocondria (d'o griego antigo \u03bc\u03af\u03c4\u03bf\u03c2 \"mitos\" \"filo\",\"vetel\" y \u03c7\u03bf\u03bd\u03b4\u03c1\u03af\u03bf\u03bd \"chondrion\" \"granulo\") ye un organulo que se troba en as celulas d'a mayor\u00eda d'os eucariotas, como animals, plantas y fongos. As mitocondrias tienen una estructura de dople membrana y fan servir a respiraci\u00f3n aerobica pa chenerar trifosfato d'adenosina (ATP), que s'utiliza en tota la celula como fuent d'enerch\u00eda quimica. Estioron descubiertas per Albert von K\u00f6lliker en 1857."}
{"id": "146858", "revid": "401", "url": "https://an.wikipedia.org/wiki?curid=146858", "title": "Bibliotecas Publicas Municipals de Zaragoza", "text": "As Bibliotecas Publicas Municipals de Zaragoza son un rete de bibliotecas publicas dependients d'o Concello de Zaragoza, a travi\u00e9s d'o Patronato Municipal d'Educaci\u00f3n y Bibliotecas, organismo chestor d'a politica bibliotecaria municipal. A suya misi\u00f3n ye dotar a toz os ciudadans de cualsequier edat, materials y servicios que faciliten l'azeso a la informaci\u00f3n, a formaci\u00f3n, l'ocio y a cultura.\nO rete conta con un Centro Coordinador, 25 bibliotecas publicas (24 bibliotecas de cercan\u00eda trobatas por a ciudat y una especializata, a Biblioteca ta Ch\u00f3vens Cubit), un bibliob\u00fas y servicios d'ampliaria bibliotecaria, am\u00e1s de l'ofrexiu a travi\u00e9s d'o sitio web.\nFuncions.\nSon funcions d'as Bibliotecas Publicas Municipals de Zaragoza as contempladas en l'articlo 2 d'o Reglamento de Funcionamiento y Rechimen Interno d'as Bibliotecas Publicas d'Arag\u00f3n:"}
{"id": "146859", "revid": "610", "url": "https://an.wikipedia.org/wiki?curid=146859", "title": "Maura Tombelli", "text": "Maura Tombelli, naixida de Montelupo Fiorentino (Ciudat metropolitana de Florencia, Italia) en 1952, ye una astronoma aficionada italiana, autora d'o descubrimiento de mas de doscientos asteroides. Bas\u00f3 lo suyo treballo en o campo de l'Astronom\u00eda como observadora d'estrelas variables. Ye miembro de l\"'American Association of Variable Star Observers\".\nL'asteroide 9904 Mauratombelli descubierto en 1997 por os astronomos italianos Andrea Boattini y Luciano Tesi recibe lo suyo nombre en a suya honor."}
{"id": "146860", "revid": "610", "url": "https://an.wikipedia.org/wiki?curid=146860", "title": "Carlo Tagliavini", "text": "Carlo Tagliavini, naixiu o 18 de chunio de 1903 de Bolonya (Ciudat metropolitana de Bolonya, Reino d'Italia) y muerto en ixa mesma ciudat o 31 de mayo de 1982, esti\u00f3 un ling\u00fcista y profesor universitario italiano. Esti\u00f3 profesor en as universidatz de Bolonya, Nijmegen, Budapest y Padua, plegando a estar-ne en ista zaguera lo degano d'a suya facultat de Filosif\u00eda y Letras.\nD'entre la suya ampla obra, en destaca lo \"Dizionario d'ortografia e di pronunzia\", d'o cual n'esti\u00f3 un d'os tres prencipals autors d'a suya primera edici\u00f3n impresa, chunto con Bruno Migliorini y Piero Fiorelli."}
{"id": "146861", "revid": "401", "url": "https://an.wikipedia.org/wiki?curid=146861", "title": "Yoshisada Shimizu", "text": "Yoshisada Shimizu (\u6e05\u6c34 \u7fa9\u5b9a en chapon\u00e9s) ye un astronomo chapon\u00e9s naixiu en 1943, autor de cuantos descubrimientos d'asteroides.\nL'asteroide 7300 Yoshisada que descubri\u00f3 en 1992 en Takeshi Urata recibe lo suyo nombre en a suya honor."}
{"id": "146862", "revid": "401", "url": "https://an.wikipedia.org/wiki?curid=146862", "title": "Wolf Bickel", "text": "Wolf Bickel, naixiu de Bensberg, Tercer Reich (hue Bergisch Gladbach, Renania d'o Norte-Westfalia) o 6 de chulio de 1942, ye un astronomo alem\u00e1n, formau en a Universidat Tecnica d'Aquisgr\u00e1n y autor d'o descubrimiento de cuantos asteroides dende l'Observatorio de Bergisch Gladbach, a on bi treballa."}
{"id": "146863", "revid": "6885", "url": "https://an.wikipedia.org/wiki?curid=146863", "title": "George Horine", "text": "George Horine naixiu d'Escondido (California) o 3 de febrero de 1890 y muerto en Merced o 28 de noviembre de 1948). Esti\u00f3 un atleta estadounidense especializau en a preba de brinco d'altaria en a cual pleg\u00f3 a conseguir una medalla de bronce en os Chuegos Olimpicos de 1912 y lo primer plusmarquista mundial con un brinco de 2.00 metros realizau lo 18 de mayo de 1912 en una competici\u00f3n realizada en Palo Alto, California.\nVida esportiva.\nEstabli\u00f3 o primer r\u00e9cord de mundo con un blinco de 2,00 m (que en realidat estioron uns milimetros mas pues en Estaus Unius no usaban lo sistema metrico decimal) y lo manteni\u00f3 mientres dos anyos dica que o 2 de mayo de 1914 cuan lo super\u00f3 Edward Beeson con 2,01 metros.\nEn os Chuegos Olimpicos d'Estocolmo 1912 yera un d'os favoritos perque fa uns meses heba batiu lo r\u00e9cord d'o mundo, pero nom\u00e1s aconsigui\u00f3 estar tercer y medalla de bronce, blincando per alto d'1.89 metros, estando superau per lo suyo compatriota Alma Richards (oro con 1.93 metros) y per l'alem\u00e1n Hans Liesche (plata con 1.91 metros)."}
{"id": "146864", "revid": "69718", "url": "https://an.wikipedia.org/wiki?curid=146864", "title": "Toshir\u00f4 Mifune", "text": ""}
{"id": "146865", "revid": "69718", "url": "https://an.wikipedia.org/wiki?curid=146865", "title": "Coreya", "text": ""}
{"id": "146866", "revid": "69718", "url": "https://an.wikipedia.org/wiki?curid=146866", "title": "Sistema Metrico Decimal", "text": ""}
{"id": "146867", "revid": "401", "url": "https://an.wikipedia.org/wiki?curid=146867", "title": "Sistema metrico decimal", "text": "O sistema metrico decimal ye un sistema de mesuras con unidaz de mesura basicas que son o metro y lo kilogramo, con multiplos y submultiplos d'ells basaus en o sistema decimal. Iste sistema, enamplau y esviellau, se troba en l'orichen d'o Sistema Internacional d'Unidaz, que ye actualment lo sistema de mesuras mas emplegau por toz os pa\u00edses, difuera d'Estaus Unius y bellatra chicota excepci\u00f3n."}
{"id": "146882", "revid": "69718", "url": "https://an.wikipedia.org/wiki?curid=146882", "title": "\u00a1Se arm\u00f3 el bel\u00e9n!", "text": "\u00a1Se arm\u00f3 el bel\u00e9n! (t\u00edtol orichinal en castellano, enguerada con iste t\u00edtol en Arag\u00f3n; en aragon\u00e9s S'arm\u00f3 lo betlem!, ye una cinta de cine espanyol de cine de comedia de l'anyo 1970 dirichida por Jos\u00e9 Luis S\u00e1enz de Heredia seguntes un gui\u00f3n orichinal d'\u00e9l mesmo, producida por Andr\u00e9s Velasco ta \"Hidalgo Producciones Cinematogr\u00e1ficas\", con una Banda Sonora Orichinal d'\u00c1ngel Arteaga y una direcci\u00f3n de fotograf\u00eda de Michel Kelber, ye protagonizada por destacaus actors d'o momento, como Paco Mart\u00ednez Soria, \u00c1ngel de Andr\u00e9s, Manuel Alexandre, Julia Caba Alba, Carlos Garrido, Ir\u00e1n Eory, Marisa Porcel, Rafael Alonso, Jes\u00fas Guzm\u00e1n y Carmen Mart\u00ednez Sierra.\nRodache.\nLa cinta se rod\u00f3 en os Estudios Ballesteros de Madrit per lo que correspon a escenas interiors, rodando-se los exteriors en a ciudat de Madrit.\nArgumento.\nDon Mariano ye un mos\u00e9n d'edat abanzada d'una parroquia en un barrio de clase obrera d'a ciudat de Madrit, a on los suyos parroquians, con ideoloch\u00eda d'ezquierda, no gosan visitar guaire la parroquia. Un d\u00eda recibe la visita d'un ninviau d'o bispau, qui li recrimina la poca actividat d'a suya parroquia y lo diriche enta una parroquia muit moderna y adaptada a las normas d'o Concilio Vaticano II ta aprender-ie como fer creixer l'afluyencia de parroquians en a suya propia parroquia. Don Mariano preba d'adaptar lo que ha podiu veyer mientres a suya visita, pero los resultaus o son pas guaire buenos: no li ha funcionau ixo d'enguerar un club social en a parroquia y tampoco no li ha funcionau pas l'esviellamiento d'a ilesia, en molestar-se los suyos parroquians en haber vendiu bellas estatuas de santos.\nCuan parixe que don Mariano ya s'ha resignau a marchar d'a suya parroquia, piensa en una gran idea: organizar un betlem vivient en a parroquia y que la televisi\u00f3n lo retransmita. Seguntes piensa acertadament, t'amanixer en a televisi\u00f3n todo lo barrio querr\u00e1 partecipar-ie. O primer trango d'ixe cam\u00edn ye insinuar Sebasti\u00e1n Macharnudo, a un d'os suyos parroquians, anarquista y director teatral, que podr\u00eda estar l'organizador de l'evento y veyer lo suyo nombre en a pantalla. Convenciu, Sebasti\u00e1n recruta a los actors d'o betlem, pero una part d'os habitants d'o barrio en son en contra."}
{"id": "146901", "revid": "6885", "url": "https://an.wikipedia.org/wiki?curid=146901", "title": "Chuegos Olimpicos de 2020", "text": ""}
{"id": "146902", "revid": "6885", "url": "https://an.wikipedia.org/wiki?curid=146902", "title": "Chuegos Olimpicos de Los Angeles 2028", "text": "Os Chuegos Olimpicos de Los \u00c1ngeles 2028 u Chuegos Olimpicos d'a XXXIV Olimpiada d'a era moderna ser\u00e1n una competici\u00f3n polisportiva organizada por o COI y que se celebrar\u00e1 en Los Angeles, Estaus Unius, dende o 14 dica o 30 de chulio de 2028.\nO proceso de presentaci\u00f3n y selecci\u00f3n d'as seus candidatas prencipi\u00f3 en l'anyo 2015, Los Angeles heba presentau a suya candidatura a os Chuegos Olimpicos de 2024. Encara que yera plantiau que la siede d'ixes Chuegos ser\u00eda triada o 13 de setiembre de 2017, mientres a 130ena Sesi\u00f3n d'o Comit\u00e9 Olimpico Internacional (COI) en Lima, uns meses dinantes o 31 de chulio de 2017, Los Angeles pleg\u00f3 a un alcuerdo con o COI pa retirar la suya candidatura y acceptar organizar los Chuegos de 2028, permitindo que Par\u00eds, una d'as dos ciudaz candidatas organizase l'evento en 2024.\u200b L'alcuerdo esti\u00f3 ratificau en a sesi\u00f3n d'o COI en Per\u00fa."}
{"id": "146926", "revid": "610", "url": "https://an.wikipedia.org/wiki?curid=146926", "title": "Rancho Notorious", "text": "Rancho Notorious (t\u00edtol orichinal en angl\u00e9s, Rancho notorio en aragon\u00e9s, enguerada en Arag\u00f3n con o t\u00edtol en castellano de Encubridora) ye una cinta de western-cine negro de cine estausunidense de l'anyo 1952 dirichida por Fritz Lang y producida por Howard Welsch ta la productora \"Fidelity Pictures Corporation\" seguntes un gui\u00f3n adaptau por Daniel Taradash basau en \"Gunsight Whitman\" (novela de Silvia Richards), con una direcci\u00f3n de fotograf\u00eda de Hal Mohr y una Banda Sonora Orichinal d'Emil Newman. En l'elenco d'a cinta trobamos actors como Marlene Dietrich, Arthur Kennedy, Mel Ferrer, Lloyd Gough, William Frawley, Gloria Henry, Jack Elam u George Reeves, entre d'atros. Esti\u00f3 lo tercer \"western\" de Fritz Lang, dezaga de \"The Return of Frank James\" (1940) y \"Western Union\" (1941).\nEn primeras, lo t\u00edtol previsto ta la cinta yera \"Chuck-a-Luck\", en estar la canci\u00f3n principal d'a banda sonora prevista \"The Legend of Chuck-a-Luck\", pero en zagueras se li cambe\u00f3 lo nombre por decisi\u00f3n de Howard Hughes, qui yera alavez o director d'a productora \"RKO Pictures\".\nArgumento.\nVern Haskell treballa como pe\u00f3n en un rancho y bel d\u00eda se troba con que Beth Forbes, la suya promesa, ha estau violada y asasinada mientres un robo d'una botiga d'o lugar por dos ladrons. Vern s'adhibe a una partida que marcha dezaga d'os ladrons pero bien luego se troba estando \u00e9l o solo que contina con a persecuci\u00f3n. Troba a un d'os ladrons, Whitey, con un tiro en a esquena que ha recibiu de l'atro ladr\u00f3n, y Whitey nom\u00e1s puet decir-le, antes de morir, \"chuck-a-luck\", o nombre d'un chuego d'apuesta popular en ixas envueltas. Con ixa feble pista, Vern interroga a travi\u00e9s de todo lo territorio a cualsiquiera que pueda decir-le bella cosa relacionada con ixo.\nBel d\u00eda Vern troba un que li diz que una muller clamada Altar Keane tien relaci\u00f3n con \"chuck-a-luck\". Pero cuan lo delincuent para cuenta de que Vern le ye interrogando, empecipia una baralla a on Vern lo mata en defensa propia. La Chusticia engarchola a Vern, ta liberar-lo bien luego en conoixer que lo falleixiu yera un delincuent perseguiu. D'atra man, un d'os chueces li diz a Vern que \u00e9l conoixe a Altar Keane, qui yera una cantaire de saloon, encara que no sabe a on se puet trobar actualment. Poco dimpu\u00e9s troba a Baldy Gunder, propietario d'un saloon, qui li diz que Altar heba treballau ta \u00e9l, y que march\u00f3 d'o lugar chunto con un pistolero, Frenchy Fairmont, qui la heba aduyau a fuyir cuan Baldy la menazaba. Vern contina lo suyo cam\u00edn, y conoix que Frenchy Fairmont se troba en una garchola en o lugar de Gunsight. Vern provoca la suya detenci\u00f3n ta estar con Frenchy en a garchola y l'aduya a escapar.\nFrenchy y Vern plegan en un chicot rancho am\u00e1n d'a muga con Mexico, que resulta clamar-se \"Chuck-a-luck\" y que ye propiedat d'Altar Keane. En ixe lugar troban refuchio toz los delincuents, si li pagan a Altar o 10% d'as suyas ganancias. Y Vern descubre que Altar porta un broche que \u00e9l li heba regalau a Beth Forbes, la suya promesa. Nom\u00e1s li cal descubrir qui ye qui li ha proporcionau ixe broche a Altar, asinas que fa lo papel d'estar un malfeitor y partecipa en bel robo con belluns d'os ocupants d'o lugar, am\u00e1s de fer la comedia d'estar enamorau d'Altar ta sonsacar-li informaci\u00f3n.\nCriticas.\nEn enguerar-se la cinta, recibi\u00f3 bellas criticas muit negativas, como la d'o critico Bosley Crowther en \"The New York Times\":\nTanimientres, en a revista \"Variety\" la critica est\u00f3 muito mas positiva:\nActualment, ye considerada como una d'as cintas imprescidibles d'o western, lo mas conoixiu y popular d'os westerns rodaus por o suyo director (y sin garra dandalo debiu a la contribuci\u00f3n de Marlene Dietrich), con oscilacions entre lo cine de romance y lo cine negro, estando am\u00e1s un western atipico, en amostrar a una muller como protagonista esencial d'a cinta:\nEn a revista \"Fotogramas\" se considera que iste western esti\u00f3 una obra a on Fritz Lang aconsigui\u00f3 perfectament d'equilibrar las suyas obsesions personals por o concepto d'o Mal con as convencions propias d'o chenero cinematografico d'o western:\nBellos criticos mesmo la califican como una \"obra mayestra\", como en o Colectivo Rousseau:\nTa lo critico Quim Casas:"}
{"id": "146927", "revid": "69718", "url": "https://an.wikipedia.org/wiki?curid=146927", "title": "Lista de premios de cine", "text": ""}
{"id": "146937", "revid": "401", "url": "https://an.wikipedia.org/wiki?curid=146937", "title": "Plaqueta", "text": "As plaquetas, tami\u00e9n clamadas trombocitos (d'o griego \u03b8\u03c1\u03cc\u03bc\u03b2\u03bf\u03c2 \"coagulo\" y \u03ba\u03cd\u03c4\u03bf\u03c2 \"celula\"), son un component d'a sangre que la suya funci\u00f3n (de conchunta con os factors de coagulaci\u00f3n) ye reaccionar a lo sangrau per lesi\u00f3n d'os vasos sanguinios per meyo d'a formaci\u00f3n de grumos, encomenzando asinas un coagulo de sangre. As plaquetas no tienen nuclio celular; son fragmentos de citoplasma que se derivan d'os megacariocitos d'a miollo osio u d'o polm\u00f3n, que dimpu\u00e9s ingresan a la circulaci\u00f3n. As plaquetas se troban nom\u00e1s en os mamifers, mientres que en atros vertebraus (p. eix., aus, amfibios), os trombocitos circulan como celulas mononucleares intactas.\nOs ligandos indican a las plaquetas que migren enta la ferida. A medida que s'encaramullan mas plaquetas arredol de l'obredura, producen mas ligandos pa amplificar a respuesta. As plaquetas s'encaramullan arredol d'a ferida pa creyar un tape que atura lo fluxo de sangre difuera d'o teixiu. Una funci\u00f3n prencipal d'as plaquetas ye contribuir a l'hemostasia: o proceso d'aturar o sangrau en o puesto de l'endotelio interrumpiu. S'achuntan en o puesto y, de no estar que l'interrupci\u00f3n s\u00eda fisicament masiau gran, tapan o forau."}
{"id": "146938", "revid": "51103", "url": "https://an.wikipedia.org/wiki?curid=146938", "title": "Trombocito", "text": ""}
{"id": "146939", "revid": "69718", "url": "https://an.wikipedia.org/wiki?curid=146939", "title": "Camillo Benso conte di Cavour", "text": ""}
{"id": "146940", "revid": "610", "url": "https://an.wikipedia.org/wiki?curid=146940", "title": "Killer Elite (cinta)", "text": "Killer Elite (t\u00edtol orichinal en angl\u00e9s, en aragon\u00e9s Asas\u00edn d'elite; estrenau en Arag\u00f3n con o t\u00edtol en castellano de Asesinos de \u00e9lite) ye una cinta d'acci\u00f3n y d'intriga de coproducci\u00f3n australo-anglo-estausunidense dirichida por Gary McKendry y producida por Michael Boughen, Steve Chasman, Sigurj\u00f3n Sighvatsson y Tony Winley ta las productoras \"Entertainment Film Distributors\" (Reino Uniu), \"Open Road Films\" (Estaus Unius) y \"Walt Disney Studios Motion Pictures\" (Australia). La cinta se basa en un gui\u00f3n adaptau por Matt Sherring, basau en a novela \"The Feather Men\", de Ranulph Fiennes (1991), la suya Banda Sonora Orichinal ye un treballo de Reinhold Heil y Johnny Klimek, con una direcci\u00f3n de fotograf\u00eda de Simon Duggan. Os principals actors d'a cinta son Jason Statham, Clive Owen, Robert De Niro, Dominic Purcell, Aden Young, Yvonne Strahovski y Ben Mendelsohn.\nArgumento.\nEn 1980 Danny Bryce fa parte d'un equipo d'asasins dirichiu por Hunter, d'o cual fan parte tami\u00e9n Davies y Meier, y la misi\u00f3n que ha recibiu l'equipo ye la d'asasinar a un hombre. Fan lo treballo, pero Danny se troba que en l'auto que han atacau tami\u00e9n viachaba lo fillo d'a victima, y no ye capable de disparar contra \u00e9l. Danny recibe una ferida y decide albandonar la profesi\u00f3n y retirar-se enta la suya casa en Australia. Pero una anyada dimpu\u00e9s recibe una trucada telefonica que lo cita en Om\u00e1n a on Hunter ye presonero. En Om\u00e1n se troba con lo contacto que lis facilitaba las misions, qui li diz que Hunter heba acceptau un treballo por o cual heba de cobrar 6 millons de d\u00f3lars pero que no podi\u00f3 completar o treballo. Y que si Danny no lo remata por \u00e9l, matar\u00e1n a Hunter.\nLo contacto li facilita una trobada con Amr, lo cheque deposau d'una tribu, que yera qui heba contractau a Hunter y qui li diz que fa bellas anyadas uns miembros d'o \"Special Air Service\" britanico heban matau a tres d'os suyos fillos mientres a guerra de Dhofar en una intervenci\u00f3n ilegal, li da lo nombre dos asasins (Steven Harris, Steven Cregg y Simon McCann y li ordena de matar-los. Pero am\u00e1s li posa condicions: cal que grabe en video las confesions d'os culpables, cal que las suyas muertes tiengan l'apariencia d'accidentals y cal que los mate antes de que lo cheque, que ye malauto terminal, muera, ye decir, en alto u baixo 6 meses. Asinas, lo cuatreno fillo d'o cheque, Bakhait, recupere ta la familia lo control d'ixa remota rechi\u00f3n desertica. Danny no puet so que acceptar y re\u00fane a lo suyo antigo equipo ta empecipiar a investigaci\u00f3n, trobando-se bien luego con a \"Feathermen\" (\"hombres de pluma\", por a suya capacidat d'actual con a sutilidat d'una pluma), que son qui en realidat ordenoron l'asasinato d'os fillos d'o cheque.\nRodache.\nO rodache d'as escenas interiors se faci\u00f3 en os Docklands Studios Melbourne de Melbourne, Australia. Ta las escenas d'exteriors se rod\u00f3 en cuantos puestos, repartius por Australia, Anglaterra y Galas. Destacan as escenas grabadas en os Brecon Beacons de Galas. Cal destacar que as escenas correspondients a Par\u00eds se filmoron en realidat en Melbourne, y que bellas escenas que represnetan Londres se rodoron en Caerdydd.\nCriticas.\nLa cinta s'enguer\u00f3 lo 10 de setiembre de 2011 en a 36ena edici\u00f3n d'o Festival Internacional de Cine de Toronto, en Toronto (Canad\u00e1) y recibi\u00f3 criticas negativas, en estar considerada la cinta nom\u00e1s que un vehiclo ta lo lucimiento de Jason Statham, encara que tami\u00e9n i partecipen destacaus actors como Clive Owen y Robert De Niro.\nO critico cinematografico Quim Casas en \"SensaCine\" considera que ista cinta amuestra una progresi\u00f3n en as cualidaz interpretativas de Jason Statham y tami\u00e9n que amuestra en a pantalla as caracteristicas propias d'os mercenarios d'a vida real; tanimientres, considera que en sobran as alusions a lo pasau sentimental d'o protagonista y que se desproveita a un actor d'a categor\u00eda de Robert De Niro, amenistando lo suyo personache una mayor densidat en l'argumento d'a cinta.\nO critico Mikel Zorrilla diz::"}
{"id": "146959", "revid": "401", "url": "https://an.wikipedia.org/wiki?curid=146959", "title": "Vaso sanguinio", "text": "Un vaso sanguinio ye una estructura vueda y tubular que fan parti de l'aparato circulatorio y conduz a sangre empentada per l'acci\u00f3n d'o coraz\u00f3n. A suya funci\u00f3n prencipal ye carriar nutrients, oxich\u00e9n y substancias de borrufalla. Existen cinco tipos de vasos sanguinios, que ordenaus per o recorriu que realiza la sangre dende que sale d'o coraz\u00f3n dica que retorna a lo mesmo, son os siguients: arterias, arteriolas, capilars, venulas y venas. Os vasos sanguinios que parten d'o coraz\u00f3n son as arterias y los que tornan a lo coraz\u00f3n reciben o nombre de venas.\nMalot\u00edas.\nDiferents malot\u00edas pueden afectar a los vasos sanguinios, entre ellas as siguients:"}
{"id": "146960", "revid": "69718", "url": "https://an.wikipedia.org/wiki?curid=146960", "title": "Arteriola", "text": "Una arteriola ye un vaso sanguinio d'a microcirculaci\u00f3n de diametro menor de 40-100\u00a0\u00b5m (micrometros), dependendo d'o suya grau de contracci\u00f3n, que resulta d'as ramificacions d'as arterias y que conduz a sangre enta os capilars. A resistencia que presentan as arteriolas a lo paso sanguinio ye determinada per o grau de contracci\u00f3n u relaxaci\u00f3n d'a capa muscular de ditas arteriolas."}
{"id": "146961", "revid": "610", "url": "https://an.wikipedia.org/wiki?curid=146961", "title": "Venula", "text": "As venulas son os chicoz vasos sanguinios a travi\u00e9s d'os cuals prencipia a retornar a sangre enta lo coraz\u00f3n dimpu\u00e9s d'haber pasau per os capilars. Asinas, conducen a sangre dende los capilars enta las venas."}
{"id": "146983", "revid": "401", "url": "https://an.wikipedia.org/wiki?curid=146983", "title": "Varicie", "text": "As varicies u varicias son dilatacions venosas que se caracterizan per a incapacidat d'establir un retorno eficaz d'a sangre a lo coraz\u00f3n. As mas habituals son as d'os miembros inferiors.\nSe producen per una alteraci\u00f3n d'as valvulas venosas, dispositivos situaus adintro d'a luz d'a vena en forma d'un dople niedo de volandrina que permite lo fluxo unidireccional d'a sangre cara enta lo retorno cardiaco y, a la suya vegada, impide o refluxo d'ista a la periferia (refluxo venoso retrogrado). As varicias se pueden trobar en atros puestos como l'esofago (varicias esofachicas), rechi\u00f3n anal (hemorroides) u en testiclos (varicocele). De tota hora son dilatacions venosas."}
{"id": "146984", "revid": "51103", "url": "https://an.wikipedia.org/wiki?curid=146984", "title": "Varicia", "text": ""}
{"id": "146985", "revid": "401", "url": "https://an.wikipedia.org/wiki?curid=146985", "title": "Hemorroide", "text": "As hemorroides (d'o griego antigo \u03b1\u1f37\u03bc\u03b1 \"haima\": \"sangre\" y \u1fe5\u03b5\u1fd6\u03bd \"rhein\": \"fluyir\") son varicies u inflamacions d'as venas en o recto y l'ano. As hemorroides son plexos de teixiu connectivo y vasos arteriovenosos que se troban en a submucosa de l'ano y d'o conducto anal. Se trestallan en internas (as que se troban per alto d'a linea dentada en o conducto anal) y externas (as que se troban distals u per abaixo d'a linea dentada)."}
{"id": "146986", "revid": "610", "url": "https://an.wikipedia.org/wiki?curid=146986", "title": "Leucemia", "text": "A leucemia ye lo c\u00e1ncer d'a sangre y se desembolica en o miollo osio. O miollo osio ye lo teixiu molsudo que se troba en o centro d'os uesos grans d'o cuerpo y que produz as tres prencipals celulas d'a sangre: Globulos blancos (que combaten as infeccions), globulos royos (que transportan oxich\u00e9n) y plaquetas (que aturan as hemorrachias y permiten que a sangre coagule).\nDe normal, o diagnostico se realiza per meyo d'analisi de sangre u una biopsia de miollo osio.\nSe desconoixe la causa exacta d'a leucemia. Se creye que una combinaci\u00f3n de factors cheneticos y factors ambientals (no heredaus) desempenya un paper. Os factors de risgo incluyen o tabaquismo, a radiaci\u00f3n ionizant, os productos petroquimicos (como lo benz\u00e9n), a quimioterapia previa y lo sindrome de Down. As personas con antecedents familiars de leucemia tami\u00e9n tienen un risgo mayor.\nI hai cuatro tipos prencipals de leucemia: leucemia linfoblastica aguda, leucemia mieloide aguda, leucemia linfocitica cronica y leucemia mieloide cronica, asinas como cuantos tipos menos comuns. Tanto as leucemias como los linfomas perteneixen a un grupo mas amplo de tumors que afectan a sangre, o miollo osio y lo sistema limfatico, conoixius como tumors d'os teixius hematopoyetico y linfoide.\nO tractamiento puede incluyir bella combinaci\u00f3n de quimioterapia, radioterapia, terapia enfilada y trasplante de miollo osio, am\u00e1s de ficacio de refirme y cudiaus paliativos, seguntes s\u00eda necesario. Bels tipos de leucemia se pueden controlar con conducta expectant. L'exito d'o tractamiento depende d'o tipo de leucemia y de l'edat d'a persona. Os resultaus han amillorau en o mundo desembolicau. A taxa de supervivencia a cinco anyos ye d'o 65 % en os Estaus Unius. En ninos menors de 15 anyadas d'edat en pa\u00edses d'o primer mundo, a taxa de supervivencia a cinco anyos ye superior a lo 60 % u mesmo a lo 90 %, seguntes o tipo de leucemia. En os ninos con leucemia aguda que no tienen c\u00e1ncer dimpu\u00e9s de cinco anyos, ye poco prebable que lo c\u00e1ncer torne.\nEn 2015, a leucemia yera present en 2,3 millons de personas en tot o mundo y caus\u00f3 353.500 muertes. Ye lo tipo de c\u00e1ncer mas com\u00fan en os ninos; tres cuatrenas partis d'os casos de leucemia en ninos son d'o tipo linfoblastico agudo. Manimenos, mas d'o 90 % de totas as leucemias se diagnostican en adultos."}
{"id": "146987", "revid": "69718", "url": "https://an.wikipedia.org/wiki?curid=146987", "title": "Pericarditis", "text": "A pericarditis ye una malot\u00eda chenerada per a inflamaci\u00f3n d'o pericardio, a capa que cubre a lo coraz\u00f3n. A pericarditis responde a ormino a una complicaci\u00f3n d'infeccions virals, per un regular per ecovirus u Coxsackievirus y, con menor asiduidat, ye orichinada per influenza u infecci\u00f3n per VIH. As infeccions bacterianas pueden provocar una pericarditis bacteriana (denominada tami\u00e9n \"pericarditis purulenta\"). D'o mesmo modo, cualques tipos d'infeccions micoticas son capables de producir pericarditis."}
{"id": "146988", "revid": "69718", "url": "https://an.wikipedia.org/wiki?curid=146988", "title": "Miocarditis", "text": "A miocarditis ye un termin medico que describe la inflamaci\u00f3n d'o miocardio, que ye la porci\u00f3n muscular d'o coraz\u00f3n. Per un regular ye debida a una infecci\u00f3n viral u bacteriana, y se presenta como dolor de peito, sinyals repentins d'insuficiencia cardiaca y muerte de sopet\u00f3n."}
{"id": "146989", "revid": "401", "url": "https://an.wikipedia.org/wiki?curid=146989", "title": "Endocarditis", "text": "A endocarditis ye una malot\u00eda que se produz como resultau d'a inflamaci\u00f3n de l'endocardio. Ye decir, un proceso inflamatorio localizau en o revestimiento interno d'as cameras y valvulas cardiacas. A endocarditis puede afectar o musclo cardiaco, as valvulas u lo revestimiento d'o coraz\u00f3n. A gran mayor\u00eda d'os malautos que padeixen una endocarditis sufren tami\u00e9n belatro tipo de malot\u00eda cardiaca subchacent."}
{"id": "146990", "revid": "401", "url": "https://an.wikipedia.org/wiki?curid=146990", "title": "Kaarma", "text": "Kaarma ye un lugar d'Estonia situau en o municipio de Saaremaa, condau de Saare, en a isla de Saarema. A suya poblaci\u00f3n humana yera de 91 habitants en l'anyo 1991 en una superficie de 4,2 km\u00b2, con una densidat de poblaci\u00f3n de 18,57 hab/km\u00b2."}
{"id": "146991", "revid": "69718", "url": "https://an.wikipedia.org/wiki?curid=146991", "title": "Sabina de Villamayor", "text": "A sabina de Villamayor de Galligo ye un \u00e1rbol singular u monumental de \"Juniperus thurifera\" u sabina albar, localizau en a poblaci\u00f3n aragonesa de Villamayor de Galligo, tien un perimetro de 2,37 m y m\u00e1s de 13 m de altura y se li calcula una edat aproximada d'alto u baixo dos mil anyos. Ye situada dentro d'a zona LIC Sierras de Alcubierre y Sigena que fa parte d'a Rete Natura 2000.\nRepresenta o legau d'as antigas selvas d'a Hispania romana, cuan cuasi tota la peninsula iberica yera una gran selva mediterrania. As sabinas se talloron per o suyo gran porte y en estar una fusta imputrescible. Encara que se diz que dita fusta se faci\u00f3 servir pa construyir parte d'as embarcacions de l'Armada Invencible, ixa afirmaci\u00f3n ye falsa. Tanimientres, s\u00ed que s'empleg\u00f3 en obras d'edificaci\u00f3n que requerisen cimentacions per medio de pilotache, fendo servir pilotes de fusta de sabina.\nEsta sabina ye l'unico eixemplar que sobrevive en a zona de Villamayor, amanada a o parache d'o denominau mont Escuro, an se troba como selva natural. En o suyo entorno, naturalistas y amants d'o medio ambient han deixau o suyo legau. Iste \u00e1rbol representa un important simbolo pa la localidat de Villamayor de Galligo, celebrando-se arredol de l'\u00e1rbol escaicimientos de forma periodica. Am\u00e1s ye l'emblema d'o municipio, estando representada en o suyo escudo d'armas como elemento central la sabina."}
{"id": "146993", "revid": "401", "url": "https://an.wikipedia.org/wiki?curid=146993", "title": "Gary Hug", "text": "Gary Hug, naixiu lo 29 d'octubre de 1950, ye un astronomo estausunidense qui, dende lo suyo treballo en l'Observatorio Fairpont, ye lo descubridor de bellos centenars d'asteroides. Tami\u00e9n ye lo descubridor d'o planeta periodico 178P/Hug-Bell, que recibe lo suyo nombre y lo d'o suyo companyero Graham E. Bell."}
{"id": "146994", "revid": "610", "url": "https://an.wikipedia.org/wiki?curid=146994", "title": "Tom Gehrels", "text": "Tom Gehrels, naixiu de Haarlemmermeer (Holanda Septentrional, Pa\u00edses Baixos) o 21 de febrero de 1925 y muerto en Tucson (Arizona, Estaus Unius) l'11 de chulio de 2011, esti\u00f3 un astronomo neerland\u00e9s (encara que posteriorment adquiri\u00f3 la nacionalidat estausunidense) que ha trreballau en o campo d'os asteroides, en relaci\u00f3n mas que mas con os asteroides amanaus a la Tierra, estando lo descubridor de mas de 4.000 asteroides. Formau en as universidatz de Leiden y Chicago, treball\u00f3 cuantas anyadas ta la Universidat d'Arizona y recibi\u00f3 lo Premio Harold-Masursky en l'anyo 2007 por a suya contribuci\u00f3n excepcional a la ciencia planetaria. Antiparte, ye lo pai de l'astrofisico Neil Gehrels.\nEn la Universidat d'Arizona esti\u00f3 un d'os impulsors d'o prochecto \"Spacewatch\", adedicau mas que mas a la rechira d'os asteroides amanaus a la Tierra. Ha estau lo descubridor de muitos cometas, incluyindo-ie los cometas periodicos 64P/Swift-Gehrels (con Lewis Swift), 78P/Gehrels, 82P/Gehrels y 90P/Gehrels, que portan o suyo nombre, y tami\u00e9n d'alto u baixo 5.000 asteroides, en destacando los asteroides Apolo (1864) Daedalus) y (5011) Ptah y l'asteroide Amor (4587) Rees, am\u00e1s de decenas d'asteroides de tipo troyano). La mayor parte d'os suyos descubrimientos son de conchunto con o matrimonio de neerlandeses Cornelis Johannes van Houten y Ingrid van Houten-Groeneveld, que treballaban en a Universidat de Leiden y a qui Gehrels ninviaba en o marco d'o sondeyo Palomar-Leiden las placas que feba con o telecopio de 48 pulgadas de l'observatorio Palomar ta que \u00e9ls las analizasen. L'asteroide (1777) Gehrels recibe lo suyo nombre en a suya honor.\nMientres a Segunda Guerra Mundial, Tom Gehrels faci\u00f3 parte d'a resistencia neerlandesa y con posterioridar form\u00f3 parte de l'equipo que entrevist\u00f3 a los supervivients d'os presoneros politicos forzaus a treballar ta lo Tercer Reich en a fabricaci\u00f3n d'as bombas volants V1 y V2 baixo la supervisi\u00f3n de Werner von Braun, y afirmaba que lo mal tracto a los presoneros yera responsabilidat en gran parte de von Braun, encara que las biograf\u00edas edulcuradas l'amagasen."}
{"id": "146995", "revid": "61993", "url": "https://an.wikipedia.org/wiki?curid=146995", "title": "The General (cinta de 1926)", "text": "The General (t\u00edtol orichinal en angl\u00e9s, en aragon\u00e9s A Cheneral, enguerada en Arag\u00f3n con o t\u00edtol en castellano de El maquinista de La General, O maquinista d'a Cheneral en aragon\u00e9s) ye una cinta de cine estausunidense de cine mudo de l'anyo 1926 de western de comedia romantica belica dirichida por Joseph M. Schenck y Buster Keaton seguntes un gui\u00f3n adaptau por Al Boasberg, Clyde Bruckman, o mesmo Buster Keaton, Charles Henry Smith y Paul Gerard Smith d'as memorias de William Pittenger, publicadas con o t\u00edtol de \"The Great Locomotive Chase\" y que describen o clamau \"raid d'Andrews\", escaiciu o 12 d'abril de 1862 mientres a Guerra Civil estausunidense, un raid a on l'autor heba participau como soldau y por o cual recibi\u00f3 una d'as primeras Medallas d'Honor concedidas dende l'establimiento d'a dita medalla en aviento de 1861 por o President d'Estaus Unius Abraham Lincoln.\nLa cinta ye producida por Joseph M. Schenck y por Buster Keaton ta las suyas respectivas productoras \"Buster Keaton Productions\" y \"Joseph M. Schenck Productions\", con una direcci\u00f3n de fotograf\u00eda de Bert Haines y Devereaux Jennings y en l'elenco d'a cinta participan como actors destacaus Buster Keaton y Marion Mack como protagonistas, am\u00e1s de Charles Henry Smith, Richard Allen u Glen Cavender, entre d'atros. Cal destacar que Buster Keaton en ista cinta esti\u00f3 autor d'o gui\u00f3n, productor, director, actor y dica qui en faci\u00f3 lo montache.\nLa cinta esti\u00f3 una apuesta personal de Keaton, qui diseny\u00f3 una cinta prou luent d'o presupuesto que en ixas envueltas s'adedicaba a una cinta. Am\u00e1s, qui li facilit\u00f3 los diners ta la suya realizaci\u00f3n esti\u00f3 Joseph M. Schenck, qui yera lo chefe de \"Metro-Goldwyn-Mayer\"; en tener la cinta un fracaso en taquilla (nom\u00e1s recaud\u00f3 inicialment 500.000 d'os 750.000 d\u00f3lars invertius, encara que plegoron en 1 mill\u00f3n de d\u00f3lars con os ingresos foranos) Schenk oblig\u00f3 a Keaton a sinyar un alcuerdo prou restrictivo con a \"Metro\", perdendo asinas Keaton la suya independencia como director que dica l'inte heba manteniu. Lo rodache d'a cinta se faci\u00f3 en Santa Monica (California) y en Cottage Grove (Oreg\u00f3n) y ye ambientada en Tennessee en os anyos 1860 mientres a Guerra Civil estausunidense.\nEn 1954, en oblidar lo propietario d'o copyright d'a cinta de fer la tramitaci\u00f3n d'a suya renovaci\u00f3n, la cinta esdeveni\u00f3 una cinta que fa parte d'o dominio publico en Estaus Unius.\nArgumento.\nJohnnie Gray treballa en o ferrocarril, en a \"Western &amp; Atlantic Railroad\", y nom\u00e1s tien que dos pasions: a suya novia, Annabelle Lee, y la suya locomotora, clamada \"The General\". Cuan plega en Marietta a visitar a la suya novia montau en a suya locomotora, conoix que acaba d'esclatar la Guerra Civil d'os Estaus Unius, y que lo chirm\u00e1n y lo pai d'Annabelle marchan a incorporar-se a las filas d'as tropas d'os Estaus Confederaus d'America. Ta contentar a Annabelle, Johnnie marcha tami\u00e9n a alistar-se'n, pero lo desitan en considerar que lo suyo treballo en o ferrocarril ye muito mas important que tener un soldau mas en o frent. En salir de l'oficina d'alistamiento lo pai y lo chirm\u00e1n d'Annabelle lo claman ta que se lis adhiba a la formaci\u00f3n, pero \u00e9l, que sabe que no l'han acceptau, marcha, dixando-les la impresi\u00f3n de que no ha queriu alistar-se. Como consecuencia, Annabelle li diz a Johnnie que no torne a charrar con ella dica que no porte un uniforme.\nUn anyo dimpu\u00e9s, li dicen a Annabelle que su pai ha resultau feriu en una batalla y Annabelle marcha enta lo norte ta trobar-se con su pai. Sin saber-lo, lo fa en un convoy conduciu por a locomotora \"The General\", que conduz lo suyo ex-novio. Cuan o tren s'atura en una gara ta que pasachers y ferroviarios minchen, os esp\u00edas de l'exercito estausunidense lideraus por o capit\u00e1n Anderson, que yeran asperando, aproveitan ta prener lo tren y robar-lo, ta fer-lo servir como transporte ta cremar tots os puents que trescruce en o suyo cam\u00edn y asinas impedir l'aprovisionamiento de l'exercito confederau. Pero Annabelle, que heba puyau en o tren ta mirar en o vag\u00f3n d'equipaches, se troba presonera inadvertida d'os nordistas.\nJohnnie, qui encara no sabe que Annabelle ye en o tren, lo persigue. En primeras, a piet, y dimpu\u00e9s en vagoneta de man y en bicicleta dica plegar en Kingston, a on contacta con un destacamento sudista. Toz puyan en a locomotora \"Texas\" ta perseguir a los nordistas. Tanimientres, los vagons no yeran connectaus a la locootora y, cuan ista marcha, los vagons quedan entazaga con as tropas. Johnnie tarda en parar cuenta de que ye solo en a persecuci\u00f3n y ya ye masiau tarde ta tornar a buscar a los soldaus.\nCuan os esp\u00edas nordistas paran cuenta de que les persigue la \"Texas\" preban de retardar la marcha d'a locomotora perseguidora. Mientres o desmebolique d'a persecuci\u00f3n, as tropas confederadas de l'exercito de Tennessee reblan dabant d'as tropas federals y perseguius y perseguidor se troban dezaga d'as linias nordistas. Alavez, os esp\u00edas paran cuenta de que qui les persigue ye nom\u00e1s que un solo hombre. En parar los trens, Johnnie marcha a esconder-se en una chicota selva amanada, chusto en o mesmo momento que prencipia una plevia intensa.\nEn chirar as umebras, Johnnie dentra en una casa ta robar bella cosa ta minchar, pero en escuitar rudios s'oculta baixo d'una mesa. Qui dentra en a cambra ye un grupo d'oficials nordistas y Johnnie escuita c\u00f3mo explican un ataque sorpresa que son preparando, ataque en o cual lo puent Rock River chuga un papel esencial. Johnnie puet veyer tami\u00e9n que portan presonera a Annabelle y la enzarran en una cambra. Johnnie consigue noquiar a los vichilants d'Annabelle y liberar-la, y toz dos marchan enta la selva en a plevia. De mait\u00edn, deciden marchar enta las linias sudistas ta prevenir-les de l'ataque federal y Johnnie puya a escondidas a Annabelle en un vag\u00f3n, monta en \"The General\" y marcha enta las linias confederadas, perseguiu ista vez por or soldaus nordistas puyaus en a \"Texas\", habendo-se chirau los papels de perseguius y perseguidors.\nProducci\u00f3n.\nEn primer\u00edas de 1926 Clyde Bruckman, un colaborador de Buster Keaton, li charr\u00f3 a iste sobre as memorias de William Pittenger, un soldau de l'exercito federal mientres a Guerra Civil estausunidense, que heba publicau en 1889 con o t\u00edtol de \"The Great Locomotive Chase\" y a on explicaba que heba participau en 1862 en o \"raid d'Andrews\". Keaton yera un gran aficionau a los ferrocarrils y heba leyiu o libro, pero pens\u00f3 que encara que las memorias de Bruckman yeran escritas dende la perspectiva nordista lo publico no acceptar\u00eda que se considerase a los confederaus como \"los malos d'a cinta\" (mai millor dito) y crey\u00f3 que yera millor fer un cambeo de perspectiva ta convertir en protagonistas a los sudistas. Keaton planeyaba filmar la cinta en o mesmo puesto a on s'heban escaiciu los feitos y preb\u00f3 de logar l'autentica \"The General\", que en ixas envueltas se conservaba en a \"Chattanooga Union Station\", una gara en Chattanooga, estando propiedat d'a \"Nashville, Chattanooga and St. Louis Railway\". Pero los propietarios d'a locomotora, en conoixer que Keaton quereba rodar una comedia, no acceptoron.\nEn abril de 1926 Burt Jackson (o cherent de localizacions de Keaton) trob\u00f3 una redolada en Oreg\u00f3n a on encara bi heba ferrocarrils y locomotoras antigos en fucionamiento y que consideraba que podeban emplegar-se en a cinta. La \"Oregon, Pacific and Eastern Railway\" encara teneba en servicio dos locomotoras antigas, que feba servir ta lo transporte de mercader\u00edas, en concreto de fusta d'as selvas d'Oreg\u00f3n. Jackson merc\u00f3 las dos locomotoras y dimpu\u00e9s encara merc\u00f3 una tercera ta emplegar-la en a escena d'o colapso d'o puent.\nJoseph M. Schenck, o productor d'a cinta, yera entusiasmau con tot ixo y li concedi\u00f3 finalment a Keaton un presupuesto de 400.000 d\u00f3lars. Keaton adedic\u00f3 semanas a estudiar o gui\u00f3n y a preparar escenas, am\u00e1s de dixar creixer o suyo cabello. Tami\u00e9n decidi\u00f3 contractar como actriz protagonista a Marion Mack, qui treballaba como miembro d'as \"Sennett Bathing Beauties\", un grupo de mesachas que actuaban en grupo en as cintas d'o productor Mack Sennett en trache de banyo.\nRodache.\nL'elenco y l'equipo con o suyo equipe plegoron en Cottage Grove o 27 de mayo de 1926, con 18 vagons de mercader\u00edas con canyons d'a guerra civil, vagons de pasachers reconstruyius, dilichencias, casas y treballadors, instalando-se en l'Hotel Bartell, am\u00e1n d'Eugene, ta comenzar la construcci\u00f3n d'o escenario lo 31 de mayo. Dende alavez dix\u00f3 de funcionar lo servicio regular de ferrocarril en Cottage Grove dica la fin d'o rodache; tanimientres, un tercio d'o presupuesto d'a cinta se gast\u00f3 en Cottage GRove, en contractando 1.500 d'os suyos habitants.\nL'8 de chunio empecipi\u00f3 la filmaci\u00f3n propiament dita. Mientres o rodache, en primeras Keaton ignoraba de raso a Marion Mack, qui explicaba que Keaton se relacionaba nom\u00e1s que con a suya colla, pero dimpu\u00e9s s\u00ed que tenioron contacto mas fluyiu. Lo rodache continaba con alegr\u00eda entre los miembros de l'equipo, que mesmo emplegaban os domingos en chugar a b\u00e9isbol contra los habitants d'o lugar, que deciban que Keaton podr\u00eda haber estau un buen profesional.\nLa \"United Artists\" faci\u00f3 un comunicau de prensa a on explicaba que en ixe momento la cinta teneba 3.000 personas en nomina y se gastaban 400 d\u00f3lars cada hora. O productor Schenck empecipi\u00f3 a fogar-se con os creixents costes d'a cinta y am\u00e1s amaneixioron chicots accidents que cada vegada l'incrementaban mas.\nO 23 de chulio, Keaton film\u00f3 a escena d'o choque de trens en una selva de coniferas am\u00e1n de Cottage Grove y Keato convid\u00f3 a los habitants a presenciar o choque, presentando-se 3.000 u 4.000 habitants, incluyindo-ie 500 miembros d'a Guardia Nacional d'Oreg\u00f3n que heban participau como extras en escenas de batalla. Ta la filmaci\u00f3n, Keaton faci\u00f3 servir 6 camaras, con cuantas tomas. Lo coste total d'a filmaci\u00f3n d'a escena esti\u00f3 de 42.000 d\u00f3lars, la filmaci\u00f3n mas cara d'una sola escea de todo lo cine mudo. En rematar a filmaci\u00f3n la productora dix\u00f3 los repuis d'as locomotoras en a guilera d'o r\u00edo, repuis que esdevenioron una atracci\u00f3n turistica d'o lugar dica que mientres a Segunda Guerra Mundial se recuperoron como ferrincallo ta contribuyir en o esfuezo belico estausunidense.\nEn filmar unas escenas, esclat\u00f3 un gran incendio que li cost\u00f3 a la productora 50.000 d\u00f3lars y que am\u00e1s faci\u00f3 que o 6 d'agosto s'albandonase lo rodache y l'equipo tornase en Los Angeles en no poder filmar por o fumo de l'incendio. dica que no plegoron as plevias a finals d'agosto no podioron tornar a filmar y finalment remat\u00f3 lo rodache o 16 de setiembre y prencipiaba lo proceso d'edici\u00f3n d'a filmaci\u00f3n, con a intenci\u00f3n d'enguerar la cinta en aviento.\nCritica.\nEn enguerar-se la cinta no teni\u00f3 pas masiau exito de publico, en mesmo no plegar con os 500.000 d\u00f3lars recaudaus inicialment en Estaus Unius, salvando-se lo recaudo nom\u00e1s que por os ingresos foranos, que equilibroron lo balance. Tanimientres, dende alavez la cinta ha millorau muitismo la suya critica, plegando hue a estar considerada como una d'as millors cintas d'o cine estausunidense.\n\"The General\" s'enguer\u00f3 en primeras o 31 d'aviento de 1926 en dos chicoz cines de Tokio, en Chap\u00f3n. Yera `revisto d'enguerar-la en Nueva York, en Estaus Unius, o 22 de chinero de 1927 en o prestichioso \"Capitol Theatre\", pero s'estaba exhibindo con a-saber-lo d'exito la cinta \"Flesh and the Devil\" y finalment \"The General\" no s'enguer\u00f3 so que lo 5 de febrero. En una semana, lo recaudo esti\u00f3 de 50.992 d\u00f3lars, un recaudo alto u baixo normal, con un recaudo total en Estaus Unius de 474.264 d\u00f3lars, luent d'os 750.000 d\u00f3lars que s'hena invertiu.\nCriticas contemporanias.\nLas primeras criticas estioron francament negativas. Asinas, en \"Variety\" se deciba sobre un teatro a on s'exhibiba que:\nMordaunt Hall, o critico cinematografico d'o \"The New York Times\", afirm\u00f3:\nEn \"Los Angeles Times\" se deciba que:\nEn \"Motion Picture Classic\" la calificaban de:\nEn o \"New York Herald Tribune\" deciban que:\nO escritor Robert E. Sherwood afirm\u00f3 que:\nCriticas posteriors.\nTanimientres la critica posterior ha moficicau muitismo ixas primeras consideracions sobre \"The General\", que hue ye considerada como un d'os grans clasicos d'o cine mudo y mesmo como una obra mayestra y una d'as mllors cintas d'a historia d'o cine.\nAsinas, o critico cinematografico britanico David Robinson diz:\nTa lo critico britanico Raymond Durgnat:\nEn 2015 la critica cinematografica Eileen Jones, en a revista \"Jacobin\", con una ideoloch\u00eda d'ezquierda politica, calificaban a \"The General\" como \"una obra mayestra comica\", pero a la vegada la criticaban por o suyo negacionismo y promoci\u00f3n d'a leyenda negacionista d'a \"Lost Cause of the Confederacy\" (\"causa perdida d'a Confederaci\u00f3n\", un tipo de negacionismo historico consistent en afirmar que la luita d'os Estaus Confederaus d'America no teneba relaci\u00f3n con a luita contra la esclavitut y esti\u00f3 una luita chusta y heroica).\nEn a revista \"Sight &amp; Sound\", que fa una enquesta decenal sobre la lista d'as millors cintas, os criticos clasificoron a \"The General\" en a posici\u00f3n numero 8 en 1972 y en a posici\u00f3n 10 en 1982, estando en a posici\u00f3n 34 en a lista d'os criticos en 2012 y en a posici\u00f3n 75 en a lista d'os directors. En 2002 o critico Roger Ebert incluy\u00f3 \"The General\" en a 10ena posici\u00f3n en a suya lista \"The Great Movies\".\nTa lo critico espanyol Alberto Abu\u00edn:\nTa lo critico Joaqu\u00edn Juan Penalva:\nMesuras de preservaci\u00f3n.\nEn 1989 a Biblioteca d'o Congreso d'os Estaus Unius establi\u00f3 lo \"National Film Registry\" con a misi\u00f3n de seleccionar ta la suya preservaci\u00f3n ta lo futuro de cintas con caracteristicas \"culturalment, historica u estetica significativas\" y en ista primera tangada de cintas incluy\u00f3 \"The General\"; coo comparaci\u00f3n, atras cintas incorporadas en ixa primera tangada u edici\u00f3n estioron \"The Best Years of Our Lives\", \"Casablanca\", \"Citizen Kane\", \"Gone with the Wind\", \"Singin' in the Rain\", \"Snow White and the Seven Dwarfs\", \"\", \"Sunset Boulevard\" u \"The Wizard of Oz\"."}
{"id": "146996", "revid": "69718", "url": "https://an.wikipedia.org/wiki?curid=146996", "title": "Guerra Civil estausunidense", "text": ""}
{"id": "146997", "revid": "610", "url": "https://an.wikipedia.org/wiki?curid=146997", "title": "Insuficiencia cardiaca", "text": "A insuficiencia cardiaca ye un sindrome fisiopatolochico, que resulta de cualsequier trastorno, bien s\u00eda estructural u funcional d'o coraz\u00f3n, que cause la incapacidat d'iste de fer plen u pompiar sangre en os volumens adecuaus pa satisfer as demandas d'o metabolismo tisular u, si l'aconsigue, lo fa a estachas d'una elevaci\u00f3n cronica d'a presi\u00f3n d'empliu ventricular. No ha de trafucar-se con a perda de traquius, lo cual se denomina asistolia, ni con un ature cardiaco, que ye cuan a funci\u00f3n normal d'o coraz\u00f3n cesa con o subsecuent colapso hemodinamico que conlleva a la muerte. A resultas de que no toz os pacients cursan con sobrecarga de volumen en l'inte de l'avaluaci\u00f3n inicial u revaluacions subsiguients, se prefiere lo termin insuficiencia cardiaca per sobre lo mas anticuau termin insuficiencia cardiaca conchestiva.\nCon frecuencia, a insuficiencia cardiaca conchestiva se pasa per alto a causa d'a manca d'una definici\u00f3n universalment aprebada y a las dificultaz diagnosticas, en especial si la malot\u00eda se considera \u00ablieu\u00bb. Encara con as millors terapias, a insuficiencia cardiaca ye asociada a una taxa anyal de mortalidat d'un 10 %. Ye la prencipal causa d'hespitalizaci\u00f3n en personas mayors de 65 anyadas d'edat."}
{"id": "146998", "revid": "610", "url": "https://an.wikipedia.org/wiki?curid=146998", "title": "Aturada cardiorespiratoria", "text": "L' aturada cardiaca ye cuan o coraz\u00f3n deixa de traquiar. En aturar-se lo coraz\u00f3n, tami\u00e9n s'atura la respiraci\u00f3n immediatament dimpu\u00e9s, u dinantis (causa cheneralment respiratoria de l'ature cardiaco), per ixo se charra tami\u00e9n d' aturada cardiorespiratoria.\nYe una emerchencia medica que, sin una intervenci\u00f3n medica immediata, provocar\u00e1 la muerte cardiaca en cuesti\u00f3n de menutos. S'amenesta reanimaci\u00f3n cardiopulmonar (RCP) y posiblement desfibrilaci\u00f3n dica que se pueda proporcionar un tractamiento adicional. L'aturada cardiaca da como resultau una perda rapida d'a conoixencia y la respiraci\u00f3n puede estar anormal u estar absent.\nSi bien l'aturada cardiaca puede estar causau per un ataque cardiaco u una insuficiencia cardiaca, istos no son lo mesmo, y en 15 a 25 % d'os casos, i hai una causa no cardiaca. Cualques personas pueden experimentar dolor en o peito, dificultat pa alentar, ansias, frecuencia cardiaca elevada y una sensaci\u00f3n de mareyo immediatament antis de sufrir una aturada card\u00edaca.\nA causa mas com\u00fan d'aturada cardiaca ye un problema cardiaco subchacent, como la malot\u00eda d'as arterias coronarias, que disminuye a cantidat de sangre oxichenada que irriga lo musclo cardiaco."}
{"id": "146999", "revid": "51103", "url": "https://an.wikipedia.org/wiki?curid=146999", "title": "Aturada cardiaca", "text": ""}
{"id": "147000", "revid": "401", "url": "https://an.wikipedia.org/wiki?curid=147000", "title": "Radioterapia", "text": "A radioterapia ye una mena de tractamiento oncolochico que fa servir as radiacions pa eliminar as celulas tumorals (per un regular cancerichenas) en a parti de l'organismo an s'apliquen (tractamiento local). A radioterapia act\u00faa sobre lo tumor, destruyindo as celulas malignas y asinas impide que creixcan y se reproduzcan. Ista acci\u00f3n tami\u00e9n puede exercer-se sobre los teixius normals; manimenos, os teixius tumorals son mas sensibles a la radiaci\u00f3n y no pueden reparar o mal produciu de forma tan eficient como lo fa lo teixiu normal, de traza que son destruyius bloquiando lo ciclo celular. D'istos fenomenos que ocurren en os sers vivos dimpu\u00e9s de l'absorci\u00f3n d'enerch\u00eda procedent d'as radiacions s'encarga la radiobioloch\u00eda."}
{"id": "147001", "revid": "610", "url": "https://an.wikipedia.org/wiki?curid=147001", "title": "Tabaquismo", "text": "O tabaquismo ye l'adicci\u00f3n a lo tabaco provocada sobretot per a nicotina y que, seguntes a OMS, ye la primera causa d'atras malot\u00edas, invalideza y muerte prematura d'o mundo. Se considera una malot\u00eda cronica sistemica con posibilidaz de tractamiento, perteneixient a lo grupo d'as adiccions y catalogada en o \"Manual diagnostico y estatistico d'os trastornos mentals\" (DSM-IV) de l'Asociaci\u00f3n Americana de Psiquiatr\u00eda.\nSeguntes a OMS en o mundo i heba en 2002 mas de 1.100 millons de fumadors, lo que representa alto u baixo un tercio d'a poblaci\u00f3n mayor de 15 anyos. O 74 % de fumarros se consumen en os pa\u00edses de baixo y baixo-meyo livel d'ingresos. En 2004 a OMS estim\u00f3 que 4,9 millons de personas mueren anyalment a resultas d'o consumo d'o tabaco."}
{"id": "147002", "revid": "610", "url": "https://an.wikipedia.org/wiki?curid=147002", "title": "\u00cdndiz de masa corporal", "text": "L' \u00cdndiz de masa corporal (IMC) ye una cifra que permite avaluar a corpulencia d'una persona relacionando la suya masa con a suya alzada.\nEsti\u00f3 desembolicau per o belga Adolphe Quetelet mientres elaboraba lo suya sistema de \"fisica social\" entre los anyos 1830 y 1850 (per tanto, tami\u00e9n se conoixe como \u00cdndiz de Quetelet). A suya formula ye:\nAn \"m\" ye la masa d'a persona y \"h\" a suya altaria; totas dos introducidas en unidaz d'o SI, ye decir, kg y m. A suya interpretaci\u00f3n ye la siguient (aplicable nom\u00e1s a personas adultas, pa ninos a clasificaci\u00f3n ye distinta):"}
{"id": "147003", "revid": "41", "url": "https://an.wikipedia.org/wiki?curid=147003", "title": "Garmo Chiminel", "text": ""}
{"id": "147045", "revid": "41", "url": "https://an.wikipedia.org/wiki?curid=147045", "title": "Coreya d'o Norte", "text": ""}
{"id": "147047", "revid": "41", "url": "https://an.wikipedia.org/wiki?curid=147047", "title": "Bandera de Coreya d'o Norte", "text": ""}
{"id": "147048", "revid": "41", "url": "https://an.wikipedia.org/wiki?curid=147048", "title": "Escudo de Coreya d'o Norte", "text": ""}
{"id": "147051", "revid": "41", "url": "https://an.wikipedia.org/wiki?curid=147051", "title": "Guerra de Coreya", "text": ""}
{"id": "147062", "revid": "41", "url": "https://an.wikipedia.org/wiki?curid=147062", "title": "Idioma cori\u00e1n", "text": ""}
{"id": "147067", "revid": "41", "url": "https://an.wikipedia.org/wiki?curid=147067", "title": "Coreya d'o Sud", "text": ""}
{"id": "147096", "revid": "610", "url": "https://an.wikipedia.org/wiki?curid=147096", "title": "Murder by Numbers", "text": "Murder by Numbers (t\u00edtol orichinal en angl\u00e9s, en aragon\u00e9s Asasinato por numeros; enguerada en Arag\u00f3n con o t\u00edtol en castellano de Asesinato...1-2-3, Asasinato...1-2-3 en aragon\u00e9s) ye una cinta de cine estausunidense d'intriga policiaca de l'anyo 2002 dirichida por Barbet Schroeder seguntes un gi\u00f3n orichinal de Tony Gayton y producida por Richard Crystal, Barbet Schroeder y Susan Hoffman (l'actriz protagonista, Sandra Bullock, tami\u00e9n n'esti\u00f3 productora executiva) ta las productoras \"Castle Rock Entertainment\" y \"Schroeder/Hoffman Productions\". La direcci\u00f3n de fotograf\u00eda d'a cinta ye de Luciano Tovoli, con una Banda Sonora Orichinal de Clint Mansell y los actors principals d'a cinta son Sandra Bullock, Ryan Gosling, Michael Pitt, Agnes Bruckner, Chris Penn, R. D. Call y Ben Chaplin, entre d'atros.\nA cinta se basa en un caso real, o caso \"Leopold y Loeb\", escaiciu en Chicago en 1924, cuan Nathan Freudenthal Leopold Jr. y Richard Albert Loeb, dos estudiants acabalaus d'a Universidat de Chicago, secuestroron y asasinoron a Bobby Franks, de 14 anyadas, nom\u00e1s que ta poder \"amostrar o suyo intelecto superior\", un caso que ha inspirau obras de cine, de teatro, de televisi\u00f3n y de literatura.\n\"Murder by Numbers\" se prochect\u00f3 en mayo de 2002 en a 55ena edici\u00f3n d'o Festival de Cine de Canas, pero no dentraba en a competici\u00f3n.\nArgumento.\nA detective Cassie Mayweather y lo suyo nuevo companyero Sam Kennedy plegan en una escena d'un crimen a on han trobau lo cadavre d'una muller. En abanzar a investigaci\u00f3n, Cassie y Sam prencipian una relaci\u00f3n, pero Cassie amuestra estar bien rezelosa d'una relaci\u00f3n seria y li marca distancias, como consecuencia d'os malos tractos y intento d'asasinato que padeixi\u00f3 d'a suya primera parella, uns feitos d'o suyo pasau que quiere amagar. As prebas d'o caso parixen implicar a Ray Feathers, o conserche d'un instituto que am\u00e1s vende drogas a los alumnos. Cuan son de momentos de detener-lo, aparixe aparentment suicidau, pero en realidat ha estau asasinau por Richard Haywood, comprador habitual d'a droga que vend\u00eda Ray. Richard tien una estranya relaci\u00f3n d'amistat y odio con Justin Pendleton, estando toz dos brillants alumnos de l'instituto.\nCassie y Sam troban en a escena d'o crimen vomeco y, en analizar-lo en o laboratorio, troban que contiene trazas que los adrezan enta Justin, pero lo chefe d'os detectives considera que lo caso ye zarrau con a muerte de Ray, l'aparent culpable d'o crimen. Tanimientres, Cassie no se'n conforma y lo suyo treballo va acumulando prebas que amuestran la culpabilidat de Richard y Justin, encara que parixe que l'inductor y principal culpable ye Richard. Richard cita a Justin en una casa en a placha y Cassie, cuan lo sabe, marcha tami\u00e9n enta ixe puesto.\nProducci\u00f3n.\nInspiraci\u00f3n.\nTa lo gui\u00f3n orichinal d'a cinta, Tony Gayton se bas\u00f3 en un caso real, o caso \"Leopold y Loeb\", escaiciu en Chicago en 1924, cuan Nathan Freudenthal Leopold Jr. y Richard Albert Loeb, dos estudiants acabalaus d'a Universidat de Chicago, secuestroron y asasinoron a Bobby Franks, de 14 anyadas, nom\u00e1s que ta poder \"amostrar o suyo intelecto superior\", un caso que ha inspirau bellas atras obras de cine, de teatro, de televisi\u00f3n y de literatura. Loeb, que teneba 18 anyadas cuan cometioron l'asasinato, yera fillo d'un vicepresident de \"Sears\" y yera un aficionau fanatico d'as novelas policiacas. Leopold teneba 19 anyadas y ya yera en ixas envueltas un reconoixiu ornitologo. Tanimientres, a productora Susan Hoffman declar\u00f3 posteriorment que la suya inspiraci\u00f3n heba estau mas amanada en o tiempo: d'una man a novela \"In Cold Blood\", de Truman Capote, y d'atra man un asasinato de l'anyo 2000 en que dos ch\u00f3vens heban asasinau a dos profesors universitarios nom\u00e1s que ta experimentar ixa emoci\u00f3n.\nCasting.\nBarbet Schroeder declar\u00f3 que \"yera entusiasmau en ufrir a Sandra Bullock un papel que revivise la tradici\u00f3n d'as damas duras y complexas d'os anyos 1940'\". L'actriz, qui cobr\u00f3 15 millons de d\u00f3lars por a suya participaci\u00f3n, sinyal\u00f3 que \"ye un d'ixos escasos papels que pagan a pena. La cinta tien una complexidat que no poseyen a mayor parte d'os guions que me ninv\u00eda lo m\u00edo achent\". O director iran\u00ed afirm\u00f3 que lo que li atray\u00f3 d'a historia esti\u00f3 que \"son dos mocez de familia rica, que lo tienen absolutament todo y que tanimientres sienten a necesidat de matar, de fer danyo, i ixo planteya una inquietant incognita sobre la naturaleza humana y encara mas sobre las cheneracions ch\u00f3vens, saturadas d'ocio y sin problemas reals a que entringuillar-se\".\nRyan Gosling y Michael Pitt interpretan a los ch\u00f3vens asasins. Gosling dici\u00f3 que \"l'uno tien a bala y l'atro la pistola. Por separau no son periglosos pero cuan s'achuntan en una cambra y paran cuenta de que l'uno posee ixo que li falta a l'atro, la combinaci\u00f3n ye explosiva\". Pitt niega que bi haiga atracci\u00f3n sexual entre \u00e9ls; \"no creigo que ixo que bi ha entre \u00e9ls s\u00eda sexual, ye millor un fuerte magnetismo, una compenetraci\u00f3n brutal\", deciba. Sandra Bullock, qui tami\u00e9n en ye productora executiva, se mostr\u00f3 satisfeita con o resultado. \"Ye lo que querebamos, una cinta entretenida con trasfondo social. O m\u00edo treballo como productora nom\u00e1s consisti\u00f3 que en escullir un director adecuau y asegurar-me de que o guion se desembolicase en todo lo suyo potencial\".\nRodache.\nEl rodaje escomencipi\u00f3 o 27 de febrero y s'estendill\u00f3 dica lo 21 de mayo de 2001, en as localidaz californianas d'Altadena, Los Angeles, Los Osos, Morro Bay y San Luis Obispo. La casa en a ralla se debant\u00f3 expresament construyida ta la cinta y l'espaldoron en rematar o rodache. As escenas que s'escayecen en a escuela teneban que filmar-se en l'instituto d'a localidat de San Luis Obispo, pero lo director d'o centro escolar cambe\u00f3 d'opini\u00f3n en conoixer o conteniu d'o gui\u00f3n y tenioron que buscar un puesto alternativo.\nCriticas.\nLa critica ye dispar y bien luent d'a unanimidat, habendo criticas prou favorables pero tami\u00e9n criticas negativas y mesmo criticas que combinan aspectos positivos con negativos.\nAsinas, Lisa Schwarzbaum en \"Entertainment Weekly\" califica \"Murder by Numbers\" como \"mediocre\". Mark Caro, en o \"Chicago Tribune\", afirm\u00f3 o 20 de chulio de 2002 que \"l'argumento de \"Murder by Numbers\" puet estar familiar pero lo director y Bullock fan un buen treballo en omplir-lo de color\". Moira MacDonald escribi\u00f3 en o \"Seattle Times\" que \"no bi ha maltreballo en \"Murder by Numbers\", nom\u00e1s s'escayece que ya hemos visto tot ixo d'antes mas\". Omar Khan en \"Cineman\u00eda\" deciba que \"no parixe tener mas pretensions que d'entretener a novios aborrius una tardada de domingo\".\nMike LaSalle, en o \"San Francisco Chronicle\", deciba que:\nIsrael Paredes en \"Sensacine\" diz que::\nEnrique Colmena en \"Criticalia.com\" diz que:"}
{"id": "147105", "revid": "69718", "url": "https://an.wikipedia.org/wiki?curid=147105", "title": "Twins (cinta de 1988)", "text": "Twins (t\u00edtol orichinal en angl\u00e9s, en aragon\u00e9s Melguizos; enguerada en Arag\u00f3n con o t\u00edtol en castellano de Los gemelos golpean dos veces, Os melguizos lanian dos vegadas) ye una cinta de cine estausunidense de l'anyo 1988 de cine de comedia \"buddy movie\" dirichida por Ivan Reitman seguntes un gui\u00f3n orichinal de William Davies, Timothy Harris, William Osborne y Herschel Weingrod y producida por o mesmo Ivan Reitman ta la productora cinematografica \"Universal Studios\". La suya Banda Sonora Orichinal ye de Georges Delerue y Randy Edelman y la direcci\u00f3n de fotograf\u00eda ye obra de Andrzej Bartkowiak; d'entre l'elenco d'a lista destacan os actors Arnold Schwarzenegger, Danny DeVito, Kelly Preston, Chloe Webb, Bonnie Bartlett, Tony Jay, David Caruso, Trey Wilson, Marshall Bell, Nehemiah Persoff&lt;, Maury Chaykin, Heather Graham y Hugh O'Brian.\nSe tracta d'a primera cinta de comedia interpretada por Arnold Schwarzenegger, qui dica l'inte no heba treballau so que en cintas de cine d'acci\u00f3n, y esti\u00f3 un exito de taquilla, en fer un recauto de 216,6 millons de d\u00f3lars dimpu\u00e9s d'uns gastos de nom\u00e1s que 18 millons. En consecuencia tami\u00e9n esti\u00f3 la primer cinta de Schwarzenegger en recaudar mas de 100 millons de d\u00f3lars en territorio estausunidense. Antiparte, en cuentas de recibir un salario por o suyo treballo en a cinta, DeVito y Schwarzenegger pactoron recibir o 40% d'o recauto de taquilla, recebindo asinas o pago de mas valura de todas las suyas carreras cinematograficas. Como curiosidat, DeVito y Schwarzenegger tornoron a estar dirichius en una comedia por Reitman en \"Junior\" en 1994.\nA cinta fue rodada en Nuevo Mexico y Santa Monica (California), estando ambientada en Los Angeles (California), Nuevo Mexico y Texas.\nArgumento.\nJulius ye un choven practicament perfecto, mesmo intelectualment que fisica y vive en una chicota isla con qui creye que ye su pai, un cientifico qui bel d\u00eda li confiesa que \u00e9l no ye su pai: Julius naixi\u00f3 en un experimento cientifico secreto d'o Gubierno d'Estaus Unius y ye lo fillo d'un conchunto de destacaus atletas y cientificos que donoron o suyo esperma ta l'experimento y d'una pintora qui mori\u00f3 en o parto y qui, am\u00e1s, tien un chirmano melguizo, a qui dixoron en un orfanato en Los Angeles, Vincent. Encara que Julius no ha marchau mai d'a suya isla, decide marchar en busca d'o suyo chirm\u00e1n y lo primer puesto a on va ye a l'orfanato a on l'heban ingresau, a on li explican que Julius yera un pocavergonya y que ta trobar-lo, lo millor puesto a on fer-lo ye a la garchola. Y efectivament, Julius Troba a Vincent en a garchola, a on l'han engarcholau en no haber pagau bel centenar de multas pendients. Vincent ye exactament lo contrario de Julius: nano, feble, amorcillau y embolicau en andalocios. Julius li paga la fianza ta sacar-lo d'a garchola y li explica que ye lo suyo chirm\u00e1n melguizo y que en l'orfanato li han explicau que su mai encara ye viva y preba de convencer-lo ta que marchen en a suya busca.\nA la vegada, Vincent ye preocupau porque debe diners a un g\u00e1ngster y, ta poder pagar-le la deuda, ha robau un auto, a on ha trobau una casette a on escuita que en o maletero de l'auto bi ha un obchecto valuoso ta bel\u00fa que pagar\u00e1 5 millons de d\u00f3lars a qui li entregue. Vincent decide estar \u00e9l o portador de l'obchecto y aproveita lo viache que Julius li proposa ta buscar a su mai. En o viache tiendr\u00e1n a company\u00eda de Linda Mason, la novia de Vincent, y d'a suya chirmana melguiza, Marnie, qui bien luego siente atracci\u00f3n por Julius. Pero dezaga d'\u00e9ls machar\u00e1n tami\u00e9n os g\u00e1ngsters a qui Vincent debe los diners y, am\u00f1as, o g\u00e1ngster que heba d'entregar l'obchecto y recibir por \u00e9l 5 millons de d\u00f3lars.\nCritica.\n\"Twins\" teni\u00f3 a-saber-lo d'exito de publico y una acullida mixta por parte d'a critica cinematografica. Asinas, o critico Roger Ebert en o \"Chicago Sun-Times\" afirm\u00f3 que:\nVincent Canby, de \"The New York Times\" li dio a la cinta una critica negativa:\nVinclos externos.\n[[Categor\u00eda:Cintas ambientadas en Los Angeles]]\n[[Categor\u00eda:Cintas ambientadas en Nuevo Mexico]]\n[[Categor\u00eda:Cintas ambientadas en os anyos 1980]]\n[[Categor\u00eda:Cintas con banda sonora orichinal de Georges Delerue]]\n[[Categor\u00eda:Cintas con banda sonora orichinal de Randy Edelman]]\n[[Categor\u00eda:Cintas ambientadas en Texas]]\n[[Categor\u00eda:Cintas con direcci\u00f3n de fotograf\u00eda d'Andrzej Bartkowiak]]\n[[Categor\u00eda:Cintas con gui\u00f3n de Herschel Weingrod]]\n[[Categor\u00eda:Cintas con gui\u00f3n de Timothy Harris]]\n[[Categor\u00eda:Cintas con gui\u00f3n de William Davies]]\n[[Categor\u00eda:Cintas con gui\u00f3n de William Osborne]]\n[[Categor\u00eda:Cintas d'Estaus Unius]]\n[[Categor\u00eda:Cintas de cine de comedia]]\n[[Categor\u00eda:Cintas dirichidas por Ivan Reitman]]\n[[Categor\u00eda:Cintas en angl\u00e9s]]\n[[Categor\u00eda:Cintas interpretadas por Arnold Schwarzenegger]]\n[[Categor\u00eda:Cintas interpretadas por Bonnie Bartlett]]\n[[Categor\u00eda:Cintas interpretadas por Chloe Webb]]\n[[Categor\u00eda:Cintas interpretadas por Danny DeVito]]\n[[Categor\u00eda:Cintas interpretadas por David Caruso]]\n[[Categor\u00eda:Cintas interpretadas por Heather Graham]]\n[[Categor\u00eda:Cintas interpretadas por Hugh O'Brian]]\n[[Categor\u00eda:Cintas interpretadas por Kelly Preston]]\n[[Categor\u00eda:Cintas interpretadas por Marshall Bell]]\n[[Categor\u00eda:Cintas interpretadas por Maury Chaykin]]\n[[Categor\u00eda:Cintas interpretadas por Nehemiah Persoff]]\n[[Categor\u00eda:Cintas interpretadas por Tony Jay]]\n[[Categor\u00eda:Cintas interpretadas por Trey Wilson]]\n[[Categor\u00eda:Cintas producidas por Ivan Reitman]]\n[[Categor\u00eda:Cintas rodadas en California]]\n[[Categor\u00eda:Cintas rodadas en Nuevo Mexico]]"}
{"id": "147106", "revid": "610", "url": "https://an.wikipedia.org/wiki?curid=147106", "title": "Freitas", "text": "Freitas (nombre artistico de Facundo Freitas Costa) naxiu de Montevideo (Montevideo, Uruguai) o 12 d'aviento de 2002, ye un cantaire y compositor espanyol de reggaeton, activo en o mundo d'a musica dende 2019.\nTrachectoria.\nD'orichen latino y naxiu d'Uruguai, Freitas se treslad\u00f3 enta Espanya con nom\u00e1s que un solo anyo d'edat, estando en Espanya a on desembolic\u00f3 la suya pasi\u00f3n por a musica. Cuan teneba 15 anyos decidi\u00f3 investigar mas sobre o tema y se matricul\u00f3 en un curso de tecnico en producci\u00f3n musical y de soniu, a on escomencipi\u00f3 a gravar as suyas primeras cancions. Cuan teneba 17 anyos public\u00f3 a suya primera canci\u00f3n profesional clamada \"Fuego\", y dimpu\u00e9s de 2 anyos en a industria anunci\u00f3 lo lanzamiento d'o suyo primer disco musical, clamau \"Fe\". En marzo de 2022 esti\u00f3 nominau a los Premios MIN en as categor\u00edas de Millor Artista Emerchent, Canci\u00f3n de l'Anyo, Millor Letra Orichinal, Millor Video Musical y Millor Producci\u00f3n Musical."}
{"id": "147112", "revid": "69718", "url": "https://an.wikipedia.org/wiki?curid=147112", "title": "Facundo Freitas Costa", "text": ""}
{"id": "147124", "revid": "610", "url": "https://an.wikipedia.org/wiki?curid=147124", "title": "Ocho apellidos vascos", "text": "Ocho apellidos vascos (t\u00edtol orichinal en castellano, en aragon\u00e9s Ueito apellius bascos, enguerada en Arag\u00f3n con o t\u00edtol orichinal en castellano) ye una cinta de comedia romantica de cine espanyol de l'anyo 2014 dirichida por Emilio Mart\u00ednez-L\u00e1zaro seguntes un gui\u00f3n orichinal de Borja Cobeaga y Diego San Jos\u00e9, con una Banda Sonora Orichinal de Fernando Vel\u00e1zquez y una direcci\u00f3n de fotograf\u00eda de Gonzalo Fern\u00e1ndez Berridi. Producida por \u00c1lvaro Augustin, Ghislain Barrois y Gonzalo Salazar-Simpson ta las productoras \"Lazonafilms\", \"Kowalski Antonio Films\" y \"Telecinco Cinema\", en l'elenco d'a cinta amanixe, entre d'atros, actors como Clara Lago, Dani Rovira, Carmen Machi u Karra Elejalde.\nO t\u00edtol d'a cinta fa referencia a una escena d'a cinta a on Rafael Quir\u00f3s \"Antxon\" diz tener ueito apellius d'orichen basco y cuan li preguntan que cuals en son, improvisa en inventando-se-los rechirando ta trobar personas que conoixca d'orichen basco: Gabilondo (por I\u00f1aki Gabilondo), Urdangarin (por I\u00f1aki Urdangarin), Zubizarreta (por Andoni Zubizarreta) y Argi\u00f1ano (por Karlos Argi\u00f1ano), por v\u00eda paterna; y Igartiburu (por Ane Igartiburu), Erentxun (por Mikel Erentxun), Otegi (por Arnaldo Otegi) y Clemente (por Javier Clemente), por v\u00eda materna, pero sin parar cuenta que l'apelliu Clemente no ye d'orichen basca.\nArgumento.\nAmaia Zugasti ye una choven taxista basca que vive en Argoitia (un lugar ficticio) y ye am\u00e1n de casar-se con Antxon. Tanimientres, Antxon creva lo compromiso y l'albandona. Las amigas d'Amaia li heban preparau una despedida de soltera en Sevilla y la fuerzan a fer lo viache. Dentran en un bar a on treballa Rafa Quir\u00f3s, sevill\u00e1n, socio d'o Real Betis Balompi\u00e9 y costalero d'una d'as confrar\u00edas d'a Semana Santa sevillana. Lo treballo de Rafa consiste en fer no nom\u00e1s de cambrero, so que tami\u00e9n d'humorista en o escenario y empecipia a contar chistes sobre bascos, y ixo fa que Amaia s'enaltere y Rafa la fa fuera d'o local. Pero una vegada fuera amanixe una atracci\u00f3n entre \u00e9ls, que remata con Amaia dormindo en casa de Rafa.\nDe mait\u00edn, Amaia torna enta lo Pa\u00eds Basco, pero s'ha dixau ixuplidau lo suyo telef\u00f3n m\u00f3bil en casa de Rafa y Rafa, d'atra man, s'ha enamorau d'Amaia. Rafa truca enta lo numero de l\"'aita\" (pai) d'Amaia sin saber que pai y filla portan anyos sin veyer-se. Encara que los suyos amigos preban de disuadir-lo porque Rafa mai no ha pasau de Despe\u00f1aperros enta lo norte, Rafa marcha enta Argoitia con l'enchaquia de tornar-li a Amaia lo suyo telef\u00f3n, pero muit preocupau en estar \u00e9l andaluz y saber que en o Pa\u00eds Basco no lis cuacan os andaluces. Cuan se troba ya am\u00e1n d'o suyo dest\u00edn conoix a Merche, una simpatica muller que li diz que ye extremenya. En plegar en casa d'Amaia, la quimica no funciona entre \u00e9ls y Amaia lo fa fuera. Desanimau, Rafa marcha por a carrera pero por un malentendiu se troba en a garchola, a on se fa pasar por un independentista basco miembro d'ETA en tener medrana d'os suyos companyers de celda. fa que truquen por telef\u00f3n a Amaia, pero Amaia diz que no el conoix.\nalavez plega en Argoitia Koldo, lo pai d'Amaia, como respuesta a la trucada de telef\u00f3n que creye que li ha feito la suya filla. Cuan charra con Amaia, creye que la voda entre Amaia y Antxon marcha bien y diz que quiere conoixer a Antxon antis d'a ceremonia. Amaia piensa que nom\u00e1s que Rafa la puet aduyar y en zagueras marcha enta la garchola ta sacar-lo y li proposa de fer-se pasar por Antxon, nom\u00e1s que ta cenar con Koldo una nueit. En primeras, Rafa no accepta, pero finalment diz que s\u00ed, y Amaia transforma a Rafa ta que no s\u00eda tan evident que se tracta d'un andaluz. En plegar ta la cena s'escayece la escena a on Koldo pregunta a \"Antxon\" por os suyos apellius y que, como s'ha dito, da lo suyo nombre a la cinta. Cuan rematan la cena, Koldo quiere levar a \"Antxon\" a la suya casa y casualment Rafa troba la casa a on i vive Merche. Tot remata con Merche fendo-se pasar por \"Ane\" (Igartiburu, fan bromas con que se clama Ane Igartiburu), la mai de \"Koldo\". Ta sorpresa d'Amaia, que no comprende muito, \"Ane\" y Koldo, que sienten atracci\u00f3n mutua, queden ta fer un paseyo en o barco de Koldo a lo d\u00eda siguient, i ixo que Koldo no sabe que \"Ane\" ye en realidat Merche, y cual ye la suya historia personal... Mica en mica s'embolica la cosa dica que plega lo d\u00eda en que Amaia ha de casar-se con \"Antxon\", y ye que Amaia ha escomencipiau a enamorar-se de Rafa...\nRodache.\nO rodache d'a cinta s'escayece en a ficticia localidat d'Argoitia, que en realidat se tracta de Zarautz, Getaria y Zumaia en Guipuzcua, y Leitza en Navarra (ta la casa d'Amaia), que son os puestos a on realment se filmoron as escenas. Tami\u00e9n se filmoron en Sevilla as escenas exteriors d'a ciudat, pero lo bar a on treballa Rafa, \"Los Muelles\", se troba realment en Arrasate.\nCritica.\nDende que s'enguer\u00f3 la cinta nom\u00e1s que en o suyo primer cabo de semana la veyoron mas de 400.000 espectadors, con un recaudo de 2,72 millons d'euros en taquilla, estando asinas entre os quinze millors engueros d'a historia d'o cine espanyol y a meyaus d'abril, nom\u00e1s que un mes dende lo suyo enguero, esdeveni\u00f3 a cinta mas vista d'o cine espanyol con mas de 6,5 millons d'espectadors, y la segunda con mas recaudo en Espanya, con mas de 38 millons d'euros. Como consecuencia d'iste notable exito se rod\u00f3 posteriorment una continaci\u00f3n d'a historia, ambientada ista vegada en Catalunya, con o t\u00edtol de \"Ocho apellidos catalanes\" y en chinero de 2023 s'anunci\u00f3 una nueva entrega inspirada en a serie orichinal, \"Ocho apellidos marroqu\u00edes\", ambientada en Marruecos.\nTanimientres, en a critica especializada no se trob\u00f3 tanta unanimidat, en haber criticas positivas pero tami\u00e9n criricas negativas. Asinas, Carlos Mara\u00f1\u00f3n en \"Cineman\u00eda\" deciba que \"tien muitisma gracia\". Federico Mar\u00edn Bell\u00f3n en \"Abc\" la calificaba de \"cinta valient y oportuna\" y Borja Hermoso en \"El Pa\u00eds\" mesmo pensaba que pod\u00eda estar la millor cinta de l'anyo..\nMikel Zorrilla, en \"Espinof\", comenta que:\nEn a web \"Cine y cine\" comentan que:"}
{"id": "147125", "revid": "401", "url": "https://an.wikipedia.org/wiki?curid=147125", "title": "Jes\u00fas Castillo", "text": "Jes\u00fas Abdallah Castillo Molina (Callao, Per\u00fa, 11 de chunio de 2001), conoixiu esportivament como Jes\u00fas Castillo, ye un futbolista peruano que chuga en la posici\u00f3n de centrocampista en lo Sporting Cristal d'a Liga 1 de Per\u00fa.\nCal destacar que ye internacional absoluto con a selecci\u00f3n nacional de Per\u00fa."}
{"id": "147146", "revid": "69718", "url": "https://an.wikipedia.org/wiki?curid=147146", "title": "Dr. Strangelove", "text": ""}
{"id": "147147", "revid": "6885", "url": "https://an.wikipedia.org/wiki?curid=147147", "title": "Progresi\u00f3n d'o r\u00e9cord mundial femen\u00edn de 400 metros lisos", "text": "En iste articlo s'amuestra a progresi\u00f3n d'o r\u00e9cord mundial femen\u00edn de 400 metros lisos dende l'anyo 1957. O primer r\u00e9cord mundial en os 400 metros pa mullers esti\u00f3 reconoixiu per la \"International Amateur Athletics Federation\" (IAAF), hue \"World Athletics\", en 1957.\nProgresi\u00f3n.\nCronometrau manualment.\n&lt;br&gt;"}
{"id": "147178", "revid": "610", "url": "https://an.wikipedia.org/wiki?curid=147178", "title": "Hipermetrop\u00eda", "text": "A hipermetrop\u00eda ye un defecto ocular de refracci\u00f3n que consiste en que os rayos de luz inciden en o uello hum\u00e1n, complegando dezaga d'a retina, fendo d'ista traza lo foco u imachen. Ye debida cuasi de tota hora a que lo uello ye muit curto en o suyo eixe antro-posterior.\nYe un defecto muit frecuent, encara que no ye progresivo ni tien repercusions grieus. Se tracta per meyo de l'emplego de lents compensadoras converchents u convexas y/u se corrige con cirurch\u00edas refractivas a pur de rayos laser. A hipermetrop\u00eda, a miop\u00eda y l'astigmatismo son os prencipals defectos de refracci\u00f3n u ametrop\u00edas. A magnitut d'iste defecto se mide en dioptr\u00edas positivas. "}
{"id": "147179", "revid": "610", "url": "https://an.wikipedia.org/wiki?curid=147179", "title": "Astigmatismo", "text": "En oftalmoloch\u00eda y optometr\u00eda, l'astigmatismo (d'o griego antigo \u1f00-, \"sin\", y \u03c3\u03c4\u03b9\u03b3\u03bc\u03ae, \"punto\") ye un defecto ocular que se caracteriza perque existe una refracci\u00f3n diferent entre dos meridianos oculars, lo que impide l'enfoque claro d'os obchectos. Cheneralment se debe a una alteraci\u00f3n en a curvatura anterior d'a cornia. A cornia ye la rechi\u00f3n transparent que se troba en o polo anterior d'o uello y act\u00faa como una lent a travi\u00e9s d'a cual pasa la luz que s'enfoca sobre la retina en a parti posterior d'o uello. A superficie d'a cornia ha de estar simetrica y regular en as suyas curvaturas, de no estar asinas se produz l'astigmatismo.\nEn o uello hum\u00e1n, l'astigmatismo ye frecuent en mayor u menor grau y gosa asociar-se a atros defectos de refracci\u00f3n, como miop\u00eda u hipermetrop\u00eda. Puede correchir-se per meyo de l'emplego de lents cilindricas."}
{"id": "147180", "revid": "610", "url": "https://an.wikipedia.org/wiki?curid=147180", "title": "Sindrome de Down", "text": "O sindrome de Down ye un trastorno chenetico causau per a presencia total u parcial d'una tercera copia d'o cromosoma 21. Per un regular, s'asocia con retardos en o creiximiento fisico, discapacidat intelectual de lieu a moderada y rasgos facials caracteristicos. O coeficient intelectual promeyo d'un adulto choven con sindrome de Down ye 50, equivalent a la capacidat mental d'un nino d'ueito u nueu anyos, pero isto puede variar amplament.\nOs pais d'a persona afectada gosan estar cheneticament normals. A prebabilidat aumenta de menos d'o 0,1 % en as mais de 20 anyos a 3 % en as de 45 anyos. Se creye que lo cromosoma adicional se produz per casualidat, sin actividat conductual conoixida ni factor ambiental que cambie la prebabilidat. O sindrome de Down se puede identificar mientres l'emprenyatura per meyo d'examens de detecci\u00f3n prenatals seguius de prebas de diagnostico u dimpu\u00e9s d'a naixencia per meyo d'observaci\u00f3n directa y prebas cheneticas. Dende la introducci\u00f3n d'as prebas de detecci\u00f3n, as emprenyaturas con sindrome de Down a ormino s'abortan (taxas que vareyan de 50 % a 85 % seguntes a edat materna, a edat chestacional y la raza u l'orichen etnico d'a mai).\nNo i hai cura pa lo sindrome de Down. S'ha contrimostrau que la educaci\u00f3n y la ficacio adecuada amilloran a calidat de vida. Beluns ninos con sindrome de Down s'educan en clases escolars tipicas, mientres que atros requieren una educaci\u00f3n mas especializada. Cualques personas con sindrome de Down se grad\u00faan d'a escuela secundaria y cualques asisten a la educaci\u00f3n postsecundaria. En a edat adulta, arredol d'o 20 % en os Estaus Unius realiza bel tipo de treballo remunerau, y muitos requieren un entorno de treballo protechiu. A ormino s'amenesta refirme en afers financiers y legals. A esperanza de vida ye d'arredol de 50 a 60 anyos en o mundo desembolicau con una ficacio medica adecuada. Se recomiendan examens de detecci\u00f3n regulars pa detectar problemas de salut comunas en o sindrome de Down a lo luengo d'a vida d'a persona.\nO sindrome de Down ye una d'as anomal\u00edas cromosomicas mas comunas en os sers humans. Ocurre en alto u baixo 1 de cada 1000 beb\u00e9s que naixen cada anyada. En 2015, o sindrome de Down yera present en 5,4 millons de personas en tot o mundo y result\u00f3 en 27.000 muertes, frent a las 43.000 muertes en 1990. O sindrome prene lo suyo nombre d'o medico britanico John Langdon Down, qui describi\u00f3 de tot o sindrome en 1866. A causa chenetica d'o sindrome de Down se descubri\u00f3 en 1959."}
{"id": "147183", "revid": "69718", "url": "https://an.wikipedia.org/wiki?curid=147183", "title": "Ignacio Farr\u00e9s Iquino", "text": ""}
{"id": "147184", "revid": "610", "url": "https://an.wikipedia.org/wiki?curid=147184", "title": "Luis Prendes", "text": "Luis Prendes Estrada, naixiu de Melilla (Espanya) o 22 d'agosto de 1913 y muerto en Madrit (Comunidat de Madrit, Espanya) o 27 d'octubre de 1998, esti\u00f3 un actor espanyol, activo en o mundo d'o teatro y d'o cine espanyols dende meyaus d'os anyos 1930 dica la suya muerte. Actor destacau, esti\u00f3 mientres bellas anyadas protaonista de cuantas cintas d'o cine espanyol. Yera chirm\u00e1n d'as actrices Mari Carmen y Mercedes Prendes.\nFillo de militar, a suya prmera vocaci\u00f3n esti\u00f3 la carrera de militar y principi\u00f3 estudios d'oficial d'a marina mercante, pero bien luego se decant\u00f3 por o mundo d'os escenarios. Os suyos primers treballos como actor estioron en as company\u00edas teatrals de su chirmana Mercedes, de Carmen D\u00edaz y de Concha Catal\u00e1. Tanimientres, no esti\u00f3 dica la fin d'a Guerra civil espanyola que la suya carrera actoral esdeveni\u00f3 important, estando primer actor d'o Teatro Mar\u00eda Guerrero de Madrit dica que form\u00f3 la suya propia company\u00eda. Paralelament, mientres os anyos 1940 y 1950 teni\u00f3 una prolifica actuaci\u00f3n en a pantalla gran, mas que mas en cintas de comedia dirichidas por Ignacio Farr\u00e9s Iquino, Alejandro Ulloa u Jos\u00e9 Mar\u00eda Forqu\u00e9. Cuan principio las suyas emisions \"Televisi\u00f3n Espa\u00f1ola\" tami\u00e9n esti\u00f3 un d'os actors habituals en os espacios adedicaus a lo teatro.\nMori\u00f3 a causa d'un c\u00e1ncer en Madrit o 27 d'octubre de 1998, y li dioron tierra en o Cementerio de la Almudena d'ixa capital."}
{"id": "147185", "revid": "610", "url": "https://an.wikipedia.org/wiki?curid=147185", "title": "C. Aubrey Smith", "text": "Charles Aubrey Smith, mas conoixiu como C. Aubrey Smith esti\u00f3 un chugador de cricket y actor britanico con una destacada carrera mesmo en l'ambito de l'esporte que en o d'o teatro y lo cine, mas que mas en o cine estausunidense. Heba naixiu de Londres (Anglaterra, Reino Uniu) o 21 de chulio de 1863 y mori\u00f3 en a suya residencia en Beverly Hills (California, Estaus Unius) o 20 d'aviento de 1948 por pneumon\u00eda, estando incinerau, encara que cumplindo con a suya zaguera voluntad as suyas cenisas s'enterroron en o cementerio de Sant Leonardo d'Aldrington (Hove, Sussex), en a tumba de su mai.\nEducau en o St John's College d'a Universidat de Cambridge, esti\u00f3 buscador d'oro en Sudafrica, a on teni\u00f3 una pneumon\u00eda y los medicos lo declaroron erroniament muerto.\nComo chugador de cricket, chug\u00f3 en primeras en a suya Universidat y en o \"Sussex County Cricket Club\", plegando mesmo a estar capit\u00e1n d'a selecci\u00f3n anglesa de cricket (encara que denguno no consider\u00f3 en ixas envueltas que se tractase d'una selecci\u00f3n oficial). Mientres a suya estancia como actor en Estaus Unius fund\u00f3 lo \"Hollywood Cricket Club\" en Los Angeles d'o cual n'estioron miembros atros actors britanicos residents en Los Angeles, como David Niven, Laurence Olivier, Nigel Bruce (qui n'esti\u00f3 lo capit\u00e1n), Leslie Howard y Boris Karloff.\nComo actor, encomenz\u00f3 la suya carrera en os teatros de Londres en 1895, continando-la mientres as primeras cintas de cine mudo en o cine britanico dica que trescruz\u00f3 l'Atlantico ta treballar en o cine estausunidense, a on desembolic\u00f3 la suya carrera interpretativa, estando am\u00e1s o representant \"oficioso\" d'os actors britanicos en o cine de Hollywood, en o que lo critico Sheridan Morley calific\u00f3 como lo \"Hollywood Raj\". Mientres a suya carrera treball\u00f3 con actrices como Greta Garbo, Elizabeth Taylor u Vivien Leigh, y con actorcs como Clark Gable, Laurence Olivier, Ronald Colman, Maurice Chevalier u Gary Cooper.\nPremios.\nO 2 d'agosto de 1960, con caracter postumo, se li adhibi\u00f3 una estrela a lo \"Paseyo d'a Fama de Hollywood\", estando a suya estrela situada en o 6327 de Hollywood Boulevard d'a ciudat de Los Angeles."}
{"id": "147186", "revid": "69718", "url": "https://an.wikipedia.org/wiki?curid=147186", "title": "Der Name der Rose", "text": "Der Name der Rose (t\u00edtol orichinal en alem\u00e1n, en aragon\u00e9s O nombre d'a rosa, enguerada en Arag\u00f3n con o t\u00edtol traduciu enta lo castellano de El nombre de la rosa) ye una co-producci\u00f3n italo-franco-alemanya de l'anyo 1986, una cinta d'intriga dramatica dirichida por Jean-Jacques Annaud seguntes un gui\u00f3n adaptau por Andrew Birkin, G\u00e9rard Brach, Howard Franklin y Alain Godard basau en a novela \"Il nome della rosa\", d'Umberto Eco, qui revis\u00f3 y aprob\u00f3 lo texto d'o gui\u00f3n. A direcci\u00f3n de fotograf\u00eda d'a cinta ye un treballo de l'iatli\u00e1n Tonino Delli Colli y la suya Banda Sonora Orichinal, de James Horner, con participaci\u00f3n en os principals papels d'os actors Sean Connery, F. Murray Abraham, Feodor Chaliapin Jr., William Hickey, Michael Lonsdale, Ron Perlman, Christian Slater y Valentina Vargas. Producioron a cinta Bernd Eichinger y Bernd Schaefers ta las productoras ZDF, France 3 Cinema, RAI, Neue Constantin Film, Les Films De Ariane, Acteurs Auteurs Associ\u00e9s, Cristaldi Film y Nelson Entertainment.\nAmbientada en una hipotetica abad\u00eda d'a Orden de Sant Benedet en a Italia d'o sieglo XIV, la cinta se rod\u00f3 en os estudios de Cinecitt\u00e0 en Roma, estando rodadas as suyas escenas exteriors en bellas localidaz d'os Abruzos en Italia y en o monesterio d'Eberbach en o Rheingau en Hesse (Alemanya) y en o castiello de Molina d'Arag\u00f3n en Molina d'Arag\u00f3n, en a provincia de Guadalachara (Espanya).\nUmberto Eco supervisi\u00f3 l'adaptaci\u00f3n d'a suya obra y se mostr\u00f3 satisfeito, pero cal destacar que lo gui\u00f3n d'a cinta s'estrima d'os aspectos mas propiament historico-politicos y relichiosos d'a novela y, por contra, introduz elementos que no yeran en a obra orichinal, como la trama con as relacions entre Adso de Melk y una campesina de l'abad\u00eda. Ixo ye explicitament indicau en l'inicio d'a cinta, cuan s'indica que se tracta de: \"Un palimpsesto d'a novela d'Umberto Eco\".\nArgumento.\nDos monches d'a orden de Sant Francisco, Guill\u00e9n de Baskerville (una referencia a \"The Hound of the Baskervilles\" d'Arthur Conan Doyle) y lo suyo acolito Adso de Melk, plegan en una abad\u00eda d'a orden de Sant Benedet a on Guill\u00e9n ha de fer parte d'una delegaci\u00f3n franciscana que debe reunir-se con ninviaus d'o Papa, en bel meyo d'a polemica con os franciscanos espirituals y los sectors tradicionals d'a Ilesia Catolica en rematar a rebeli\u00f3n d'os \"fraticelli\". En plegar, troban que un d'os monches ha estau asasinau y Guill\u00e9n, qui heba estau inquisidor en aplicando los mas modernos metodos filosoficos de Roger Bacon y Guill\u00e9n d'Ockham, recibe de l'abat d'o monesterio la petici\u00f3n d'investigar os feitos.\nSe tracta d'una abad\u00eda con una gran biblioteca a on i treballan monches de todo l'universo conoixiu en copiando textos, un d'os mas famosos \"scriptorium\" medievals, y bien luego Guill\u00e9n descubre que muitos monches tienen cosas que amagar. Poquet a poquet se succeden mas asasinatos y poquet a poquet Guill\u00e9n plega en a conclusi\u00f3n de que toz ixos asasinatos son connectaus con bel libro d'a biblioteca que se troba en un sector restrinchiu y prohibiu y a lo cual l'abat no li permite dentrar. Guill\u00e9n tien una baralla dialectica con un monche castellano, Chorche de Burgos, qui considera que la risa ye negativa en fer que l'hombre pierda lo suyo temor enta l'infierno, y que parixe estar un controlador u guardi\u00e1n de toz os monches de l'abad\u00eda. Pero los cr\u00edmens se succeden y s'amana lo d\u00eda en que ha de plegar la delegaci\u00f3n papal, d'a cual fa parte Bernat Gui, un atro inquisidor enemigo de Gull\u00e9n.\nRodache.\nCuan Umberto Eco public\u00f3 en Italia en 1980 a suya novela \"Il nombre della rosa\", Jean-Jacques Annaud se trob\u00f3 seduciu por o libro y consider\u00f3 que nom\u00e1s que \u00e9l yera la persona adecuada ta fer-ne una adaptaci\u00f3n cinematografica y dirichir una cinta basada en a novela, plegando finalment a convencer a l'autor. Dimpu\u00e9s de contar con l'autorizaci\u00f3n d'Eco, Annaud demand\u00f3 financiaci\u00f3n a lo productor alem\u00e1n Bernd Eichinger, ta dimpu\u00e9s contractar a cuantos guionistas ta fer lo laborioso treballo d'adaptaci\u00f3n.\nJean-Jacques Annaud s'implic\u00f3 en o rodache d'a cinta, dedicando cuatro anyadas a la preparaci\u00f3n d'a cinta, viachando por Europa y Estaus Unius en buscando obtener un elenco multietnico d'actors que li permitise ambientar millor la cinta en un hipotetico monesterio a on bi acudisen monches de todas las nacions. Cuan se li propos\u00f3 que \"Guill\u00e9n de Baskerville\" l'interpretase Sean Connery en primeras se resisti\u00f3; d'una man porque en ixas envueltas la carrera de Connery se trobaba en horas baixas, d'atra man en considerar que con a referencia a Sherlock Holmes d'o nombre d'o personache ya bi heba en a cinta suficient presencia de detectives como ta adhibir-ie a un actor marcau por o suyo pasau interpretando en bellas cintas a James Bond. Finalment, se decidi\u00f3 por Connery en no trobar garra atro actor que li convencise en a suya interpretaci\u00f3n como li convenci\u00f3 la de Connery; tanimientres, Umberto Eco inicialment no yera pas convenciu y la productora \"Columbia Pictures\" albandon\u00f3 lo prochecto en considerar que la carrera de Connery no se trobaba pas en o suyo millor momento.\nTa lo papel d'Adso de Melk Annaud se decidi\u00f3 por Christian Slater dimpu\u00e9s d'una audici\u00f3n a gran escala d'adolescents; influy\u00f3 lo feito de que Mary Jo Slater, la mai de Christian, yera una destacada directora de c\u00e1sting y colabor\u00f3 con su fillo en a preparaci\u00f3n d'o papel. Ta las escenas de sexo con a campesina (Christian no teneba so que 15 anyadas y l'actriz chilena Valentina Vargas 21) Annaud dix\u00f3 que Valentina conducise ella mesma la escena y, am\u00e1s, no li dicioron a Christian en qu\u00e9 iba a consistir la escena ta obtener d'os actors una interpretaci\u00f3n mas autentica.\nMuitos d'os elementos de decoraci\u00f3n d'a cinta (incluyindo-ie los manuscritos que aparixen) se construyoron especificament ta la cinta y la suya calidat yera muit alta; de feito belluns d'ixos elementos fuoron robaus mientres o rodache.\nLa cinta se rod\u00f3 ta las escenas interiors en os estudios de Cinecitt\u00e0 en Roma, estando rodadas as suyas escenas exteriors en a suya mayor parte en un decorau exterior construyiu en un pueyo am\u00e1s de Roma (y que esdeveni\u00f3 lo decorau exterior mas gran construyiu en Europa dende \"Cleopatra\" en 1963) per tami\u00e9n se rodoron escenas en bellas localidaz d'a provincia de L'Aquila en os Abruzos en Italia, en o monesterio d'Eberbach en o Rheingau en Hesse (Alemanya) y en o castiello de Molina d'Arag\u00f3n en Molina d'Arag\u00f3n, en a provincia de Guadalachara (Espanya).\nCritica.\nEncara que \"Der Name der Rose\" obteni\u00f3 muito exito de publico en Alemanya en enguerar-se, en Estaus Unius obteni\u00f3 un recaudo muit discreto en taquilla, salvando-se por a suya buena acceptaci\u00f3n en atros pa\u00edses europeus como Espanya, Francia u Italia.\nSeguntes o critico Roger Ebert:\nEn Italia la critica cinematografica d'o pa\u00f3s no acull\u00f3 masiau bien a cinta. Mesmo un d'os diarios italianos titulaba la suya critica d'a cinta como \"Gran libro, insignificant cinta\".\nEn \"Time Out\" afirmaban que:\nEn 2011 Umberto Eco, entrevistau por Stephen Moss ta \"The Guardian\", afirm\u00f3 que:\nEnrique Posada, en \"El Espectador imaginario\", considera que:\nBertrand Guyard, en \"Le Figaro\", afirma que:"}
{"id": "147187", "revid": "610", "url": "https://an.wikipedia.org/wiki?curid=147187", "title": "Mar\u00eda \u00c1ngeles Cipr\u00e9s Palac\u00edn", "text": "Mar\u00eda \u00c1ngeles Cipr\u00e9s Palac\u00edn (1957, Uesca, Plana de Uesca), ye licenciada en Filoloch\u00eda francesa, doctora en ixa mesma especialidat por a Universidat Complutense de Madrit y catedratica de Filoloch\u00eda francesa en dita Universidat. La suya trayectoria cientifica sigue cuantas linias d'investigaci\u00f3n:\n\u00c1ngeles Cipr\u00e9s Palac\u00edn esti\u00f3 nombrada academica de numero de l'Academia Aragonesa d'a Luenga por o \"Decreto 122/2021, de 29 de chulio, d'o Gubierno d'Arag\u00f3n, per lo cual se nombra a los academicos de numero de l'Academia Aragonesa d'a Luenga\".\nObras.\nYe autora de cuantos libros y de numerosos articlos y cap\u00edtols de libros. En relaci\u00f3n con l'aragon\u00e9s destacan:"}
{"id": "147188", "revid": "8541", "url": "https://an.wikipedia.org/wiki?curid=147188", "title": "Filologa", "text": ""}
{"id": "147189", "revid": "69718", "url": "https://an.wikipedia.org/wiki?curid=147189", "title": "Gara de EUR Magliana", "text": ""}
{"id": "147191", "revid": "401", "url": "https://an.wikipedia.org/wiki?curid=147191", "title": "Cangrena", "text": "A cangrena ye una mena de muerte tisular causada per a manca de riego sanguinio. Os simptomas pueden incluyir un cambeo en a color d'a piel a royo u negro, cuix\u00f3n, infladura, dolor, ruptura d'a piel y fredor. Os pietz y las mans son os mas afectaus. Si la cangrena ye causada per un achent infeccioso, puede presentar-se con calentura u sepsis.\nOs factors de risgo incluyen diabetis, arteriopat\u00eda periferica, tabaquismo, traumatismo grieu, alcoolismo, SIDA, conchelaci\u00f3n, gripe, dengue, paludismo, picueta loca, peste, hipernatremia, lesions per radiaci\u00f3n, malot\u00eda meningococica, infecci\u00f3n per estreptococos d'o grupo B y sindrome de Raynaud. Se puede clasificar como cangrena ixuta, cangrena humida, cangrena gasiosa, cangrena interna y fascitis necrosant. O diagnostico de cangrena se basa en os simptomas y ye refirmau per prebas como im\u00e1chens medicas.\nO tractamiento puede incluyir cirurch\u00eda pa extirpar o teixiu muerto, antibioticos pa tractar cualsequier infecci\u00f3n y esforzos pa abordar a causa subchacent. Os esforzos quirurchicos pueden incluyir desbridamiento, amputaci\u00f3n u l'emplego de terapia con cucos. Os esforzos pa tractar a causa subchacent pueden incluyir cirurch\u00eda de bypass u anchioplastia. En bels casos, l'oxichenoterapia hiperbarica puede estar util. Se desconoixe con qu\u00e9 frecuencia ocurre l'afecci\u00f3n. "}
{"id": "147193", "revid": "610", "url": "https://an.wikipedia.org/wiki?curid=147193", "title": "Bronquitis", "text": "A bronquitis ye la inflamaci\u00f3n d'os bronquios (v\u00edas respiratorias grans y meyanas) en os polmons que causa tos. A bronquitis per un regular prencipia como una infecci\u00f3n en o naso, os o\u00eddos, o garganch\u00f3n u los sinos paranasals. Dimpu\u00e9s, la infecci\u00f3n baixa dica los bronquios. Os simptomas incluyen tos con esputo, sibilancias, dificultat pa alentar y dolor en o peito. A bronquitis puede estar aguda u cronica.\nA bronquitis aguda cheneralment tien una tos que dura arredol de tres semanas. En mas d'o 90 % d'os casos, a causa ye una infecci\u00f3n viral. Istos virus pueden espardir-se per l'aire cuan as personas tusen u per contacto directo. Una chicota cantidat de casos son causaus per una infecci\u00f3n bacteriana como \"Mycoplasma pneumoniae\" u \"Bordetella pertussis\". Os factors de risgo incluyen a exposici\u00f3n a lo fumo d'o tabaco, o polvo y atros contaminants de l'aire. O tractamiento d'a bronquitis aguda per un regular implica reposo, paracetamol (acetaminof\u00e9n) y medecinas antiinflamatorias no esteroideas pa aduyar con a calentura.\nA bronquitis cronica se define como una tos, que produz esputo, que dura tres meses u mas per anyo mientres a lo menos dos anyos. Muitas personas con bronquitis cronica tami\u00e9n tienen malot\u00eda polmonar obstructiva cronica (EPOC). Fumar tabaco ye la causa mas com\u00fan, y atros factors, como la contaminaci\u00f3n de l'aire y la chenetica, desempenyan un paper menor. Os tractamientos incluyen deixar de fumar, vacunas, rehabilitaci\u00f3n y, a ormino, broncodilatadors y esteroides inhalaus. Cualques personas pueden beneficiar-se de l'oxichenoterapia a luengo plazo.\nA bronquitis aguda ye una d'as malot\u00edas mas comunas. Alto u baixo d'o 5 % d'os adultos y lo 6 % d'os ninos tienen a lo menos un episodio a l'anyo. A bronquitis aguda ye lo tipo mas com\u00fan de bronquitis. "}
{"id": "147194", "revid": "610", "url": "https://an.wikipedia.org/wiki?curid=147194", "title": "Asma", "text": "L' asma (d'o griego antigo \u1f06\u03c3\u03b8\u03bc\u03b1 \"\u0101sthma\" \"manca d'alentada\") u pretura de peito ye una malot\u00eda inflamatoria a luengo plazo d'as v\u00edas respiratorias d'os polmons. Se caracteriza per simptomas variables y recurrents, obstrucci\u00f3n reversible d'o fluxo d'aire y broncoespasmos desencadenaus facilment. Os simptomas incluyen episodios de sibilancias, tos, opresi\u00f3n en o peito y dificultat pa alentar. Istos pueden ocurrir cualques vegadas a lo d\u00eda u cualques vegadas a la semana. Seguntes a persona, os simptomas de l'asma pueden empiorar de nueiz u con l'exercicio.\nSe creye que l'asma ye causau per una combinaci\u00f3n de factors cheneticos y ambientals. Os factors ambientals incluyen la exposici\u00f3n a la contaminaci\u00f3n de l'aire y los alerchenos. Atros desencadenants potencials incluyen medecinas como l'aspirina y los bloquiadors beta. Per un regular, o diagnostico se basa en o patr\u00f3n d'os simptomas, a respuesta a lo tractamiento a lo largo d'o tiempo y las prebas de funci\u00f3n polmonar per meyo d'espirometr\u00eda. L'asma se clasifica seguntes a frecuencia d'os simptomas, o volumen espiratorio forzau en un segundo (FEV1) y la taxa de fluxo espiratorio maximo. Tami\u00e9n se puede clasificar como atopico u no atopico, an atopia se refiere a una predisposici\u00f3n a desembolicar una reacci\u00f3n d'hipersensibilidat tipo 1.\nNo existe una cura conoixida pa l'asma, pero se puede controlar. Os simptomas pueden precaver-se privando los desencadenants, como los alerchenos y os irritants respiratorios, y suprimir-se con l'emplego de corticosteroides inhalaus. Se pueden fer servir agonistas beta d'acci\u00f3n alongada (LABA) u achents antileucotrienos am\u00e1s d'os corticosteroides inhalaus si los simptomas de l'asma no se controlan. O tractamiento d'os simptomas que empioran rapidament gosa consistir en un agonista beta-2 d'acci\u00f3n breu inhalau, como salbutamol, y corticosteroides per v\u00eda oral. En casos muit grieus, ye posible que se requieran corticosteroides intravenosos, sulfato de magnesio y hespitalizaci\u00f3n.\nEn 2019, l'asma afect\u00f3 alto u baixo a 262 millons de personas y caus\u00f3 a la raya de 461.000 muertes. A mayor\u00eda d'as muertes ocurrioron en o mundo en desembolique. L'asma a ormino prencipia en a nineza, y las taxas han augmentau significativament dende a lo decenio de 1960."}
{"id": "147195", "revid": "51103", "url": "https://an.wikipedia.org/wiki?curid=147195", "title": "Pretura de peito", "text": ""}
{"id": "147196", "revid": "51103", "url": "https://an.wikipedia.org/wiki?curid=147196", "title": "Plenura de peito", "text": ""}
{"id": "147197", "revid": "610", "url": "https://an.wikipedia.org/wiki?curid=147197", "title": "Rinitis", "text": "A rinitis ye la irritaci\u00f3n y inflamaci\u00f3n d'a membrana mucosa de l'interior d'o naso. Os simptomas comuns son conchesti\u00f3n nasal, secreci\u00f3n nasal, estarnudadera y goteyo posnasal.\nA inflamaci\u00f3n ye causada per virus, bacterias, irritants u alerchenos. A mena mas comuna de rinitis ye la rinitis alerchica, que per un regular ye provocada per alerchenos transportaus per l'aire, como lo polen y la mellasca. A rinitis alerchica puede causar simptomas adicionals, como estarnudadera y picor nasal, tos, dolor de tozuelo, fatiga, malagana cheneral y piora cognitiva. Os alerchenos tami\u00e9n pueden afectar os uellos, causando uellos plorosos (u enrasaus), enroyius u con picor y infladura arredol d'os uellos. A inflamaci\u00f3n da como resultau la cheneraci\u00f3n de grans cantidaz de morgallo, lo que comunament produz secreci\u00f3n nasal, asinas como conchesti\u00f3n nasal y goteyo posnasal. En o caso d'a rinitis alerchica, a inflamaci\u00f3n se produz per a desgranulaci\u00f3n d'os mastocitos en o naso. Cuan os mastocitos se desgranulan, liberan histamina y atras substancias quimicas, encomenzando un proceso inflamatorio que puede causar simptomas difuera d'o naso, como fatiga y malagana cheneral. En o caso d'a rinitis infecciosa, en ocasions puede dar puesto a una pneumon\u00eda, ya s\u00eda viral u bacteriana. Os estarnudos tami\u00e9n se producen en a rinitis infecciosa pa forachitar bacterias y virus d'as v\u00edas respiratorias.\nA rinitis ye muit comuna. A rinitis alerchica ye mas comuna en cualques pa\u00edses que en atros; en os Estaus Unius, alto u baixo d'o 10 a 30 % d'os adultos se veyen afectaus anyalment. A rinitis mixta se refiere a pacients con rinitis no alerchica y rinitis alerchica. A rinitis mixta ye un subtipo especifico de rinitis. Puede representar entre lo 50 y lo 70 % de toz os pacients con rinitis. Manimenos, encara no s'ha confirmau la verdadera prevalencia d'a rinitis mixta."}
{"id": "147219", "revid": "610", "url": "https://an.wikipedia.org/wiki?curid=147219", "title": "Malaut\u00eda de Parkinson", "text": "A malaut\u00eda de Parkinson u mal de Parkinson u simplament parkinson, ye una malaut\u00eda neurodechenerativa cronica caracterizada per bradicinesia (movimiento pando), richidez (augmento d'o ton muscular), temblor y perda d'o control postural. Ista malaut\u00eda se debe a un deficit en a secreci\u00f3n de dopamina, hormona liberada per as terminacions niervosas d'a substancia negra.\nIsta malaut\u00eda representa lo segundo trastorno neurodechenerativo per a suya frecuencia, situando-se per dezaga d'a malaut\u00eda d'Alzheimer. Ye extendida per tot o mundo y afecta tanto a lo sexo mascul\u00edn como a lo femen\u00edn, afectando entre un 1 % a un 2 % d'a poblaci\u00f3n sobre 60 anyos u d'un 0,5 % a un 5 % d'a poblaci\u00f3n mayor de 65 anyos. A malaut\u00eda puede presentar-se dende os 40 anyos y la suya incidencia va augmentando con a edat, especialment en os varons.\nA malaut\u00eda de Parkinson augmenta a suya gravedat con o tiempo, como consecuencia d'a destrucci\u00f3n progresiva, per causas que encara se desconoixen, d'as neuronas pigmentadas d'a substancia negra."}
{"id": "147221", "revid": "51103", "url": "https://an.wikipedia.org/wiki?curid=147221", "title": "Mal de Parkinson", "text": ""}
{"id": "147224", "revid": "610", "url": "https://an.wikipedia.org/wiki?curid=147224", "title": "Parkinson", "text": "Parkinson puet referir-se a:"}
{"id": "147225", "revid": "69718", "url": "https://an.wikipedia.org/wiki?curid=147225", "title": "T\u00f3mbola (cinta)", "text": "T\u00f3mbola (t\u00edtol orichinal en castellano, Tombola en aragon\u00e9s ye una cinta de l'anyo 1962 de comedia musical de cine espanyol dirichida por Luis Lucia seguntes un gui\u00f3n orichinal d'\u00e9l mesmo y interpretada por una d'as cantants infantils de mas exito en ixas envueltas, Marisol. La Banda Sonora Orichinal d'a cinta ye d'Augusto Alguer\u00f3, estando la direcci\u00f3n de fotograf\u00eda un treballo d'Antonio L. Ballesteros. Producida por Manuel J. Goyanes ta \"Gui\u00f3n Producciones Cinematogr\u00e1ficas\", atros actors destacaus d'a cinta son Beni Deus, Enrique \u00c1vila, Guillermo Mar\u00edn, Jo\u00eblle Rivero, Jos\u00e9 Marco Dav\u00f3, Jos\u00e9 Orjas, Rafael Alonso y Roberto Camardiel.\nEn a banda sonora d'a cinta se cantan as cancions de moda de Marisol en ixas envueltas, en destacando \"T\u00f3mbola\", una d'as suyas cancions mas conoixidas y que da lo suyo nombre a la cinta. Lo rodache d'a cinta se faci\u00f3 en a provincia de Malaga. Esti\u00f3 la tercera cinta de Marisol y la zaguera d'a suya etapa infantil, a on se faci\u00f3 servir una faixa ta comprimir y amagar los suyos peitos.\nArgumento.\nMarisol ye una nina que vive en Madrit con su t\u00edo, directivo d'un important Banco, y la suya capacidat d'imachinaci\u00f3n ye desbordant, estando capable d'inventar de contino y terne que terne cuantas historias, dica lo punto de que deng\u00fan no creye cosa d'as suyas historias. Bel d\u00eda visita con as suyas companyeras d'escuela un museu y veye que dos hombres, disfrazaus de monches, roban un valuoso cuadro, pero cuan quiere explicar-lo, denguno no la creye pas, ni lo director d'o museu, ni lo comisario de Polic\u00eda ni su t\u00edo.\nMarisol decide investigar por a suya cuenta y finalment tien una cita con os ladrons, que deciden secuestrar-la ta que no siga charrando d'o robo y portar-la enta una casa fuera de Madrit, sin saber que ixe secuestro marcar\u00e1 un fundo cambio en as suyas vidas.\nCriticas.\nO critico Diego da Costa en \"CinemaGavia.es\" dic que:\nAntonio M\u00e9ndez en \"AlohaCriticon\" comenta:"}
{"id": "147234", "revid": "69718", "url": "https://an.wikipedia.org/wiki?curid=147234", "title": "Warlock (cinta de 1959)", "text": "Warlock (t\u00edtol orichinal en angl\u00e9s, Bruixo en aragon\u00e9s, enguerada en Arag\u00f3n con o t\u00edtol en castellano de El Hombre de las pistolas de oro, L'hombre d'as pistolas d'oro en aragon\u00e9s) ye una cinta de cine estausunidense de l'anyo 1959 de western crepuscular dirichida por Edward Dmytryk seguntes un gui\u00f3n de Robert Alan Aurthur, adaptaci\u00f3n d'a novela d'Oakley Hall \"Warlock\", y producida por o mesmo director ta la productora cinematografica \"20th Century Fox\". Con una Banda Sonora Orichinal de Leigh Harline y una direcci\u00f3n de fotograf\u00eda de Joseph MacDonald, en l'elenco d'a cinta constan, entre d'atros, actors como Richard Widmark, Henry Fonda, Anthony Quinn, Dorothy Malone u Dolores Michaels.\nLa cinta se rod\u00f3 en Utah y s'ambienta en os anyos 1880 en Utah.\nArgumento.\nEn primer\u00edas d'os anyos 1880, Warlock ye una chicota ciudat d'un districto adedicau a la miner\u00eda en o estau de Utah. A sob\u00e9n plegan en a ciudat os \"cowboy\" que treballan ta Abe McQuown y que bi provocan desastres. Un d\u00eda cuan plegan escarapellan a lo \"marshall\" d'a ciudat y lo fan fuera, asasinando a un d'os habitants d'a ciudat. O Comit\u00e9 de Ciudadans, preocupaus, decide contractar a un conoixiu pistolero, Clay Blaisedell, como nuevo \"marshall\" d'a ciudat ta que ponga orden, encara que beluns d'os miembros d'o Comit\u00e9 no en son guaire convencius.\nCuan Blaisedell plega en a ciudat, lo fa acompanyau d'un inseparable amigo, Tom Morgan, un pistolero de dubdosa reputaci\u00f3n, chugador y bebedor. Cuan lo Comit\u00e9 li diz que no lis cuaca la suya presencia, Blaisedell afirma que toz dos marchan chuntos en o mesmo paquet. Cuan os \"cowboy\" de McQuown plegan en a ciudat, Blaisedell consigue que reblen sin fer servir la violencia, nom\u00e1s que intimidando-los. Un d'\u00e9ls, Johnny Gannon, que ye canso d'as actividaz d'a colla, decide deseparar-se y quedar-se en a ciudat.\nBel d\u00eda Morgan conoix que Lily Dollar, una antiga amant, plega en a ciudat, acompanyada de Bob Nicholson, chirm\u00e1n de Big Ben Nicholson, a qui feba poquet que Blaisedell heba matau en un incident que Lily sabe que heba estau provocau por Morgan, qui heba empuixau a Big Ben ta que desafiase a Blaisedell. Lily deseya ver muerto a Blaisedell ta que Morgan peluchie. Morgan albandona la ciudat ta trobar-se con Lily antes de que plegue con a dilichencia pero cuan s'amana troba que los hombres de McQuown son robando-la y aproveita ta matar a Big Ben sin ser visto. Lily plega en a ciudat y ye segura de que ye Morgan qui ha matau a Big Ben.\nBlaisedell diriche una partida ta capturar a los ladrons y consigue fer-lo sin mas incidents, pero en o chuicio subsiguient Abe McQuown intimida a lo churau y consigue la suya absoluci\u00f3n. Johnny Gannon, qui desapreba a Blaisedell en haber iste feito preso a su chirm\u00e1n que formaba parte d'a banda, solicita esdevenir aduyant d'o \"sheriff\" y lo Comit\u00e9 accepta. Cuan los \"cowboy\", dirichius por o chirm\u00e1n de Johnny, Billy Gannon, quedan libres buscan a Blaisedell y Morgan. Blaisedell demana aduya a Johnny, pero iste se niega. En a luita posterior, mueren tres \"cowboy\", Billy incluyiu, y la ciudat principia a sentir malestar d'a conducta de Blaisedell y Morgan. Alavez Morgan quiere marchar ta continar fendo las mesmas actividaz en atros lugars, pero Blaisedell s'ha enamorau de Jessie Marlow, una mesacha d'o lugar, y quiere quedar-se y casar-se. D'atra man, Johnny se diriche a charrar con os \"cowboy\" ta prebar de quitar mas violencias, pero un d'\u00e9ls li desferra la man ta que no la pueda fer servir en empunyando un arma. Tanimientres, Johnny decide fer cara a los \"cowboy\" y pide l'aduya de Blaisedell, qui accepta. Pero Morgan, en apuntando-lo con un arma, li impide acudir en a suya aduya. Inesperadament, Gannon recibe aduya de bels ciudadans y consigue matar a McQuown, rematando asinas la baralla y esdevenindo un heroi ta los ciudadans. Morgan no puet acceptar tot ixo y, am\u00e1s, Lily, la suya antiga novia, siente agora atracci\u00f3n por Gannon. S'amana lo remate final d'o conflicto, con Gannon con una ferida en a suya man.\nDabant la expectaci\u00f3n d'o conchundo d'hanitants d'o lugar, os dos hombres se troban l'uno frent de l'atro. Morgan ye lo mas rapedo y la pistola amanixe cuasi machicament en a suya man pero, en cuentas de disparar-la, decide albandonar lo lugar.\nCritica.\nEn a redacci\u00f3n de \"Fotogramas\" comentan:\nEn o blog \"El cr\u00edtico ab\u00falico\" analizan asinas a cinta:"}
{"id": "147235", "revid": "69718", "url": "https://an.wikipedia.org/wiki?curid=147235", "title": "Mener\u00eda", "text": ""}
{"id": "147242", "revid": "69718", "url": "https://an.wikipedia.org/wiki?curid=147242", "title": "Grease (cinta)", "text": "Grease (t\u00edtol orichinal en angl\u00e9s, enguerada en Arag\u00f3n con o suyo t\u00edtol orichinal, en aragon\u00e9s Brillantina) ye una cinta de l'anyo 1978 de cine estausunidense de comedia musical romantica dirichida por Randal Kleiser seguntes un gui\u00f3n adaptau por Bronte Woodard sobre un gui\u00f3n d'Allan Carr basau en o musical \"Grease\", de Jim Jacobs y Warren Casey. Producida por Robert Stigwood y Allan Carr ta las productoras \"Paramount Pictures\", \"Allan Carr Productions\", \"RSO Records\" y \"Polydor Records\", l'autor d'a suya Banda Sonora Orichinal ye Michael Gibson y la direcci\u00f3n de fotograf\u00eda ye obra de Bill Butler. Entre l'elenco d'a cinta, destacan os actors John Travolta, Olivia Newton-John, Stockard Channing, Eve Arden, Frankie Avalon, Joan Blondell, Edd Byrnes, Sid Caesar, Alice Ghostley, Dody Goodman y lo grupo de baile \"Sha Na Na\".\nSe tracta d'una cinta con a-saber-lo d'exito, plegando a esdevenir a cinta con un recaudo mas gran de todo l'anyo 1978, am\u00e1s de recibir opinions muit favorables d'a critica especializada. Antiparte, lo disco \"\" con a banda sonora d'a cinta esti\u00f3 lo segundo disco mas vendiu de l'anyo 1978 en Estaus Unius, curiosament dezaga de \"Saturday Night Fever\", banda sonora d'a cinta \"Saturday Night Fever\", una atra cinta musical de l'anyo 1977 que tami\u00e9n heba protagonizau John Travolta, dirichiu por John Badham. Tanimientres, a cinta no aconsegui\u00f3 garra Oscar y nom\u00e1s que en recibi\u00f3 una nominaci\u00f3n y en os Premios Globos d'Oro no teni\u00f3 so que cinco nominacions.\n\"Grease\" teni\u00f3 una continaci\u00f3n con \"Grease 2\" (1982, Patricia Birch), encara que no en conservaba los actors d'a primera cinta. Tami\u00e9n ye previsto emitir en 2023 una serie de televisi\u00f3n, \"\", que se tracta d'una precuela ambientada cuatro anyadas antes de \"Grease\" y que amostrar\u00e1 los inicios d'as \"Pink Ladies\".\nArgumento.\nEn 1958, mientres as suyas vacacions de verano en a placha, lo choven Danny Zuko y una mesacha australiana, Sandy Olsson, qui tami\u00e9n bi ye de vacanzas, s'enamoran en un amor de verano, que parixe que plega a lo final en rematar las vacanzas porque Sandy torna en Australia. Cuan Danny torna en o suyo instituto, l'instituto Rydell, torna a trobar-se con a suya colla d'amigos \"greasers\", os \"T-Birds\", ye decir, Doody, Sonny, Putzie y lo suyo millor amigo Kenickie. Tanimientres, os pais de Sandy en zagueras han decidiu remanir en Estaus Unius y casualment han inscribiu como alumna a su filla en o mesmo instituto Rydell, a on Sandy ha conoixiu a las \"Pink Ladies\", una colla de \"greasers\" formada por as amigas Frenchy, Marty, Jan y la suya l\u00edder Rizzo.\nDanny y Sandy contan a la suya colla respectiva la historia d'o suyo romance en a placha, pero las versions de cadag\u00fan d'els son una mica diferents: Sandy conta una experiencia muit romantica pero Danny explica una relaci\u00f3n muito mas fisica. Cuan Sandy diz o nombre d'o suyo amor de verano, Danny Zuko, Rizzo decide preparar una trobada sorpresa entre els, con l'obchecto de mortificar a Danny porque sabe que dabant d'os suyos amigos Danny tiendr\u00e1 que amostrar indiferencia respecto de Sandy, y asinas s'escayece, efectivament. Sandy marcha escocida y Danny mira d'espique a Rizzo, qui sonr\u00ede.\nAsinas, Sandy conoix a Tom, un atleta de l'instituto, chugador de f\u00fatbol americano y prencipia a quedar con \u00e9l; d'atra man, Kenickie presenta a los suyos amigos un auto viello, en estau muit lamentable, que acaba de mercar, y toda la colla decide con entusiasmo aduyar-lo a fer-lo esdevenir un auto de carreras de calidat. En una fiesta de pichamas organizada por as \"Pink Ladies\" se presentan por sorpresa os \"T-Birds\" con l'auto nuevo y Rizzo marcha con els, pero Kenickie los fa fuera a toz ta quedar-se solo con Rizzo, con qui finalment tien relacions sexuals encara que lo preservativo que heban de fer servir s'heba rompiu.\nSimultaniament, Sandy y Danny se troban a faltar l'un a l'atro. Sandy para cuenta de que ye fundament enamorada d'\u00e9l y Danny decide de cambiar, asinas que prencipia a practicar esporte, decantando-se finalment por l'atletismo. Bien luego Sandy se troba en o estadio veyendo chugar a Tom cuan Danny ye practicando atletismo y caye; cuan Sandy corre t'aduyar-lo rematan por marchar chuntos, dixando a Tom. Alavez Rizzo s'ha barallau con Kenickie en pensar ella que ye embarazada y no querer decir-le cosa.\nL'instituto Rydell ha estau seleccionau ta celebrar-ie un concurso de baile y los \"T-Birds\" asistir\u00e1n, mesmo que las \"Pink Ladies\", pero Rizzo no asistir\u00e1 y Kenickie se presenta con Cha-Cha, una antiga novia de Danny, y Sandy prencipia a tener celos d'ella. Mientres o concurso, Cha-Cha consigue fer fuera a Sandy y ganar o baile como parella de Danny, sin que Danny amuestre masiada resistencia a tot ixo. Dimpu\u00e9s Danny s'excusa pero cuan son en un autocine y Danny s'abalanza, Sandy fuye.\nKenickie s'ha chugau lo suyo auto en una cursa pero cuan ha de conducir tien un percance y no puet conducir l'auto y Danny opta por substituyir-lo, ganando la cursa. En veyer tot ixo, Sandy decide que ella ha de fer cambios si quiere tener l'amor de Danny. Con l'aduya de Frenchie, fa una transformaci\u00f3n total d'o suyo aspecto fisico y de vestuario y asinas consigue recuperar a Danny. Finalment, todas as parellas se consolidan en a fiesta de final de curso.\nBanda Sonora Orichinal.\nO disco con a Banda Sonora Orichinal de \"Grease\" remat\u00f3 l'anyo 1978 estando lo segundo disco mas vendiu de l'anyo en Estaus Unius, superau nom\u00e1s que por un atro disco d'una atra banda sonora, \"Saturday Night Fever\" (banda sonora d'a cinta \"Saturday Night Fever\", que tami\u00e9n protagonizaba John Travolta). Una d'as cancions incluyidas en a banda sonora, \"Hopeless Devoted to You\", interpretada por Olivia Newton-John y con letra y musica de John Farrar, esti\u00f3 nominada a l'Oscar a la Millor Canci\u00f3n Orichinal y a lo Globo d'Oro a la Millor Canci\u00f3n; y una atra canci\u00f3n, \"Grease\", de Barry Gibb, interpretada por Frankie Valli, esti\u00f3 tami\u00e9n nominada a lo Globo d'Oro a la Millor Canci\u00f3n. A canci\u00f3n \"You're the One That I Want\" s'enguer\u00f3 como un disco sencillo antes mesmo d'enguerar-se la cinta y esdeveni\u00f3 a escape un exito de vendas encara que la cinta no s'heba pas enguerau encara ni ista canci\u00f3n amaneixeba en a versi\u00f3n teatral anterior.\nEn o Reino Uniu, os d\u00faos interpretaus por a parella Travolta/Newton-John, \"You're the One That I Want\" y \"Summer Nights\" fuoron numero 1 en vendas, y en 2018 encara se trobaban entre los 20 discos sencillos mas vendius de toz os tiempos, en as posicions 5 y 28, respectivament, y \"Grease\", cantada por Frank Valli y que da lo suyo nombre a la cinta, tami\u00e9n esti\u00f3 numero 1 en o Reino Uniu.\nA canci\u00f3n \"Look at Me, I'm Sandra Dee\", en a suya versi\u00f3n teatral orichinal, mencionaba a l'actor Sal Mineo, pero en haber estau asasinau a cultradas en 1976, s'opt\u00f3 por cambiar-lo enta Elvis Presley; curiosament, a escena a on se canta ista canci\u00f3n se film\u00f3 o 16 d'agosto de 1977, coincidindo exactament con a calendata d'a muerte d'Elvis. S\u00ed que amanixen en a versi\u00f3n orichinal en os escenarios as referencias a Troy Donohue, Doris Day, Rock Hudson y Annette Funicello.\nBelunas d'as cancions que amanixen en o disco no yeran presents en a cinta. As cancions que son en a cinta pero no en o disco d'a banda sonora son \"La Bamba\", de Ritchie Valens, \"Whole Lotta Shakin' Goin' On\", de Jerry Lee Lewis, \"Alma Mater\", \"Alma Mater Parody\" y \"Rydell Fight Song\". Antiparte, \"Alone at a Drive-in Movie (Instrumental)\", \"Mooning\" y \"Freddy My Love\" no se troban presents en la cinta, encara que las tres amanixen en los creditos finals am\u00e1s d'estar en a banda sonora. De feuto, tanto \"Mooning\" como \"Rock'n'Roll Party Queen\" (ista zaguera finalment s\u00ed ye en a cinta, como musica ambiental) yeran escritas en o musical orichinal ta un personache, \"Roger\", que fue eliminau en l'adaptaci\u00f3n cinematografica d'o gui\u00f3n y a qui substituyoron por o nuevo personache de \"Putzie\", que no canta garra canci\u00f3n en a cinta. En cheneral, todas as cancions d'o musical orichinal que no cantan os personaches de \"Danny\", \"Rizzo\", \"Sandy\", \"Johnny Casino\" u \"l'\u00c1nchel d'a guarda\" se suprimioron en a versi\u00f3n cinematografica u s'adaptoron ta que las cantasen otros personaches, como s'escaici\u00f3 con as cancions que en o teatro cantaban \"Marty Maraschino\" (canci\u00f3n \"Freddy My Love\", suprimida), \"Kenickie\" (canci\u00f3n \"Greased Lightnin\"', interpretada por \"Danny Rizzo\"), \"Doody\" (canci\u00f3n \"Those Magic Changes\", interpretada por \"Johnny Casino\").\nAs cancions que se cantan en a cinta son, por orden d'aparici\u00f3n:\nProducci\u00f3n.\nO director d'a cinta, Randal Kleiser, faci\u00f3 fundos cambios respecto de l'obra orichinal, estando-ne lo principal o cambio d'o secenario a on se desembolica la historia: orichinalment se desembolicaba en os suburbios de Chicago, en Illinois, pero Klaiser prefiri\u00f3 ambientar-la en un puesto menos urbano, coincidindo con a suya propia experiencia vital como adolescent en os suburbios de Philadelphia. Tanimientres, o director no teneba pas guaire control sobre los aspectos musicals d'a cinta dica lo punto que se descart\u00f3 la selecci\u00f3n musical que heba encargau a Charles Fox y Paul Williams ta substituyir-la a zaguera hora por una atra que encargoron Robert Stigwood y Allan Carr a Barry Gibb, cosa que molest\u00f3 muito a Kleiser.\nCasting.\nJohn Travolta ya heba treballau ta Stigwood en a cinta \"Saturday Night Fever\" y ya heba colocau a suya canci\u00f3n \"Let Her In\" entre las diez cancions mas vendidas, am\u00e1s d'haber interpretau lo papel de \"Doody\" en una producci\u00f3n itinerant d'una adaptaci\u00f3n teatral d'o musical. Faci\u00f3 recomendacions de casting que en zagueras Stigwwod accept\u00f3: la elecci\u00f3n de Kleiser como director (Kleiser no ehba dirichiu mai una cinta, encara que si heba dirichiu a Travolta en o telefilm \"The Boy in the Plastic Bubble\" en 1976); y la elecci\u00f3n d'Olivia Newton-John como parella d'o protagonista, \"Sandy\". Olivia yera alavez una cantant de musica pop y musica country que ya heba ganau bels premios como cantant pero que dica l'inte no heba treballau so que en dos cintas, \"Funny Things Happen Down Under\" (un musical australo-neozeland\u00e9s de 1965 dirichiu por Joe McCormick) y \"Toomorrow\" (un musical de ciencia-ficci\u00f3n britanico dirichiu por Val Guest en 1970). Antes d'acceptar o papel, Olivia solicit\u00f3 fer una preba de pantalla ta evitar un atro fracaso en a suya carrera. La preba se faci\u00f3 con a escena de l'autocine y Olivia, naixida d'Anglaterra y que heba viviu siempre en Australia, no esti\u00f3 capable de dar a lo suyo personache un accento estausunidense adecuau, asinas que se reescribi\u00f3 lo gui\u00f3n ta que lo suyo personache esdevenise australiano. Antes de decidir-se por Olivia Newton-John Stigwood heba pensau en atras actrices, como Carrie Fisher, Ann-Margret, Deborah Raffin, Susan Dey y Marie Osmond; Marie Osmond cuasi accept\u00f3 lo papel pero renunci\u00f3 en parar cuenta d'a rebeld\u00eda final d'o personache de \"Sandy\" y decidi\u00f3 millor protagonizar \"Goin' Coconuts\" (1978, Howard Morris). En rematar la cinta, Olivia faci\u00f3 una transformaci\u00f3n similar a la d'o suyo personache en a cinta, en apareixer en o suyo siguient disco, \"Totally Hot\", como muito mas sexual y orientau enta la musica pop, amanixendo en a portada d'o disco con o pelo revuelto y un vestiu de cuero alto u baixo similar a lo que fa servir en a escena final d'a cinta.\nLucie Arnaz faci\u00f3 una audici\u00f3n ta lo papel de \"Rizzo\", pero finalment esleyoron a Stockard Channing, de qui Carr yera representant, encara que ya feba belas anyadas d'o suyo zaguer papel important en o cine con o suyo debut en \"The Fortune\" (1975, Mike Nichols). Con 33 anyadas, yera lo miembro de l'elenco de mayor edat en interpretar a una estudiant de segundaria, y Kleiser faci\u00f3 que ella y los atros actors que interpretaban a estudiants fesen una \"preba de patas de gallo\" ta veyer si podeban pasar por mas ch\u00f3vens en os primers planos. Se faci\u00f3 servir un enfoque mas suau en belluns d'os rostros d'os actors de mas edat.\nHenry Winkler revut\u00f3 lo papel de \"Danny Zuko\" en temer estar encasillau como un \"greaser\" dimpu\u00e9s de haber interpretau un papel similar de \"greaser\" malo, \"Arthur Fonzarelli\", en a serie de televisi\u00f3n \"Happy Days\" dende 1974. Winkler posteriorment se repenti\u00f3 d'ixa decisi\u00f3n.\nTa lo papel de l\"'\u00c1nchel d'a guarda\" en primeras s'heba pensau en Elvis Presley, pero mori\u00f3 antes d'o rodache. Se pens\u00f3 tami\u00e9n en Donny Osmond, chirm\u00e1n de Marie Osmond con qui formaba d\u00fao, y tami\u00e9n s'ufri\u00f3 lo papel a Frankie Valli, a qui se li ufri\u00f3 u bien estar l'\u00e1nchel u bien estar o cantant d'o tema, y esley\u00f3 d'estar o cantant, estando finalment Frankie Avalon qui interpret\u00f3 a l'\u00e1nchel.\nJeff Conaway interpretaba a \"Kenickie Murdoch\"; mesmo que Travolta, heba actuau en a versi\u00f3n teatral de \"Grease\" y mesmo heba interpretau o papel de \"Danny Zucco\" mientres a presentaci\u00f3n inicial en os teatros de Broadway. Teneba que interpretar a canci\u00f3n central d'o suyo personache, \"Greased Lightnin'\" pero finalment Travolta deseyeba estar \u00e9l qui la cantase y la suya influencia yera muit superior a la de Conaway. Jamie Donnelly heba interpretau o personache de \"Jan\" en os teatros de Broadway y torn\u00f3 a interpretar-la en a cinta, estando ella la sola miembro de l'elenco orichinal que repiti\u00f3 lo suyo papel en a cinta. Los suyos cabellos en ixas envuentas ya heben principiau a blanquiar y teni\u00f3 que tenyir-los t'acomodar-se a lo suyo personache. Kelly Ward ya heba actuau con un personache segundario sarcastico con Travolta y Kleiser en \"The Boy in the Plastic Bubble\" y l'esleyoron ta fer o papel de \"Putzie\".\nTa lo papel de \"Tom Chisum\" yera previsto que l'interpretase l'actor Steven Ford (fillo de Gerald Ford), pero teni\u00f3 un ataque de miedo escenico y albandon\u00f3. Pensoron en o chugador de b\u00e9isbol Mark Fidrych pero amanixioron problemas d'achenda con a suyas actividaz esportivas y finalment se decidiron en o zaguer minuto por Lorenzo Lamas, qui teni\u00f3 que decolorar o suyo cabello ta que no se li confundise con un d'os \"T-Birds\".\nTa lo papel d'o entrenador \"Calhoun\" se pens\u00f3 en primeras en a estrela de cine pornografico Harry Reems pero los executivos d'a \"Paramount Pictures\" lo rebuyoron en considerar que la suya reputaci\u00f3n d'estrela pornografica perchudicase la taquilla, mas que mas en o conservador sud d'Estaus Unius, y los productors esleyoron alavez a Sid Caesar. Caesar ye un d'os actors veterans procedents d'o mundo d'a televisi\u00f3n d'os anyos 1950 que amanixen en a cinta en papels segundarios, con Eve Arden, Frankie Avalon, Joan Blondell, Edd Byrnes, Alice Ghostley y Dody Goodman. Ta lo papel de director de l'instituto se pens\u00f3 en Paul Lynde, pero finalment se decidioron por Eve Arden.\nRodache.\nA escena d'ubertura d'a cinta se rod\u00f3 en a placha d'o Leo Carrillo State Park en Malibu (California), o mesmo puesto exactament a on s'heban filmau as escenas d'amor en a placha en \"From Here to Eternity\" (1953, Fred Zinnemann) entre Burt Lancaster y Deborah Kerr, en un claro homenache. As escenas exteriors de l'instituto Rydell se filmoron en a Venice High School d'o barrio de Venice, en Los Angeles, mientres o verano de 1977. As escenas interiors de Rydell estan rodadas en a Huntington Park High School, tami\u00e9n en Los Angeles, y la fiesta de pichamas se film\u00f3 en una casa privada en o barrio d'East Hollywood. Bels numeros musicals est\u00e1n filmaus en os estudios d'a Paramount y las correspondients a l'autocine, en o Burbank Pickwick Drive-In, hue espaldau y substituyiu por un centro comercial. La carrera d'autos ye rodada en o r\u00edo Los Angeles, un r\u00edo iconico que amanixe en cuantas cintas. Ta la escena final d'a cinta, se rod\u00f3 en a John Marshall High School y tami\u00e9n bellas atras escenas en o Hazard Park, estando situaus toz ixos puestos en a ciudat de Los Angeles.\nPostproducci\u00f3n.\nEn as escenas en o \"Frosty Palace\" se veyen clarament cartels de \"Coca-Cola\" con un obvio desenfoque. Antes de l'enguero d'a cinta, lo productor Allan Carr heba sinyau un alcuerdo d'emplazamiento de producto con o principal competidor d'ixa company\u00eda, \"Pepsi\", y cuan Carr vey\u00f3 ixa escena exichi\u00f3 a lo director Randal Kleiser que la tornase a grabar con productos de \"Pepsi\" u que borrase os logotipos de \"Coca-Cola\". En considerar-se que costaba muito tiempo y diners tornar a rodar ixas escenas s'opt\u00f3 por o borrau, pero en una gran fresquera roya no n'esti\u00f3 posible por complexidaz tecnicas y iste se dix\u00f3. Seguntes Kleiser, \"nom\u00e1s tenebamos que asperar que \"Pepsi\" no se queixase. No lo facioron\".\nPor una error de producci\u00f3n, a escena final a on \"Danny Zucco\" y \"Sandy Olsson\" se besan fue eliminada d'a versi\u00f3n final d'a cinta y se perdi\u00f3 antes de l'enguero comercial. Nom\u00e1s se conservaba que un metrache en blanco y negro y Kleiser preb\u00f3 de coloriar y restaurar o metrache existent ta l'enguero, pero no esti\u00f3 posible y finalment s'elimin\u00f3 d'a versi\u00f3n definitiva; Kleiser ha manifestau que deseya fer una nueva preba ta coloriar-lo ta adhibir-la a la edici\u00f3n especial d'o 50eno cabo d'anyo d'a cinta, que s'escayecer\u00e1 en 2028.\nEnguero.\n\"Grease\" s'enguer\u00f3 en cines d'Estaus Unius o 16 de chunio de 1978 esdevenindo ascape un exito de taquilla con un recaudo en o suyo primer fin de semana en as carteleras de 8,941.717 d\u00f3lars, estando la segunda cinta por o recaudo nom\u00e1s dezaga que de \"Jaws 2\"; tanimientres, lo siguient cabo de semana s\u00ed que n'esti\u00f3 la primera, con un recaudo de 7,867.000 d\u00f3lars, con un r\u00e9cord absoluto en os suyos primers 19 d\u00edas con un recaudo de 40,272.000 d\u00f3lars. A los 66 d\u00edas, heba plegau en un recaudo de mas de 100 millons de d\u00f3lars esdevenindo la segunda cinta con mas recaudo de \"Paramount Pictures\" dezaga de \"The Godfather\" plegando a la fin a un recaudo de 132,472.560 d\u00f3lars y esdevenindo la cinta con un recaudo mas gran de l'anyo 1978.\nArredol d'o mundo la cinta esdeveni\u00f3 un fenomeno de masas y esdeveni\u00f3 lo musical con mas recaudo d'a historia con una taquilla total de 341 millons de d\u00f3lars superando lo r\u00e9cord que teneba \"The Sound of Music\" dende l'anyo 1965, ye decir, 13 anyadas antes. En o Reino Uniu teni\u00f3 un recaudo de 2,2 millons de d\u00f3lars en os suyos primers 8 d\u00edas d'exhibici\u00f3n y remat\u00f3 en batir o r\u00e9cord de recaudo d'o pa\u00eds, con un recaudo total de 14,7 millons de libras esterlinas.\nEn mayo de 1979 se torn\u00f3 a exhibir en cines d'enguero en Estaus Unius y Canad\u00e1 y torn\u00f3 a batir r\u00e9cords, con un recaudo de 4,5 millons de d\u00f3lars en o suyo primer cabo de semana. Mientres cuatro semanas se prochect\u00f3 en solitario y dimpu\u00e9s se faci\u00f3 una sesi\u00f3n combinada con \"Saturday Night Fever\" dica finals de chunio. En ista segunda ronda super\u00f3 a \"The Godfather\" como la cinta con mas recaudo de \"Paramount Pictures\". En marzo de 1998 se torn\u00f3 a fer una tercera ronda de procheccions por o suyo 20eno cabo d'anyo, con un recaudo de 28 millons de d\u00f3lars en Estaus Unius y Canad\u00e1.\nDica 2012 \"Grease\" esti\u00f3 lo musical con mas recaudo d'o mundo, cuan lo super\u00f3 \"Les Mis\u00e9rables\" (2012, Tom Hooper) y en Estaus Unius lo suyo r\u00e9cord no se super\u00f3 dica 2017, cuan lo faci\u00f3 \"Beauty and the Beast\" (2017, Bill Condon). En descontando la inflaci\u00f3n, \"Grease\" ye encara la setena cinta musical por a suya taquilla mundial.\nEn o suyo 40eno cab d'anyo se faci\u00f3 una reedici\u00f3n especial de cabo d'anyo con un recaudo d'1 mill\u00f3n de d\u00f3lars. Dica hue, \"Grease\" ha racaudau cuasi 200 millons de d\u00f3lars en Estaus Unius y una mica mas de 200 millons en o resto d'o mundo. En agosto de 2022, dimpu\u00e9s d'a muerte d'Olivia Newton-John, se faci\u00f3 una exhibici\u00f3n especial en a suya honor en bellos cines d'a cadena AMC Theatres en Estaus Unius, con un pre d'1 d\u00f3lar, en destinando los beneficios a la investigaci\u00f3n sobre lo c\u00e1ncer de mama. Una acci\u00f3n similar se faci\u00f3 en o Reino Uniu en ixe mesmo mes d'agosto, con un pre d'1 libra esterlina, y los suyos beneficios se destinoron a la \"Macmillan Cancer Support\".\nCriticas.\nA critica cinematografica ye practicament unanime en considerar muit favorablement \"Grease\", habendo muitos criticos que consideroron que se tracta a lo menos d'una d'as millors cintas de 1978.\nVincent Canby, d'o \"The New York Times\", calific\u00f3 la cinta como:\nGene Siskel en o \"Chicago Tribune\" li daba a \"Grease\" tres estelas sobre cuatre:\nEn \"Variety\" elochioron \"la suya animada coreograf\u00eda y la excelent musica nueva y esviellada\" y consideroron que Travolta y Newton-John \"encaixan prou bien entre els dos\".\nTanimientres, Charles Champlin en \"Los Angeles Times\" faci\u00f3 una critica negativa:\nGary Arnold en \"The Washington Post\" tami\u00e9n faci\u00f3 una critica negativa:\nDavid Ansen escribi\u00f3 en \"Newsweek\":\nAdri\u00e1n Massanet, en \"Espinof\", comenta que:\nPremios.\nAntiparte, l\"'American Film Institute\" ha incluyiu a \"Grease\" en tres d'as suyas listas:"}
{"id": "147296", "revid": "610", "url": "https://an.wikipedia.org/wiki?curid=147296", "title": "Celiaqu\u00eda", "text": "A celiaqu\u00eda u malaut\u00eda celiaca ye un proceso cronico, multiorganico autoimmune, que lesiona en primer\u00edas o bodiello y puede danyar cualsequier organo u teixiu corporal. Afecta a personas que presentan una predisposici\u00f3n chenetica. Ye producida per una \"intolerancia\" permanent a lo gluten (conchunto de prote\u00ednas presents en l'hordio, cibada, y segal y productos derivaus d'istos cerials), pero no se tracta d'una simple intolerancia alimentaria ni muito menos d'una alerchia, ni d'un trastorno solament dichestivo como tradicionalment se consideraba. Actualment se sabe que ye realment una malot\u00eda sistemica, ya que la respuesta immunitaria anormal causada per o gluten puede dar puesto a la producci\u00f3n de diferents autoanticuerpos que pueden atacar a cualsequier parti de l'organismo.\nSin un tractamiento estricto, puede provocar complicacions de salut muit grieus, entre las cuals cal sinyalar cuantos tipos de c\u00e1ncer (tanto de l'aparato dichestivo, con un incremento d'o risgo d'o 60 %, como d'atros organos), malot\u00edas cardiovasculars, trastornos neurolochicos y psiquiatricos (conoixius como \"neurogluten\"), atras malot\u00edas autoimmunes y osteoporosi, asinas como malot\u00eda celiaca refractaria (que no responde a lo tractamiento con a dieta) y en casos raros (sobretot en ninos) a denominada \"crisi celiaca\", d'aparici\u00f3n de sopet\u00f3n y que puede estar mortal. "}
{"id": "147297", "revid": "51103", "url": "https://an.wikipedia.org/wiki?curid=147297", "title": "Malaut\u00eda celiaca", "text": ""}
{"id": "147298", "revid": "610", "url": "https://an.wikipedia.org/wiki?curid=147298", "title": "Encefalitis", "text": "A encefalitis ye un conchunto de malot\u00edas producidas per una inflamaci\u00f3n de l'encefalo d'o ser hum\u00e1n. Son pro frecuents, sobre tot en determinadas rechions d'o mundo, y se producen per un regular per l'infecci\u00f3n de gran variedat de chermens como bacterias, ricketsias, espiroquetas, leptospiras, parasitos, fongos y virus. Manimenos, con a excepci\u00f3n d'os virus, a encefalitis gosa estar un simptoma mas, cuasi nunca lo mas chocant, adintro d'o cuadro clinico d'a malot\u00eda. De normal, cuan se refiere a una encefalitis, se fa como sinonimo d'encefalitis virica. "}
{"id": "147299", "revid": "610", "url": "https://an.wikipedia.org/wiki?curid=147299", "title": "Herpes z\u00f3ster", "text": "L'herpes z\u00f3ster ye una malot\u00eda producida per una reactivaci\u00f3n d'o virus latent varicela-z\u00f3ster (u \"Human alphaherpesvirus 3\"), que afecta a los niervols perifericos \u2014neuropat\u00eda gangliorradicular\u2014 y a la piel, an puede producir chicotas ambollas dolorosas en forma d'aniello agrupadas a lo luengo d'un dermatoma.\nL'herpes z\u00f3ster puede presentar diferents complicacions seguntes os niervols afectaus, sobre tot en individuos immunodeprimius, entre los cuals cal destacar paralisi motora u facial temporal, insuficiencia respiratoria y infeccions bacterianas secundarias. A prencipal secuela que puede amaneixer dimpu\u00e9s d'a desaparici\u00f3n d'os sinyals cutanios ye la neuralchia postherpetica, que consiste en una sensaci\u00f3n dolorosa cronica en o dermatoma afectau y que puede durar dende cuantas semanas dica anyos.\nL'herpes z\u00f3ster ye una malot\u00eda distribuyida mundialment. A diferencia d'a picueta loca, l'herpes z\u00f3ster no presenta estacionalidat. Se calcula que afecta alto u baixo a lo 20 % d'a poblaci\u00f3n. "}
{"id": "147300", "revid": "610", "url": "https://an.wikipedia.org/wiki?curid=147300", "title": "Rabia", "text": "A rabia (d'o lat\u00edn \"rabies\" \"varrenadura\") ye una malaut\u00eda zoonotica viral, de tipo aguda y infecciosa. Ye causada per una especie de virus d'a familia \"Rhabdoviridae\" que ataca lo sistema niervoso central, causando una encefalitis con una letalidat amanada a lo 100 %.\nO virus d'a rabia se troba difundiu en tota la planeta y ataca a mamifers, tanto domesticos como montesins, incluyindo tami\u00e9n a lo ser hum\u00e1n. Se troba en l'escupinazo y en as secrecions d'os animals infectaus y s'inocula a l'hum\u00e1n cuan animals infectaus l'atacan y provocan en l'hum\u00e1n bella lesi\u00f3n per mosegada. Am\u00e1s, o virus puede estar transfundiu tami\u00e9n cuan un individuo que tien bel curte en a piel (v\u00eda de dentrada d'o virus) tien contacto con as secrecions salivals d'un animal infectau.\nIsta malaut\u00eda, si no se tracta con a maxima urchencia, remata provocando la muerte d'o malauto. No existe en l'actualidat tractamiento especifico pa los pacients con rabia. Ista malaut\u00eda se considera cheneralment fatal. "}
{"id": "147301", "revid": "41", "url": "https://an.wikipedia.org/wiki?curid=147301", "title": "Biopsia", "text": "Una biopsia (d'o griego antigo \u03b2\u03af\u03bf\u03c2 \"bios\" \"vida\", y \u1f44\u03c8\u03b9\u03c2 \"opsis\" \"alufrar\") ye un procedimiento diagnostico que consiste en a extracci\u00f3n d'una amuestra total u parcial de teixiu pa estar examinada a lo microscopio per un medico anatomopatologo."}
{"id": "147302", "revid": "401", "url": "https://an.wikipedia.org/wiki?curid=147302", "title": "Nazarje", "text": "Nazarje ( en esloveno) ye una localidat situada en o forcallo entre os r\u00edos Savinja y Dreta en o norte d'Eslovenia. Ye a localidat m\u00e1s gran y centro administrativo d'o municipio de a Nazarje. Tradicionalment ha perteneixiu a la rechi\u00f3n d'Estiria y actualment s'incluye en a rechi\u00f3n estatistica de Savinja.\nO lugar debe o suyo nombre a la ilesia monastica adedicada a Mar\u00eda de Nazaret. Chunto a ella se troba o monesterio franciscano d'o sieglo XVII. Am\u00e1n ye tami\u00e9n o castiello de Vrbovec, orichinalment un edificio d'o sieglo XII renovau en o sieglo XVI. Fue grieument danyau por o fuego mientres a Segunda Guerra Mundial. Dimpu\u00e9s fue esviellau entre 1988 y 1992 por l'asociaci\u00f3n local de silvicultura, estando actualment seu d'un museu adedicau a la silvicultura y o treballo d'a fusta."}
{"id": "147305", "revid": "41", "url": "https://an.wikipedia.org/wiki?curid=147305", "title": "Vrano", "text": ""}
{"id": "147306", "revid": "41", "url": "https://an.wikipedia.org/wiki?curid=147306", "title": "Hibert", "text": ""}
{"id": "147307", "revid": "41", "url": "https://an.wikipedia.org/wiki?curid=147307", "title": "Hibern", "text": ""}
{"id": "147308", "revid": "41", "url": "https://an.wikipedia.org/wiki?curid=147308", "title": "Hiberno", "text": ""}
{"id": "147309", "revid": "610", "url": "https://an.wikipedia.org/wiki?curid=147309", "title": "Microscopio", "text": "O microscopio (d'o griego antigo \u03bc\u03b9\u03ba\u03c1\u03cc\u03c2 \"mikr\u00f3s\" \"chicot\", y \u03c3\u03ba\u03bf\u03c0\u03ad\u03c9 \"skop\u00e9\u014d\" \"visurar\") ye un traste que permite augmentar extraordinariament a imachen de l'amuestra pa alufrar, fendo visible lo que no se veye a simpla vista.\nO tipo mas com\u00fan de microscopio y lo primer que s'invent\u00f3 ye lo microscopio optico. Se tracta d'un traste optico que contiene una u cuantas lents (de normal dos sistemas de lents -l'ocular y l'obchetivo-) que permiten obtener una imachen augmentada de l'obchecto y que funciona per refracci\u00f3n. Pa superar as limitacions d'o microscopio optico convencional, s'han ideyau numbrosas tecnicas de microscop\u00eda adicionals, como a microscop\u00eda de fluorescencia, a microscop\u00eda de contraste de fase u a microscop\u00eda confocal, entre atras.\nO microscopio optico fa servir luz fotonica, pero tami\u00e9n se pueden emplegar electrons u rayos X, per lo que existen microscopios de rayos X y microscopios electronicos (de rastreyo u de transmisi\u00f3n), que tienen mayor resoluci\u00f3n que lo microscopio optico, pero que elaboran a imachen de forma indirecta.\nA ciencia que investiga los obchectos chicoz fendo servir iste traste se diz microscop\u00eda."}
{"id": "147310", "revid": "69718", "url": "https://an.wikipedia.org/wiki?curid=147310", "title": "Bruixula", "text": "Una bruixula (de l'italiano \"bussola\") ye un dispositivo que amuestra os puntos cardinals emplegaus pa la navegaci\u00f3n y l'orientaci\u00f3n cheografica. Per un regular, consiste en una agulla magnetizada u unatro elemento, como una tarcheta de bruixula u una rosa d'os aires, que puede pivotar pa enrastillar-se con o norte magnetico. Se pueden fer servir atros metodos, incluyius chiroscopios, magnetometros y receptors GPS.\nAs bruixulas a ormino amuestran os anglos en graus: o norte corresponde a 0\u00b0 y os anglos aumentan en o sentiu d'as sayetas d'o reloch, per lo que l'este ye 90\u00b0, o sud 180\u00b0 y lo ueste 270\u00b0. Istos numeros permiten que a bruixula amuestre rumbos que comunament s'expresan en graus. Si se conoixe a variaci\u00f3n local entre o norte magnetico y o norte verdadero, alavez l'adreza d'o norte magnetico tami\u00e9n da l'adreza d'o norte verdadero.\nA bruixula magnetica s'invent\u00f3 per primera vegada como un dispositivo pa la diviner\u00eda ya en a dinast\u00eda chinesa Han, y dimpu\u00e9s s'adopt\u00f3 pa la navegaci\u00f3n per os chineses d'a dinast\u00eda Song mientres o sieglo XI. O primer emplego d'una bruixula rechistrau en Europa Occidental y lo mundo islamico ocurri\u00f3 arredol de 1190."}
{"id": "147369", "revid": "610", "url": "https://an.wikipedia.org/wiki?curid=147369", "title": "Showtime (cinta)", "text": "Showtime (t\u00edtol orichinal en angl\u00e9s, enguerada con ixe mesmo t\u00edtol en Arag\u00f3n. En aragon\u00e9s Hora d'o espectaclo) ye una cinta de cine estausunidense de comedia d'acci\u00f3n policiaca de \"buddy cop\" de l'anyo 2002 dirichida por Tom Dey seguntes un gui\u00f3n de Keith Sharon, Alfred Gough y Miles Millar basau en una historia de Jorge Saralegui, con una direcci\u00f3n de fotograf\u00eda de Thomas Kloss y una Banda Sonora Orichinal d'Alan Silvestri. Producida por Jorge Saralegui y Jane Rosenthal ta las productoras \"Village Roadshow Pictures\", \"NPV Entertainment\", \"Material Pictures\" y \"TriBeCa Productions\", l'elenco d'a cinta incluye a actors como Robert De Niro, Eddie Murphy, Rene Russo, Frankie R. Faison, William Shatner, Mos Def, Pedro Dami\u00e1n u Nestor Serrano; tami\u00e9n participa la filla en a vida real de Robert de Niro, Drena De Niro (en ye su filla adoptiva).\nRodada y ambientada en o present d'a cinta en a ciudat de Los Angeles (California), s'enguer\u00f3 en Estaus Unius o 15 de marzo de 2002 y recibi\u00f3 esencialment criticas negativas, en destacando las criticas sobre la pobreza d'os aspectos humoristicos d'a cinta y las criticas enta la suya feble prebadura de fer una parodia s'o subchenero \"buddy cop\" aintro d'o cine policiaco. En a 26ena edici\u00f3n d'os Premios Golden Raspberry en 2003 a cinta recibi\u00f3 dos nominacions: Pior Actor (Eddie Murphy) y Pior Parella (Eddie Murphy y Robert de Niro).\nArgumento.\nUn veterano polic\u00eda d'o Departamento de Polic\u00eda de Los Angeles, o sarchento-detective Mitch Preston, nom\u00e1s quiere continan fendo lo suyo treballo como porta ya vinte anyadas fendo-lo. Taniminetres, o polic\u00eda Trey Sellars no tiene garra atro intr\u00e9s que lo d'esdevenir un destacau actor y nom\u00e1s veye lo suyo treballo policial como bella cosa transitoria, encara que no tien tampoco aptituz ta lo treballo d'actor y terne que terne lo rebullen en cada c\u00e1sting a on se presenta.\nBel d\u00eda coinciden toz dos en un caso, a on Trey malogra un important caso policial a on Preston portaba tiempos treballando y que li hese permitiu d'engarcholar a una periglosa banda de delincuents. Preston, que ye de mal aire dimpu\u00e9s d'o suyo fracaso, remata disparando a una camara de televisi\u00f3n que ye filmando lo suyo enfrentamiento con o narcotraficant Lazy Boy, qui ha fuyiu dimpu\u00e9s de fer servir una pistola d'altas prestacions, una \"superpistola\". \"Maxxis Television\", la cadena local de noticias que teneba contractau a lo camara, decide demandar a lo departamento de polic\u00eda por 10 millons de d\u00f3lars, pero tami\u00e9n lis proposa retirar ixa demanda chudicial si Preston accepta protagonizar una emisi\u00f3n real de casos policials ta la cadena. alavez, Trey li paga a un amigo ta que robe o bolso d'a productora d'o programa, Chase Renzi, ta quedar \u00e9l como un heroi en recuperar-lo, pero remata fracasando y se conoix que todo yera un enganyufle. Tanimientres, Renzi amuestra intr\u00e9s en considerar que Trey puede dar chuego en pantalla, porque de feito lo suyo intr\u00e9s no ye pas d'amostrar casos reals, sino d'emitir bella cosa pareixida a un \"reality show\".\nRenzi fa cambios en a realidad de Preston ta que s'adecue millor en o suyo obchectivo: modifica de raso la suya casa y li cambia lo suyo sencillo auto por un \"Humvee\", am\u00e1s de suministrar a Trey un \"Chevrolet Corvette C5\". Tami\u00e9n contracta a l'actor William Shatner (qui heba interpretau a lo polic\u00eda \"T. J. Hooker\" en a serie de televisi\u00f3n \"T. J. Hooker\") ta que lis amuestre a Trey y Preston c\u00f3mo han d'actuar ta lo programa. Trey s'amuestra deleroso por aprender, pero Preston ye emprenyau.\nPreston decide investigar sobre ixa \"superpistola\" pero bien luego lo traficant d'armas Caesar Vargas fa servir ixa mesma arma t'asasinar a lo narcotraficant y la suya novia, empitau porque en haber feito servir l'arma en o suyo enfrentamiento con Preston ha cridau l'atenci\u00f3n enta la existencia d'ixa arma. Tanimientres, Trey logra obtener con embustes d'un chicot delincuent o nombre d'o traficant d'armas Re-Run, qui yera lo segundo d'o narcotraficant asasinau y Preston y Tray marchan a detener-lo.\nBanda Sonora Orichinal.\nAs cancions que s'escuitan en a cinta son, por orden d'aparici\u00f3n:\nCritica.\nAs criticas a la cinta son todas negativas, no salvando-se ni lo gui\u00f3n, ni la direcci\u00f3n d'a cinta ni la interpretaci\u00f3n d'os actors. Nom\u00e1s bella critica salva una mica l'actuaci\u00f3n d'Eddie Murphy, encara que heba estau nominau a un Rapsberry a lo Pior Actor. En cheneral, consideran que ista ye la pior interpretaci\u00f3n d'a carrera de Robert de Niro, que la direcci\u00f3n d'a cinta ye richida y mai no ye imachinativa y que lo mesmo gui\u00f3n ye aburriu y no aproveita las posibilidaz argumentals.\nEn \"Sensacine\", Miguel Blanco li atorga una estrela (sobre cinco posibles) y comenta que:\nAntonio M\u00e9ndez en \"AlohaCritic\u00f3n\" afirma que:\nAnaliza Sergi S\u00e1nchez en \"Fotogramas\":"}
{"id": "147392", "revid": "69718", "url": "https://an.wikipedia.org/wiki?curid=147392", "title": "A Time to Kill (cinta de 1996)", "text": "A Time to Kill (t\u00edtol orichinal en angl\u00e9s, Un tiempo ta matar en aragon\u00e9s, enguerada en Arag\u00f3n con o t\u00edtol en castellano de Tiempo de matar) ye una cinta de drama chudicial estausunidense de l'anyo 1996 dirichida por Joel Schumacher seguntes un gui\u00f3n adaptau por Akiva Goldsman, basau en a novela \"A Time to Kill\" de John Grisham (qui tami\u00e9n n'esti\u00f3 productor) producida por Arnon Milchan, John Grisham, Michael Nathanson y Hunt Lowry, con una direcci\u00f3n de fotograf\u00eda de Peter Menzies Jr. y una Banda Sonora Orichinal d'Elliot Goldenthal. En l'elenco d'a cinta podemos trobar a actors como Sandra Bullock, Samuel L. Jackson, Matthew McConaughey, Kevin Spacey, Brenda Fricker, Oliver Platt, Charles S. Dutton, Donald Sutherland, Ashley Judd, Patrick McGoohan y Kiefer Sutherland. Ya la segunda cinta dirichida por Joel Schumacher basada en una novela de John Grisham, dezaga de \"The Client\" en 1994.\n\"A Time to Kill\" recibi\u00f3 mesmo criticas positivas que negativas, pero teni\u00f3 prou exito de publico, con un recaudo de 152 millons de d\u00f3lars. Ye una cinta ambientada en Mississippi y con escenas rodadas en Canton y Jackson (Mississippi); Tampa (Florida); y London (Ontario, Canad\u00e1).\nArgumento.\nTonya Hailey ye una nina afroamericana que vive con a suya familia en a ciudat de Canton, en Mississippi. Cuan torna de fer a compra en una botiga y torna enta la suya casa, ye asaltada por un colla que, dimpu\u00e9s d'escarapeliar-la salvachement, la violan, la enforcan y la avientan en un r\u00edo en dando-la por muerta. Os violadors son dos hombres blancos d'o lugar, Billy Ray Cobb y James Willard. Pwro Tonya ha sobreviviu y ha dau a la Polic\u00eda detalles d'o brutal crimen suficients como ta que lo \"sheriff\" local pueda arrestar-los y ficarlos en a garchola ta lo suyo chudicio.\nLo pai de Tonya, Carl Lee Hailey, decide visitar a un Avogau blanco, Jake Brigance, a qui conoix porque d'antes mas heba estau Avogau esfensor d'o suyo chirm\u00e1n Lester. Cuan charra con \u00e9l, Brigance admite que ue posible que los asaltans s\u00edan liberaus, en estar \u00e9ls blancos y la victima negra y escayecer-se los feitos en l'estau de Mississippi y en un condau a on la mayor\u00eda d'os suyos habitants son de raza blanca. Brigance li diz que si oxo s'escayecise \u00e9l los matar\u00eda, pero Brigance no li comunica ixo a lo \"sheriff\". O d\u00eda d'o chudicio, cuan os violadors salen d'a sala d'o chudicio, Carl Lee lis dispara con un rifle automatico y los mata, dabant de toz os espectadors d'o chudicio, que quedan atonitos; en l'ataque resulta feriu l'aduyant d'o \"sheriff\" Dwayne Looney, qui como consecuencia pierde una d'as suyas garras.\nDeteniu por o \"sheriff\", Brigance decide estar lo suyo Avogau esfensor, en sentir que \u00e9l mesmo tami\u00e9n ye una mica culpable en no haber dito cosa a lo \"sheriff\". Cuan los feitos se difunden y lo caso gana notoriedat o fiscal d'o districto Rufus Buckley decide intervenir en creyendo que si logra la condena ixo favoriar\u00e1 la suya carrera politica, en estar candidato a Gubernador de l'estau y lo suyo obchectivo ye conseguir una condena de pena de muerte ta Carl Lee. Am\u00e1s, o chuez Omar Noose niega un treslau de churisdicci\u00f3n que Brigance heba solicitau en buscando un condau a on no bi hese mayor\u00eda de poblaci\u00f3n blanca, en considerar que un churau composau por negros ser\u00e1 mas favorable a l'acusau.\nD'atra man Freddie Lee Cobb, lo chirm\u00e1n d'un d'os violadors muertos, solicita l'aduya d'o Ku Klux Klan ta vengar-se de Carl Lee. Brigance, por a suya part, solicita l'aduya de Harry Rex Vonner, un d'os suyos amigos, Avogau especialista en esvurcios, y de Lucien Wilbanks, un antigo activista en a luita por os dreitos civils que li heba cediu o bufete en estar inhabilitau en l'estau de Mississippi como Avogau en haber-se barallau con a Polic\u00eda. Tami\u00e9n recibe una inesperada contribuci\u00f3n con una estudiant de Dreito, Ellen Roark.\nLo priemr d\u00eda de chudicio, lo Ku Klux Klan organiza una manifestaci\u00f3n dabant d'os Chuzgaus que remata en una baralla con os habitants negros d'o lugar, con o refirme de bellos blancos. En ixe ambient comencipia lo chudicio, habendo am\u00e1s bellun d'os churaus que dende lo primer momento amuestran a suya hostilidat a Carl Lee y preban d'influyir en os suyos companyers de churau.\nBanda sonora.\nA Banda Sonora Orichinal d'a cinta ye obra d'Elliot Goldenthal, estando toz os temas composaus por \u00e9l menos dos: \"Take My Hand, Precious Lord\", cantau por o grupo de musica gospel \"The Jones Sisters\", y cantau una segunda vegada, ista por a cantaire de gospel Cissy Houston.\nCritica.\nAs criticas a \"A Time to Kill\" estioron en cheneral bien favorables. Tanimientres, mas que mas en Francia habi\u00f3 polemica en considerar que la cinta yera faborable a bel tipo de \"chusticiero\" u de persona que busca venganza fuera d'a lei, en considerar que lo personache de \"Carl Lee Hailey\" en asasinar a los violadors de su filla fuera de cualsiquier norma legal; se pleg\u00f3 mesmo a cambiar o nombre previsto d'a cinta en o pa\u00eds, de \"Le Droit de tuer\" a \"Le Droit de tuer?\", en adhibindo un interrogant a lo t\u00edtol en franc\u00e9s (\"Dreito a matar\" en aragon\u00e9s). Parixe haber-ie consenso en que se tracta d'una cinta masiau larga (tien una durada de 149 minutos) y que ye masiau superficial y tami\u00e9n en criticar a suys postura en relaci\u00f3n con a pena de muerte, que parixe que la cinta chustifica.\nRoger Ebert en o \"Chicago Sun Times\" deciba, en atorgando-li tres estrelas de cuatro, que:\nRodolfo S\u00e1nchez en \"Sensacine\" afirma que:"}
{"id": "147395", "revid": "69718", "url": "https://an.wikipedia.org/wiki?curid=147395", "title": "Anemometro", "text": "En meteoroloch\u00eda, un anemometro (d'o griego antigo \u03ac\u03bd\u03b5\u03bc\u03bf\u03c2 \"anemos\" \"aire\" y \u03bc\u03ad\u03c4\u03c1\u03bf\u03bd \"metron\" \"mesura\") ye un dispositivo que mide la velocidat y adreza de l'aire. Ye un traste com\u00fan emplegau en as estacions meteorolochicas. A descripci\u00f3n mas antiga conoixida d'un anemometro esti\u00f3 realizada per l'arquitecto y autor italiano Leon Battista Alberti (1404-1472) en 1450.\nPa que las velocidatz de l'aire s\u00edan comparables d'un puesto a unatro, s'ha de considerar l'efecto d'o terreno, especialment per lo que fa a l'altaria. Atras consideracions son a presencia d'\u00e1rbols, y tanto congostos naturals como congostos artificials (edificios urbans). L'altaria st\u00e1ndard de l'anemometro en terreno rural ubierto ye de 10 metros."}
{"id": "147396", "revid": "401", "url": "https://an.wikipedia.org/wiki?curid=147396", "title": "Termometro", "text": "O termometro (d'o griego antigo \u03b8\u03b5\u03c1\u03bc\u03cc\u03c2 \"therm\u00f3s\" \"calor\" y \u03bc\u03ad\u03c4\u03c1\u03bf\u03bd \"metron\" \"mesura\") ye un traste de mesura d'a temperatura. Os termometros miden a variaci\u00f3n de bella propiedat macroscopica (dilataci\u00f3n d'un gas, d'un liquido u d'un metal, variaci\u00f3n d'una resistencia electrica\u2026) y la relacionan con a temperatura d'o sistema considerau.\nA escala mas emplegada en a mayor\u00eda d'os pa\u00edses d'o mundo ye la Celsius (\u00b0C) en a honor d'Anders Celsius (1701-1744) que se clam\u00f3 centigrada dica 1948. En ista escala, o zero (0\u00a0\u00b0C) y os cient (100\u00a0\u00b0C) graus corresponden respectivament a los puntos de conchelaci\u00f3n y d'ebullici\u00f3n de l'augua, toz dos a la presi\u00f3n d'una atmosfera.\nAtras escalas termometricas son: "}
{"id": "147398", "revid": "610", "url": "https://an.wikipedia.org/wiki?curid=147398", "title": "Pluviometro", "text": "Un pluviometro (d'o lat\u00edn \"pluv\u012da\" \"plevia\" y d'o griego antigo \u03bc\u03ad\u03c4\u03c1\u03bf\u03bd \"metron\" \"mesura\") ye un traste emplegau pa mesurar a cantidat de precipitaci\u00f3n caita en un puesto concreto, en un periodo determinau. Fa servir como unidat de mesura o milimetro (mm), que equivale a un litro d'augua replegada per cada metro cuadrau."}
{"id": "147399", "revid": "401", "url": "https://an.wikipedia.org/wiki?curid=147399", "title": "Markel Fernandez", "text": "Markel Fernandez Soto, naixiu de Sopela (Bizcaya, Pa\u00eds Basco) o 6 de febrero de 2003) ye un atleta basco que compite en atletismo, especializau en cursas de meyo fundo y velocidat. Gan\u00f3 una medalla d'oro en o Campionato Uni\u00f3n Mediterrania sub 23 de 2023 celebrau en Valencia en 400 metros lisos, batendo lo r\u00e9cord d'o campionato\u200b y batendo-ne tami\u00e9n o r\u00e9cord d'o Pa\u00eds Basco absoluto. \u200bActualment poseye lo r\u00e9cord d'Espanya sub 20 en a preba de 4x400 metros, batiu con a selecci\u00f3n d'Espanya en os Mundials de 2022 sub 20 en Cali, Colombia chunto a \u00c1ngel Gonz\u00e1lez, Alberto Guijarro y Gerson Pozo. Tami\u00e9n poseye os r\u00e9cords de categor\u00eda absoluta, sub 23 y sub 20 autonomicos d'o Pa\u00eds Basco en a preba de 400 m a l'aire libre. Particip\u00f3 en o Campionato Mundial d'Atletismo Sub-20 de 2022, ocupando un puesto de semifinalista en a suya preba individual y finalista en a preba de relevos 4x400 metros masculins. Dende 2021 compite internacionalment fendo parte d'a Selecci\u00f3n espanyola d'atletismo."}
{"id": "147401", "revid": "69718", "url": "https://an.wikipedia.org/wiki?curid=147401", "title": "Markel Fern\u00e1ndez", "text": ""}
{"id": "147402", "revid": "69718", "url": "https://an.wikipedia.org/wiki?curid=147402", "title": "Comme un chef", "text": "Comme un chef (t\u00edtol orichinal en franc\u00e9s, en aragon\u00e9s Como un chef, enguerada en Arag\u00f3n con o t\u00edtol en castellano de El chef, la receta de la felicidad, O chef, a recepta d'a felicidat en aragon\u00e9s) ye una cinta francesa de comedia de l'anyo 2012 dirichida por Daniel Cohen seguntes un gui\u00f3n orichinal d'\u00e9l mesmo y d'Olivier Dazat, con direcci\u00f3n de fotograf\u00eda de Robert Fraisse y Banda Sonora Orichinal de Nicola Piovani. Producida por Sidonie Dumas ta las productoras \"Gaumont\" y \"TF1 Films Production\", en a cinta participan, entre d'atros, os actors Micha\u00ebl Youn, Jean Reno, Rapha\u00eblle Agogu\u00e9, Julien Boisselier, Salom\u00e9 St\u00e9venin, Serge Larivi\u00e8re, Issa Doumbia, Bun Hay Mean, Pierre Vernier y Santiago Segura.\nA cinta s'enguer\u00f3 lo 7 de marzo de 2012 mientres a 62ena edici\u00f3n d'o Festival Internacional de Cine de Berl\u00edn, en Alemanya, y se prochect\u00f3 en muitos festivals cinematograficos arredol d'o mundo. Tanimientres, a criticas d'a cinta no estioron pas guaire positivas.\nArgumento.\nJacky Bonnot ye un talentoso chef que no ha teniu pas guaire exito en os suyos treballos en os restaurants, a on gosan despedir-lo en estar masiau eficient y exquisito en o suyo treballo. Vive con a suya novia, B\u00e9atrice, qui se troba embarazada. Bel d\u00eda la suya novia li diz que no pueden continar asinas y que s'amenista que accepte cualsiquier treballo y que li dure tiempos. Finalment troba un treballo ta pintar una residencia d'ancianos.\nD'atra man, Alexandre Lagarde ye un prestichioso chef con tres estrelas en a \"Gu\u00eda Michelin\" (ye decir, una calidat excepcional d'a cocina d'o restaurant, que chustifica lo viache nom\u00e1s que por ixo) pero que tien problemas con o propietario d'o restaurant \"Cargo Lagarde\", Stanislas Matter, qui quiere fer cambios ta tener un restaurant de cocina moderna y experimental y li molesta que Alexandre contine en o restaurant.\nJacky ye pintando en a residencia pero veye que os cociners no son fendo bien una recepta con bacalau y dende la finestra lis diz c\u00f3mo han de fer-la. Finalment dentra por a finestra en a cocina y s'encarga \u00e9l de fer a birolla. Lo primer d\u00eda a los residents no lis cuaca guaire lo resultau, pero en bels d\u00edas Jacky esdevi\u00e9n qui fa de contino la birolla en tenendo como aduyants a los antigos cociners. Un d\u00eda plega en a residencia Alexandre ta visitar-ie a lo suyo amigo Paul Matter (qui ye lo pai de Stanislas) y iste li fa probar o plato cocinau. Alexandre reconoix inmediatament una d'as suyas receptas, perfectament preparada. Casualment Stanislas l'ha dixau sin d'aduyants y Alexandre li proposa a Jacky d'esdevenir o suyo segundo en o restaurant. Jacky ye un apasionau d'a cocina d'Alexandre, qui ye ta \u00e9l un d'os grans chefs d'a cocina francesa, pero li ha prometiu a B\u00e9atrice que mantiendr\u00eda lo suyo treballo de pintor y am\u00e1s de treballar ta Alexandre no tiendr\u00eda chornal en estar nom\u00e1s que a preba. Finalment accepta la oferta d'Alexandre.\nCuan escomencipia a treballar en o restaurant, fa un cambio en una d'as receptas d'Alexandre y iste li da comiat, pero finalment torna a acceptar-lo cuan Jackie li resuelve un problema que teneba con una recepta. Pero de rapiconte tot se complica: bien luego plegar\u00e1n en o restaurant os criticos d'a \"Gu\u00eda Michelin\", Stanislas li fa terne que terne lo boicot a Alexandre, la filla d'Alexandre li refreca que no s\u00eda present en a lectura d'a suya tesi doctoral que coincidir\u00e1 con a visita d'os criticos y, ta remallar, B\u00e9atrice s'ha enterau de que Jackie ha dixau o suyo treballo de pintor y l'ha albandonau.\nCritica.\nCristina Bringas, en \"El espectador imaginario\", en fa una critica positiva, mesmo considerando que ista cinta puet esdevenir una cinta clasica aintro d'o subchenero d'o cine sobre la cocina:\nAlejandro Mu\u00f1oz en \"Cine y comedia\" li atorga cuatro puntos sobre diez y considera que:\nFausto Fern\u00e1ndez, en a revista \"Fotogramas\" en fa una critica favorable:"}
{"id": "147417", "revid": "69718", "url": "https://an.wikipedia.org/wiki?curid=147417", "title": "Virolla rapida", "text": ""}
{"id": "147419", "revid": "610", "url": "https://an.wikipedia.org/wiki?curid=147419", "title": "Kim (cinta de 1950)", "text": "Kim (t\u00edtol orichinal, enguerada en Arag\u00f3n con o t\u00edtol en castellano de Kim de la India) ye una cinta de cine estausunidense de l'anyo 1950 de cine d'aventuras colonials d'espionache dramatico dirichida por Victor Saville seguntes un gui\u00f3n adaptau por Helen Deutsch, Leon Gordon y Richard Schayer basau en a novela \"Kim\", publicada por Rudyard Kipling en 1901. La direcci\u00f3n de fotograf\u00eda ye de William V. Skall y la Banda Sonora Orichinal d'Andr\u00e9 Previn, estando producida por Leon Gordon ta la productora \"Metro-Goldwyn-Mayer\". Os principals actors d'a cinta son Errol Flynn, Dean Stockwell, Paul Lukas, Robert Douglas, Thomas Gomez, Cecil Kellaway, Arnold Moss y Laurette Luez.\nA cinta s'ambienta en o clamau \"Gran Chuego\", a confrontaci\u00f3n politica entre l'Imperio Britanico y l'Imperio Ruso mientres o sieglo XIX y las primeras anyadas d'o sieglo XX por o control politico d'Afganist\u00e1n y d'o norte d'a India y Pakist\u00e1n cuan istos dos pa\u00edses feban parte d'o Raj britanico. La cinta se rod\u00f3 parcialment en escenarios naturals y edificios d'a India, en os estaus de Rachast\u00e1n, Uttar Pradesh y Uttaranchal, pero tami\u00e9n en Estaus Unius en as Alabama Hills (California), am\u00e1n de California, esleyiu por o suyo pareixiu con o paso de Khyber, en l'actual Pakist\u00e1n. D'o rodache en India, destacan as escenas filmadas en La Martini\u00e8re, en a ciudat de Lucknow, a capital d'Uttar Pradesh.\nArgumento.\nEn 1885 l'Imperio Britanico controla la India (lo clamau Raj britanico), en zarrando lo p\u00e0so a l'Imperio Ruso en as suyas aspiracions de plegar en l'Oceano Indico. Kim ye un nino popillo que fa bellos treballos ocasionals ta Mahbub Ali, un vendedor de caballos que am\u00e1s treballa como esp\u00eda ta los britanicos. Bel d\u00eda Mahbub Ali conoix un plan d'os rusos ta provocar una sublevaci\u00f3n en a India pero ye baixo vichilancia y veye dif\u00edcil de comunicar ixa noticia a los suyos superiors. Simultaniament Kim ha conoixiu a un viello lama budista d'o Tibet que ye en una rechira ta trobar ixo que \u00e9l clama o \"r\u00edo d'a flecha\" y a on podr\u00e1 limpiar-se espiritualment. Mahbub Ali fa que Kim se li adhiba como \"chela\" u aduyant en o suyo cam\u00edn ta que s\u00eda Kim o portador d'o mensache a lo coronel Creighton, lo suyo superior.\nKim y lo monche budista marchan chuntos a travi\u00e9s d'a Grand Trunk Road, una antiga rota comercial que trescruza la India de sud enta norte, y poquet a poquet enamplan la suya amistad. Bel d\u00eda troban una base militar de l'exercito britanico y Kim para cuenta que la bandera d'o rechimiento d'o cual en ye lo cuartel ye d'un toro royo en campo verde, exactament la sinyal que li describiba su difunto pai. Kim prega de dentrar-ie pero ye deteniu por o talaya y prencipia una baralla. De resultas de tot ixo troban que Kim yera portador d'uns documentos que acreditan que ye fillo de Kimball O'Hara, un irland\u00e9s qui heba serviu d'antes mas en o rechimiento.\nEncara que a Kim no li cuaca pas guaire la idea, lo lama decide que Kim ha d'educar-se entre la suya chent y paga los estudios de Kim en a millor escuela d'a India, a on estudian os fillos d'os militars y funcionarios britanicos destinaus en o pa\u00eds. D'atra man Mahbub Ali convence a lo coronel Creighton de que Kim ye poseyedor d'un gran talento natural ta l'espionache, cosa que s\u00ed que li cuaca muito mas a Kim, y fa que reciba formaci\u00f3n como esp\u00eda mientres as suyas vacancias, siempre que torne en a suya escuela cuan torne a escomencipiar lo siguient curso. Por una serie de circumstancias, Kim se acompanyando a lo suyo lama como enchaquia en a suya rechira pero en realidat ye vichilando a dos oficials de l'exercito ruso que son fendo labors d'espionache am\u00e1n d'a muga pero aintro d'o territorio d'o Raj britanico y captando as voluntaz d'os nativos. Kim ya ha dentrau en o \"Gran chuego\", por a puerta gran, y bien luego se trobar\u00e1 en periglo.\nProducci\u00f3n.\nA \"Metro-Goldwyn-Mayer\" heba anunciau en 1938 la realizaci\u00f3n d'a cinta, que heban de protagonizar Freddie Bartholomew (como \"Kimball 'Kim' O'Hara Jr.\") y Robert Taylor (en o papel de \"Mahbub Ali\"; tanimientres en esclatar en 1939 la Segunda Guerra Mundial o prochecto qued\u00f3 temporalment aparcau. En 1942 se reactiv\u00f3, pensando-se en que los protagonistas estasen Mickey Rooney (como \"Kim\"), Conrad Veidt (como lo \"lama\") y Basil Rathbone en o papel de \"Mahbub Ali\", con gui\u00f3n de Leon Gordon y producida por Victor Saville, pero en estar en plena guerra se consideroron as posibles implicacions politicas y se descart\u00f3 por segunda vegada en considerar que indios y rusos podr\u00edan sentir-se molestos en estar os \"malos\" d'a cinta cuan feban parte d'os Aliaus en a luita comuna con estausunidenses y britanicos contra lo Tercer Reich y l'Imperio chapon\u00e9s.\nEn plegar la India en a suya independencia en 1948 lo Gubierno indio apreb\u00f3 la realizaci\u00f3n d'a cinta y, am\u00e1s, heba esclatau a Guerra Fr\u00eda y ya tornaba a estar posible de presentar en a gran pantalla a los rusos como \"los malos d'a cinta\", asinas que en 1949 lo prochecto se reactiv\u00f3, en contractando a la estrela infantil d'a Dean Stockwell y bien luego a Errol Flynn como protagonista. Paul Lukas y Errol Flynn filmoron a suyas escenas en escenarios reals y naturals en a India, pero as escenas a on amanixe Stockwell se filmoron en Hollywood, fendo-se servir dobles ta las escenas a on amanixe que se filmoron en a India, mesmo que ta las escenas con \"Huree Babu\", \"Creighton Sahib\" y \"Lurgan Sahib\", en iste caso porque encara no se sabeba cuals actors heban d'interpretar ixos papels. En chinero de 1950 se filmoron en California as escenas que faltaban.\nBanda sonora.\nO filo conductor d'a banda sonora d'a cinta ye la canci\u00f3n \"D'Ye Ken John Peel?\", mas que mas cuan amanixen en a cinta las tropas a lo servicio d'a Company\u00eda Britanica d'as Indias Orientals, los clamaus exercitos d'a presidencia.\nRecaudo.\nLa cinta teni\u00f3 prou exito de publico, en fer un recaudo de 2.896.000 d\u00f3lars en Estaus Unius y Canad\u00e1 y 2.465.000 d\u00f3lars mas arredol d'o mundo, estando la cinta con mas recaudo d'as protagonizadas por Errol Flynn en parando cuenta d'a inflaci\u00f3n.\nCritica.\nEn \"De cine 21\" se diz que:\nEn \"Fotogramas\" charran d'a \"solideza d'a suya realizaci\u00f3n\" y d'as \"convincents interpretacions\"."}
{"id": "147451", "revid": "69718", "url": "https://an.wikipedia.org/wiki?curid=147451", "title": "Cine d'aventuras", "text": "O \"'cine d'aventuras\" ye un chenero cinematografico caracterizau por a presencia d'un heroi (ficticio u real) inspirador d'un mito, a on gosa haber-ie escenas d'aventuras y batallas, a sob\u00e9n de tipo caballeresco y que gosa tami\u00e9n estar ambientau en epocas pasadas que se presentan de forma exalzadora, en presentando sin profundizar masiau o escenario de l'acci\u00f3n d'a cinta, que mesmo puet estar cuasi completament ficticio. Os personaches gosan estar fuertement caracterizaus, con un protagonista bueno y muit bueno y un malvau malo y muit malo qui terne que terne ye lo perdedor en a trama, en resultando victorioso siempre lo bien encarnau por o protagonista. De feito se tracta de cintas a on o gui\u00f3n no ye l'aspecto principal d'a cintam que gosa estar o vestuario d'os actors y a escenograf\u00eda d'a cinta. D'atra man l'acci\u00f3n relatada s'escayece siempre en puestos bien luent (en o tiempo u en o espacio) y exoticos, ya s\u00eda un castiello medieval ya se tracte d'una selva tropical u d'una galaxia muit lungatera.\nComo toz os cheneros, as mugas d'o chenero no son mai prou claras, en podendo incluyir-se-ie aintro d'o chenero as cintas de cine de western, de cine belico, de cine historico, de cine de ciencia-ficci\u00f3n... D'o cine d'aventuras en fan parte atros subcheneros, como puet estar o cine de capa y espada u lo cine d'aventuras colonials.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie bellas astras cintas significativas y en as que se i puet trobar bella caracteristisca intresant respective de l'argumento, de l'elenco d'a cinta u d'os premios u exito de publico d'ixa cinta."}
{"id": "147452", "revid": "610", "url": "https://an.wikipedia.org/wiki?curid=147452", "title": "River of No Return", "text": "River of No Return (t\u00edtol orichinal en angl\u00e9s, en aragon\u00e9s R\u00edo sin retorno, enguerau en Arag\u00f3n con iste zaguer t\u00edtol) ye una cinta de western romantico de cine estausunidense de l'anyo 1954 dirichida por Otto Preminger seguntes un gui\u00f3n de Frank Fenton basau en una historia de Louis Lanz (qui heba pillau la suya idea d'a cinta italiana \"Ladri di biciclette\", de Vittorio De Sica en 1948), con una Banda Sonora Orichinal de Cyril J. Mockridge, una direcci\u00f3n de fotograf\u00eda de Joseph LaShelley que fue producida por Stanley Rubinta la productora \"Twentieth Century-Fox Film Corp.\", estando los actors principals d'a cinta Robert Mitchum, Marilyn Monroe, Tommy Rettig y Rory Calhoun.\nA cinta se rod\u00f3 en exteriors en d'os parques nacionals d'a provincia d'Alberta en Canad\u00e1, os parques de Banff y Jasper; y s'ambienta en o norueste d'Estaus Unius en 1875. Ye considerada unanimement como un western clasico, encara que mesmo Mitchum que Monroe, os actots protagonistas y que en ixas envueltas yeran dos grans estrelas de Hollywood, la rodoron por desichencias d'os suyos respectivos contractos con a productora y consideroron que lo gui\u00f3n yera masiau superficial.\nArgumento.\nEn 1875 en Idaho, en o norueste d'Estaus Unius, Matt Calder ye un vidiu que fa poquet que ha surtiu d'a garchola a on bi yera en haber matau a un hombre en esfender a un atro. Plega en una ciudat provisional formada por cabanyetas en recira de su fillo Mark, de 9 anyadas. Matt heba dixau su fillo ta que lo cuidase a un conoixiu, pero iste l'ha albandonau y l'ha dixau con Kay, una cantaire de \"saloon\". Cuan a la fin Matt troba a Mark, iste no lo conoixe, pero lo pai li fa la promesa d'una vida de caza, pesca y agricultura en a suya grancha y marchan chuntos enta ixa grancha.\nDimpu\u00e9s de que marchen lo novio de Kay, lo chugador de cartas Harry Weston li diz que han de marchar enta lo lugar de Council City ta inscribir-ie en o Rechistro d'a Propiedat a propiedat d'una mina que acaba de ganar en chugando a lo poquer y rematan marchando chuntos dencima d'una navata pero troban problemas en os rapedos cuan se troban am\u00e1n d'a grancha de Matt y Matt y su fillo los rescatan. alavez Harry quiere mercar o rifle y lo caballo de Matt ta plegar en Council City por tierra pero Matt se niega, en estar o solo rifle y lo solo caballo que poseye y en haber-ie en a redolada indios hostils. A respuesta de Harry ye noquiar-lo y robar-li fusil y caballo y marchar \u00e9l, en dixando a Matt, a Mark y a Kay albandonaus chusto cuan i plegan os indios.\nSin armas y dabant d'o periglo de l'ataque inminent d'os indios, nom\u00e1s queda un cam\u00edn ta fuyir: fer servir la navata y fuyir por o r\u00edo, y los tres marchan tami\u00e9n cam\u00edn de Council City. Kay con l'asperanza de retrobar a lo suyo novio y Matt rondoniando la suya venganza contra qui los ha dixau albandonaus. Y los indios continan perseguindo-los. Poquet a poquet, en compartir a experiencia, Matt y Kay cambian as opinions que cadag\u00fan d'\u00e9ls teneba de l'atro antes d'escomencipiar o viache.\nProducci\u00f3n.\nPreproducci\u00f3n.\nOtto Preminger yera preparando-se ta l'enguero d'a suya cinta \"The Moon Is Blue\" cuan Darryl F. Zanuck, executivo d'a 20th Century Fox, li dici\u00f3 que heba estau designau ta dirichir \"River of No Return\" como parte d'o suyo contracto con ixe estudio. O productor Stanley Rubin, que ya teneba experiencia previa en a producci\u00f3n de westerns, preferiba que la dirichisen directors con experiencia en o chenero, como William Wellman, Raoul Walsh u Henry King y li preocupaba que Preminger, a qui \u00e9l consideraba como mas adecuau a cintas de cine negro u de cine de comedia sofisticada, no podese estar a l'altaria requerida ta dirichir una cinta d'una tematica tan propia d'a cultura estausunidense. O mesmo Preinger no teneba pas guaire intr\u00e9s inicial dica que en ley\u00f3 lo suyo gui\u00f3n y podi\u00f3 veyer que l'argumento teneba potencial. Preminger tami\u00e9n aprob\u00f3 la decisi\u00f3n d'asignar os papels protagonistas a Robert Mitchum y Marilyn Monroe, a qui ya se lis heban asignau ixos papels antes de decidir-se por Preminger como director.\nZanuck decidi\u00f3 que la cinta se filmase en CinemaScope, asinas que en augment\u00f3 lo suyo presupuesto. A parte principal d'o rodache se far\u00eda en Canad\u00e1, en os parques nacionals de Banff y Jasper y en o laco Louise en a provincia canadiense d'Alberta y en o r\u00edo Salmon en Idaho, a on realment s'ambienta la historia. Preminger y Rubin marhoron chuntos enta ixas redoladas ta buscar localizacions y mientres ixe viache Rubin podi\u00f3 veyer que, dill\u00e1 d'a suya obligaci\u00f3n contractual, Preminger s\u00ed que teneba un intr\u00e9s real en a cinta.\nRodache.\nElenco y equipo marchoron a finals de chunio de 1953 enta Calgary, dende on marchoron enta l'Hotel Banff Springs, en bel meyo d'o Parque Nacional Banff, que esdeveni\u00f3 la suya base mientres o rodache en Canad\u00e1.\nMonroe port\u00f3 en o set de rodache a Natasha Lytess, qui yera la suya entrenadora personal d'interpretaci\u00f3n, y bien luego prencipioron os pronlemas entre ella y Preminger. Lytess daba a Monroe intsruccions sobre c\u00f3mo heba d'actuar radicalment contrarias a las que daba Preminger, fendo por eixemplo que Monroe pronunciase cadaguna d'as silabas d'o suyo papel con un enfasi desacherau, dica que Preminger truc\u00f3 a Rubin a la suya oficina en Los Angeles ta desichir que se fese fuera d'o rodache a Lytess, y iste accedi\u00f3. Tanimientres, Monroe truc\u00f3 directament a Zanuck y li dici\u00f3 que no continar\u00eda con o rodache dica que Lytes no bi tornase. Zanuck, en considerar que Monroe yera una actriz que podeba garantizar un buen recaudo ta la cinta, accedi\u00f3 y faci\u00f3 tornar-ie a Lytes. Preminger, que no yera conforme, amostr\u00f3 lo suyo malestar con Monroe dica la fin d'o rodache.\nMientres o dif\u00edcil rodache, Preminger teni\u00f3 que lidiar con una frecuent plevia y con l'excesivo consumo d'alcohol por parte de Robert Mitchum. Am\u00e1s, Monroe se lesion\u00f3 y cuasi s'orchega y no podi\u00f3 filmar mientres bellos d\u00edas, rodando finalment bella escena enchesada. Ta protecher o suyo vestiu mientres l'ensayo heba feito servir botas muit altas, que li plegaban dica lo peito y esbarril\u00f3, cayendo en o r\u00edo y omplindo-se las suyas botas d'augua de modo que no podeba levantar-se d'aintro d'o r\u00edo dica que corrioron a socorrer-la, torcendo-se la calcanyeta.\nO choven Tommy Rettig yera o solo consuelo de Preminger, porque en respactaba la suya profesionalidat y mesmo l'aduyaba muitas vegadas a centrar a Monroe. Tanimientres, Lytess tami\u00e9n escomencipi\u00f3 a interferir en a interpretaci\u00f3n de Rettig en socavando la suya confianza y alavez Preminger reuni\u00f3 a tot l'elenco ta informar-lis d'o comportamiento de Lytess, trobando-se con que l'elenco principio a refirmar la suya petici\u00f3n de fer fuera a Lytess.\nEn primer\u00edas de setiembre l'equipo march\u00f3 enta Los Angeles ta filmar-ie as escenas d'interiors y planos d'as secuencias en o r\u00edo, que se filmoron en un tanque d'augua y simultaniament, fendo servir dobles ta ixo, en o r\u00edo Salmon d'Idaho a on ye ambientada la cinta. Monroe feba servir chancas y Preminger la evitava tot o que podeba.\nCon tot y con ixo, Preminger consigui\u00f3 rematar a cinta en o plazo previsto y sin superar o presupuesto que li heban fixau.\n\"River of No Return\" esti\u00f3 una d'as primeras cintas en fer servir o truco d'o detonador de sangre ta simular un impacto real de bala con a consiguient emisi\u00f3n de sangre, encara que a sob\u00e9n se gosa decir que la primer cinta en emplegar-lo esti\u00f3 \"Run of the Arrow\", que no se film\u00f3 dica 1957. Tami\u00e9n esti\u00f3 la primer cinta rodada en Canad\u00e1 con o nuevo sistema de CinemaScope.\nPostproducci\u00f3n.\nMientres o proceso de postproducci\u00f3n d'a cinta, Preminger march\u00f3 enta Europa, dixando a l'editor Louis R. Loeffler y a Rubin o treballo de rematar-la y fer o montache cinematografico. Tenioron que clamar a Jean Negulesco ta que filmase bella escena complementaria. A visi\u00f3n d'as escenas en bruto confirmoron a primera opini\u00f3n de Rubin de que Preminger no heba estau o director adecuau ta la cinta: consider\u00f3 que Preminger no heba captau as esencias d'o western, que heba ignorau elementos clave d'a trama argumental y que heba filmau superficialment as escenas d'acci\u00f3n, en dixando-las con un aspecto escenificau y estatico; am\u00e1s, en bellos casos no coincidiban as escenas filmadas en locaci\u00f3n y en estudio. A experiencia de Preminger en ista cinta lo convenci\u00f3 de wur no quereba tornar a dirichir como emplegau d'un estudio de cine y finalment pag\u00f3 a la Fox 150.000 d\u00f3lars ta cancelar o suyo contracto.\nPosteriorment, monroe afirm\u00f3 que \"River of No Return\" yera la suya pior cinta, y Preminger la critic\u00f3 de contino en cuantas entrevistas. No esti\u00f3 dica 1980 que no accept\u00f3 en una entrevista que Monroe s'heba dixau la pelleta en o suyo treballo en a cinta.\nCritica.\nBosley Crowther en \"The New York Times\", afirm\u00f3 que:\nEn \"Fotogramas\" indican que:\nQuim Casas comenta que:"}
{"id": "147454", "revid": "401", "url": "https://an.wikipedia.org/wiki?curid=147454", "title": "Thomas Curtis", "text": "Thomas Pelham Curtis conoixiu esportivament como Tom Curtis u Thomas Curtis, naixiu de San Francisco, California o 9 de chinero de 1873 y muerto en Nahant, Massachusetts o 23 de mayo de 1944, esti\u00f3 un atleta estausunidense especializau en prebas de velocidat y cletas. Esti\u00f3 campi\u00f3n olimpico en a preba de 110 metros cletas estando o primer ganador d's 110 metros cletas en os Chuegos Olimpicos d'Atenas 1896. Tami\u00e9n gan\u00f3 a suya serie de clasificaci\u00f3n d'os 100 metros lisos igualando lo r\u00e9cord olimpico establiu en a serie anterior per Frank Lane y superau per Tom Burke en a serie posterior, Curtis renunci\u00f3 a participar en a final de 100 metros lisos pa centrar-se en a de 110 metros encletas que con a renuncia de dos d'os finalistas, Frantz Reichel y William Welles Hoyt, se convirti\u00f3 en un duelo entre Grantley Goulding y ell.\nYera un fotografo aficionado y faci\u00f3 fotos en os Chuegos Olimpicos d'Atenas, como atleta perteneci\u00f3 a la Boston Athletic Association y no aconsigui\u00f3 ganar garra atro campionato important mientres a suya vida esportiva.\nEstudi\u00f3 en o \"Massachusetts Institute of Technology\" y dimpu\u00e9s d'a suya retirada d'a competici\u00f3n esti\u00f3 executivo d'a \"Lord Electric Company of Massachusetts\". Mientres a Segunda Guerra Mundial comand\u00f3 o cuerpo d'ambulancias de Massachusetts."}
{"id": "147463", "revid": "610", "url": "https://an.wikipedia.org/wiki?curid=147463", "title": "Cintas destacadas de cine belico", "text": "A selecci\u00f3n de cintas d'ista lista de cintas destacadas de cine belico s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors. Am\u00e1s se li ha d'adhibiu a la lista cintas representativas de bellos conflictos belicos sobre los cuals no bi ha garra cinta con exito comercial u que amuestran en pantalla bellas caracteristicas particulars d'ixe conflicto u d'os personaches d'a cinta."}
{"id": "147496", "revid": "610", "url": "https://an.wikipedia.org/wiki?curid=147496", "title": "The Searchers (cinta)", "text": "The Searchers (t\u00edtol orichinal en angl\u00e9s, en aragon\u00e9s Os buscadors, enguerada en Arag\u00f3n con o t\u00edtol en castellano de Centauros del desierto, Centauros d'o desierto en aragon\u00e9s) ye una cinta de cine estausunidense de western revisionista epico-dramatico dirichida en 1956 por John Ford seguntes un gui\u00f3n adaptau por Frank S. Nugent (basau en a novela \"The Searchers\", d'Alan Le May), con una direcci\u00f3n de fotograf\u00eda de Winton C. Hoch y una Banda Sonora Orichinal obra de Max Steiner. Producida por Cornelius Vanderbilt Whitney ta la suya productora \"C.V. Whitney Pictures\", en l'elenco d'a cinta se troban, entre d'atros, os actors John Wayne, Jeffrey Hunter, Vera Miles, Ward Bond u Natalie Wood. A cinta se film\u00f3 en Technicolor VistaVision.\n\"The Searchers\" ye ambientada en Texas en os anyos 1860 en os anyos posteriors a la Guerra civil estausunidense mientres as guerras indias de Texas y se rod\u00f3 en Edmonton (Alberta, Canad\u00e1) y en os estaus d'Arizona, California, Colorado y Utah en Estaus Unius. Dende lo suyo enguero teni\u00f3 un destacau exito de taquilla y de critica y fa parte d'a lista de cintas consideradas as millors. En 2008 l'American Film Institute incluy\u00f3 \"The Searchers\" en o suya lista AFI 10 top 10 considerando-la como la millor cinta de western y en l'anyo 2007 la mesma AFI la incluy\u00f3 en a suya lista AFI 100 anyos...100 cintas en 12ena posici\u00f3n entre las cintas de toda la historia d'o cine estausunidense. Se tracta d'una cinta que amanixe a ormino en cualsiquier lista d'a critica u d'a prensa especializada como una d'as cintas millor valoradas. En l'anyo 1989 la Biblioteca d'o Congreso d'Estaus Unius la seleccion\u00f3 ta la suya conservaci\u00f3n en o \"National Film Registry\" (Archivo Nacional de Cintas) en estar considerada \"culturalment, historica u estetica significativa\", estando una d'as primeras 25 cintas seleccionadas ta lo dito archivo. En l'anyo 2012 a revista \"Sight &amp; Sound\" editada por o British Film Institute la clasific\u00f3 como la setena millor cinta de toz os tiempos en a lista \"The Sight &amp; Sound Greatest Films of All Time 2012\" seguntes a critica. A revista \"Cahiers du Cin\u00e9ma\" en a suya lista d'as millors 100 cintas de Cahiers du Cin\u00e9ma coloc\u00f3 en 2008 a \"The Searchers\" en a 10ena posici\u00f3n entre las 100 millors cintas de toz os tiempos.\nAntiparte, \"The Searchers\" esti\u00f3 a primer cinta de bella importancia en tener un \"making-off\" filmau aldredes, que demand\u00f3 que se fese lo mesmo John Ford. En ixe \"making-off\" s'amuestran a mayor parte d'os aspectos relativos a la realizaci\u00f3n d'a cinta, incluyindo-ie las labors de localizaci\u00f3n de escenarios y la suya adecuaci\u00f3n, a construcci\u00f3n de decoraus y las tecnicas de filmaci\u00f3n.\nArgumento.\nDimpu\u00e9s d'una ausencia de ueito anyadas, Ethan Edwards torna en 1868 en a casa d'o suyo chirm\u00e1n Aaron en l'ueste de Texas. Ethan heba participau como militar en l'exercito confederau d'os Estaus Confederaus d'America mientres a Guerra civil estausunidense y aparentment en rematar ixa guerra con a suya redota heba participau en a guerra franco-mexicana, como facioron cuantos antigos soldaus confederaus. Cuan torna porta con \u00e9l una gran cantidat de monedas d'oro de dubdoso orichen y tami\u00e9n una medalla militar d'as suyas luitas en Mexico, medalla que regala a la suya sobrina Debbie, que tien 8 anyadas. Mientres ye en casa d'o suyo chirm\u00e1n i plega un grupo d'os Texas Rangers, y li remeran que, como antigo soldau confederau, ha de prestar churamento de fidelitat a los Estaus Unius, cosa que finalment no fa.\nBien luego de plegar Nathan, un grupo d'indios comanches roban o vacumen perteneixent a Lars Jorgensen, un d'os vecins d'Aaron, y los Texas Rangers mandaus por o capit\u00e1n Samuel Clayton (qui tami\u00e9n ye lo mos\u00e9n d'o lugar) marchan a perseguir-los, adhibindo-se-lis Ethan, encara que no ha prestau churamento. Finalment, troban a lo vacumen muerto y comprenden que lo robo ha estau nom\u00e1s que una estratachema ta fer que estasen luent mientres que los comanches atacaban os ranchos d'a redolada. Toz tornan a escape entazaga menos Ethan, qui dixa descansar a lo suyo caballo antis de tornar. De tornada va trobando-los en haber muerto agotaus los suyos caballos, y finalment plega en o rancho d'o suyo chirm\u00e1n ta trobar-ie la grancha cremada y asasinaus lo suyo chirm\u00e1n, su esposa y Ben, lo fillo menor. Pero no troba a Debbie ni a Lucy, la filla gran, porque las han secuestrau los comanches.\nDimpu\u00e9s d'un breu funeral, os Texas Rangers marchan a perseguir a los comanches y a las mullers secuestradas, en fendo-ie parte d'o grupo tami\u00e9n Ethan, Martin Pawley (chirm\u00e1n adoptivo de Lucy y Debbie) y Brad Jorgensen, qui festechaba con Lucy. Cuan a la fin troban a on han acampau os comanches, Ethan creye que cal atacar-los frontalment, pero lo capit\u00e1n Clayton prefiere estar mas cauteloso, en temer que de fer un ataque frontal os comanches maten a las mullers. Cuan finalment plegan a\u00edntro d'o puesto d'acampada, los comanches han fuyiu. Continando la persecuci\u00f3n, os Rangers cayen en una emboscada, a on muitos quedan ferius. En considerar que han quedau pocos hombres \u00fatils ta continat enta debant, Clayton decide reblar y nom\u00e1s que Ethan, Martin y Brad deciden continar a persecuci\u00f3n. Bien luego Ethan troba lo cuerpo de Lucy, asasinada y f\u00e1cil que violada, pero no lo lis diz a los atros.\nCuan tornan a trobar o puesto d'acampada d'os comanches a la siguient nueit, Martin creye ver a Lucy en o campamento, pero alavez Ethan li diz que \u00e9l ha trobau a Lucy y \u00e9l mesmo l'ha enfosau. Martin, furioso, se capuza contra lo campamento y los comanches lo matan. Ethan y Brad continan en solitario la persecuci\u00f3n pero en plegar as nieus de l'hibierno lis pierden a pista y deciden tornar entazaga de momento. Ethan y Brad marchan enta casa d'os Jorgensen, a on la suya filla, que yera festechando con Brad, s'amuestra entusiasmada. Tanimientres, en casa d'os Jorgensen Ethan troba una carta que li ninv\u00eda Futterman, un comerciant a qui heba prometiu una recompensa si li facilitaba bella pista, y Ethan decide marchar, con Brad seguindo-lo con a carranya d'a choven Jorgensen, que diz a Brad que no l'atalayar\u00e1. Cuan plegan en a botiga de Futterman, iste lis explica que ha conoixiu que a Debbie l'ha secuestrau una tribu d'os comanches, os comanches Nawyecka, mandaus por o chefe \"Scar\" (\"Cicatriza\"). Continan a suya encerca, y un anyo dimpu\u00e9s, Brad finalment ninv\u00eda una carta a los Jorgensen, a on explica que mientres ixa anyada tenioron que matar a Futterman (qui quereba robar a bolsa de monedas d'oro que heba visto que teneba Ethan) y que \u00e9l mesmo, Brad, s'ha trobau causau con una mesacha comanche, cosa que encoleriza a la choven Jorgensen. Brad tami\u00e9n explica que han trobau a la suya \"esposa\" muerta en un campamento comanche atacau por soldaus de l'exercito estausuidense, que bi heban feito una mortalera.\nContinan la rechira, pasando por un fuerte de l'xercito y finalment dentrando en Mexico, a on finalment un mexicano los puet portar dabant d'o chefe \"Scar\". La suya sorpresa ye de trobar a Debbie, que ya ye una mesacha, en a tienda d'o chefe, estando-ne aparentment a suya muller. Debbie lis diz que ella ya ha esdeveniu una comanchq y que quiere continar estando-lo, y Ethan prefiere matar-la a tener una sobrina comanche, pero Brad la esfiende, encara que Ethan li explica que una d'as cabelleras que \"Scar\" lis heba ensanyau bien entripau yera la de la mai de Brad. Y \"Scar\" quiere matar-los a los dos.\nProducci\u00f3n.\nLa cinta s'ambienta en as planas d'o norueste de Texas clamadas con un toponimo en castellano, Llano estacado, en sinyalar-ie los espanyols cuan Texas formaba parte de l'Imperio espanyol toz os puestos a on se podeba trobar augua, en estar una plana desertica. Sindembargo, la filmaci\u00f3n no se faci\u00f3 en ixe puesto, so que en Monument Valley, en os estaus d'Arizona y Utah. Tami\u00e9n se flmoron bellas escenas en Mexican Hat en Utah, en o cany\u00f3n Bronson en Los Angeles y en o Parque Nacional Elk Island en Alberta (Canad\u00e1).\nO rodache se faci\u00f3 en VistaVision, una variant con mas definici\u00f3n y amplo de pantalla que heban creyau os incheniers d'a \"Paramount Pictures\" en 1954, nom\u00e1s que dos anyos antes.\nTa lo papel de \"Martin Pawley\" Ford inicialment pensabe en l'actor Fess Parker, que en ixas envueltas yera conoixiu en interpretar o papel de David Crockett pero Walt Disney, con qui Parker teneba un contracto vichent, se neg\u00f3 mesmo sin decir-le cosa a Pareker, qui anyadas dimpu\u00e9s lamentaba que ixo heba estau muit desfavorable ta la suya carrera cinematografica.\nComo curiosidat, ista ye la primera d'as solas tres cintas producidas por Cornelius Vanderbilt Whitney ta la suya productora, estando la segunda \"The Missouri Traveler\" (1958, Jerry Hopper) y la tercera \"The Young Land\" (1959, Ted Tetzlaff, con Patrick Wayne, lo fillo de John Wayne).\nAntecedents historicos.\nBellas notas que s'han conservau de l'autor d'o relato orichinal, Alan Le May, indican que ta lo papel d'os \"buscadors\" s'inspir\u00f3 en un personache real, Britton Johnson, un rondaire afroameric\u00e1n qui rescat\u00f3 a su muller y a su filla que heban raptau los comanches en 1865. Posteriorment Britton faci\u00f3 a lo menos atros tres viaches en territorio indio en o Territorio de Kansas en rechira constant d'una atra nina secuestrada, dica que lo matoron os kiowa en 1871. Tanimientres, bellos criticos cinematograficos que \"The Searchers\" s'inspir\u00f3 en un atro caso real, escaiciu en 1836, cuan en a masacre de Fort Parker, en l'actual Parque Estatal de Fort Parker en Texas, os indios secuestroron a Cynthia Ann Parker, una nina de 9 anyadas que convivi\u00f3 24 anyadas con os comanches casada con uno d'os suyos chefes y esti\u00f3 la mai d'o chefe comanche Cuanah Parker. James W. Parker, t\u00edo de Cynthia, esti\u00f3 gran parte d'a suya vida buscando-la, mesmo que Ethan en a cinta. De feito, istos estioron belluns d'os 64 casos de ninos raptaus por os comanches que Alan Le May estudi\u00f3 ta la suya novela. Ta l'ataque d'a Caballer\u00eda a lo poblau comanche, f\u00e1cil que la inspiraci\u00f3n se trobe en o feito real, a batalla d'o r\u00edo Washita en 1868, cuan o 7eno Rechimiento de Caballer\u00eda mandau por George Armstrong Custer atac\u00f3 un campamento cheyenne en l'actual Oklahoma, podendo-se inspirar tami\u00e9n en a batalla de North Fork of the Red River en 1872, tami\u00e9n contra los comanches, cuan o 4eno Rechimiento de Caballer\u00eda mandau por Ranald S. Mackenzie faci\u00f3 presos a 124 mullers y ninos comanches en engarcholando-los en Fort Concho.\nCriticas.\nBosley Crowther en \"The New York Times\" calific\u00f3 \"The Searchers\" como:\nRonald Holloway en \"Variety\" comentaba que:\nO critico Rogert Ebert consideraba a lo personache interpretau por John Wayne, \"Ethan Edwards\",\nTa lo critico Quim Casas:\nSobre o racismo.\nUn d'os temas principals que se tractan en ista cinta ye l'actitud d'os colonos blancos enta los amerindios. Ford no esti\u00f3 lo primero en tractar cinematograficament iste aspecto pero la suya descripci\u00f3n d'a dureza d'o tracto enta los amerindios esti\u00f3 sorprendent, mas que mas ta las cheneracions posteriors. Roger Ebert diz que:\nEn o coraz\u00f3n de \"The Searchers\" se troba l'actuaci\u00f3n de Wayne como l'alticamau y vengativo Ethae Edwards. Dende l'alazet d'a suya rechira, clarament ye menos intresau en rescatar a Debbie que en vengar-se d'os comanches por a muerte d'o suyo chirm\u00e1n y d'a suya familia.\nEn una entrevista en 1964 en a revista \"Cosmopolitan\", Ford deciba:\nEd Lowry diz que:\nGrey Marcus comenta que:\nBenton Prestley considera que Ford indica que la crueldat de Scar tami\u00e9n ye morivada por a venganza (\"Dos fillos asasinaus por hombres blancos. Por cada fillo preno muitas cabelleras\").\nSobre lo personache d'Ethan Edwards, Randy Roberts y James S. Olson creyen que:\nTami\u00e9n o mestiache ye un tema omnipresent en a cinta. De feito nom\u00e1s prencipiar a cinta Martin recibe una mirada amargada d'Ethan en indicar que \u00e9l tien un ueiteno de cherokee. Ethan diz cuatas vegadas en a cinta que matar\u00e1 a su sobrina antes de que \"viva con un indio\", u que \"vivir con un comanche no ye vivir\". Mesmo un d'os personaches mas amables d'a cinta, Laurie (interpretada por Vera Miles), li diz a Martin cuan iste explica que ha de protecher a su chirmana adoptiva que \"Ethan li ficar\u00e1 una bala en o cerebro. Te digo que Marta quererba que lo fese\".\nA violaci\u00f3n de mullers blancas por os indios ye un tema implicito en a cinta. No se representa garra escena d'una violaci\u00f3n real, pero como diz Alexandra Heller-Nicholas, \"o secuestro, o captiverio y la violaci\u00f3n implicita de Debbie (...) impulsan a narrativa\". Glenn Frankel diz que en a vida real \"a violaci\u00f3n yera un escaicimiento d'a vida de muitos captivos, encara que no gosaba charrar-se entre las mullers que fuyioron u fuoron rescatadas de tornada enta lo mundo de l'hombre blanco\".\nEthan y Marta.\nUn atro aspecto intresant d'a trama argumental ye la relaci\u00f3n entre los personaches d'Ethan y Marta, la suya cunyada, entre los cuals bi ha una obvia atracci\u00f3n. Encara que garra dialogo en fa alusi\u00f3n, en a cinta bi ha cuantas referencias visuals a la suya relaci\u00f3n. Bel critico ha sucheriu que ista pasi\u00f3n tacita implica que Debbie, a qui se describe especificament como una nina de ueito anyadas, en tornat Ethan d'una ausencia de ueito anyadas, podr\u00eda estar filla suya. Ista posibilidat adhibe un atro matiz a la busca obsesiva de Debbie por parte d'Ethan, la suya repugnancia a pensar que ella podr\u00eda estar vivindo como una indichena india y la suya decisi\u00f3n final de portar-la enta casa ta dimpu\u00e9s marchar \u00e9l. Dill\u00e1 d'as motivacions mas evidents tami\u00e9n podr\u00eda representar a necesidat d'un pai que se sient culpable de salvar a la filla que teni\u00f3 en enganyando a su chirm\u00e1n ta dimpu\u00e9s albandonar-la.\nInfluyencias.\n\"The Searchers\" ha teniu muita influyencia en cuantas atra cintas. David Lean la vey\u00f3 repetidament ta que l'aduyase a prechinar millor la presentaci\u00f3n d'un paisache en a pantalla mientres se preparaba ta rodar \"Lawrence of Arabia\", y a dentrada d'Ethan Edwards en \"The Searchers\" a travi\u00e9s d'una ampla pradera, se repite a travi\u00e9s d'un amplo desierto de \"Sharif Ali\" en \"Lawrence of Arabia\". Sam Peckinpah faci\u00f3 una referencia a las secuelas d'a mortalera y a la escena d'o funeral en \"Major Dundee\" (1965) y, seguntes una resenya de 1974 de Jay Cocks, \"Bring Me the Head of Alfredo Garc\u00eda\" de Peckinpah conti\u00e9n dialogos con \"tributos directos a clasicos como \"The Treasure of the Sierra Madre\" de John Huston y \"The Searchers\" de John Ford\".\nA cinta de 1967 de Martin Scorsese \"Who's That Knocking at My Door\" presenta una secuencia en a que los dos personaches principals charran sobre \"The Searchers\" y de feito en una enquesta ta \"Sight &amp; Sound\" Scorsese incluyiba \"The Searchers\" entre las suyas doce cintas favoritas.\nScott McGee, en un articlo ta Turner Classic Movies afirmaba que Steven Spielberg, Martin Scorsese, John Milius, Paul Schrader, Wim Wenders, Jean-Luc Godard y George Lucas han estau influyenciaus y han feito bel tipo d'homenache a \"The Searchers\" en o suyo treballo. En particular s'ha citau por as suyas similituz a \"Paris, Texas\" de Wim Wenders, ganadora d'a Palma d'Oro en a 37ena edici\u00f3n d'o Festival de Cine de Canas.\nIsta cinta tami\u00e9n influy\u00f3 en bellos aspectos d'a saga cinematografica de \"Star Wars\", de George Lucas. A escena en que Ethan Edwards troba cremando-se la grancha d'a suya familia se veye reflexada en ' de 1977 cuan o personache de \"Luke Skywalker\" troba la suya grancha cremada por os soldaus d'asalto imperials. \"The Searchers\" tami\u00e9n influy\u00f3 en a precuela de 2002 d'ista serie, ', cuan Anakin Skywalker conoix que un d'os miembros d'a suya familia ha estau secuestrau por un grupo de Tusken (encara que ast\u00ed la secuestrada no ye la sobrina, so que la mai) y en venganza Anakin masacra a los secuestradors, mesmo que fa Ethan en a batalla culminant en o campamento comanche. Tami\u00e9n as escenas inicials de \"\" (2016, Gareth Edwards) son reflexo d'as de \"The Searchers\", cuan o personache de \"Jyn Erso\" se veye amagau por sus pais cuan atacan a suya grancha, mesmo que los pais de Debbie l'amagan a ella cuan os comanches atacan a suya grancha.\nA cinta \"Searchers 2.0\", dirichida en 2007 por Alex Cox inclui muitas discusions sobre \"The Searchers\" y d'atras cintas que tractan o tema d'a venganza. En ista cinta os personaches asisten a la prochecci\u00f3n d'una supuesta nueva versi\u00f3n de \"The Searchers\" dirichida por Ted Post y protagonizada por James Mitchum como \"Ethan Edwards\" y Telly Savalas como \"Scar\", encara que en realidad mai no s'ha feito ixa suposada tal nueva versi\u00f3n (Ted Post en realidad heba dirichiu una nueva versi\u00f3n de \"Stagecoach\" de John Ford, tami\u00e9n dita \"Stagecoach\").\nO creador d'a serie de televisi\u00f3n \"Breaking Bad, Vince Gilligan, declar\u00f3 que lo final d'o episodio final d'a serie, \"Felina\", esti\u00f3 influyenciau por a cinta.\"\nA cinta d'o cine canadiense \"Maliglutit\" (2016, Zacharias Kunuk y Natar Ungalaaq) ye una nueva versi\u00f3n parcial de \"The Searchers\". En \"Maliglutit\", ambientada en 1913, un hombre inuit troba que han secuestrau a su muller y a su filla. Tanimientres, Zacharias Kunuk, un d'os directors d'a cinta, descart\u00f3 la trama orichinal sobre los conflictos entre blancos y pueblos indichenas y nom\u00e1s empleg\u00f3 en a cinta que personaches inuit, explicando que lo tema d'o racismo no yera un tema que estase previsto tratar en a cinta.\nUna frase que lo personache d'Ethan Edwards repite muitas vegadas, \"that'll be the day\", esti\u00f3 la inspiraci\u00f3n de Buddy Holly ta la suya canci\u00f3n \"That'll be the day\", cuan vey\u00f3 la cinta en un cine de Texas."}
{"id": "147504", "revid": "610", "url": "https://an.wikipedia.org/wiki?curid=147504", "title": "Triache", "text": "O triache (d'o franc\u00e9s \"triage\" \"gribache\") ye lo proceso de determinar a prioridat d'os tractamientos d'os pacients sobre la base d'a gravedat d'a suya condici\u00f3n. Ista selecci\u00f3n d'o tractamiento d'o pacient de forma eficient se da cuan os recursos son insuficients pa que toz pueda estar tractau d'immediato. A selecci\u00f3n puede dar puesto a la determinaci\u00f3n de l'orden y prioridat de tractamiento d'emerchencia, l'orden y la prioridat d'o transporte d'emerchencia, u lo dest\u00edn d'o transporte pa lo pacient.\nO triache simple per un regular se fa servir en a escena d'un accident con gran cantidat de victimas pa clasificar a los pacients en aquels que amenestan ficacio critica y transporte immediato a lo hespital y aquels con lesions menos grieus. Iste paso se puede encomenzar antis de que lo transporte s\u00eda disponible.\nUna vegada completada l'avaluaci\u00f3n inicial per parti de medicos, enfermeras u personal paramedico, se puede etiquetar a cada pacient per meyo de cinta de sinyalizaci\u00f3n de colors, con rotuladors u con tarchetas preimpresas.\nO termin triache puede haber-se orichinau mientres as Guerras Napoleonicas per o treballo de Dominique Jean Larrey. O termin esti\u00f3 emplegau posteriorment mientres a Primera Guerra Mundial per os medicos franceses que tractaban a los ferius d'o campo de batalla en o puesto de socorro dezaga d'o frent."}
{"id": "147505", "revid": "610", "url": "https://an.wikipedia.org/wiki?curid=147505", "title": "Anorexia niervosa", "text": "L'anorexia niervosa ye, de conchunta con a bulimia, un conchunto de trastornos d'a conducta alimentaria y un d'os prencipals desordens alimentarios, tami\u00e9n clamaus trastornos psicochenico de l'alimentaci\u00f3n. Lo que distingue a l'anorexia niervosa ye lo refusamiento d'a birolla per parti d'o malauto y l'espanto obsesivo a engordar, que puede conducir-le a un estau d'inanici\u00f3n. Ye decir, una situaci\u00f3n de gran debilidat ocasionada per una inchesta insuficient de nutrients fundamentals. En casos grieus puede desembolicar desnutrici\u00f3n, fambre, amenorrea y extenuaci\u00f3n."}
{"id": "147506", "revid": "51103", "url": "https://an.wikipedia.org/wiki?curid=147506", "title": "Anorexia", "text": ""}
{"id": "147507", "revid": "610", "url": "https://an.wikipedia.org/wiki?curid=147507", "title": "Bulimia", "text": "A bulimia u bulimia niervosa (d'o griego antigo \u03b2\u03bf\u03c5\u03bb\u03b9\u03bc\u03af\u03b1 \"boulim\u00eda\" literalment \"fambre de buei\", ye decir \"fambrera u fameguera\") ye un trastorno alimenticio y psicolochico caracterizau per l'adopci\u00f3n de conductas en as cuals l'individuo s'aluenya d'as formas d'alimentaci\u00f3n saludables, lampurniar birolla en exceso en periodos de tiempo muit curtos, seguiu d'un periodo d'arrepentimiento, o cual puede levar a l'individuo a forachitar l'exceso de birolla a travi\u00e9s de vomecatizos u laxants. "}
{"id": "147508", "revid": "401", "url": "https://an.wikipedia.org/wiki?curid=147508", "title": "Esclerosi multiple", "text": "A esclerosi multiple ye una malaut\u00eda neurolochica cronica de naturaleza inflamatoria y autoimmunitaria caracterizada per o desembolique de lesions desmielinizants, y de mal axonal en o sistema niervoso central. Ye una d'as prencipals causas de discapacidat neurolochica d'orichen no traumatico en adultos ch\u00f3vens, sobretot mullers, afectando d'entre 2.3 y 2.5 millons de personas en o mundo.\nSe desconoixe la causa d'a malaut\u00eda, encara que se sabe que lo suyo desembolique s'asocia a una combinaci\u00f3n de factors cheneticos, que predisposan a padeixer a malot\u00eda, y factors ambientals y infecciosos (infeccions virals y parasitosi) que afavoreixen l'aparici\u00f3n de l'esclerosi multiple. Entre los factors ambientals s'incluyen o deficit de vitamina D, toxinas ambientals, a dieta y costumbres nocivos como lo tabaquismo. "}
{"id": "147512", "revid": "610", "url": "https://an.wikipedia.org/wiki?curid=147512", "title": "Sleeping with the Enemy", "text": "Sleeping with the Enemy (t\u00edtol orichinal en angl\u00e9s, en aragon\u00e9s Dormindo con l'enemigo; enguerada en Arag\u00f3n con o t\u00edtol en castellano de Durmiendo con su enemigo, Dormindo con o suyo enemigo en aragon\u00e9s) ye una cinta de cine d'intriga psicolochico neo-noir dramatico de cine estausunidense de l'anyo 1991 dirichida por Joseph Ruben seguntes un gui\u00f3n adaptau por Ronald Bass basau en \"Sleeping with the Enemy\", una novela de Nancy Price de 1987. La Banda Sonora Orichinal ye obra de Jerry Goldsmith y la direcci\u00f3n de fotograf\u00eda un treballo de John Lindley. Participan en a cinta, entre atros, os actors Julia Roberts, Patrick Bergin, Kevin Anderson y Elizabeth Lawrence.\nA cinta s'ambienta en os anyos 1990 en Iowa y Massachusetts y se film\u00f3 en os estaus de Carolina d'o Norte y Carolina d'o Sud. S'enguer\u00f3 en os cines d'Estaus Unius l'8 de febrero de 1991, en recebindo criticas negativas. Tanimientres, teni\u00f3 prou exito de publico, en recaudar 175 millons de d\u00f3lars frent d'os 19 millons que teneba de presupuesto. Antiparte, bati\u00f3 lo r\u00e9cord de recaudo ta una cinta con protagonista principal femenina en o suyo primer cabo de semana, con un recaudo de 13 millons de d\u00f3lars, superando lo r\u00e9cord que dica l'inte teneba \"Aliens\", con 10 millons.\nArgumento.\nLaura Burney ye una muller con una vida aparentment idilica con un matrimonio perfecto con Martin, un exitoso asesor d'inversions de Boston y vive en una polida casa chunto a la mar. Tanimientres, dezaga d'o exterior atractivo y escantador de Martin se troba en realidat una personalidat obsesiva y controladora que abusa fisicament, emocional y sexual de Laura mientres las cuatro anyadas que han pasau dende la suya voda; y dimpu\u00e9s d'abusar-ne, la banya y la cubre con flors y regalos.\nBel d\u00eda Martin accepta la invitaci\u00f3n d'un d'os suyos vecins, un medico, ta navegar una nueit con o suyo barco, encara que sabe que Laura tien acuafobia, ye decir, que li fa cera l'augua. Mientres a navegaci\u00f3n nocturna esclata una tronada y Martin y o medico luitan ta mantener o barco a flote. Laura desaparixe en a mar dimpu\u00e9s d'una ola, aparentment incapable de nadar. Encara que a \"Coast Guard\" rechira la mar, no troban o suyo cadavre y finalment consideran que ha muerto afogada en a mar. Martin s'amuestra desconhortau con a suya perdida.\nSindembargo, Laura no ha muerto, so que ye viva. Secretament, Laura aprendi\u00f3 a nadar superando la suya fobia a l'augua y planey\u00f3 finchir la suya muerte aproveitando la tronada ta fuyir d'os abusos de Martin. Nad\u00f3 dica la placha dabant d'a suya casa y en dentrar tall\u00f3 lo suyo cabello, se poni\u00f3 una peluca, pill\u00f3 os diners que teneba escondius y march\u00f3 enta la gara d'autob\u00fas ta dirichirse enta Cedar Falls, en Iowa. Li heba dito a Martin que Chloe, su mai, heba muerto; pero en realidat su mai, encara que con ceguera y con un derrame cerebral, ye viva y Laura l'ha levau enta una residencia en Iowa am\u00e1n de Cedar Falls en preparaci\u00f3n d'a suya propia fuchida.\nEn plegar en Cedar Falls, Laura refa la suya vida. Adopta un nuevo nombre, Sara Waters, loga una casa y troba un treballo. Bien luego lo suyo nuevo vec\u00edn, Ben Woodward, un profesor de teatro d'a escuela local, siente atracci\u00f3n por Laura y finalment tienen una cita, pero cuan preba un acercamiento fisico, Laura / Saura lo refusa y li diz que marche. Ben para cuenta que Laura amaga bel pasau problematico y finalment Laura li confiesa que heba fuyiu d'un matrimonio a on padeixeba abusos.\nCasualment Martin troba en a suya casa bellas pistas que li fan sospeitar que Laura ye viva. Y ixo se confirma cuan troba en o ixauguadero l'aniello de voda de Laura, que ella heba aventau por o WC. Marcha enta l'asilo a on yera internada la mai de Laura ta prebar de trobar-ie bella pista sobre Laura pero en l'asilo li dicen que la mai no heba muerto, so que Laura la heba portau enta la suya casa con o suyo mariu. Decide contractar uns detectives y finalment troba la pista d'o nuevo asilo de Chloe. Cuan pregunta en o nuevo asilo, li dicen que un choven acaba de visitar a Chloe y Martin comprende que ixe choven ye la propia Laura. Investigando finalment troba la residencia de Laura y tamien conoix a existencia de Ben, qui mica en mica ye repuntando la suya relaci\u00f3n con Laura. En aproveitando l'ausencia de Laura, Martin dentra en a casa y dixa pistas que far\u00e1 que Laura veiga que \u00e9l l'ha trobau ta que experimente terror en asperando-lo. Y finalment se presenta dabant de Laura ta castigar-la por a suya fuyida.\nCritica.\nEn enguerar-se la cinta, remat\u00f3 con as doce semanas que portaba estando \"Home Alone\" la cinta con mas recaudo. En total, recaud\u00f3 101,599.005 d\u00f3lars en Estaus Unius y 73,400.000 d\u00f3lars mas en o resto d'o mundo, estando asinas un exito por o suyo recaudo. En o Reino Uniu s'enguer\u00f3 o 12 d'abril de 1991 y en o primer cabo de semana yera en segunda posici\u00f3n dezaga de \"\", continando en segunda posici\u00f3n en o siguient cabo de semana.\nTanimientres, a critica especializada no esti\u00f3 tan favorable. Asinas, Roger Ebert comentaba que:\nEn \"SensaCine\", Eul\u00e0lia Iglesias diz que:"}
{"id": "147552", "revid": "610", "url": "https://an.wikipedia.org/wiki?curid=147552", "title": "The Man Who Would Be King (cinta)", "text": "The Man Who Would Be King (t\u00edtol orichinal en angl\u00e9s, en aragon\u00e9s L'hombre que quereba estar rei; enguerada en Arag\u00f3n con o t\u00edtol en castellano de El hombre que pudo reinar, L'hombre que podi\u00f3 reinar en aragon\u00e9s) ye una cinta anglo-estausunidense de l'anyo 1975 de cine d'aventuras dirichida por John Huston seguntes un gui\u00f3n adaptau por \u00e9l mesmo y por Gladys Hill d'un cuento de Rudyard Kipling, \"The Man Who Would Be King\", publicau en 1888 fendo parte d'a colecci\u00f3n de cuentos \"The Phantom Rickshaw and Other Tales\". Producida por John Foreman ta la productora \"Columbia Pictures\", con una Banda Sonora Orichinal de Maurice Jarre y una direcci\u00f3n de fotograf\u00eda d'Oswald Morris, en l'elenco d'a cinta participan, entre d'atros, os actors Sean Connery, Michael Caine, Christopher Plummer, Saeed Jaffrey y Shakira Caine.\nAmbientada en o Raj britanico de finals d'o sieglo XIX, a cinta explica las aventuras de dos antigos suboficials de l'exercito britanico en o Kafirist\u00e1n, actualment situau en Afganist\u00e1n, rodando-se en os Pinewood Studios en o reino Uniu y en localizacions exteriors en Francia (Chamonix, a on se filmoron as escenas de lurtes), Estaus Unius y Marruecos, en obtenendo cuatro nominacions a los Premios Oscar, dos a los Premios BAFTA y una atra a los Premios Globos d'Oro.\nArgumento.\nEn l'anyo 1885 mientres o Raj britanico, lo periodista britanico Rudyard Kipling ye abordau por un candanero aparentment enlocau qui li diz estar Peachy Carnehan, un antigo conoixiu. Carnehan explica a Kiplig que \u00e9l y lo suyo companyero Daniel Dravot (toz dos antigos sarchentos de l'exercito britanico destacau en a India) viachoron dill\u00e1 d'as mugas d'a India con Afganist\u00e1n, plegando dica lo Kafirist\u00e1n, am\u00e1n d'o territorio de l'Imperio Ruso.\nFeba tres anyadas que Carnehan y Dravot heban conoixiu a Kiplig cuan Carnehan, diimpu\u00e9s de robar-li lo reloch, heba visto que portaba un simbolo mas\u00f3n y en parar cuenta que heba robau a un companyero mas\u00f3n, decidi\u00f3 de tornar-lo-li. En ixas envueltas Carnehan y Dravot yeran preparando un complot ta fer chantache a un rach\u00e1 y Kipling heba frustrau ixe plan en fer que intervenisen as autoridaz britanicas, salvando-se Carnehan d'a suya deportaci\u00f3n nom\u00e1s que porque esti\u00f3 capable de fer un nuevo chantache, ista vegada a lo comisionau britanico.\nFrustraus por a falta d'oportunidaz ta fer en a India trapazas ta obtener bella ganancia en estar o pa\u00eds cada vegada mas regulau y ordenau (en parte gracias a lo suyo propio treballo como militars) y con garra expectativa si tornasen en a metropoli britanica, de no estar bel treballo mal pagau, Carnehan y Dravot se presentan en a oficina de Kipling ta explicar-li lo suyo nuevo plan. Armaus con vinte rifles y la suyas correspondients municions, albandonar\u00e1n a India ta dirichir-se enta lo remoto y perigloso Kafirist\u00e1n, en trescruzando lo no menos perigloso Afganist\u00e1n dica plegar-ie. En ixe territorio, que ye desconoixiu de raso ta los europeus, ya trobar\u00e1n bel gubernant d'o lugar que ameniste los suyos servicios como mercenarios y l'aduyar\u00e1n a redotar a los suyos enemigos, encara que cuan l'haigan conseguiu lo derrocar\u00e1n a \u00e9l ta asinas poder espullar o reino tranquilament. Kipling preba de disuadir-los pero en no lograr-lo lis fa entrega d'un simbolo masonico en preba de chermandat.\nCarnehan y Dravot sinyan, con Kipling como testigo, un contracto a on alcuerdan renunciar a l'alcohol y a las mullers, y bien luego marchan enta lo norte, dica lo paso Khyber ta dentrar en Afganist\u00e1n. Mientres bellas semanas viachan en trescruzando ixe pa\u00eds y luitando contra bandolers, tronadas de nieu y lurtes. Finalment, cuan plegan en Kafirist\u00e1n troban a Billy Fish, un antigo soldau gurkha a lo servicio d'os britanicos que ye o solo supervivient d'una expedici\u00f3n britanica que heba plegau en Kafirist\u00e1n feba bellas anyadas. Billy, qui charra l'angl\u00e9s y la luenga local, ye imprescindible t'aduyar-los en a suya aventura. En primeras troban a lo chefe d'un lugar\u00f3n que se troba menazau y constantement espulauu por os suyos vecins y lu ufren os suyos servicios. Cuan lo chefe accepta, principian a entrenar a un chicot grupo de soldaus; cuan consideran que lo suyo chicot exercito ye preparau, marchan contra un lugar\u00f3n vecino los habitants d'o cual gosan espullar a las chents que agora fan parte d'o suyo exercito. Mientres a batalla, una flecha enemiga se clava en l'uniforme de Dravot, pero ni \u00e9l ni Carnehan paran cuanta d'a importancia d'iste escaicimiento.\nEn veyer os suyos soldaus mesmo que los soldaus enemigos que la flecha no li ha produciu garra danyo, encara que teneba que haber-lo matau en clavar-se en o suyo coraz\u00f3n, toz lo consideran un dios vivient y, en consecuencia, s'adhiben a lo suyo exercito, que marcha enta lo siguient lugar, a on viven enemigos de qui acababa de redotar. Pero istos tami\u00e9n se li adhiben, en un proceso que se repite dica que no queda garra enemigo. alavez, deponen a lo rei a qui dica l'inte teoricament serviban, pero lis plega una petici\u00f3n que no pueden refusar: o sumo sacerdot d'a redolada los ha convocau a la suya ciudat sagrada de Sikandergul. En plegar-ie, lo sumo sacerdot decide que son uns embabucadors y ordena la suya muerte, pero en desperfilar a chupa de Dravot veye o simbolo que leva colgau d'o suyo cuello, que no ye atro que lo simbolo masonico que Kipling li heba dau. alavez lo sacerdot lo dixa libre en creyer que s\u00ed que ye un dios, porque ixe simbolo masonico, una estrela de cinco puntas, ye coincident con un simbolo secreto que nom\u00e1s que \u00e9l conoixeba y que heba marcau en a roca lo mesmo Alexandre lo Gran, o zaguer conquistador d'a redolada y que, cuan march\u00f3, afirm\u00f3 que bel d\u00eda ninviar\u00eda a lo suyo fillo ta que los gubernase.\nAsinas, os kafiristanesos aclaman a Dravot como a un dios, en considerando-lo lo fillo d'Alexander, y lo portan dica una cambra con un gran tresoro en forma d'oro, archent, piedras preciosas y choyas. Carnahan proposa pillar tot lo que puedan portar-se con \u00e9ls y marchar escapaus enta la collada ta tornar en a India antes de que plegue l'hibierno y la nieu zarre lo paso. Pero Dravot tien una idea diferent: se veye en dictando leis, recebindo l'adulaci\u00f3n d'os nativos y mesmo suenia con tractar-se a lo mesmo livel con a reina Vitoria. Tami\u00e9n ha conoixiu a una polidisma mesacha clamada Roxana (mesmo que la muller d'Aleixandre) y decide casar-se con ella y tener fillos, dando asinas orichen a la suya propia dinast\u00eda.\nProducci\u00f3n.\n\"The Man Who Would Be King\" heba estau un prochecto favorito de John Huston dende que heba leyiu o cuento de Kipling de nino. Teneba la idea de fer ista cinta dende los anyos 1950, pensando en os actors Clark Gable y Humphrey Bogart como \"Daniel Dravot\" y \"Peachy Carnehan\", respectivament. Tanimientres no podi\u00f3 completar iste prochecto antes de que morise Bogart en 1957 y Gable en 1960. En os anyos 1960 pens\u00f3 en Burt Lancaster y Kirk Douglas y dimpu\u00e9s en a parella Richard Burton y Peter O'Toole. En os anyos 1970 preb\u00f3 con os actors Robert Redford y Paul Newman, pero Newman li suchuri\u00f3 que estasen actors britanicos qui protagonizasen a cinta, estando \u00e9l mesmo qui recomend\u00f3 a Connery y Caine. Caine s'intres\u00f3 muito en a historia, y encara mas cuan li dicioron que lo papel s'heba pensau en primeras ta Humphrey BogarT, qui yera lo suyo actor favorito cuan era nino.\nO papel de \"Roxana\" (lo solo papel femen\u00edn d'a cinta) s'heba pensau que estase ta Tessa Dahl, la filla de Roald Dahl y l'actriz Patricia Neal. Tessa yera bien intresada en o papel y mesmo perdi\u00f3 peso ta poder interpretar-lo, pero finalment Huston consider\u00f3 que yera millor boscar una actriz que estase mas conforme con l'aspecto fisico que se suposa ta los nativos de Kafirist\u00e1n. Mientres una cena con Caine, se diz que dici\u00f3 que \"amenistamos trobar una princesa arabe el bel puesto\". alavez paroron cuenta que en ixa mesma cena se trobaba Shakira Caine, la muller de Caine, qui yera descendient d'indios, y finalment Huston y Caine la convencioron ta que acceptase lo papel.\nA mayor parte d'o rodache s'escaici\u00f3 en os Pinewood Studios, am\u00e1n de Londres. Ta las escenas exteriors, se facioron filmacions en Francia (en Chamonix, a on se filmoron as escenas de nieu y lurtes), en Estaus Unius (en a Glen Canyon National Recreation Area en Utah) y Marruecos (en Ouarzazate).\nCritica.\nJohn Simon, d'a revista \"New York\" consider\u00f3 que la cinta yera lo millor treballo de Houston dende \"The African Queen\", vintitr\u00e9s anyadas antes.\nO critico Jay Cocks escribi\u00f3 en \"Time\" que:\nVincent Canby en \"The New York Times\" deciba que:\nD'atra man, o critico Roger Ebert li atorga cuatro estelas sobre cuatro y afirma que:\nGene Siskel en o \"Chicago Tribune\" li da tami\u00e9n cuatro estrelas sobre cuatro y fa las siguients valoracions:\nTanimientres, una critica en \"Variety\" ye negativa enta l'actuaci\u00f3n de Michael Caine:\nEn \"Espinof\" Alberto Abu\u00edn valora asinas a cinta, centrando-se mas que mas en o suyo director, John Huston:"}
{"id": "147553", "revid": "610", "url": "https://an.wikipedia.org/wiki?curid=147553", "title": "Lewis Capaldi", "text": "Lewis Capaldi, naixiu de Glasgow (Escocia) o 7 d'octubre de 1996 ye un cantaire y compositor escoc\u00e9s de musica pop y musica folk rock, activo en o mundo d'a musica profesionalment dende primer\u00edas d'os anyos 2010, encara que dende meyaus d'os anyos 2000 ya cantaba en publico y ya feba musica con o piano y la guitarra. Antiparte, ye primo de l'actor Peter Capaldi.\nEn l'anyo 2018 grab\u00f3 lo suyo primer single, \"Someone You Loved\", con o cual teni\u00f3 a-saber-lo d'exito y inici\u00f3 la suya carrera artistica internacional, en plegar en a primera posici\u00f3n en as listas d'exitos de pa\u00edses como Canad\u00e1, Estaus Unius, Reino Uniu u Irlanda. O suyo primer \u00e1lbum esti\u00f3 \"Divinely Uninspired to a Hellish Extent\", en mayo de 2019, que tami\u00e9n esdeveni\u00f3 un exito de ventas mientres varias semanas en Irlanda y lo Reino Uniu, en obtenendo bellos discos de plat\u00edn por as suyas vendas. En iste \u00e1lbum s'incluyiban os singles \"Hold Me While You Wai\" y \"Grace\", editando-se en 2020 una versi\u00f3n extendida de l'\u00e1lbum que tami\u00e9n incluyiba lo single \"Before You Go\", que tami\u00e9n heba teniu a-saber-lo d'exito como single, plegando en o \"top 10\" en cuantos pa\u00edses.\nAnyadas previas.\nLewis Capaldi ye naixiu de Glasgow o 7 d'octubre de 1996 en una familia d'ascendencia irlandesa, escocesa y italiana, y dende la suya infancia ya amostraba muito intr\u00e9s por a musica, en tenendo con nom\u00e1s que dos anyadas bellos conoiximientos basicos de c\u00f3mo fer musica con o piano u con a guitarra. Con nom\u00e1s que nueu anyadas ya cantaba en publico y bien luego principi\u00f3 a puyar la suya musica en bellas plataformas como SoundCloud dica que cuan teneba 17 anyadas lo descubri\u00f3 Ryan Walter, qui esdeviendr\u00eda lo suyo manager.\nCarrera musical.\nBien luego, Capaldi siny\u00f3 un contracto discografico con \"Virgin EMI Records\" y grab\u00f3 lo suyo primer single, \"Bruises\", en plegando en a 17ena posici\u00f3n en a \"UK Singles Chart\", en esdevenindo disco de plat\u00edn en plegar en as 600.000 unidaz vendidas en territorio britanico. Dimpu\u00e9s public\u00f3 lo suyo segundo single, \"Lost On You\", con o cual obteni\u00f3 un disco d'archent en vender-ne 200.000 unidaz. En octubre de 2017 public\u00f3 lo suyo primer EP, titulau \"Bloom\".\nEn chunio de 2018 public\u00f3 un single titulau \"Tough\" que esdeveni\u00f3 la suya primera canci\u00f3n en dentrar en as listas de vendas irlandesas, en plegando en a 39ena posici\u00f3n y bels meses dimpu\u00e9s public\u00f3 lo suyo single \"Grace\", que pleg\u00f3 en a 10ena posici\u00f3n en as listas d'Irlanda y en a 9ena en o Reino Uniu, obtenendo-ne tami\u00e9n un disco de plat\u00edn en superar as 600.000 unidaz vendidas.\nPero la fama internacional li pleg\u00f3 en publicar o suyo single \"Someone You Loved\", que pleg\u00f3 en a primera posici\u00f3n en as listas de ventas d'Irlanda y d'o Reino Uniu, a on encara se bi manteni\u00f3 en ixa posici\u00f3n mientres siet semanas consecutivas. Ista esti\u00f3 tami\u00e9n la suya primer canci\u00f3n en dentrar en listas internacionals, plegando a estar o single mas vendiu en Canad\u00e1 y Estaus Unius, numero 3 en Suiza, numero 4 en Australia y Nueva Zelanda, numero 8 en Austria y numero 10 en Alemanya, en obtenendo con as suyas vendas un triple disco de plat\u00edn en Australia y Reino Uniu, y doble en Canad\u00e1, Estaus Unius y Nueva Zelanda.\nEn mayo de 2019 public\u00f3 lo suyo single \"Hold Me While You Wait\", que esdeveni\u00f3 lo suyo segundo numero uno en as listas irlandesas, y 4 en as britanicas, recibindo-ne-ie tamiu\u00e9n un atro disco de plat\u00edn. Tami\u00e9n en mayo public\u00f3 lo suyo primer \u00e1lbum d'estudio, \"Divinely Uninspired to a Hellish Extent\", con o cual bati\u00f3 r\u00e9cords de vendas en o Reino Uniu en dentrar en a \"UK Albums Chart\" con 89.506 unidaz vendidas, estando lo millor enguero d'un \u00e1lbum en 2019; ixa semana am\u00e1s vendi\u00f3 mas \u00e1lbums que toda la combinaci\u00f3n de toz os atros d'o \"top 10\". Con nom\u00e1s que una semana publicau, l'\u00e1lbum esdeveni\u00f3 disco d'oro en vender mas de 100.000 unidaz y con nom\u00e1s que un mes pleg\u00f3 a estar disco de plat\u00edn, en vender mas de 300.000 unidaz. En Irlanda o disco tami\u00e9n esti\u00f3 exito de vendas, en ocupando la primera posici\u00f3n (mantenendo-se mientres atras cuatro semanas mas) esdevenindo lo r\u00e9cord de vendas ta un primer \u00e1lbum d'un artista d'a decada y lo r\u00e9cord de vendas de 2019.\nO 26 de chinero de 2020, en a 62ena edici\u00f3n d'os Premios Grammy esti\u00f3 nominau a lo Grammy a la Canci\u00f3n de l'Anyo por \"Someone You Loved\" y en febrero de 2020 esti\u00f3 lo ganador d'o Premio Brit a lo Millor Artista Revelaci\u00f3n en a suya 40ena edici\u00f3n 2020, am\u00e1s d'o Premio Brit a la Canci\u00f3n de l'Anyo."}
{"id": "147554", "revid": "69718", "url": "https://an.wikipedia.org/wiki?curid=147554", "title": "Vitoria I d'o Reino Uniu", "text": ""}
{"id": "147568", "revid": "69718", "url": "https://an.wikipedia.org/wiki?curid=147568", "title": "Legally Blonde", "text": "Legally Blonde (t\u00edtol orichinal en angl\u00e9s, Legalment sora en aragon\u00e9s, enguerada en Arag\u00f3n con o t\u00edtol en castellano de Una rubia muy legal, Una sora muit real en aragon\u00e9s) ye una cinta de cine estausunidense de cine de comedia chudicial de l'anyo 2001 dirichida por Robert Luketic (estando la suya primer cinta como director) seguntes un gui\u00f3n adaptau por Karen McCullah Lutz y Kirsten Smith basau en \"Legally Blonde\", una novela d'Amanda Brown d'o mesmo anyo 2001. Con una Banda Sonora Orichinal de Rolfe Kent, una direcci\u00f3n de fotograf\u00eda de Anthony B. Richmond y producida por Marc E. Platt y Ric Kidney ta las productoras \"Type A Films\", \"Marc E. Platt Productions\" y \"Metro-Goldwyn-Mayer\", en l'elenco d'a cinta se troban, entre d'atros actors, Reese Witherspoon, Luke Wilson, Selma Blair, Matthew Davis, Victor Garber, Jennifer Coolidge, Ali Larter, Jessica Cauffiel, Alanna Ubach y Raquel Welch.\nEn a cinta se conta la historia d'\"Elle Woods\", una mesacha miembro d'una chermandat estudiantil que preba de recuperar a su novio \"Warner Huntington III\" en obtenendo un t\u00edtol de licenciada en Dreito por a Facultat de Dreito d'a Universidat de Harvard. A trama argumental se basa en as experiencias d'a propia autora d'a novela orichinal, Amanda Brown, mientres os suyos estudios en a Facultat de Dreito d'a Universidat de Stanford, en estar ella una persona intresada en o mundo d'a moda y a belleza y leyer \"Elle\", uns comportamientos que topaban con os comportamientos habituals d'os suyos companyers d'estudios. En l'anyo 2000 Brown conoixi\u00f3 a lo productor Marc E. Platt, qui l'aduy\u00f3 a transformar o suyo argumento en una novela. Platt tami\u00e9n contract\u00f3 a los guionistas Karen McCullah Lutz y Kirsten Smith ta que redactasen un gui\u00f3n cinematografico en adaptando la novela. O prochect\u00f3 clam\u00f3 l'atenci\u00f3n de Robert Luketic, un australiano que heba plegau en Hollywood dimpu\u00e9s de l'exito d'o suyo primer curtometrache comercial en Australia, \"Titsiana Booberini\".\nL'enguero d'a cinta esti\u00f3 lo 13 de chulio de 2001 en obtenendo a-saber-lo d'exito entre lo publico, en recaudando 141,8 millons de d\u00f3lars en total en toz os pa\u00edses, contra un presupuesto de nom\u00e1s que 18 millons, en recebindo am\u00e1s criticas moderadament positivas que centraban lo milor d'a cinta en l'actuaci\u00f3n d'a suya protagonista, Reese Witherspoon. La cinta recibi\u00f3 dos nominacions a los Premios Globos d'Oro (Millor Cinta y Millor Actriz) en a suya 59ena edici\u00f3n y recibi\u00f3 un Premio MTV Movie &amp; TV a la Millor Actriz.\nL'exito d'a cinta prevoc\u00f3 la creaci\u00f3n d'una franquicia propia d'a cinta que se traduci\u00f3 en una serie de treballos: la secuela \"\" (2003, Charles Herman-Wurmfeld), un \"spin-off\" directo ta video (\"Legally Blondes\", 2009, Savage Steve Holland), y un musical, \"Legally Blonde\" enguerau en 2007 en San Francisco y Nueva York y protagonizau por Laura Bell Bundy. En 2020 s'anunci\u00f3 que s'heba contractau a Mindy Kaling y Dan Goor ta preparar un nuevo gui\u00f3n d'una cinta que heba d'enguerar-se en 2022 pero lo prochecto s'ha posposau sin calendata definida.\nArgumento.\n\"Elle Woods\" ye una mesacha sora estudiant de merchandising de moda y miembro destacau d'una chirmandat estudiantil con un novio de buena familia, \"Warner Huntington III\". Bel d\u00eda lo suyo novio la convida a cenar en un luxoso restaurant y \"Elle\" creye que ye ta pedir-la en matrimonio, pero \"Warner\" li diz que creba la relaci\u00f3n en considerar que \"Elle\" no ye una persona prou dosera y no estar\u00e1 la muller adecuada ta lo futuro senador d'o Senau d'Estaus Unius que \u00e9l creye ser\u00e1 en rematar los suyos estudios en a Facultat de Dreito d'a Universidat de Harvard que principar\u00e1 nom\u00e1s que remate lo verano. \"Elle\" queda escachuflada, pero bien luego traza un plan ta recuperar a lo suyo novio: ella tami\u00e9n estudiar\u00e1 Dreito en a Universidat de Harvard y asinas lo podr\u00e1 convencer de que s\u00ed que en ye, la muller adecuada ta \u00e9l. alavez escomencipia un duro treballo de preparaci\u00f3n ta l'examen d'acceso y finalment \"Elle\" obti\u00e9n una nota prou elevada en a preba d'admisi\u00f3n en a facultat de Dreito, una preba standardizada existent en Estaus Unius ta matricular-se en bella facultat de Dreito, y ye admesa en a Universidat de Harvard.\nEn plegar en Harvard, que se troba en Cambridge (Massachusetts) cuan ella procede de California, \"Elle\" troba una mentalidat bien diferent en os suyos companyers de clase y se li fa dif\u00edcil d'adaptar-se'n. Tami\u00e9n consigue trobar a \"Warner\", qui ye un d'os suyos nuevos companyeros d'estudios, pero que ye festechando y s'ha comprometiu con \"Vivian Kensington\", la suya antiga novia; \"Vivian\" se rechufla d'\"Elle\" y fa ta ridiculizar-la en clase, en considerar que \"Elle\" ye una simplarra. Un d'os profesors ti\u00e9n a costumbre de contractar ta lo suyo bufet d'avogaus a estudiants destacaus con buenas notas, y \"Elle\" li diz a \"Warner\" que ella far\u00e1 un poder ta estar una d'as seleccionadas, pero \"Warner\" no creye que ella pueda estar esleyida, en considerar que no tien as capacidaz intelectuals que s'amenistan ta estar-lo. En parar cuenta de que \"Warner\" mai no la considerar\u00e1 como una persona con suficient madureza intelectual, \"Elle\" decide dmostrar-le que s\u00ed que en ye y luitar por una d'istas plazas en o bufet.\nCuan \"Callahan\", o profesor en cuesti\u00f3n, fa l'anuncio d'os estudiants que dentrar\u00e1n en o suyo bufet, diz que entre \u00e9ls se troban \"Warner\" y \"Vivian\" pero tami\u00e9n \"Elle\", ta sorpresa de\" Warner\" y \"Vivian\". O primer caso que se lis presenta ta treballar-ie ye o caso d'una instructora de fitness, \"Brooke Windham\", a qui \"Elle\" conoixeba d'antes mas en haber estau una d'as suyas alumnas en as suyas clases de fitness, y a qui \"Elle\" valora y respecta. \"Brooke\" ye acusada de l'asasinato d'o suyo esposo, un hombre de muita mas edat que ella, estando-ne lo testigo principal de l'acusaci\u00f3n la filla d'o falleixiu, qui viviba con su pai y con a suya madrastra \"Brooke\". \"Brooke\" diz a los suyos avogaus que ella tien una coartada pero que no lis quiere explicar, dabant d'a suya incomprensi\u00f3n, y \"Elle\" decide visitar a \"Brooke\" en a garchola a on se troba dica lo chudicio y conoixer cual ye ixa coartada; finalment, \"Brooke\" li explica que li yeran fendo una liposucci\u00f3n pero que si se conoix que s'heba sometiu a una intervenci\u00f3n d'ixe tipo la suya reputaci\u00f3n como instructora de fitness s'arruinar\u00eda. \"Elle\" marcha d'ista entrevista convencida d'a inocencia de \"Brooke\" y decidida a contrimostrar-la. Cuan \"Callahan\" desiche a \"Elle\" que li diga cual ye ixa coartada que ha conseguiu conoixer, \"Elle\" se niega y nom\u00e1s li diz que ye muit buena. Una d'as consecuencias d'a suya negativa a revelar-la ye que \"Vivian\" veye a \"Elle\" con mas respecto y finalment li confiesa que \"Warner\" no heba obteniu la nota que s'amenistaba ta acceder a la Universidat y que nom\u00e1s que ha podiu dentrar-ie porque la suya familia l'ha aduyau con os suyos contactos.\nBella tarde, \"Callahan\" preba de seducir a \"Elle\", qui creye alavez que nom\u00e1s que por ixo l'ha contractau ta lo suyo bufet. Decide albandonar lo bufet y la facultat y tornar en a suya casa en California, pero finalment li explica los feitos a \"Emmett Richmond\", qui ye un d'os ch\u00f3vens asociaus de \"Callahan\" en o bufet y que creye que \"Ellen\" tien un gran potencial como avogada, y \"Emmett\" finalment convence a \"Elle\" ta que no marche. Cuan \"Brooke\" conoix los feitos, decide despedir a \"Callahan\" como avogau y sustituirlo por \"Elle\", a qui \"Emmett\" refirma como avogau en exercicio ta que encara que s\u00eda una estudiant pueda estar l'avogada de \"Brooke\" en o chudicio. Agora nom\u00e1s cal que \"Elle\" consiga prebar la inocencia d'a suya nueva y primera client. En o chudicio posterior, \"Elle\", gracias a las suyas conoixencias d'o campo d'a moda, consigue desmontar las acusacions y finalment consigue que confiese la filla d'a victima, que ye la verdadera culpable de l'asasinato.\nProducci\u00f3n.\nChenesi.\nAmanda Brown public\u00f3 en 2001 la suya novela \"Legally Blonde\" basando-se en as suyas propias experiencias mientres os suyos estudios en 1993 en a Facultat de Dreito d'a Universidat de Stanford. En estar ella una persona intresada en o mundo d'a moda y a belleza y leyer \"Elle\", uns comportamientos que topaban con os comportamientos habituals d'os suyos companyers d'estudios, teni\u00f3 a-saberlos problemas. Cuan heba leyiu un folleto de propaganda d'a facultat adrezau a \"las mullers churistas de Stanford\" heba pensau que si asistiba en ixa reuni\u00f3n podr\u00eda trobar-ie atras mullers malvas. Tanimientres,\nBrown escribi\u00f3 a sus pais bellas cartas en explicando-les as suyas experiencias en a facultat y en primeras pens\u00f3 escribir un ensayo sobre las suyas experiencias en Stanford, pero un achent literario li recoman\u00f3 que en cuentas d'ixo transformase lo suyo material enta una novela. Brown estudi\u00f3 en tallers d'escriptura y finalment remat\u00f3 lo manuscrito d'o libro, pero d'entrada no trob\u00f3 qui li publicase. Bel tiempo dimpu\u00e9s torn\u00f3 a ninviar o suyo manuscrito, pero ista vegada escrito en papel de color de rosa (anecdota que se recupera en a cinta), y ix\u00f3 clam\u00f3 l'atenci\u00f3n d'un achent, qui lo mesmo d\u00eda lo ninvi\u00f3 a estudios cinematograficos y editorials, esclatando una autentica guerra d'ofertas dende los estudios cinematograficos dica que finalment la \"Metro-Goldwyn-Mayer\" en merc\u00f3 los dreitos cinematograficos; la mai d'Amanda pensaba que mesmo podr\u00eda plegar a obtener dica 10.000 d\u00f3lars, pero finalment recibi\u00f3 muitos mas diners. Tanimientres, respective d'o libro garra interpresa d'o sector editorial s'intres\u00f3.\nO productor cinematografico Marc E. Platt en leyer o manuscrito inedito s'intrig\u00f3 por o personache d'\"Elle Woods\":\nEn a primavera de 2000, os guionistas Karen McCullah Lutz y Kirsten Smith estioron dos d\u00edas en o campus d'a Universidat de Stanford en rechirando ta la elaboraci\u00f3n d'o gui\u00f3n. Paralelament, Robert Luketic, un director australiano que plegaba en ixas envueltas en o cine de Hollywood dimpu\u00e9s de l'exito d'o suyo primer treballo profesional en o cine australiano, un curtometrache titulau \"Titsiana Booberini\" (1997Y y que buscabna un prochecto ta fer una cinta revolucinara y garra convencional, s'intres\u00f3 por o prochecto:\nDesembolique.\nLuketic explic\u00f3 que cuan decidi\u00f3 empentar o prochecto no sabeban que la cinta s'estructurar\u00eda finalment como en tractando l'empoderamiento femen\u00edn, so que pensaban mas en una cinta de chambretas mulladas y peitos. Diz Luketic que \"de feito lo primer gui\u00f3n d'a cinta yera atreviu y obsceno, pareixiu a \"American Pie\"\". O chudicio por asasinato no feba pas parte d'a trama argumental i en ixe gui\u00f3n inicial \"Elle\" remataba tenendo una relaci\u00f3n sentimental con un profesor, pero finalment decidioron transformar o gui\u00f3n enta un atro que amostrase la capacidat de superaci\u00f3n de l'adversitat. Cuan decidirion iste cambio en a trama argumental, s'adhibioron nuevos personaches, como ye o caso de \"Paulette\", perfeccionando mas os detalles.\nTa lo papel protagonista d'a cinta, se consider\u00f3 a Charlize Theron, Gwyneth Paltrow, Alicia Silverstone, Katherine Heigl, Christina Applegate, Milla Jovovich y Jennifer Love Hewitt, pero Luketic dici\u00f3 que \"dende la pachina cinco d'o gui\u00f3n ya sabebai que querebai que Reese estase qui interpretase ixe papel\" y que \"querebai a bel\u00fan con seriedat y cerebro\", que \"teneba que haber-ie mas cosas dezaga d'una cara y Reese encaixaba en ixo perfactament\". Witherspoon esti\u00f3 de feito la primera persona en leyer completament o gui\u00f3n y no se ninvi\u00f3 a garra atra actriz. O director de c\u00e1sting d'a cinta, Joseph Middleton, ya heba treballau con Reese Witherspoon en as cintas \"The Man in the Moon\" (1991, Robert Mulligan) y \"A Far Off Place\" (1993, Mikael Salomon) y refirm\u00f3 a elecci\u00f3n de Reese ta lo papel nom\u00e1s que Platt en charr\u00f3. Applegate, a qui se li heba oferiu, refus\u00f3 lo papel, y Platt suchiri\u00f3 ufrir-lo a Britney Spears, pero se descart\u00f3 dimpu\u00e9s d'a suya actuaci\u00f3n en o programa de televisi\u00f3n \"Saturday Night Live\". Tanimientres, cuan se decidioron finalment por Reese Witherspoon la productora d'a cinta, \"Metro-Goldwyn-Mayer\", no yera masiau convencida porque o papel de \"Tracy Flick\" que heba interpretau en \"Election\" (1999, Alexander Payne) la heba dixau encasillada en ixe tipo de papels. \"Pensoron que yo yerai una avrispa\", dici\u00f3 posteriorment Witherspoon. De feito Witherspoon heba estau descartada ta cuantos papels dimpu\u00e9s d'a suya interpretaci\u00f3n en \"Election\". Lo suyo apoderau finalment li aconsell\u00f3 que se reunise con o director d'a \"Metro\", porque no aprebar\u00eda que li concedisen o papel en pensar que ella yera realment como lo personache que interpretaba en \"Election\", y li aconsell\u00f3 que se presnetase en a entrevista con un vestiu sexy. Witherspoon teni\u00f3 cuantas sesions d'audicions ta lo papel y teni\u00f3 bellas reunions con Luketic ta tractar de c\u00f3mo enfocar o personache porque yera una mica dificil que a lo publico li dase angunia por una mesacha que conduciba un Porsche.\nTa lo papel de \"Paulette\", la manicura amiga d'\"Elle\", esleyoron a Jennifer Coolidge, encara que se deciba que Courtney Love y Kathy Najimy teneban intr\u00e9s en ixe papel. Ta interpretar a \"Vivian\", a nueva novia de\" Warner\", la guionista Kirsten Smith suchiri\u00f3 a Chlo\u00eb Sevigny pero finalment se decidioron por Selma Blair, qui ya heba treballau anteriorment con Witherspoon en \"Cruel Intentions\" (1999, Roger Kumble), fendo asinas que la suya buena relaci\u00f3n aduyase a lo suyo treballo en ista cinta. Ali Larter heba d'interpretar a una d'as miembros d'a cermandat d'estudiants femenina pero nom\u00e1s que ley\u00f3 lo gui\u00f3n s'entusiasm\u00f3 con o pepal de \"Brooke Taylor Windham\", la instructora de fitness acusada d'asasinato.\nCuan os guionistas yeran treballando en o gui\u00f3n en configurando lo personache d'\"Emmett Richmond\", en realidat en todo momento yeran pensando en l'actor Luke Wilson. Cuan se yeran fendo as audicions ta l'actor que heba d'interpretar-lo, Karen McCullah Lutz dici\u00f3 que \"y si femos l'audici\u00f3n a Luke Wilson ta lo papel de Luke Wilson?\". En primeras se pens\u00f3 en l'actor Paul Bettany, pero en estar britanico l'equipo consider\u00f3 que yera millor esleyir un estausunidense.\nD'o gui\u00f3n se facioron dica 10 borradors diferents y se refeba constantment, mesmo treballando-ne de nueiz os guionistas en as succesivas reelaboracions. Una escena que finalment no se faci\u00f3 servir en o montache definitivo d'a cinta yera un cameo d'a chuez Judy Sheindlin, muit conoixida d'o publico estausunidense por o suyo \"reality show\" legal \"Judge Judy\", pero finalmen se descart\u00f3 cuan a chuez no podi\u00f3 fer a filmaci\u00f3n. Alavez, Alanna Ubach faci\u00f3 la sucherencia de que se reescribise o papel ta estar interpretau por un personache mascul\u00edn y que fese ixe papel Ryan Phillippe, qui yera casau con Witherspoon, pero la mesma Witherspoon consider\u00f3 que no ser\u00eda posible desembolicar ista idea.\nTa lo suyo papel, Witherspoon estudi\u00f3 a las mesachas miembros d'as chermandaz en os campus universitarios yu en sus puestos de reunions, asistindo-ne a cenas con ellas, encara que simpre lis feba la broma de que yera fendo un \"estudio antropolochico\". Witherspoon consider\u00f3 que ixo li permiti\u00f3 de tener una visi\u00f3n mas ampla d'o suyo personache y d'admirar a las miembros d'as chirmandaz y lo suyo treballo, en veyendo c\u00f3mo son d'educadas as miembros y c\u00f3mo valoran las suyas amistaz femeninas y las relacions entre ellas. No esti\u00f3 la sola miembro de l'elenco en analizar o mundo universitario y mesmo los guionistas McCullah y Smith estioron bellos d\u00edas en a facultat, mesmo asistindo a bellas clases de Dreito.\nReese Witherspoon en una entrevista sobre lo suyo personache, dici\u00f3 que:\nDisenyo de vestuario.\nA dinsenyadora de vestuario d'a cinta, Sophie De Rakoff (u Sophie Carbonell), se faci\u00f3 bien luego amiga de Reese Witherspoon nom\u00e1s que descubrioron un intr\u00e9s com\u00fan en Dolly Parton. Se decidi\u00f3 que \"Elle\" heba de tener una color caracteristica y lo dilema yera de decidir qu\u00e9 color esleyir. Sophiy y Reese visitoron bellas chermandaz en considerando puet estar que bella tonalidat de color azul pero en rematar as visitas decidioron que a sola color que podeba representar a Elle yera la color rosa. Tami\u00e9n esti\u00f3 important en a cinta la peluquer\u00eda, porque \"Elle\" porta dica 40 peinaus diferents mientres a cinta.\nFilmaci\u00f3n.\nDimpu\u00e9s d'a cinta, Luketic confes\u00f3 que lo suyo primer d\u00eda de rodache yera aterrau. Dica l'inte nom\u00e1s que heba treballau en un curtometrache d'una durada de 10 minutos con un equipo de nom\u00e1s que 10 personas y de rapiconte se trobaba \"con 200 personas en l'equipo y tenendo suficients cambions y remolques como ta rodiar un cuart\u00f3n\".\nLo nombre d'a universidat a on se desembolicaba la historia heba estau un problema, en negarse la Universidat de Stanford y la Universidat d'o Sud de California a que s'emplegasen os suyos nombres en a cinta, en considerar a USC que en o gui\u00f3n bi heba masiaus estereotipos sobre una estudiant miembro d'una chermandat; finalment, a producci\u00f3n decidi\u00f3 d'ambientar a cinta en una universidat ficticia, dita CULA.\nEncara que lo rodache d'a cinta s'escaici\u00f3 en a suya mayor parte en a Universidat de Harvard, bellas escenas se filmoron realment en a Universidat de California en Los Angeles, en o California Institute of Technology y en a Rose City High School en Pasadena (California), dende octubre dica aviento de 2000.\nA famosa escena de \"clocar-se, sacar peito\" cuasi que no amanixe en a cinta. McCullah Lutz y Kirsten Smith explicoron dimpu\u00e9s en una entrevista que: \"Marc E. Platt quereba una trama B ta \"Paulette\" (Jennifer Coolidge)\", dici\u00f3 McCullah Lutz. \"En primeras pensamos: Caldr\u00eda fer un robo en a tienda?\", dici\u00f3 Kirsten Smith, \"Creigo que pasamos una semana u dos en tractando de descubrir cual heba d'estar a trama B y ista escena. Bi heba tramas criminals. Yeramos pensando escena tras escena y todo se sentiba muit extranyo tonalment\". Mientres se trobaban pensando en un bar en Los Angeles, McCullah Lutz trob\u00f3 la soluci\u00f3n: que \"Elle\" amostrase a \"Paulette\" un movimiento ta enamorar a lo treballador d'UPS. En l'impulso d'o momento, Smith invent\u00f3 un movimiento, levantando-se y amostrando lo que dimpu\u00e9s esdeveni\u00f3 \"clocar-se, sacar peito\". Smith diz: \"esti\u00f3 una invenci\u00f3n espontania, un movimiento d'una empelucada en un bar\". A Robert Luketic li cuac\u00f3 la idea y finalment se transform\u00f3 en un numero de baile en a cinta, con corograf\u00eda de Toni Basil.\nTa la filmaci\u00f3n d'as suyas escenas como \"Sra. Windham Vandermark\", Raquel Welch solicit\u00f3 a lo director de fotograf\u00eda Anthony B. Richmond una iluminaci\u00f3n especial a causa d'a suya obsesi\u00f3n por a luz; antiparte, ella mesma esleyiba lo suyo vestuario ta sentir-se millor.\nEn a versi\u00f3n inicial d'a cinta, remataba en o chuzgau nom\u00e1s que \"Elle\" ganaba lo chudicio, con \"Elle\" en os escalerons d'o chuzgau besando-se con \"Emmett\" ta dimpu\u00e9s, con una engallada d'un anyo en o tiempo, amostrar a \"Elle\" y \"Vivian\" (que s'heba tenyiu de sora) organizando lo suyo propio club de churistas soras en a facultad. Tanimientres, cuan as primeras prebas d'audiencia mostroron que lo publico no lis cuacaba guaire iste final, McCullah Luz y Smith consultoron con Luketic, Platt y d'atros miembros de l'equipo de producci\u00f3n mientres que encara yeran en o vestibulo d'a sala de cine y toz alcordoron que s'amenistaba un nuevo final ta la cinta. Las prebas d'audiencia indicaban que lo publico quereba veyer triunfar a \"Elle\", y se plantey\u00f3 un final diferent a on la cinta rematase con \"Elle\" y \"Vivian\" en bebendo margaritas en una placha en Hawaii, estando-ne implicito que entre las dos bi heba una muit buena relaci\u00f3n u mesmo que teneban una relaci\u00f3n sentimental. Tami\u00e9n se proponi\u00f3 que en rematar o chudicio \"Elle\", l'acusada declarada inocent, la chuez, lo churau y toda la sala bailasen un numero musical.\nFinalment, os guionistas escribioron un nuevo final, que ye lo final que amanixe en a cinta. Tanimientres, en iste caso la filamci\u00f3n s'escaici\u00f3 en o Dulwich College de Londres, en o Reino Uniu, en estar en ixe momento Witherspoon rondando-ne-ie \"The Importance of Being Earnest\" (2002, Oliver Parker). Como s'heba tallau o cabello ta lo suyo papel en ixa cinta y tami\u00e9n Luke Wilson s'heba rasurau a cabeza ta lo suyo papel en \"The Royal Tenenbaums\" (2001, Wes Anderson) toz dos emplegoron pelucas ta la escena.\nRecaudo.\nA cinta s'enguer\u00f3 en os Estaus Unius o 13 de chulio de 2001, dando en o suyo primer cabo de semana un recaudo de 20 millons de d\u00f3lars, convertindo-se en un inesperau exito ta la \"Metro-Goldwyn-Mayer\" que en ixe momento se trobaba apurada de diners, enamplando encara los suyos resultaus o siguient cabo de semana, con un recaudo total de 96,5 millons de d\u00f3lars en Estaus Unius y atros 45,2 millons en atros pa\u00edses, con un total mundial de 141,7 millons de d\u00f3lars. En o Reino Uniu s'enguer\u00f3 lo 26 d'octubre, quedando en a segunda posici\u00f3n dezaga d'\"American Pie 2\".\nCritica.\nAs criticas enta la cinta estioron cheneralment positivas, encara que sin d'entusiasmo. Roger Ebert la puntu\u00f3 con tres estrelas sobre cuatro, en decindo que \"ye imposible que no me cuacase\" y que \"Witherspoon sosteni\u00f3 sin masiau esfuerzo ista cinta con a suya vivacidat y lo suyo inchenio\". Todd McCarthy en \"Variety\" calificaba la interpretaci\u00f3n de Reese Witherspoon de \"marabillosa y ganadora\", ta continar decindo que \"Witherspoon amuestra una atra vegada que ye una comediant digna de contimparanza con as grans d'a edat d'oro como Carole Lombard y Ginger Rogers\". Michael Wilmington en o \"Chicago Tribune\" tami\u00e9n elochi\u00f3 l'actuaci\u00f3n de Witherspoon en decindo que \"la sincronizaci\u00f3n comica esti\u00f3 impecable, la suya personalidat irresistible. Pero ye o suyo esprito y la suya inmersi\u00f3n en o papel o que realment impregna toda la cinta y fa que funcione\", adhibindo que Witherspoon mete \"tanto humor y dinamismo en \"Elle\" que nom\u00e1s que ella eleva toda la cinta\". B. Ruby Rich en \"The Nation\" la calific\u00f3 como \"la millor cinta d'empoderamiento ta las adolescents en anyos\". Paul Clinton en a CNN elochiaba la cinta como \"una satira descarada que conserva un mensache: creye en ti mesmo y engalza los tuyos suenios\".\nTanimientres, d'atros estioron mas criticos con a cinta y con o suyo gui\u00f3n. Asinas, Kirk Honeycutt en \"The Hollywood Reporter\" describi\u00f3 la cinta como \"predecible, cursi y sorprendentement escasa d'humor chenuino\" pero \"encara se salva gracias a la presencia magnetica de Witherspoon\". Michael O'Sullivan en \"The Washington Post\" clam\u00f3 a la cinta \"una simplificaci\u00f3n de \"Clueless\" pero sin o suyo inchenio niervoso\". Jessica Winter en \"The Village Voice\" critic\u00f3 la cinta como \"una cinta de birolla vasuera que s'esbornega ta tornar-se nutritiva\".\nPrecisions legals.\n\"Legally Blonde\" ha recibiu tami\u00e9n criticas provenients d'o mundo d'o Dreito por a suya descripci\u00f3n d'una facultat de Dreito y por o tractamiento que reciben en a cinta los preceptos legals estausunidenses.\nAsinas, Devin Stone, un avogau y YouTuber estausunidense que gosa charrar en \"YouTube\" de temas churidicos y legals, explicaba que lo proceso que s'amuestra en a cinta d'a solicitud d'ingreso d'\"Elle\" en a facultat no ye posible, en ninviar un video con a suya presentaci\u00f3n y no existir garra manera d'adhibir ixo en o sistema de solicitud d'a facultat de Dreito. Tampoco no se tracta de temas bien importants en a vida cuitiana d'una facultat de Dreito, como ye lo caso d'os ex\u00e1mens d'o primer semestre, que gosan provocar muito estr\u00e9s entre los estudiants. Tami\u00e9n considera que Elle Woods no teneba garra autoridat ta fer d'avogada cuan represent\u00f3 a \"Paulette Bonafont\u00e9\" en a reclamaci\u00f3n por a custodia d'o suyo can, en calificando la suya conducta como \"una gran violaci\u00f3n d'a etica (profesional)\": \"mai no ha rematau os suyos estudios ni ha feito o suyo examen de colechiaci\u00f3n y no ti\u00e9n garra dreito a decir de s\u00ed mesma que ye una avogada\". \"ixo se diz intrusismo profesional. Si bel\u00fan descobrise que ella l'ha practicau mientres a suya estancia en una facultat de Dreito f\u00e1cil que se le prohibise ingresar en un Colechio d'Avogaus en garra estau d'os Estaus Unius. L'exercicio no autorizau de l'advogac\u00eda en o estau de Massachusetts ye multau con 100 d\u00f3lars u con pena de garchola por no mas de seis meses\".\nD'atra man, mientres as escenas d'o chudicio tami\u00e9n se pueden trobar errors. Asinas, en primeras \"Elle Woods\" no hese podiu mai interrogar a un testigo en un chudicio penal. Tampoco en un mundo real garra chuez hese permitiu que l'acusau despedise a lo suyo avogau en bel meyo d'o chudicio y nom\u00e1s que conservase un estudiant de Dreito, am\u00e1s que garra estau d'Estaus Unius no permite que un estudiant en o suyo primer anyo de facultat represente a garra client debant d'o tribunal. En a cinta se cita la sentencia 3.03 d'o Tribunal Supremo de Massachusetts como precedent ta que Woods pueda representar a un client con a supervisi\u00f3n d'un avogau en exercicio, pero en realidat ixa norma nom\u00e1s ye aplicable que a los estudiants Dreito en o suyo tercer anyo."}
{"id": "147571", "revid": "69718", "url": "https://an.wikipedia.org/wiki?curid=147571", "title": "Polideza", "text": ""}
{"id": "147582", "revid": "610", "url": "https://an.wikipedia.org/wiki?curid=147582", "title": "Cerbero (mitoloch\u00eda)", "text": "Cerbero (en griego \u039a\u03ad\u03c1\u03b2\u03b5\u03c1\u03bf\u03c2 \"K\u00e9rberos\", \u2018demonio d'o pozo\u2019), tami\u00e9n conoixiu como Can Cerbero u Cancerbero que en a mitoloch\u00eda griega, yera lo can monstruoso d'o dios Hades. En a tradici\u00f3n mas comuna teneba tres cabezas, clamadas \"Veltesta\" (cabeza ezquierda), \"Tretesta\" (cabeza central) y \"Drittesta\" (cabeza dreita); u de cincuanta cabezas seguntes Hes\u00edodo, con una sirpient en cuentas de coda.\nLo can yera fillo de Equidna y Tif\u00f3n, y alzaba la puerta d'o Reino de Hades (lo inframundo griego) y aseguraba que os muertos no salisen y que los vivos no podesen dentrar.\nComo curiosidad cal destacar que a os porters de f\u00fatbol a vegadas son ditos \"cancerberos\" por estar os guardians d'a puerta u porteria."}
{"id": "147583", "revid": "69718", "url": "https://an.wikipedia.org/wiki?curid=147583", "title": "Bringing up Baby", "text": "Bringing up Baby (t\u00edtol orichinal en angl\u00e9s, en aragon\u00e9s Criando un beb\u00e9 u Criando a Baby; enguerada en Arag\u00f3n con o t\u00edtol en castellano de La fiera de mi ni\u00f1a, A fiera d'a m\u00eda nina en aragon\u00e9s) ye una cinta de cine estausunidense de comedia romantica (comedia screwball) de l'anyo 1938 dirichida por Howard Hawks seguntes un gui\u00f3n adaptau por Dudley Nichols y Hagar Wilde, basau en \"Bringing Up Baby\", una historia curta publicada en \"Collier's\" por Hagar Wilde en 1937; a Banda Sonora Orichinal d'a cinta ye de Roy Webb como director musical, estando Jimmy McHugh y Dorothy Fields os autors d'a letra d'a canci\u00f3n \"I Can't Give You Anything but Love, Baby\"; y la direcci\u00f3n de fotograf\u00eda ye de Russell Metty. En l'elenco d'a cinta participan, entre d'atros, os actors Katharine Hepburn, Cary Grant, Charles Ruggles, Barry Fitzgerald, May Robson, Walter Catlett y Fritz Feld.\nO gui\u00f3n d'a cinta ye una adaptaci\u00f3n por Dudley Nichols y Hagar Wilde d'un cuento, \"Bringing Up Baby\", que heba publicau Hagar Wilde en a revista \"Collier's\" o 10 d'abril de 1937, elaborando-se especificament pensando en que estase un papel ta estar interpretau por Katharine Hepburn, adaptando-se-lo a la suya propia personalidat, y explica las andanzas d'un paleontologo y d'una heredera cabalera una mica aventada en relaci\u00f3n con un leopardo. Ta lo rodache s'empleg\u00f3 un leopardo domesticau y en tot momento yera present lo suyo adomador. O rodache se faci\u00f3 en os zaguers meses de 1937 y primers de 1938, en excedendo-se en os tiempos previstos y tami\u00e9n en o presupuesto d'a cinta, mas que mas porque en muitas d'as escenas Hepburn y Grant esclataban en risas incontenibles. Tanimientres, Hepburn teni\u00f3 en primeras problemas con a forma de representar lo suyo papel comico y cali\u00f3 que recebise instruccions de Walter Catlett, un veterano actor procedent d'o mundo d'o vodevil y que finalment tami\u00e9n qued\u00f3 incluyiu en l'elenco d'a cinta. Ye una d'as cuatre cintas interpretadas por a parella Hepburn-Grant, estando-ne las atras tres \"Sylvia Scarlett\" (1935, George Cukor), \"Holiday\" (1938, George Cukor) y \"The Philadelphia Story\" (1940, George Cukor).\nEn enguerar-se \"Bringing Up Baby\" esti\u00f3 un fracaso en taquilla, encara que cuan se reenguer\u00f3 en primer\u00edas d'os anyos 1940 encara teni\u00f3 bella chicota ganancia. Luego d'ista cinta se coloc\u00f3 a Hepburn en o grupo d'actors consideraus \"fracasos de taquilla\" y la suya carrera no se recuper\u00f3 de nuevo so que dimpu\u00e9s de l'enguero dos anyadas dimpu\u00e9s de \"The Philadelphia Story\" (1940, George Cukor). No esti\u00f3 que dica los anyos 1950, cuan la cinta s'emiti\u00f3 por televisi\u00f3n, que escomencipi\u00f3 a valorar-se positivament. Dende alavez, as criticas enta \"Bringing up Baby\" por parte d'a critica han estau bien favorables, mesmo que l'acceptaci\u00f3n por o publico en as suyas succesivas emisions televisivas, f\u00e1cil que por as suyas monigotadas locas y errors, malentendius y situacions absurdas, perfecto sentiu d'a sincronizaci\u00f3n comica, elenco grillau de raso, serie de desventuras locas y descabelladas, desastres, sorpresas alegres y comedia romantica.\nEn 1990 la Biblioteca d'o Congreso seleccion\u00f3 a \"Bringing up Baby\" en considerar que la cinta yera \"cultural, historica y esteticament significativa\" ta incluyir-la en o \"National Film Registry\". Fa a sob\u00e9n parte d'a lista de cintas consideradas as millors y en 2007 ocupaba la 88ena posici\u00f3n en a lista AFI d'as 100 millors cintas en a suya edici\u00f3n actualizada en o suyo 10eno cabo d'anyo, publicada por l'American Film Institute.\nArgumento.\nDavid Huxley ye un cientifico una mica arrimau que treballa en un museu de Ciencias Naturals adedicau a la Paleontoloch\u00eda y que ye reconstruyindo l'escleto d'un brontosauro dende fa cuatro anyadas, pero ta rematar o suyo treballo encara amenista disposar d'una clavicula intercostal, chustament la ezquierda, y ixo li provoca a-saber-lo d'estr\u00e9s, encara que a lo suyo estr\u00e9s tami\u00e9n contribui d'una man a suya imminent voda con a suya aduyant Alice Swallow (en una relaci\u00f3n que no en tien garra parte de romanticismo por a severidat d'Alice) y, d'atra man, la necesidat de que lo museu reciba 1 mill\u00f3n de d\u00f3lars, cantidat de diners que asperan recibir d'Elizabeth Random, una rica filantropa que ye considerando la posibilidat de fer-lis ixa donaci\u00f3n, y a David li han encomendau que consiga impresionar a Elizabeth ta que lis faga la donaci\u00f3n.\nO d\u00eda anterior a la voda, David conoix casualment a Susan Vance mientres que ye chugando en un campo de golf, cuan Susan marra de pilota y en cuentas de chugar con a suya contina chugando con a de David, qui realment no yera en ixe campo ta chugar a lo golf, so que ta convencer a lo representant d'Elizabeth Random de que ista done los suyos diners a lo museu. Susan ye una choven d'esprito libre y una mica inficaciada y que no gosa actuar con masiada lochica. Cuan Susan marcha d'o campo, por error lo fa en l'auto de David, qui intenta decir-se-lo, pero la escena remata con Susan conducindo y David puyau en a puerta de l'auto dixando a lo representant d'a millonaria entazaga y sin que David l'haiga podiu argumentar las razons ta donar os diners a lo museu.\nO cherm\u00e1n de Susan, Mark, li ha feito arribar un leopardo domesticau, muit manso, clamau \"Baby\" dende Brasil, un animal a qui li cuaca muito y lo tranquiliza la canci\u00f3n \"I Can't Give You Anything but Love, Baby\". Susan, que ha creyiu que David ye zoologo en cuentas de paleontologo, lo manipula ta convencer a David de venir en a suya casa, en creyer iste que lo leopardo l'ha atacau, y cuan David plega en a suya casa lo convence ta que l'acompanye a levar o leopardo enta la suya grancha en Connecticut. En realidat, Susan s'ha enamorau de David y far\u00e1 cualsiquier cosa que pueda ta evitar que David marche y plegue a tiempo en a suya voda, asinas que cuan plegan en a grancha mesmo li amaga la suya ropa ta que no pueda marchar-ne. Antiparte, con as prisas ta aduyar a Susan, David leva con \u00e9l la famosa clavicula intercostal ezquierda d'o brontosauro que li acababan de ninviar.\nDavid se troba con a sorpresa de que a casa de Susan ye en realidat a casa d'Elizabeth Random, de qui Susan en ye la sobrina. Y, am\u00e1s, cuan Elizabeth plega en a casa, lo troba vestiu con ropa de muller, a sola ropa que David ha podiu trobar cuan Susan li ha preso la suya. Ta evitar que la sinyora Elizabeth Random descubra que \u00e9l treballa en o museu ta lo cual li demanan os diners, se fa pasar por una persona diferent. D'atra man, a sinyora Random ye propietaria d'un can, \"George\". O can casualment troba la clavicula intercostal ezquierda d'o brontosauro y, entusiasmau dabant d'un ueso tan gran, lo terra, como gosan fer toz os cans con toz os uesos. Tami\u00e9n plega un mensache de Mark, lo cherm\u00e1n de Susan, precisando que lo leopardo ye un regalo ta Elizabet, qui l'heba rosigoniau con ixo. Lo can \"George\" y lo leopardo \"Baby\" desaparixen simultaniament y, dabant d'o periglo de que \"Baby\" emplegue a \"George\" como birolla, Susan y David marchan a perseguir-los.\nCasualment en a redolada se troba un circo, y en ixe circo tami\u00e9n tienen un leopardo. Pero a diferencia de George, iste leopardo no ye pas precisament un leopardo manso, y ha atacau a lo suyo adomador provocando-li greus feridas. Como consecuencia los treballadors d'o circo lo portan en un cambi\u00f3n ta sacrificar-lo. Casualment s'han perdiu y en a carretera troban a David y Susan y paran o cambi\u00f3n ta preguntar-lis por o cam\u00edn correcto. En creyendo que lo leopardo que ye en o cambi\u00f3n ye \"George\", David entreti\u00e9n a los emplegaus d'o circo y Susan aproveita ta liberar a l'animal y prebar de portar-lo enta la casa, sin poder comprender porqu\u00e9 agora l'animal ye mas aspro, y finalment o fel\u00edn consigue fuyir. David y Susan continan la rechira de \"George\" pero finalment por un malentendiu se troban engarcholaus por Slocum, un polic\u00eda d'a ciudat que creye haber engarcholau a los miembros d'una periglosa banda de delincuents. David intenta explicar-lis la verdat pero no lo creyen, y alavez Susan decide reir-se'n d'\u00e9ls y lis diz que s\u00ed, que son una banda de ladrons muit periglosa, a \"Leopard Gang\" (a \"banda d'o leopardo\") y Slocum s'estrega las mans en creyer que con ixa detenci\u00f3n ganar\u00e1 fama y, en consecuencia, las eleccions. Finalment, dimpu\u00e9s de muitas peripecias, plegan en a garchola la t\u00eda Elizabet y Alexander Peabody, lo suyo avogau, y consiguen desfer l'entuerto. Tanimientres, Susan, que heba conseguiu fuyir d'a garchola mientres un interrogatorio, torna con un leopardo ta demostrar que deciban la verdat. O problema ye que lo leopardo que arrocega y que esperguenia de contino no ye \"George\", so que lo leopardo furo d'o circo, y en dentrar en l'edificio policial se torna encara mas furo. Pero David, con l'aduya d'una cadiera, finalment consigue zarrar a lo leopardo en una celda.\nD\u00edas dimpu\u00e9s, aparentment, todo ha rematau ya. O leopardo furo ya no bi ye, \"George\" ya ye con a suya nueva duenya, Elizabeth, y Susan y David ya no se troban engarcholaus. Pero Elizabeth ha decidiu no donar os suyos diners a lo museu y, am\u00e1s, Alice ha abandonau a lo suyo novio David, qui nom\u00e1s troba refuchio que en o suyo museu. Pero encara falta que Susan visite en o suyo museu a David, qui se troba en alto d'una embastida chunto a lo brontosauro, en portando-li la clavicula intercostal ezquierda d'o brontosauro que finalment ha podiu recuperar en seguindo a \"George\" cuantos d\u00edas...\nProducci\u00f3n.\nRedacci\u00f3n d'o gui\u00f3n.\nEn marzo de 1937 Howard Hawks heba sinyau un contracto con a productora \"RKO Radio Pictures\" ta fer una adaptaci\u00f3n d'o poema de Rudyard Kipling \"Gunga Din\", que se trobaba en preproducci\u00f3n dende ag\u00fcerro de l'anyo anterior. Cuan RKO no consigui\u00f3 que la \"Metro-Goldwyn-Mayer\" lis cedise a tiempo a Spencer Tracy y Franchot Tone ta la cinta y la suya producci\u00f3n se requedaba, Hawks decidi\u00f3 buscar un atro prochecto de mientres. En abril de 1937 heba leyiu en \"Collier's\" un cuento de Hagar Wilde clamau \"Bringing Up Baby\" que l'heba feito esmelicar-se y bien luego heba decidiu de fer una cinta basando-se en \u00e9l. A RKO merc\u00f3 en chunio os dreitos de pantalla por 1.004 d\u00f3lars, y Hawks principi\u00f3 a treballar en o gui\u00f3n chunto con Hagar Wilde, l'autora d'o relato. O relato ye diferent d'o gui\u00f3n en aspectos importants: David y Susan son promesos, \u00e9l no ye pas cientifico, no bi ha garra brontosauro, clavicula intercostal ni museu, y l'animal que Susan recibe de lo suyo cherm\u00e1n ye un puma.\nPosteriorment Hawks contract\u00f3 ta que l'aduyase en o desembolique d'o gui\u00f3n a Dudley Nichols, qui yera prou conoixiu por os suyos treballos con o director John Ford. L'obchectivo yera que Hawks desembolicase os personaches y los aspectos comicos d'o gui\u00f3n y que Nichols treballar\u00eda en a historia y en a suya estructura. Hawks treball\u00f3 con \u00e9ls dos mientres o verano de 1937 y finalment rematoron con una primera versi\u00f3n d'o gui\u00f3n con una extensi\u00f3n de 202 pachinas. Dimpu\u00e9s Wilde y Nichols treballoron chuntos ta fer diferents esborrallos y ixo lev\u00f3 enta una relaci\u00f3n romantica entre \u00e9ls, estando-ne los autors meses dimpu\u00e9s d'o gui\u00f3n de \"Carefree\" (1938, Mark Sandrich, con Fred Astaire y Ginger Rogers). Bi heba prous variants d'o gui\u00f3n de \"Bringing up Baby\" y en una d'ellas s'incluyiba una baralla con pastels que s'inspiraba en as cintas de Mack Sennett. Inicialment, o comandant Applegate teneba un aduyant clamau Ali, que yera previsto que l'interpretase Mischa Auer, pero finalment iste personache despareixi\u00f3 estando substituyiu por \"Aloysius Gogarty\", interpretau por l'actor Barry Fitzgerald. Antiparte, l'esborrallo final d'o gui\u00f3n incluyiba belas escenas a on Susan y David se declaban mutuament o suyo amor, pero finalment Hawk no empleg\u00f3 istas im\u00e1chens en o montache final, eliminando-las mientres a postproducci\u00f3n d'a cinta.\nAs instruccions que Hawks heba dau a Wilde y Nichols yeran que escribisen lo gui\u00f3n en adaptando-lo a la personalidat propia de l'actriz Katherine Hepburn, que heba d'estar a protagonista femenina, y con qui Nichols ya heba treballau en a cinta \"Mary of Scotland\" (1936, John Ford). Barbara Leaming deciba que Ford heba teniu una aventura con Hepburn y afirma que muitas d'as caracteristicas de Susan y David se basoron en as personas de Hepburn y Ford. Antiparte, Nichols esti\u00f3 en contacto con Ford mientres a escritura d'o gui\u00f3n y en a cinta parteciporon belos actors que feban parte d'a colla d'actors que a sob\u00e9n amaneixeban en as cintas de Ford, conoixius en o mundo d'o cine como la \"John Ford Stock Company\", como Ward Bond, Barry Fitzgerald, D'Arcy Corrigan y o productor asociau Cliff Reid. Tami\u00e9n Ford, que yera amigo de Hawks, visit\u00f3 lo plat\u00f3 mientres o rodache. De feito, los mirallos que fa servir Cary Grant en a cinta remeran a los que emplegaban Ford y Harold Lloyd.\nYera previsto que la filmaci\u00f3n escomencipiase l'1 de setiembre de 1937 y que rematase o 31 d'octubre d'o mesmo anyo, pero facioron tarde por bellos motivos: en primeras, tenioron que asperar ta principiar lo rodache dica meyaus de setiembre, cuan obtenioron os dreitos d'a canci\u00f3n \"I Can't Give You Anything but Love, Baby\", por a cifra de 1.000 d\u00f3lars. En agosto, Hawks contract\u00f3 a los comediografos Robert McGowan y Gertrude Purcell ta que reescribisen o gui\u00f3n, encara que no amanixen en os t\u00edtols de credito d'a cinta, y McGowan adhibi\u00f3 a lo gui\u00f3n una escena inspirada en a tira comica \"Professor Dinglehoofer and his Dog\", de Harold Knerr, en a que un can aterra un ueso d'un dinosauro. RKO merc\u00f3 a \"King Features\" por 1.000 d\u00f3lars o 21 de setiembre os dreitos ta emplegar ixa idea en a cinta.\nEmplego d'a palabra \"gay\".\nUn d'os aspectos debatius d'ista cinta se refiere a que en ella amanixe la palabra \"gay\" en un contexto a on fa referencia a la homosexualidat. En una d'as escenas d'a cinta, lo personache interpretau por Cary Grant ye vestiu con un \"neglig\u00e9\" con randa de marabou y, cuan se li pregunta o motivo, respon que: \"Porque de rapiconte m'hei tornau gay!\", am\u00e1s de fer un chicot saltet en l'aire en decir-lo. Como la voz \"gay\" en angl\u00e99s no yera masiau conoixida por o publico con ixe sentiu relativo a la homosexualidat, un significau que no s'estendill\u00f3 dica los disturbios de Stonewall en l'anyo 1969, bi ha debat sobre si Grant faci\u00f3 servir a palabra con o suyo sentiu orichinal de \"feliz\", u ye una referencia intencionada a la homosexualidat.\nIsta frase no yera en o gui\u00f3n y se tractaba de una improvisaci\u00f3n de Grant. Seguntes explica Vito Russo en a cinta documental \"The Celluloid Closet\" (1995, Rob Epstein y Jeffrey Friedman) a frase que amaneixeba en o gui\u00f3n y que Grant heba de pronunciar yera \"Yo... suposo que piensas que ye extranyo, que yo emplegue ixo. Paro cuenta de que se veye extranyo... yo no goso... quiero decir, no tiengo uno d'istos\". Russo suchiere que ixo indica que en o cerclo d'o cine de Hollywood (a lo menos la chent d'arredol de Grant) s\u00ed que yeran familiarizaus con o significau en argot d'a palabra.\nEn a cinta \"My Weakness\" (1933, David Butler) ya s'heba feito servir \"gay\" en referencia explicita a la homosexualidat cuan uno d'os dos hombres que son enamoraus d'a mesma muller li diz a l'atro la soluci\u00f3n a lo suyo problema: \"Let's be gay!\" (Tornemos-nos gays); tanimientres, a censura de l'estudio consider\u00f3 que la frase no yera conforme con o que bien luego s'aprob\u00f3 como codigo Hays d'auto-regulaci\u00f3n d'a industria cinematografica estausunidense y la censur\u00f3. A cinta \"This Side of Heaven\" (1934, William K. Howard) incluyiba una escena en que un decorador d'interiors preba de vender una tela con motivos florals a un client y lo client li diz que \"It strikes me as a bit too gay\" (me parixe una mica gay).\nCasting.\nEn un primer momento se suchiri\u00f3 ta interpretar o papel de Susan Vance a la prima de Hawks, Carole Lombard. Tanimientres, bien luego los productors decidioron esleyir a Katharine Hepburn por os suyos antecedents y por a suya similitud con o personache que heba d'interpretar. A RKO accept\u00f3,encara que teneba bellas reservas por l'elevau salario de l'actriz y porque dende feba masiau tiempo las suyas cintas heban estau un fracaso en taquilla. O productor Lou Lusty afirm\u00f3 que \"no se podr\u00eda ni cubrir os gastos si un salario de Hepburn costase 800.000 d\u00f3lars\".\nTa lo papel d'Aldouz Huxley, Hawks y lo productor Pandro S. Berman tardoron en plegar en un alcuerdo. Hawks pensaba en l'actor comico Harol Lloyd, pero Berman lo refus\u00f3, mesmo que refus\u00f3 tami\u00e9n a Ronald Colman, y ufri\u00f3 lo papel succesivament a Robert Montgomery, Fredric March y Ray Milland, refusando-lo toz istos actors. Howard Hughes, un amigo de Hawks, finalment lis suchiri\u00f3 a Cary Grant, qui chustament acababa de rematar una comedia romantica que dimpu\u00e9s d'o suyo enguero teni\u00f3 a-saber-lo d'exito de publico, \"The Awful Truth\" (1937, Leo McCarey) y ye posible que Hawks hese visto la cinta antes d'o suyo enguero, en una versi\u00f3n preliminar. Grant teneba un contracto no exclusivo con RKO ta rodar con \u00e9ls cuatro cintas por 50.000 d\u00f3lars por cinta y lo representant de Grant aproveit\u00f3 ta renegociar ixe contracto, ganando en zagueras Grant 75.000 d\u00f3lars am\u00e1s d'as mesmas bonificacions que tenese Katharine Hepburn. Grant yera preocupau en tener que interpretar un papel d'un intelectual y tard\u00f3 dos semanas en decidir-se a acceptar o papel, a tamas d'o nuevo contracto que heba negociau o suyo representant. Hawk gan\u00f3 la suya confianza en fer-li la promesa de que l'entrenar\u00eda mientres todo lo rodache y li recomend\u00f3 que veyese las cintas de Harold Lloyd ta inspirar-se. Antiparte, mientres o rodache Grant teni\u00f3 frecuents reunions con Howard Hughes ta charrar d'o personache, afirmando dimpu\u00e9s que ixo l'aduy\u00f3 muito en a suya interpretaci\u00f3n.\nHawks obteni\u00f3 en ampre a l'actor Charlie Ruggles d'a \"Paramount Pictures\" ta interpretar a lo comandant Horace Applegate y tami\u00e9n podi\u00f3 obtener en ampre a l'actor Barry Fitzgerald d'a \"The Mary Pickford Corporation\" ta interpretar o papel d'o chardinero Aloysius Gogarty. Hawks tami\u00e9n esley\u00f3 a Virginia Walker ta interpretar a Alice Swallow, la promesa de David; en ixas envueltas Walker teneba un contracto con \u00e9l y dimpu\u00e9s cas\u00f3 con su cherm\u00e1n William Hawks. En no poder trobar un puma ta la cinta, finalment decidioron que estase un leopardo l'animal \"Baby\" d'a cinta, decidindo-se por un leopardo clamau \"Nissa\", que ya yera entrenau y que ya heba treballau en bellas cintas de serie B dende feba ueito anyadas.\nRodache.\nFinalment o rodache escomencipi\u00f3 o 23 de setiembre de 1937 y la previsi\u00f3n inicial yera que hese rematau o 20 de noviembre d'ixe mesmo anyo, con un presupuesto de 767.676 d\u00f3lars. En primeras se filmoron en os estudios as escenas en l'apartamento de Susan, ta dimpu\u00e9s tresladar-se enta lo Bel Air Country Club en Los Angeles a primers d'octubre ta rodar-ie as escenas en o campo de golf. Tanimientres, amaneixioron problemas en o rodache por as dificultaz de Katharine Hepburn con o suyo personache y las suyas habilidaz comicas, en sobreactuar a ormino, repretando-se masiau en estar monyonya, dica que Hawks pidi\u00f3 a lo veter\u00e1n artista de vodevil Walter Catlett que l'aduyase a entrenar-la ta lo papel. Catlett represent\u00f3 escenas con Grant ta Hepburn, amostrando-li que yera mas divertiu cuan aparentaba estar serio. Hepburn lo entendi\u00f3 y dende alavez actu\u00f3 con naturalidat en interpretando-se a s\u00ed mesma mientres todo lo rodache; antiparte, Catlett li provoc\u00f3 tanta impresi\u00f3n por o suyo talento y la suya capacidat ta entrenar-la que insisti\u00f3 en que Catlett interpretase en a cinta a l'achent de polic\u00eda Slocum.\nA parte mas gran d'o rodache s'escaici\u00f3 en o rancho Arthur en San Fernando Valley, en rodando-se as escenas interiors y exteriors d'a casa de t\u00eda Elizabeth. Dende que principi\u00f3 lo rodache en o rancho, Grant y Hepburn a sob\u00e9n improvisaban os suyos dialogos, ta fer-se re\u00edr l'uno a l'atro, en retardando asinas a filmaci\u00f3n. Asinas por eixemplo, en a escena en que Grant pregunta freneticament a Hepburn que a on se troba lo suyo ueso principi\u00f3 a filmar-se a las 10 d'a manyana y no remat\u00f3 la suya filmaci\u00f3n que dica las 4 d'a tarde en esclatar a re\u00edr de contino los actors. Dimpu\u00e9s de nom\u00e1s que un mes de rodache, Hawks ya acumulaba un retardo d'una semana. Antiparte, Hawks manullaba cuatro versions diferents d'o gui\u00f3n y feba cambios de contino en os dialogos y las escenas. D'atra man, teneba una actitut muit relaxada mientres o rodache, como suspender-lo ta veyer una cursa de caballos, y tot ixo acumulaba poquet a poquet retardos, en dedicando doce d\u00edas a la filmaci\u00f3n d'a escena en a garchola de Westlake en cuentas d'os cinco d\u00edas programaus, encara que dimpu\u00e9s Hawks siempre culp\u00f3 en broma d'o retardo nom\u00e1s que a los artistas y a lo feito de tener que treballar con dos animals, o leopardo y o can.\nPostproducci\u00f3n y preenguero.\nO montador de Hawks, George Hively, feba poquet a poquet o montache provisional d'a cinta mientres o mesmo rodache, asinas que la primeras versions montadas d'a cinta yeran disponibles nom\u00e1s que poquez d\u00edas dimpu\u00e9s de rematar a filmaci\u00f3n. A primera copia d'a cinta se ninvi\u00f3 enta la productora a meyaus d'o mes de chinero. Encara que en ista primera versi\u00f3n d'a cinta bi heban dobles sentius y bellas referencias sexuals, a cinta pas\u00f3 la censura de l'estudio, sin parar cuenta d'a frase de Grant relativa a los \"gays\" y una referencia de Hepburn sobre que George yera pixando; nom\u00e1s tenioron bellas obcheccions sobre una escena en a que a Hepburn se li xerneca lo suyo vestiu y bellas referencias a politicos estausunidenses, como Al Smith (Gubernador de Nueva York) u Jim Farley, politico destacau en a vida politica de l'estau de Nueva York.\nComo todas as comedias de Hawks, o ritmo d'a cinta ye rapedo (encara que se film\u00f3 mas que mas con planos largos y meyos, con pocos cortes transversals). Hawk li dici\u00f3 a Peter Bogdanovich que \"s'obti\u00e9n mas ritmo en movendo a los actors volaus aintro d'o cuadro en cuentas de trescruzar rapedo\".\nO 18 de febrero ya teneban a primer versi\u00f3n d'a cinta prep\u00e0rada, con una durada redueita alto u baixo u 10% sobre la versi\u00f3n inicial. Se facioron dos pases privaus anticipaus d'a cinta en chinero de 1938 a on se recibi\u00f3 muit favorablement. O productor Pandro S. Berman encara quereba reducir 5 min. mas a durada d'a cinta, pero Hawks, Grant y Cliff Reid s'oponioron y finalment ixos 5 min. se conservoron.\nCritica.\nO 16 de febrero de 1938 s'enguer\u00f3 la cinta en o Teatro Golden Gate d'a ciudat de San Francisco, en California, recebindo criticas favorables d'Otis Ferguson en \"The New Republic\", afirmando que yera una cinta muit divertida y fendo elochios d'a direcci\u00f3n de Hawks. En \"Variety\" tami\u00e9n elochioron a cinta, destacando-ne o ritmo y la direcci\u00f3n de Hawks y calificando l'actuaci\u00f3n de Hepburn como \"una d'as suyas caracterizacions cinematograficas mas estimulants\" y decindo que Grant \"feba lo suyo papel dica lo final\", y nom\u00e1s que considerando negativament la durada d'a escena en a garchola. \"Film Daily\" deciba: \"literalment una conmoci\u00f3n de barra a barra, con risa total y acci\u00f3n rapeda\". A revista especializada \"Harrison's Reports\" calificaba la cinta como \"una excelent farsa\" con \"muitas situacions que provocan esmelique\", y John Mosher de \"The New Yorker\" escribi\u00f3 que entrambas estrelas \"s'apatusquian ta estar chamarlucas\" y que Hepburn mai no heba \"pareixiu tan bondadosa\".\nSindembargo, a Frank S. Nugent en \"The New York Times\" no li pareixi\u00f3 tan bien la cinta, en considera-la una copia plena de clix\u00e9s, una repetici\u00f3n de docenas d'atras cintas de comedia excentricas d'ixas envueltas. Calific\u00f3 l'actuaci\u00f3n de Hepburn de \"sin aliento, sin sentiu y terriblement, terriblement fatigosa\", continando con que \"si mai no has estau en un cine, \"Bringing up Baby\" estar\u00e1 ta tu un producto estrafalario d'a escuela de farsas tontas. Pero, qui no ha estau mai en un cine?\".\nRecaudo.\nEn bellas partes d'Estaus Unius, a cinta teni\u00f3 exito, pero no en atras. Esti\u00f3 un exito en San Francisco, Los Angeles, Portland, Denver, Cincinnati u Washington, DC, pero un fracaso en atros puestos d'o pa\u00eds, incluyindo-ie Nueva York, a on s'enguer\u00f3 o 3 de marzo de 1938 en o Radio City Music Hall con un recaudo de nom\u00e1s que 70.000 d\u00f3lars y tenendo una durada d'exhibici\u00f3n de nom\u00e1s que una semana, estando substituyida por \"Jezabel\", con Bette Davis como protagonista.\nMientres o suyo enguero, \"Bringing up Baby\" faci\u00f3 un recaudo de 715.000 d\u00f3lars en os Estaus Unius y 394.000 en atros pa\u00edses, con un total d'1.109.000 d\u00f3lars, y en estar reenguerada en 1940 y 1941 recaud\u00f3 atros 95.000 en os Estaus Unius y 55.000 en atros pa\u00edses, tenendo finalment una ganancia de 163.000 d\u00f3lars. En considerar que ixo yera un fracaso, RKO cancel\u00f3 lo contracto con Hawks ta fer dos cintas mas, y finalment a cinta \"Gunga Din\", que heba de dirichir \u00e9l, esti\u00f3 George Stevens qui la dirichi\u00f3. Posteriorment Hawks deciba que la cinta \"heba teniu un gran defecto y heba aprendiu muito d'ixo. No bi heba chent normal en a cinta. Toz os participants yeran barrenaus y dende alabez aprendiei a lecci\u00f3n y no tiengo la intenci\u00f3n de tornar-los barrenaus a toz\". Tanimientres, en o siguient decenio Hawks encara faci\u00f3 tres cintas ta la RKO. Dimpu\u00e9s de l'enguero d'a cinta, Harry Brandt (president de l'Independent Theatre Owners of America) consider\u00f3 a Hepburn como un \"vereno de taquilla\" y en consecuencia se li permiti\u00f3 de mercar o contracto que teneba con a RKO por un pre de 22.000 d\u00f3lars. Tanimientres, muitos criticos se marabielloron d'a suya nueva habilidat ta la comedia lichera, y \"Life\" la calific\u00f3 como \"a sorpresa d'a cinta\". Como curiosidat, l'antigo novio de Hepburn, Howard Hughes, merc\u00f3 RKO en 1948 y torn\u00f3 a vender-la en 1955, pero en retenendo en ixa venta los dreitos de seis cintas, incluyindo-ie \"Bringing up Baby\".\nLegau.\nO filosofo Stanley Cavell defini\u00f3 la cinta como un \"logro definitivo en a historia de l'arte d'o cine\", continando que \"Bringing up Baby\" se faci\u00f3 en una tradici\u00f3n de comedia romantica en inspirando-se en l'Antiga Roma y Shakespeare\". Se gosa citar dos obras de Shakespeare, \"Much Ado About Nothing\" y \"As You Like It\", como obras que tenioron influyencia en a cinta, mesmo que la comedia absurda en cheneral con os suyos \"hombres altivos y autosuficients, mullers fuertes y cerenyo combat de palabras y d'inchenio\" S'ha citau a lo personache interpretau por Hepburn como un precedent de l'arquetipo de papel femen\u00edn en cintas clamau \"Manic Pixie Dream Girl\".\nA popularidat de \"Bringing Up Baby\" augment\u00f3 en emitir-se por televisi\u00f3n en os Estaus Unius en os anyos 1950, y en os anyos 1960 os criticos cinematograficos (incluyindo-ie os colaboradors de \"Cahiers du Cin\u00e9ma\") destacoron a calidat d'a cinta. En refutando la critica mordaz que Nugent heba feito en \"The New York Times\", A. O. Scott ha afirmau que \"t'enarcar\u00e1s d'a suya frescura, d'o suyo vigor y d'as suyas cualidaz de brillanteza que no han empoqueixiu dimpu\u00e9s de sesenta y cinco anyadas, y f\u00e1cil que resista visionaus repetius\". Leonard Maltin declar\u00f3 que agora \"se considera la comedia tarumba definitiva, y una d'as cintas mas rapedas y divertidas que mai no s'han realizau; grans actuacions de toz\".\nDe \"Bringing up Baby\" se n'han feito cuantas adaptacions. O mesmo Hawks recicl\u00f3 la escena en o club nocturno a on o vestiu de Hepburn se desperfila y Grant camina dezaga d'ella en cubrindo-la en a suya comedia \"Man's Favorite Sport?\" (1964). \"What's Up, Doc?\", dirichida en 1972 por Peter Bogdanovich y interpretada por Barbra Streisand y Ryan O'Neal quereba explicitament estar un homenache enta \"Bringing up Baby\" y de feito esti\u00f3 una buena contribuci\u00f3n a la suya popularidat posterior. En os comentarios en os extras d'a edici\u00f3n en deved\u00e9 de \"Bringing up Baby\" Bogdanovich analiza c\u00f3mo la escena de \"What's Up, Doc?\" a on se desperfila lo chambergo en \"What's Up, Doc?\" se basa en a escena en que lo vestiu de Hepburn se desperfila en \"Bringing up Baby\".\nA cinta francesa \"Une femme ou deux\" (1985, Daniel Vigne), protagonizada por G\u00e9rard Depardieu, Sigourney Weaver y Ruth Westheimer ye de feito una nueva versi\u00f3n de \"Bringing up Baby\". Y la cinta \"Who's That Girl\" (1987, James Foley), protagonizada por Madonna, ye tami\u00e9n una adaptaci\u00f3n libre de \"Bringing up Baby\".\nEn 1990, en o suyo segundo anyo d'existencia, a Biblioteca d'o Congreso seleccion\u00f3 a \"Bringing up Baby\" en considerar que la cinta yera \"cultural, historica y esteticament significativa\" ta incluyir-la en o \"National Film Registry\". \"Entertainment Weekly\" situ\u00f3 la cinta en a posici\u00f3n 24ena en a suya lista d'as millors cintas; en 2000 os lectors d'a revista \"Total Film\" la colocoron como la 47ena millor cinta de comedia de toz os tiempos; y \"Premiere\" clasific\u00f3 l'actuaci\u00f3n de Cary Grant como \"Dr. David Huxley\" en a 68ena posici\u00f3n d'a suya lista d'as 100 millors actuacions de toz os tiempos en clasificando am\u00e1s a lo personache de \"Susan Vance\" en a 21ena posici\u00f3n en a suya lista d'os 100 millors personaches de tots os tiempos. A \"National Society of Film Critics\" incluy\u00f3 \"Bringing up Baby\" en a suya lista de 100 cintas esencials, en considerando-la am\u00e1s f\u00e1cil que la millor cinta d'o suyo director.\nL'American Film Institute ha incluyiu a cinta en as siguients listas:\nEn a revista especializada \"Fotogramas\" indican que:\nCarles Rull en \"20 minutos\" afirma que:\nJos\u00e9 Luis V\u00e1zquez en \"Lanza Digital\" diz:\nAntonio M\u00e9ndez, en \"AlohaCriticon.com\", considera que:\nCarlos B. Torrado, en \"La Voz de Galicia\", diz:"}
{"id": "147665", "revid": "2073478", "url": "https://an.wikipedia.org/wiki?curid=147665", "title": "Aeropuerto Internacional d'Heydar Aliyev", "text": "L'Aeropuerto Internacional d'Heydar Aliyev (en azer\u00edn: \"Heyd\u0259r \u018fliyev ad\u0131na Beyn\u0259lxalq Hava Liman\u0131\") ye un aeropuerto internacional situau a 10 kilometros d'a ciudat de Bac\u00fa, en Azerbaich\u00e1n. Ye o primer aeropuerto azer\u00edn en trafico aerio y ye un hub ta Las companyias d'Azerbaijan Airlines, Azal Avia Cargo, Buta Airways y Silk Way West Airlines.\nL'aeropuerto leva o nombre de Heydar Aliyev, antigo President d'Azerbaich\u00e1n, dende 2004. En\u00a02019\u00a0di\u00f3 servicio a 4.730.000 pasachers."}
{"id": "147667", "revid": "1900645", "url": "https://an.wikipedia.org/wiki?curid=147667", "title": "Khankendi", "text": ""}
{"id": "147668", "revid": "69718", "url": "https://an.wikipedia.org/wiki?curid=147668", "title": "Aeropuerto Internacional de Heydar Aliyev", "text": ""}
{"id": "147669", "revid": "401", "url": "https://an.wikipedia.org/wiki?curid=147669", "title": "Lista d'aeropuertos d'Azerbaich\u00e1n", "text": "En ista lista apareixen toz os aeropuertos d'Azerbaich\u00e1n:"}
{"id": "147670", "revid": "69718", "url": "https://an.wikipedia.org/wiki?curid=147670", "title": "Brontosauro", "text": ""}
{"id": "147671", "revid": "69718", "url": "https://an.wikipedia.org/wiki?curid=147671", "title": "Virolla", "text": ""}
{"id": "147677", "revid": "6885", "url": "https://an.wikipedia.org/wiki?curid=147677", "title": "Ceres (asteroide)", "text": ""}
{"id": "147678", "revid": "6885", "url": "https://an.wikipedia.org/wiki?curid=147678", "title": "2 Pallas", "text": ""}
{"id": "147685", "revid": "69718", "url": "https://an.wikipedia.org/wiki?curid=147685", "title": "Two Rode Together", "text": "Two Rode Together (t\u00edtol orichinal en angl\u00e9s, en aragon\u00e9s Dos cabalgoron chuntos, enguerada en Arag\u00f3n con o t\u00edtol en castellano de Dos cabalgan juntos, Dos cabalgan chuntos en aragon\u00e9s) ye una cinta de cine estausunidense de l'anyo 1961 de cine de western \"buddy film\" dirichida por John Ford seguntes un gui\u00f3n adaptau por Frank S. Nugent basando-se en a novela \"Comanche Captives\", publicada en 1959 por Will Cook. La banda sonora orichinal da cinta ye un treballo de George Duning, estando la direcci\u00f3n de fotograf\u00eda obra de Charles Lawton, Jr.. Producida por Stan Shpetner ta las productoras \"John Ford Productions\" y \"Shpetner Productions\", en l'elenco d'a cinta bi ha actors como James Stewart, Richard Widmark, Woody Strode, Shirley Jones, Linda Cristal, Andy Devine, John McIntire, entre d'atros.\nLa cinta ye ambientada en os anyos 1880 mientres as guerras idias en l'estau de Texas, rodando-se tami\u00e9n en ixe mesmo estau.\nArgumento.\nMientres os anyos 1880 en a localidat de Tascosa, en l'estau de Texas, o \"marshal\" Guthrie McCabe s'acontenta con estar o socio comercial (y personal) de l'atractiva propietaria d'o \"saloon\" d'a ciudat, Belle Aragon, recibindo-ne o 10% d'os beneficios d'o local, mesmo que o 10% d'o beneficio de todas as botigas d'o lugar. Cuan os familiars de captivos feitos por os comanches mientres as Guerras indias de Texas desichen a las autoridaz militars que aportellen a los suyos familiars secuestraus, o comandant Frazer ninv\u00eda a lo tenient Jim Gary, un viello conoixiu d'o \"marshal\" ta que lo porte enta lo fuerte ta convencer-lo ta que marche enta lo campamento comanche ta negociar a liberaci\u00f3n d'os presoners. A mala raca, McCabe marcha con \u00e9l dica lo fuerte, pero se niega a cumplir la misi\u00f3n que li quieren encomendar. Finalment, con una combinaci\u00f3n de chantache y autorizaci\u00f3n ta que lis cobre a los familiars d'os secuestraus, McCabe accede. T'acompanyar-lo, o comandant Frazer designa a lo tenient Gary, encara como legalment un militar no puet dentrar en territorio indio, li ordena que deserte, y si la misi\u00f3n marcha mal, asinas Fraser no se trobar\u00e1 implicau.\nEntre los colons que buscan a los suyos familiars, se troba Marty Purcell, una mesacha obsesionada en remerar a su chirm\u00e1n menor Steve, que nom\u00e1s teneba que 9 anyadas cuan lo secuestroron os comanches, porque ella s'amag\u00f3 y no faci\u00f3 garra cosa t'aduyar-lo, y nom\u00e1s conserva d'\u00e9l que la remeranza y una antiga caixa de musica que yera lo chuguete favorito de Steve. McCabe li diz que f\u00e1cil que Steve no tienga garra remeranza d'ella, en estar masiau nino cuan lo secuestroron. Un atro que ye buscando a un nino secuestrau, que ya estar\u00e1 un choven guerrero, ye Harry Wringle, un cabalero comerciant que no ye masiau intresau en cual s\u00eda lo nino que li porten, porque nom\u00e1s quiere que acontentar a su muller, a qui los comanches roboron un nino d'o suyo primer matrimonio, y como \u00e9l no ye lo pai real li diz a McCabe que li pagar\u00e1 una important recompensa por cualsiquier nino que li pueda levar.\nFinalment McCabe y Gary marchan cabalgando chuntos enta lo campamento comanche y McCabe negocia con o chefe comanche, Quanah Parker, qui li diz que en a tribu bi ha cuatro captivos blancos, un mesache, una mesacha, una muller d'edat abanzada y una choven mexicana. Una d'as captivas no quiere tornar con os blancos, en estar casada con un comanche y tener-ne fillos. Una atra, la sinyora Clegg, no quiere tornar por verguenya y prefiere que su mariu y sus fillos la consideren ya muerta. Asinas, McCabe logra rescatar nom\u00e1s que a dos captivos: o choven Running Wolf, qui ha decidiu que adchudicar\u00e1 a Harry Wringle como si estase lo suyo fillastro s\u00eda verdat u no, nom\u00e1s que ta cobrar a recompesa, y la captiva mexicana, Elena de Madariaga. Elena ye la muller de Stone Calf, un chefe guerrero cheyenne enemigo de Quanah Parker, y Quanah aproveita asinas tami\u00e9n ta fer-li mal a lo suyo rival, pero asinas tami\u00e9n o cam\u00edn de tornada enta lo fuerte esdevi\u00e9n perigloso.\nEn considerar o periglo, McCabe decide esperar en una posici\u00f3n favorable porque sabe que Stone Calf l'atacar\u00e1 ta recuperar a su muller, pero lo tenient Gary decide que ye millor marchar de cam\u00edn enta lo fuerte y se deseparan. Gary contina la marcha con o choven Running Wolf, y McCabe espera con Elena de Madariaga. Gary plega en o fuerte con o choven, pero Running Wolf amuestra clarament o suyo odio enta los blancos, en afirmando que ye un comanche, y Harry Wringle decide que no l'acceptar\u00e1 como fillastro. Una d'as mullers que son buscando a su fillo diz alavez que lo reconoix como lo suyo fillo robau, y l'esposo la refirma, asinas que legalment o comandant Frazer decide que Running Wolf ye lo fillo d'ixos colons. alavez plega en o fuerte McCabe con a sinyorita de Madariaga, porque a la fin ha podiu matar a Stone Calf, con gran satisfacci\u00f3n de Quanah Parker. Se troba con a sorpresa de que Ya no podr\u00e1 cobrar a recompensa que li ufr\u00eda Wringle, asinas que ha perdiu muitos diners en iste negocio.\nIxa nueit se fa un baile, y la sociedat blanca bienpensant amuestra clarament a suya esquiva enta Elena de Madariaga, en considerar que hese estau preferible que s'hese suicidau millor que esdevenir a muller d'un indio, y McCabe s'escarcata muito. Antiparte, cuan la nueva mai de Running Wolf quiere tallar-li lo cabello, iste li gazupia as estixeras y la mata con ellas, y deciden enforcar-lo por o delicto. Cuan lo portan a arrecegons enta la forca, Running Wolf escuita lo soniu d'a caixa de musica y lo remera, porque en realidat yera Steve, lo chirm\u00e1n de Marty Purcell, qui tampoco ista vegada puet fer garra cosa ta salvar-lo. Finalment, Marty Purcell accepta la proposici\u00f3n de voda d'o tenient Gary. McCabe finalment decide tornar enta lo suyo treballo de \"marshal\" en Tascosa, acompanyando a Elena de Madariaga ta que puye en una dilichencia y marche luent, y lo tenient Gary marcha tami\u00e9n con \u00e9l. Pero lo que McCabe no sabe ye que en a suya ausencia en Tascosa s'han celebrau unas eleccions a \"marshal\"...\nProducci\u00f3n.\nTa lo rodache d'a cinta de faci\u00f3 servir o plat\u00f3 que John Wayne heba construyiu en Texas ta rodar-ie \"The Alamo (1960).\"\nA filmaci\u00f3n dist\u00f3 muito d'estar pacifica; en primeras, a lo director John Ford no li cuacaba a novela en que se basaba lo gui\u00f3n y nom\u00e1s accept\u00f3 que treballar-ie por o suyo elevau salario (225.000 d\u00f3lars, am\u00e1s d'o 25% d'os beneficios d'a cinta) y por a suya relaci\u00f3n con o director de \"Columbia Pictures\", Harry Cohn. Ni con l'aduya de Frank S. Nugent, o suyo guionista favorito con qui treball\u00f3 en diez cintas, consideraba que lo gui\u00f3n yera adecuau y en faci\u00f3 a-saber-las modificacions mientres o rodache. Ford pensaba que yera muito millor a narraci\u00f3n sobre o tema d'os captivos blancos d'os indios que ya heba feito en \"The Searchers\" en 1956 (con un gui\u00f3n de Nugent, d'atra man).\nO papel de \"Quanah Parker\" ye interpretau por l'actor Henry Brandon, qui tami\u00e9n heba treballau en \"The Searchers\" interpretando a lo chefe comanche \"Scar / Cicatriza\".\n\"Two Rode Together\" esti\u00f3 la quinzena cinta a on Jack Murray faci\u00f3 lo montache cinematografico ta John Ford, estando tami\u00e9n a zaguera en morir meses entes d'enguerar-se la cinta.\nCritica.\nQuim Casas considera que:\nAntonio M\u00e9ndez en \"AlohaCritic\u00f3n\" afirma que:\nEn \"Fotogramas\" la califican de:"}
{"id": "147686", "revid": "6885", "url": "https://an.wikipedia.org/wiki?curid=147686", "title": "624 Hektor", "text": ""}
{"id": "147687", "revid": "6885", "url": "https://an.wikipedia.org/wiki?curid=147687", "title": "2012 DA14", "text": ""}
{"id": "147689", "revid": "6885", "url": "https://an.wikipedia.org/wiki?curid=147689", "title": "(486958) 2014 MU69", "text": ""}
{"id": "147690", "revid": "6885", "url": "https://an.wikipedia.org/wiki?curid=147690", "title": "1005 Arago", "text": ""}
{"id": "147691", "revid": "6885", "url": "https://an.wikipedia.org/wiki?curid=147691", "title": "136199 Eris", "text": ""}
{"id": "147692", "revid": "6885", "url": "https://an.wikipedia.org/wiki?curid=147692", "title": "90377 Sedna", "text": ""}
{"id": "147693", "revid": "6885", "url": "https://an.wikipedia.org/wiki?curid=147693", "title": "50000 Quaoar", "text": ""}
{"id": "147694", "revid": "6885", "url": "https://an.wikipedia.org/wiki?curid=147694", "title": "90482 Orcus", "text": ""}
{"id": "147695", "revid": "6885", "url": "https://an.wikipedia.org/wiki?curid=147695", "title": "136108 Haumea", "text": ""}
{"id": "147696", "revid": "6885", "url": "https://an.wikipedia.org/wiki?curid=147696", "title": "136472 Makemake", "text": ""}
{"id": "147701", "revid": "69718", "url": "https://an.wikipedia.org/wiki?curid=147701", "title": "Cintas destacadas de cine de western", "text": "A selecci\u00f3n de cintas d'ista lista de cintas destacadas de cine de western s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie bellas astras cintas significativas y en as que se i puet trobar bella caracteristisca intresant respective de l'argumento, de l'elenco d'a cinta u d'os premios u exito de publico d'ixa cinta."}
{"id": "147719", "revid": "69718", "url": "https://an.wikipedia.org/wiki?curid=147719", "title": "Knight and Day", "text": "Knight and Day (t\u00edtol orichinal en angl\u00e9s, en aragon\u00e9s Caballero y D\u00eda, enguerada en Arag\u00f3n con o t\u00edtol en castellano de Noche y D\u00eda, Nueit y D\u00eda en aragon\u00e9s) ye una cinta de l'anyo 2010 de cine estausunidense d'aventuras comicas d'esp\u00edas y acci\u00f3n dirichida por James Mangold seguntes un gui\u00f3n orichinal de Patrick O'Neill con una direcci\u00f3n de fotograf\u00eda de Phedon Papamichael y una banda sonora orichinal de John Powell producida por Cathy Konrad, Todd Garner y Steve Pink. En l'elenco d'a cinta amanixen, entre d'atros, os actors Tom Cruise, Cameron Diaz, Peter Sarsgaard, Viola Davis, Jordi Moll\u00e0 y Paul Dano.\nO rodache d'a cinta se faci\u00f3 en Boston y d'atras localidaz de Massachusetts, con as escenas en l'aeropuerto filmadas en l'aeropuerto de Worcester en Worcester; bellas escenas se filmoron en C\u00e1diz y Sevilla en Andaluc\u00eda (Espanya), en Salzburgo (Austria) y en Port Antonio (Chamaica). S'ambienta en a calendata d'a cinta (anyos 2010) en cuantos lugars (Boston, Nueva York y Kansas en Estaus Unius y Sevilla (a on en a cinta presentan os Santferm\u00edns de Pamplona) en Espanya. L'enguero mundial d'a cinta s'escaici\u00f3 en a ciudat andaluza de Sevilla.\nYe lo segundo treballo conchunto de Tom Cruise y Cameron Diaz dimpu\u00e9s de \"Vanilla Sky\" (2001, Cameron Crowe) y la cinta recibi\u00f3 criticas negativas y positivas, estando las positivas centradas en l'actuaci\u00f3n de Cruise y Diaz y las negativas mas que mas en o gui\u00f3n. Se'n faci\u00f3 un \"remake\" en idioma hindi (\"Bang Bang!\", 2014, Siddharth Anand).\nArgumento.\nJune Havens ye en aeropuerto de Wichita en Kansas de tornada enta la suya casa en Boston (Massachusetts) dimpu\u00e9s de mercar bellas piezas de recambio ta restaurar un antigo Pontiac GTO que ha d'estar o suyo regalo de voda ta la suya chirmana. En ixe aeropuerto coincide de forma no masiau accidental con Roy Miller, un achent secreto, que la fa servir ta pasar o filtro de contyrol d'acceso con bella mercader\u00eda. Cuan June creye que puet acceder a lo suyo vuelo, li dicen que no en queda garra plaza libre, pero bien luego bel atro achent secreto d'a CIA que ye controlando a Roy, John Fitzgerald, decide que la dixen puyar en l'avi\u00f3n con \u00e9l, en creyer-la companyera d'\u00e9l. En l'avi\u00f3n, June veye que lo vuelo ye cuasi vuedo de raso, pero no veye que mientres que ella se troba en os lavabos Roy tien una baralla con os poquets pasachers de l'avi\u00f3n y con os miembros d'a tripulaci\u00f3n y los mata. June creye que ye una broma cuan Roy li diz que toz os tripulants de l'avi\u00f3n han muerto pero que \u00e9l far\u00e1 aterrizar l'avi\u00f3n, dica que comprueba que lo que li diz ye verdat y finalment Roy lo fa aterrizar en un millocar.\nDimpu\u00e9s d'aterrizar Roy li da consellos de c\u00f3mo ha d'actuar y dimpu\u00e9s la droga y la dixa en a suya casa, Cuan June dispierta se prepara ta la voda d'a suya chirmana April y descubre que ista no tien garra intr\u00e9s en o Pontiac GTO y que de feito la suya intenci\u00f3n ye de vender-lo. alavez aparixe l'achent Fitzgerald, qui fa puyar en un auto a June, aparentment ta protecher-la pero que tot fa pensar que ye ta fer-li bel mal. De rapiconte aparixe Roy, qui mata a muitos achents dica conseguir rescatar-la, y June plega en una reuni\u00f3n con o suyo antigo novio Rodney, un bombero d'a ciudat. Pero torna a plegar Roy y aparentment sequestra a June, en ferindo levement d'un tiro a Rodney ta lo sequestro.\nRoy li explica a June que con \u00e9l ser\u00e1 en seguridat y que lo que buscan os achents que lo persiguen ye un invento clamau \"Zephyr\", una bater\u00eda que puet suministrar enerch\u00eda electrica de durada infinita, un movimiento perpetuo, un invento que heba feito un choven cientifico, Simon Feck, a qui teneba que protecher Roy pero que Fitzgerald preba de sequestrar ta robar-li l'invento, en culpando a Roy de mientras. June y Roy marchan a Brooklyn en Nueva York ta trobar a Simon, pero cuan plegan \u00e9l ha marchau, en dixando pistas ta Roy decindo-le que se troba en os Alpes. alavez plegan uns matons d'un traficant d'armas espanyol, Antonio Quintana, y Roy acaba con \u00e9ls y torna a drogar a June.\nCuan June torna a dispertar, se troba ista vegada en una isla desierta a on Roy tien o suyo xaco secreto, y Roy li diz que ye un puesto completament seguro. Tanimientres, June accepta una trucada telefonica d'a suya chirmana y ixo inadvertidament fa que los hombres de Quintana pleguen en a isla y Roy y June han de fuyir-ne; una vegada mas, Roy torna a drogar a June ta que s'adorma. Cuan June torna a dispertar, se troba ista vegada puyada en un tren en Austria, a on Roy finalment s'ha trobau con Simon. Tanimientres tami\u00e9n los ha seguiu Bernard, un asas\u00edn contractau por Quintana, y dimpu\u00e9s d'una dura baralla a on tami\u00e9n colabora June, Roy consigue matar-lo.\nEn plegar en a ciudat de Salzburgo, Roy dixa a Simon y June en l'hotel seguros y marcha, pero June lo sigue, aparentment sin que Roy en pare cuenta. June puet escuitar c\u00f3mo Roy alcuerda con Quintana vender-le o \"Zephyr\" y, en tornar en a suya cambra de l'hotel, troba a Fitzgerald y a Isabel George, la directora d'a CIA, qui li explican que en realidat Roy ha estau de contino fendo-la servir tga los suyos fins, en pasando de contrabando lo \"Zephir\" por os controls de l'aeropuerto. Escorazonada y decepcionada, June accepta colaborar con \u00e9ls ta fer preso a Roy. Cuan preban de fer-lo, bi ha un tiroteyo y Roy, feriu, caye en un r\u00edo con o \"Zephyr\" y muere. Simon ye entregau a Fitzgerald ta la suya custodia, pero iste mata a los atros achents y sequestra a Simon ta vender-lo a Quintana.\nEn tornar en a suya casa y en a suya vida normal, June acude a la voda de su chirmana pero dimpu\u00e9s decide visitar bella direcci\u00f3n que heba visto casualment que Simon cosiraba y cuan i plega, descubre que la casa ye en realidat a casa d'os pais de Roy, qui ye realment un sarchento de l'exercito estausunidense y a qui sus pais creyen muerto en acci\u00f3n de guerra. En ixa visita, June descubre que Roy yera un magnifico nadador. June decide fer-se a s\u00ed mesma una trucada, sabendo que ser\u00e1 interceptada, afirmando que lo \"Zephir\" ye en o suyo poder. Y, como June asperaba, la consecuencia ye que la secuestran os hombres de Quintana y la portan enta la residencia d'o suyo chefe en Sevilla, a on en ixe momento dicen en a cinta que se son celebrando os Sanferm\u00edns, y la drogan ta que diga la verdat. Y, tal como June heba deduciu, una vegada mas amanixe Roy ta salvar-la, con una persecuci\u00f3n por as carreras de Sevilla en plenos Santferm\u00edns con toros corriendo, a on finalment Quintana muere. Pero Fitzgerald encara tien a Simon, y finalment Roy cambia lo \"Zephir\" por Roy, fuyindo Fitzgerald en un helicoptero. Tanimientres, a bater\u00eda d'o \"Zephir\" ye defectuosa y esclata, matando a Fitzgerald.\nFinalment parixe que tot ha tornau en a normalidat. Roy se troba ingresau en un hospital ta curar-se d'as suyas feridas, y la directora d'a CIA li diz a June que ella mai no popdr\u00e1 estar con Roy, que la vida de Roy ye en o mundo de l'espionache, y June torna en a suya vida normal. Pero ye nom\u00e1s que aparentment, porque June ha podiu aprender muitas cosas de Roy de c\u00f3mo act\u00faa un achent secreto y no se conforma con fer a suya vida sin \u00e9l, y prepara un plan ta poder estar chuntos.\nProducci\u00f3n.\nDesembolique.\nAntes d'estar designau James Mangold ta dirichir \"Knight and Day\", o primer director que treball\u00f3 en o prochecto esti\u00f3 Tom Dey. Ta la elaboraci\u00f3n d'o gui\u00f3n colabororon mas de doce guionistas, pero finalment o \"Writers Guild of America\" decidi\u00f3 que nom\u00e1s que amanixese uno en os t\u00edtols de credito d'a cinta, Patrick O'Neill, qui heba treballau en a primer versi\u00f3n d'o gui\u00f3n; d'atros guionistas que colaboron estioron Scott Frank, Laeta Kalogridis, Ted Griffin, Dana Fox y Simon Kinberg.\nC\u00e1sting.\nMientres o desembolique d'o gui\u00f3n definitivo, se facioron cuantos cambios en l'elenco d'a cinta. En primeras, lo t\u00edtol heba d'estar \"Wichita\" y se ufri\u00f3 lo papel protagonista mascul\u00edn a l'actor comico Adam Sandler, qui s eneg\u00f3 en decindo que \"no se veyeba en portando un arma\", En ixe momento, \"Wichita\" yera un prochecto d'a productora \"Revolution Studios\" dica que s'encarg\u00f3 \"Sony Pictures\". En ista nueva etapa se pens\u00f3 como protagonistas d'a cinta (que agora se clamar\u00eda \"Trouble Man\") en Chris Tucker y Eva Mendes, en concebindo-la como una cinta romantica ta exalzar la figura d'istos dos actors.\nDimpu\u00e9s, tanto Tucker como Mendes decidioron no participar en a cinta y finalment Cameron Diaz fue esleyida por \"Sony Pictures\" ta estar la suya protagonista femenina; ta lo papel mascul\u00edn se reunioron con Gerard Butler. Tanimientres Butler finalment se decidi\u00f3 por participar en a comedia \"The Bounty Hunter\" chunto con Jennifer Aniston. alavez qui amostr\u00f3 o suyo intr\u00e9s en protagonizar-la esti\u00f3 Tom Cruise, qui yera en ixe momento fendo dica cinco audicions ta cinco cintas diferents, incluyindo-ie \"Salt\" y \"The Tourist\", encara que Cruise decidi\u00f3 tami\u00e9n que quereba moficicar o papel protragonista mascul\u00edn t'adpatar-lo enta la suyas propias ideas.\nFinanciaci\u00f3n.\nOs socios de producci\u00f3n d'a cinta, New Regency y Dune Entertainment, compensoron as nuevas necesidaz de financiaci\u00f3n d'o presupuesto d'a cinta con toz istos cambios en reducindo d'una man o pago a Cruise, qui accept\u00f3 no cobrar so que 11 millons de d\u00f3lars, cuan la suya tarifa yera de 20 millons por cinta, y d'atra man, reducindo os pagos futuros a Cruise, qui tami\u00e9n accept\u00f3 renunciar a la suya clausula habitual en os contractos de \"primer d\u00f3lar bruto\", seguntes a cual Cruise recibiba un porcentache d'os ingresos brutos d'a cinta dende lo suyo enguero; ista vegada Cruise accept\u00f3 no cobrar dica que los inversors no hesen recuperau a suya inversi\u00f3n en a cinta. En total, os costes de producci\u00f3n d'a cinta superoron os 125 millons de d\u00f3lars.\nRodache.\nA meyaus de setiembre de 2009 principi\u00f3 la filmaci\u00f3n d'a cinta en as ciudaz de Boston y Bridgewater, en Massachusetts, filmando-se as escenas de l'aeropuerto en l'aeropuerto de Worcester, tami\u00e9n en Massachusetts. Posteriorment se filmoron bellas escenas en atras localidaz d'o mesmo estau en Melrose, Danvers y New Bedford. Fuera d'Estaus Unius se rodoron escenas en as ciudaz andaluzas de C\u00e1diz y Sevilla en Espanya, en Salzburgo en Austria y en a ciudat chamaicana de Port Antonio.\nBanda sonora orichinal.\nO grupo de musica rap estausunidense \"Black Eyed Peas\" grab\u00f3 una canci\u00f3n ta la cinta, titulada \"Someday\".\nMercatotecnia.\nSe faci\u00f3 un enguero mundial d'a cinta en a ciudat de Sevilla o 16 de chunio de 2010, y ta lo suyo enguero en Estaus Unius s'heba previsto ta lo 25 de chunio, pero \"Fox\" prefiri\u00f3 fer-lo lo 23 de chunio, en previsi\u00f3n d'as malos resaultaus de publico y recaudo anunciaus., y mesmo facioron una agresiva campanya de marketing ta prebar d'impulsar a cinta. Christophe Rosen, en \"The New York Observer\" analiz\u00f3 iste marketing en decindo que \"pareixeba mas intrusivo y desesperau que cualsiquier atro enguero important d'os zaguers tiempos\". O productor cinematografico Don Carmody afirm\u00f3 que lo tr\u00e1iler d'a cinta yera \"aburriu\", continando con que creyeba que la cinta no funcionar\u00eda masiau bien en o mercau por a excesiva edat d'os suyos protagonistas, \"creigo que Cameron Diaz yera una estrela pero ya no en ye. Bellunas d'ixas estrelas son augmentando una mica (en edat)\". En \"The Hollywood Reporter\" comentoron que \"os esp\u00e8ctadors potencials permaneixen sorprendentment indiferents a si en zagueras la veyen. Y dica l'inte, sigue atrayendo l'atenci\u00f3n mas que mas de menors de 25 anyadas, i ixo indica que los fanaticos que creixioron con Tom Cruise como estrela han cambiau.\nFox decidi\u00f3 fer un pase previo d'a cinta o 19 de chunio. en \"Los Angeles Times\" informoron o mesmo d\u00eda que as enquestas previas a l'enguero determinoron que yera posible que la cinta esdevenise un fracaso de taquilla. As procheccions indicaban que la cinta nom\u00e1s que far\u00eda un recaudo de 20 millons de d\u00f3lars, muito menos que lo coste de producci\u00f3n d'a cinta, que heba estau de 125 millons. Emma Watts, presidenta de producci\u00f3n de FOX, dici\u00f3 que \"no somos a on pensabamos que hebamos d'estar\", en referencia a istas previsions. En \"Los \u00c1ngeles Times\" consideroron que \"...Cruise y Diaz no son tan populars entre los cinefilos mas ch\u00f3vens, que a sob\u00e9n refincan os grans recaudos de cabos de semana d'enguero en o verano (...) Entre varons adolescents y universitarios la cinta cuasi que no rechistra movimientos, seguntes qui ha podiu veyer os resultaus d'a enquesta\". \"New York Magazine\" inform\u00f3 que la cinta \"se yera comportando miserablement\" antes de cumplir a suya primera semana, y ta \"New York Magazine\" una d'as desavantallas mas grans d'a cinta yera l'actor Tom Cruise. Un directivo d'a FOX coment\u00f3 a ixe mesmo diario respective d'os datos d'a enquesta previa a l'enguero que \"con ixos numeros no podemos enguerar a cinta en iste momento. Con suerte, ixo cambiar\u00e1 en os proximos d\u00edas\".\nEn conoixer que los datos de seguimiento d'o 22 de chunio amostraran que no yera probable que \"Knight and Day\" chenerase ingresos superiors a 30 millons de d\u00f3lars en os suyos primers cinco d\u00edas en exhibici\u00f3n, un executivo de FOX dici\u00f3 a \"The Wrap\" que yera \"esturdiu\", continando que \"o seguimiento diz una cosa, pero os nuestros abances d'iste cabo de semana dicioron bella cosa diferent de raso... pero si se miran os datos empiricos, no somos en garra puesto\". en \"New York Magazine\" informoron que lo d\u00eda anterior a l'enguero s'heba puyau a \"iTunes\" un largo tr\u00e1iler de \"Knight and Day\" ta prebar de millorar o delucio intr\u00e9s por a cinta. Luego de fer-se publicos os resultaus de l'enguero d'a cinta, Bruce Snyder, executivo de FOX, coment\u00f3 a \"The Hollywood Reporter\" que \"ye una cinta t'adultos que s'enguera un miercols pero la engueremos ast\u00ed y puyara lo sabado porque creyemos que o boca a boca ser\u00e1 bueno, por a cual cosa somos preparaus ta un cabo de semana d'enguero prou bueno. Cal remerar que ye una cinta t'adultos, que asperamos que se mantienga prou tiempo.\nRecepci\u00f3n.\nRecaudo.\n\"Knight and Day\" faci\u00f3 un recaudo de 76,4 millons de d\u00f3lars en Estaus Unius y Canad\u00e1 y atros 185,5 en atros pa\u00edses d'o mundo, con un recaudo mundial total de 261,9 millons de d\u00f3lars. No funcion\u00f3 masiau bien en o suyo enguero, con un recaudo de nom\u00e1s que 3,8 millons de d\u00f3lars en o suyo primer d\u00eda en Estaus Unius y Canad\u00e1. Esti\u00f3 muito menos que \"Toy Story 3\", que faci\u00f3 un recaudo de 13 millons en ixe mesmo d\u00eda. \"Knight and Day\" no se trobaba entre los 50 millors engueros de cintas en un miercols de toz os tiempos. Un anal\u00eds d'o resultau d'o d\u00eda de l'enguero feito por \"Box Office Mojo\" amostr\u00f3 que esti\u00f3 l'enguero d'una cinta d'acci\u00f3n de Tom Cruise con peyor asistencia dende la suya actuaci\u00f3n en \"Legend\" en 1986. Esti\u00f3 lo d\u00eda d'enguero con menor recaudo de Cruise en un papel protagonista dende la suya actuaci\u00f3n en \"Far and Away\" (1992, Ron Howard). Comparativament, o papel protagonista anterior de Cruise antes de \"Knight and Day\", \"Valkyrie\" (2008, Bryan Singer), heba chenerau en o d\u00eda d'o suyo enguero la cifra de 8,5 millons de d\u00f3lars, y l'anterior cinta protagonizada por Cruise y Diaz, \"Vanilla Sky\", n'heba feito 8,9 millons de d\u00f3lars en o d\u00eda d'o suyo enguero.\nMoira Macdonald en \"The Seattle Times\" caracteriz\u00f3 los resultaus inicials d'os ingresos d'a cinta como \"una decepci\u00f3n de taquilla\". Lou Lumenick en \"New York Post\" coment\u00f3: \"No son grans numeros\"; y lo periodista Roger Friedman afirm\u00f3 en \"Hollywood News\" que \"las malas criticas no ayudoron. \"K&amp;D\" rechistr\u00f3 nom\u00e1s que un 52% en Rotten Tomatoes. Mesmo las citicas consideradas positivas no estioron tan buenas, yeran estirando-se\". Nicole Sperling en \"Entertainment Weekly\" indic\u00f3 que \"las audiencias simplament no s'amuestran d'a manera que Fox asperaba\", y Ben Fritz en \"Los Angeles Times\" calific\u00f3 l'enguero de \"baixo\" y coment\u00f3: \"No esti\u00f3 un buen primer d\u00eda u nueit en a taquilla de \"Knight and Day\".\nCritica.\nEn Rotten Tomatoes, a cinta tien un index d'aprobaci\u00f3n d'o 52% basau en 232 resenyas y una calificaci\u00f3n promeyo de 5.60/10. O consenso critico d'a web ye que se tracta \"de pura formula, pero gracias a lo suyo ritmo vivo y a dos actuacions encisadoras de Tom Cruise y Cameron Diaz, \"Knight and Day\" ufre una agradable y mediocre acci\u00f3n veraniega\". En \"Metacritic\", a cinta tien una puntuaci\u00f3n de 46 sobre 100 basada en 38 criticos, cosa que indica \"criticas mixtas u promeyo\". O publico enquestau por CinemaScore lio atorg\u00f3 a la cinta una calificaci\u00f3n promeyo de \"B+\" en una escala de A+ a F.\nJustin Chang en \"Variety\" caracteriz\u00f3 la cinta como \"una comedia de zanganadas de gran enerch\u00eda y baixo impacto que se dixa la pelleta en aportar una mesura d'inchenio, romance y glamour a una plantilla de thriller d'esp\u00edas con exceso de treballo\". Kirk Honeycutt en \"The Hollywood Reporter\" escribi\u00f3: \"Conclusi\u00f3n: la lochica y la verosimilitut fan unas vacacions en ista cinta d'acci\u00f3n contina a on i amanixen as estrelas Tom Cruise y Cameron Diaz ta vender as sinconisions\". Honeycutt critic\u00f3 la escritura, \"o gui\u00f3n es masiau engalbanau ta desembolicar cual que siga d'os suyos personaches, y ixo inclui a los protagonistas\", y coment\u00f3, \"la galbana impregna la cinta dende las fuyidas inexplicables dica lo romance descudiau\". Michael Phillips en o \"Chicago Tribune\" critic\u00f3 lo gui\u00f3n, a direcci\u00f3n, a cinematograf\u00eda, os escenarios y las secuencias d'acci\u00f3n. Phillips concluy\u00f3, clamandolo \"una farsa d'o sieglo XXI embotargada con toz los esteroides entrebolicaus, \"Knight and Day\" bien puet ser suficient ta audiencias desesperadas por la paradoxa financiable conoixida como la sorpresa predecible, y disposadas a pasar por alto una mediocridat galopant ta poder concentrar-se en temas d'odontoloch\u00eda\".\nLou Lumenick, d'o \"New York Post\", calific\u00f3 la cinta con una estrella y media de cuatro, y escribi\u00f3: \"Ista ye una cinta de verano gran y faba sin garra atra ambici\u00f3n aparent que la de tapar un clot en o cronograma de un estudio porque a suya estrela s'esvaneixi\u00f3\". \"Esti\u00f3 disponible nom\u00e1s que mientres bellas pocas semanas\". Emanuel Levy critic\u00f3 lo gui\u00f3n d'a cinta, en calificandola de \"cinta sin sentiu\"; contin\u00f3: \"La historia abanza a una velocidat vertichinosa, como ta amagar as incongruencias en a narraci\u00f3n\". Levy li di\u00f3 a la cinta una calificaci\u00f3n de \"C\" y coment\u00f3: \"Con una trama esconisiada, la saga ye dominada por secuencias d'acci\u00f3n largas, enerchicas y desiguals, pero careixe de lochica y presta minima atenci\u00f3n a la caracterizaci\u00f3n. D'estructura repetitiva y con humor, que a sob\u00e9n no atina a dar en o blanco, \"Knight and Day\" se caracteriza por a violencia nihilista y lo tono amoral, que no hese importau si la cinta hese estau incheniosa u divertida ta veyer-la\". Simon Abrams en \"Slantle Magazine\" di\u00f3 a la cinta una calificaci\u00f3n de dos estrelas sobre cuatro y coment\u00f3 sobre o director y o guionista d'a cinta: \"Clarament, O'Neill y Mangold son tractando de dar-lis a los espectadors ixo que a los productors sin garra dandalo lis cuacar\u00eda de vender como \"bella cosa ta toz\", pero no bi ha consistencia en a cosa y garra quimica en absoluto entre Cruise y Diaz, i ixo fa que la pulsiada alternada entre los elementos femenins y masculins d'a cinta pareixca extraordinariament forzada\". Rene Rodr\u00edguez en \"The Miami Herald\" escribi\u00f3 que \"no heba quimica entre Cruise y D\u00edaz\", y coment\u00f3 respective a l'actuaci\u00f3n de Cruise: \"Tom Cruise pasa gran parte de \"Knight and Day\" lucindo como si estase asperando que bel\u00fan vierta a moldura de fundici\u00f3n sobre la suya cabeza ta fer una figura d'acci\u00f3n\", y Peter Howell en o \"Toronto Star\" coment\u00f3: \"Se suposa que ha d'haber romance en Knight and Day, y D\u00edaz ye disposada a fer-lo, pero encara parixe que Cruise ha tomau leccions de carisma d'Al Gore\".\nLisa Schwarzbaum, d' \"Entertainment Weekly\", li di\u00f3 a \"Knight and Day\" una calificaci\u00f3n de \"C+\" y la compar\u00f3 con a cinta \"Killers\" de 2010 protagonizada por Katherine Heigl y Ashton Kutcher: \"Os productors asumen que l'intr\u00e9s de l'audiencia en as estrelas de cine ye mayor que l'intr\u00e9s de l'audiencia en os personaches. A conclusi\u00f3n ye sobredeterminada, en estar Roy y June construcciones tan cagarrisclas... A lo menos no son Katherine Heigl y Ashton Kutcher en \"Killers\"\". Colin Covert en \"Star Tribune\" faci\u00f3 una comparaci\u00f3n similar: \"A cinta parixe poco ambiciosa, como una nueva versi\u00f3n de \"Killers\", la tirada de pistolas y risetas d'Ashton Kutcher-Katherine Heigl que toz ya han ixuplidau, pero con acrobacias mas grans y mas potencia d'estrela\". En una resenya ta \"The Huffington Post\", o critico Marshall Fine deciba que \"la cinta gorgolla felizment mientres cuasi que una hora antes d'atroncar-se\". Robert Bell en \"Exclaim!\" escribi\u00f3 sobre lo gui\u00f3n: \"Pro que s\u00ed, as cosas se ralentizan una mica arredol d'o punto medio, lo que amuestra clarament que bi ha muit pocos escaicimientos ast\u00ed dill\u00e1 d'a cursi fantas\u00eda escapista, pero las cosas se recuperan rapedament, involucrando-nos en o momento d'una cinta que sabe exactament lo que haberba d'estar o cine vasuera convencional\". En \"Orlando Sentinel\", o critico Roger Moore coment\u00f3: \"Os displicents artiluchios d'a trama (un gadget, o tipo \"friki\" que la invent\u00f3), os villans insipidos, a cursa masiau rapeda a travi\u00e9s de lugars exoticos, no importan siempre que Cruise y D\u00edaz fagan clic y fagan que as suyas escenas, persecucions y abrazadas, cobren vida. Y Cruise, arrullando-se a ixo como si estase la suya Misi\u00f3n: imposible y, de feito, toda la suya carrera dependese d'ixo, s'asegura de que s\u00eda asinas\".\nO critico d'o \"Wall Street Journal\", Joe Morgenstern, coment\u00f3: \"\"Knight and Day\" me faci\u00f3 yeyer c\u00f3mo s'han tornau de fierizos bellos entretenimientos de verano. No ye que la cinta s\u00eda danyina, nom\u00e1s que ta las alforchetas d'os cinefilos y d'a suya moral, sino que ye verdaderament fenomenal por a pureza d'a suya incoherencia\". Escribindo \"Chicago Sun-Times\", Roger Ebert calific\u00f3 la cinta con 3 estrelas de 4 y escribi\u00f3: \"\"Knight and Day\" aspira a l'encanto leve d'una comedia d'acci\u00f3n romantica como \"Charade\" u \"Romancing the Stone\", pero samanar\u00eda mas si reducisea l'acci\u00f3n implacable. A parte romantica ye evident en veyer a escena de \"meet cute\" presentada en un aeropuerto, y la comedia parixe chenerar-se naturalment entre Tom Cruise y Cameron Diaz. Pero, por qu\u00e9 tantas cintas de verano consideran obligatorio inflichir-nos un exceso d'im\u00e1chens cheneradas por ordenador?&lt;/ref&gt; Preferir\u00eda veyer a D\u00edaz y Cruise en escenas de acci\u00f3n a escala humana, en cuentas de que se lis esfregue lo feito de que mientres muitos peroodos, basicamente son reemplazaus por animacions\". Ty Burr en \"The Boston Globe\" declar\u00f3: \"A cinta ye una sinconisi\u00f3n veraniega d'alto octanache: elegant, divertida, sin cerebro, sin ser masiau desagradable, y Cruise ye lo suyo principal animador maniaco\". Escribinto ta \"Associated Press\", Christy Lemire coment\u00f3: \"A presencia de Cruise tami\u00e9n aduya a mantener as cosas licheras, frescas y f\u00e1cils de veyer cuan l'acci\u00f3n, y la mesma historia, s'escapa sale ridiculament de control\". Bill Goodykoontz en \"The Arizona Republic\" observ\u00f3: \"Mangold, treballando basando-se en un gui\u00f3n de Patrick O'Neill, accelera los escaicimientos de una manera que ye una representaci\u00f3n perfecta de c\u00f3mo se fan as cintas d'acci\u00f3n actuals u una demostraci\u00f3n de todo lo que ye mal en as cintas de hue. F\u00e1cil que s\u00edan ambas cosas\". Tom Charity d'a CNN coment\u00f3: \"Bi ha una creixent ansiedat sobre iste prochecto, una tendencia a compensar en exceso que evidencia insuficiencias subyacents\".\nEn \"Fotogramas\" Jordi Costa, en calificando-la con dos estrelas de cinco, indica que:].\n[[Beatriz Valdivia]] en \"[[Espinoff]],\"\nVinclos externos.\n[[Categor\u00eda:Cintas ambientadas en Boston]]\n[[Categor\u00eda:Cintas ambientadas en Kansas]]\n[[Categor\u00eda:Cintas ambientadas en Nueva York (ciudat)]]\n[[Categor\u00eda:Cintas ambientadas en os anyos 2010]]\n[[Categor\u00eda:Cintas ambientadas en Salzburgo]]\n[[Categor\u00eda:Cintas ambientadas en Sevilla]]\n[[Categor\u00eda:Cintas con banda sonora orichinal de John Powell]]\n[[Categor\u00eda:Cintas con direcci\u00f3n de fotograf\u00eda de Phedon Papamichael]]\n[[Categor\u00eda:Cintas con gui\u00f3n de Patrick O'Neill]]\n[[Categor\u00eda:Cintas d'Estaus Unius]]\n[[Categor\u00eda:Cintas de cine d'acci\u00f3n]]\n[[Categor\u00eda:Cintas de cine d'aventuras]]\n[[Categor\u00eda:Cintas de cine d'espionache]]\n[[Categor\u00eda:Cintas de cine de comedia]]\n[[Categor\u00eda:Cintas dirichidas por James Mangold]]\n[[Categor\u00eda:Cintas en angl\u00e9s]]\n[[Categor\u00eda:Cintas interpretadas por Cameron Diaz]]\n[[Categor\u00eda:Cintas interpretadas por Jordi Moll\u00e0]]\n[[Categor\u00eda:Cintas interpretadas por Paul Dano]]\n[[Categor\u00eda:Cintas interpretadas por Peter Sarsgaard]]\n[[Categor\u00eda:Cintas interpretadas por Tom Cruise]]\n[[Categor\u00eda:Cintas interpretadas por Viola Davis]]\n[[Categor\u00eda:Cintas producidas por Cathy Konrad]]\n[[Categor\u00eda:Cintas producidas por Steve Pink]]\n[[Categor\u00eda:Cintas producidas por Todd Garner]]\n[[Categor\u00eda:Cintas rodadas en Boston]]\n[[Categor\u00eda:Cintas rodadas en C\u00e1diz]]\n[[Categor\u00eda:Cintas rodadas en Chamaica]]\n[[Categor\u00eda:Cintas rodadas en Massachusetts]]\n[[Categor\u00eda:Cintas rodadas en Salzburgo]]\n[[Categor\u00eda:Cintas rodadas en Sevilla]]"}
{"id": "147721", "revid": "69718", "url": "https://an.wikipedia.org/wiki?curid=147721", "title": "Mississippi Burning", "text": "Mississippi Burning (t\u00edtol orichinal en angl\u00e9s, en aragon\u00e9s Mississippi ardendo, enguerada en Arag\u00f3n con o t\u00edtol en castellano de Arde Mississippi) ye una cinta de drama d'intriga policiaca dirichida en 1988 por Alan Parker seguntes un gui\u00f3n orichinal de Chris Gerolmo (basau en feitos reals), con una banda sonora orichinal de Trevor Jones y una direcci\u00f3n de fotograf\u00eda de Peter Biziou. Producida por Frederick Zollo y Robert F. Colesberry ta la productora \"Orion Pictures\", en l'elenco d'a cinta se troban actors como Gene Hackman, Willem Dafoe, Frances McDormand, Brad Dourif u Michael Rooker, entre d'atros.\nChris Gerolmo escribi\u00f3 lo gui\u00f3n d'a cinta en basando-se en un caso real, os asasinatos de Chaney, Goodman y Schwerner, cuan en chunio de 1964 personaches vinclaus a lo Ku Klux Klan (KKK) asasinoron a tres activistas por os dreitos civils, James Chaney, Andrew Goodman y Michael Schwerner, en a localidat de Philadelphia, en l'estau de Mississippi, con a complicidat u mesmo participaci\u00f3n activa de miembros d'a polic\u00eda local. Gene Hackman y Willem Dafoe en son os protagonistas, en interpretar a dos achents d'o FBI encargaus d'a investigaci\u00f3n d'o caso, con l'animadversi\u00f3n y hostilidat d'a poblaci\u00f3n local que, por motivos racistas, refirma l'actuaci\u00f3n d'o KKK en l'asasinato.\nAmbientada en 1964 en o ficticio condau de Jessup, en Mississippi, \"Mississippi Burning\" se rod\u00f3 en os estaus d'Alabama y Mississippi. En o suyo enguero, la cinta recibi\u00f3 criticas por parte d'o movimiento de dreitos civils y d'as familias d'os tres activistas asasinaus por o suyo tractamiento d'o caso. A critica cinematografica que recibi\u00f3 la cinta ye a sob\u00e9n positiva, con mencions a las actuacions de Hackman, Dafoe y Frances McDormand y faci\u00f3 un recaudo en o suyo enguero de 34,6 millons de d\u00f3lars frent d'una inversi\u00f3n de nom\u00e1s que 15. Antiparte, \"Mississippi Burning\" recibi\u00f3 7 nominacions a los Premios Oscar (incluyindo-ie l'Oscar a la Millor Cinta) y en gan\u00f3 uno, l'Oscar a la Millor Fotograf\u00eda.\nArgumento.\nEn o verano de l'anyo 1964, tres ch\u00f3vens activistas d'o movimiento de dreitos civils (un d'\u00e9ls afroamericano, estando os atros dos chodigos) se troban en o condau de Jessup, en Mississippi, en una campanya mientres a luita por os dreitos civils en ixe estau, en animando a la poblaci\u00f3n afroamericana a rechistrar-se ta poder votar en as eleccions. Detenius por a Polic\u00eda local, inmediatament dimpu\u00e9s d'estar liberaus en plena nueit son perseguius y asasinaus a tiros por un grupo de miembros d'o Ku Klux Klan (KKK) trobando-se entre \u00e9ls mesmo l'aduyant d'o sheriff. Dimpu\u00e9s de l'asasinamiento, ocultan os suyos cadavres y l'auto que feban servir os asasinaus en os chapazals d'a redolada.\nEn constatar la desaparici\u00f3n d'os tres activistas, o FBI ninv\u00eda a dos d'os suyos achents, Alan Ward y Rupert Anderson, a investigar en a localidat a on se trobaban os tres activistas cuan desaparixioron. Ward y Anderson tienen mentalidaz bien diferents. Ward ye muito mas choven, provi\u00e9n d'o norte d'Estaus Unius y \u00e9l mesmo ha estau un activista en a luita por os dreitos civils. Tanimientres, Anderson ye un antigo aduyant d'o sheriff en un lugar\u00f3n d'o mesmo estau de Mississippi. Ixo se reflexa en a forma que cadag\u00fan d'els aborda la investigaci\u00f3n: Ward la fa sin mover-se ni un milimetro d'as instruccions chenerals que dicta lo FBI ta las investigacions, pero Anderson, muito mas curtiu y con muita mas experiencia en a vida real, sabe que ta conseguir rematar a investigaci\u00f3n cal estar mas practico. En principiar as investigacions, troban en primeras que los habitants d'o lugar no lis dicen cosa porque en realidat toz son baixo lo control d'o sheriff Ray Stuckey y d'os suyos aduyants, muit vinclaus a lo KKK: a poblaci\u00f3n blanca d'o lugar ye en a suya mayor parte racista y refirma l'actuaci\u00f3n d'o KKK, y la poblaci\u00f3n negra ye con a coda preta dabant d'os ataques que lis fa lo KKK, con menazas d'asasinato, palizas u incendios en as suyas casas y propiedaz. Asinas, cuan Ward aborda en publico a un ciudad\u00e1n negro cualsiquiera ta interrogar-lo, a lo d\u00eda siguient ixe negro ye secuestrau, palizau y albandonau dabant d'a oficina a on se troban os miembros d'o FBI, amostrando clarament que ye lo KKK qui controla lo lugar.\nContinando con a investigaci\u00f3n, plegan en a conclusi\u00f3n de que la oficina d'o sheriff ye complicada y que cuan engarcholoron a los activistas yera ta dar tiempo a lo KKK ta organizar-se ta lo suyo asasinato, que s'escaici\u00f3 bien luego d'estar liberaus por o sheriff cuan comprob\u00f3 que o KKK ya yera preparau. Tanimientres, o sheriff Ray Stuckey tien coartada solida, mesmo que toz os suyos aduyants, pero un d'els, Clinton Pell, nom\u00e1s tien como coartada que la palabra d'a suya muller. Consiguen detener a bels miembros d'o KKK pero cuan plegan en un chuez local, iste los dixa libres. Ward compren que cal dixar a Anderson ta que contine la investigaci\u00f3n a la suya manera, porque en a forma que \u00e9l ha emplegau dica l'inte no ha conseguiu cosa. Anderson li diz que cal acusar a los culpables no d'asasinato, so que de vulnerar os dreitos civils, y asinas l'acusaci\u00f3n ser\u00e1 dabant d'un tribunal federal y no dabant d'un tribunal local condescendient con os delictos.\nAnderson organiza una trampa ta l'alcalde d'o lugar, Tilman, que se troba secuestrau y menazau por un achent negro encubierto d'o FBI, qui li suchiere que pueden capar-lo. Fendo servir ixe falso secuestro, Anderson logra que l'alcalde d'o lugar explique detalladament cualos estioron os feitos, que son conoixius por toz os habitants d'o lugar. Ward presiona a Anderson ta que consiga que la muller de Pell desmienta la suya coartada. Anderson, qui ha plegau a tener una buena relaci\u00f3n con a esposa de l'aduyant d'o sheriff Clinton Pell, consigue que finalment li revele en una conversaci\u00f3n discreta que los tres hombres desapareixius han estau asasinus y que los suyos cuerpos han estau envolcaus en un espondal en o lapay\u00f3n, y asinas pueden localizar a los cadavres. Tanimientres, o KKK remata por conoixer la fuent que ha permitiu ixa localizaci\u00f3n y la reacci\u00f3n de Pell cuan li dicen que la suya muller ye qui ha dau la pista a o FBI ye de bataniar-la dica lo punto de ninviar-la a l'hospital.\nComo Anderson y Ward ya conoixen os nombres d'os implicaus en l'asasinato d'os activistas, paran una trampa ta atrayer-los a una falsa reuni\u00f3n convocada por o dirichent local d'o KKK, veyer a suya reacci\u00f3n y ficar-lis niervos dencima. Como son ascuitando lo que se i diz, deciden concentrar-se en Lester Cowens, qui parixe estar una mica ababol y que ye am\u00e1s qui ha amostrau estar mas niervoso en a falsa reuni\u00f3n. Consiguen presentar-lo como disposau a charrar con o FBI y, fendo servir ixo como desincusa, se fan pasar como falsos miembros d'o KKK, li plantan una cruz de fusta dabant d'a puerta d'a suya casa y la creman, exactament como gosan fer os miembros d'o KKK a los suyos enemigos, y finalment organizan un falso secuestro fendo-se pasar por miembros d'o KKK y principian a aforcar-lo en un \u00e1rbol, encara que bien luego plegan Anderson y Ward y fan fuyir a los falsos miembros d'o KKK, salvando a Cowens d'una aparent muerte inminent. Con ixo consiguen que Cowens accepte testificar, y ya se puet acusar a todos los culpables de l'asasinato d'os activistas dabant d'un tribunal federal. Ya nom\u00e1s falta que conoixer o resultau d'o chudicio y las suyas consecuencias en a vida d'os implicaus en os feitos y en a investigaci\u00f3n, incluyindo-ie la posible relaci\u00f3n entre la sinyora Pell y l'achent d'o FBI Rupert Anderson.\nContexto historico.\nO 21 de chunio de 1964 os activistas d'o movimiento de dreitos civils James Chaney, Andrew Goodman y Michael Schwerner fuoron arrestaus en a localidat de Philadelphia, en l'estau de Mississippi, en o sud d'Estaus Unius, por l'aduyant d'o \"sheriff\" Cecil Price, qui los port\u00f3 enta la garchola d'o condau de Neshoba. Os tres activistas heban estau treballando en a campanya \"Freedom Summer\" (\"verano de libertat\"), que quereba conseguir o rechistro d'os afroamericanos en o censo de votants de l'estau. Price acus\u00f3 a Chaney d'exceso de velocidat en conducir o suyo auto y reteni\u00f3 tami\u00e9n a los atros dos activistas ta interrogar-los. Siet horas dimpu\u00e9s los liber\u00f3 pero los sigui\u00f3 dica que marchoron d'a ciudat. Cuan os activistas no plegoron en o puesto de reuni\u00f3n previsto en Meridian, tami\u00e9n en Mississippi, dende o \"Congress of Racial Equality\" (CORE) clamoron a las oficinas d'a garchola d'o condau de Neshoba ta conoixer si teneban bellas informaci\u00f3n d'a on se podeban trobar. Dos d\u00edas dimpu\u00e9s, l'achent d'o FBI John Proctor y atros diez achents d'o FBI prencipioron a suya investigaci\u00f3n en o condau de Neshoba. Recibioron informacions sobre que a cambioneta d'o CORE a on yeran os activistas s'heba visto cremando-se en una selva a bellas 20 millas a lo norueste de Philadelphia. Asignoron a la investigaci\u00f3n o nombre en clave de \"MIBURN\" (abreviatura de \"Mississippi Burning\") y se ninvi\u00f3 a bellos inspectors d'o FBI t'aduyar en o caso.\nO 4 d'agosto de 1964 se troboron os cadavres d'os tres activistas luego de que un informant anonimo (en os informes d'o FBI amanixe como \"Sr. X\") proporcionase informaci\u00f3n a lo FBI. Os cadavres se descubrioron baixo d'un talucio en una entibada en una grancha a pocas millas de distancia de Philadelphia, y los cadavres amostraban haber recibiu tenazons. O Departamento de Chusticia d'os Estaus Unius imput\u00f3 a 19 acusaus por violar os dreitos civils d'os activistas. O 27 d'octubre de 1967 se celebr\u00f3 un chudicio federal en Meridian a on nom\u00e1s que 7 d'os acusaus, incluyindo-ie Price, fuoron condenaus a penas d'entre tres y diez anyadas, absolvendo a nueu y dixando lo churau a atros tres en \"impasse\" (falta d'alcuerdo d'o churau, en o sistema chudicial estausunidense).\nEn l'anyo 2002, Jerry Mitchell, un periodista d'investigaci\u00f3n de \"The Clarion-Ledger\", descubri\u00f3 nuevas pruebas sobre los asasinatos, localiz\u00f3 nuevos testigos y presion\u00f3 a l'estau de Mississippi ta que reubrise lo caso. Barry Bradford, un profesor de l'Adlai E. Stevenson High School de Lincolnshire, en Illinois, y tres d'os suyos alumnos aduyoron a Mitchell en a suya investigaci\u00f3n, en haber esleyiu ixos tres alumnos investigar o caso ta un prochecto d'as suyas clases d'Historia.\nMientres 40 anyadas se manteni\u00f3 en secreto la identidat d'o \"Sr. X\", dica que en o proceso de reubertura d'o caso Mitchell, Bradford y los tres estudiants en descubrioron la suya identidat: se tractaba de Maynard King, un patrullero de carreteras, qui revel\u00f3 la localizaci\u00f3n d'os cadavres a l'achent d'o FBI Joseph Sullivan. En 2005 un d'os participants en os asasinatos, Edgar Ray Killen, esti\u00f3 acusau y condenau por tres homicidios a 60 anyadas de garchola, morindo preso l'11 de chinero de 2018.\nProducci\u00f3n.\nDesembolique.\nEn l'anyo 1985 lo guionista Chris Gerolmo trob\u00f3 un articlo que conteniba un extracto d'un cap\u00edtol d'o libro \"Inside Hoover's FBI\", a on se i charraba d'a investigaci\u00f3n d'o FBI sobre los asasinatos de Chaney, Goodman y Schwerner. Mientres que escribiba un esborrallo d'o gui\u00f3n, Gerolmo l'amostr\u00f3 a lo productor Frederick Zollo, con qui heba treballau en a cinta \"Miles from home\" (1988, Gary Sinise). Zollo aduy\u00f3 a Gerolmo a desembolicar l'esborrallo original y dimpu\u00e9s lo vendioron a \"Orion Pictures\".\nL'estudi\u00f3 principi\u00f3 alavez la rechira d'un director ta lo prochecto, considerando entre d'atros a los directors Milo\u0161 Forman y John Schlesinger. En setiembre de 1987, Mike Medavoy (cofundador y president executivo d\"'Orion Pictures\") li dio a Alan Parker una copia d'o gui\u00f3n. Cuan Parker viach\u00f3 enta Chap\u00f3n ta partecipar en o Festival Internacional de Cine de Tokio o suyo colega Robert F. Colesberry recopil\u00f3 articlos de prensa, libros y atro material sobre los asasinatos de 1964. En tornar en os Estaus Unius, Parker adedic\u00f3 bellos meses a estudiar todo ixe material con Colesberry. O director inici\u00f3 tami\u00e9n a elecci\u00f3n d'o de l'equipo d'a futura cinta, incluyindo-ie a muitos d'os suyos colaboradors habituals: o mesmo Colesberry, os directors de c\u00e1sting Howard Feuer y Juliet Taylor, o director de fotograf\u00eda Peter Biziou, o montador Gerry Hambling, a disenyadora de vestuario Aude Bronson-Howard, o disenyador de producci\u00f3n Geoffrey Kirkland, l'operador de camara Michael Roberts y lo compositor de musica Trevor Jones.\nEscritura.\nGerolmo describi\u00f3 lo suyo esborrallo de gui\u00f3n orichinal como \"una historia de detectives gran, apasionada y violenta que se desembolica contra lo cambio radical mas gran en la vida estausinidense mientres o sieglo XX, o movimiento de dreitos civils\". Por motivos de tipo legal, se cambioron os nombres d'as personas y bellos detalles relacionaus con a investigaci\u00f3n d'o FBI. En presentar a la muller de Clinton Pell como informant, Gerolmo dici\u00f3: \"... o feito de que denguno no sabese qui yera o Sr. X, l'informant, dix\u00f3 ixo como una posibilidat dramatica ta yo, en a m\u00eda versi\u00f3n cinematografica de Hollywood d'a historia. Ye por ixo que o Sr. X esdeveni\u00f3 la muller d'un d'os conspiradors\". O secuestrador de l'alcalde Tilman s'escribi\u00f3 orichinalment como un mafioso asas\u00edn a sueldo que provoca una confesi\u00f3n en ficando una pistola en a boca de Tilman. Gerolmo s'inspir\u00f3 en Gregory Scarpa, un mafioso presuntament reclutau por o FBI mientres a suya busca de Goodman, Chaney y Schwerner.\nDimpu\u00e9s d'a contractaci\u00f3n de Parker ta dirichir a cinta, Gerolmo ya heba completau dos esborrallos completos d'o gui\u00f3n. Parker se reuni\u00f3 con Gerolmo en as oficinas d'Orion en o barrio de Century City, en Los Angeles, a on prencipioron a treballar en un tercer esborrallo d'o gui\u00f3n. Tanimientres, escritor y director tenioron terne que terne desalcuerdos sobre la forma de tractar a la historia. Ta resolver o problema, os executivos d'Orion en Nueva York li dioron a Parker un mes ta fer reescrituras en o gui\u00f3n sin acreditar antes de dar luz verde a lo prochecto.\nDesembolicando ista autorizaci\u00f3n, Parker faci\u00f3 cuantos cambios en l'esborrallo orichinal de Gerolmo. Omiti\u00f3 a l'asas\u00edn a sueldo d'a mafia y crey\u00f3 lo personache de l\"achent Monk\", un especialista afroamericano d'o FBI, que ye qui en a cinta secuestra a l'alcalde Tilman. A \u200bescena en que Frank Bailey marroquia brutalment a un camarografo de noticias se bas\u00f3 en un feito real; Parker y Colesberry s'inspiroron en una noticia descartada que heban trobau mientres a suya investigaci\u00f3n, en a que un camarografo de \"CBS News\" heba estau agrediu por un d'os sospeitosos en o caso de l'asasinato de 1964. Parker tami\u00e9n escribi\u00f3 una escena de sexo con os personaches de \"Rupert Anderson\" y la \"Sra. Pell\", pero ista escena s'omiti\u00f3 mientres o rodache dimpu\u00e9s de que Gene Hackman, que ye l'actor que interpreta a \"Anderson\", li sucherise a Parker que la relaci\u00f3n entre los dos personaches estase mas discreta. O 4 de chinero de 1988 Parker ya heba escrito un gui\u00f3n de rodache completo que ninvi\u00f3 a los executivos d'Orion. Mientres que dur\u00f3 la fase de producci\u00f3n, Gerolmo no visit\u00f3 lo set de rodache, en cumplimento d'a vada de 1988 d'os guionistas de Writers Guild of America.\nC\u00e1sting.\nParker realiz\u00f3 audicions en Nueva York, Atlanta, Houston, Dallas, Orlando, Nueva Orleans, Raleigh y Nashville. Decidioron no conservar os nombres reals d'as personas que amanixen en a cinta, y muitos d'os personaches segundarios yeran en realidat compuestos de dos u mas personas reals relacionadas con o caso d'asasinato. Gene Hackman interpreta a Rupert Anderson, un achent d'o FBI y ex sheriff en l'estau de Mississippi, encara que tami\u00e9n consideroron bel tiempo a Brian Dennehy ta interpretar ixe papel, antes de que Orion sucherise a Hackman. De feito, entremientras que s'escribiba lo gui\u00f3n, Parker discutiba con frecuencia lo prochecto con Hackman. Hackman dici\u00f3 que \"se sinti\u00f3 bien en fer bella cosa d'importancia historica. Esti\u00f3 una experiencia extremadament intensa, tanto por o conteniu d'a cinta como por a suya realizaci\u00f3n en Mississippi.\nOrion yera menos decidiu sobre a qui quereban ta interpretar o papel de l'achent Alan Ward. Dimpu\u00e9s de filmar \"The Last Temptation of Christ\" (1988, Martin Scorsese), Willem Dafoe manifest\u00f3 estar intresau en interpretar a Ward, y Parker viach\u00f3 enta Los Angeles, a on se i reuni\u00f3 con l'actor ta discutir o papel, estando finalment esleyiu bien luego Dafoe ta interpretar-lo. Ta preparar-se ta lo papel, Dafoe investig\u00f3 sobre os escaicimientos d'ixe periodo y sobre o mesmo condau de Neshoba, ley\u00f3 a novela de Willie Morris \"The Courting of Marcus Dupree\" (1983) y analiz\u00f3 documentals d'os anyos 1960 a on se detallaba c\u00f3mo heban seguiu o caso d'asasinato en os medios de comunicaci\u00f3n. Frances McDormand interpreta a la Sra. Pell, a esposa de l'aduyant d'o sheriff Clinton Pell. Sobre treballar con Hackman, McDormand dici\u00f3: \"Mississippi Burning, no investiguei. Nom\u00e1s faciei que escuitar a [Hackman]. Teneba una capacidat que dixaba parau ta no revelar denguna parte de s\u00ed mesmo (en as lecturas). Pero en o momento en que plegamos en o set, as chicotas persianas d'os suyos uellos s'enlairoron y todo yera disponible. Esti\u00f3 fascinant. Ye realment incre\u00edble, y esti\u00f3 como una lecci\u00f3n basica d'actuaci\u00f3n\".\nGailard Sartain interpreta a Ray Stuckey, o \"sheriff\" d'o condau de Jessup, un personache basau en l'ex sheriff d'o condau de Neshoba, Lawrence A. Rainey. Sartain describi\u00f3 a Stuckey como \"un funcionario electo... que ha d'estar sociable, pero con matices siniestros\". Stephen Tobolowsky interpreta a Clayton Townley, un Gran Mago de los Caballers Blancos d'o Ku Klux Klan. O personache se basa en o l\u00edder d'os Caballers Blancos, Samuel Bowers. Michael Rooker interpreta a Frank Bailey, un miembro d'o Klan involucrau en os asasinatos d'os tres activistas de dreitos civils. Pruitt Taylor Vince, qui teni\u00f3 un chicot papel en l'anterior cinta de Parker, \"Angel Heart\" (1987), interpreta a Lester Cowens, un miembro d'o Klan que, sin saber-lo, esdevi\u00e9n en un pe\u00f3n en a investigaci\u00f3n d'o FBI. Vince describi\u00f3 a lo personache como \"ababol, tonto-figo y zapull\u00f3n\" y dici\u00f3: \"Mai no he teniu cosa de prechudicio en o m\u00edo cuerpo. Me di\u00f3 una sensaci\u00f3n divertida interpretar a iste tipo con caperucha y tot. Pero cuan yes en bel medio de tot ixo, nom\u00e1s que concentra-te en superar-lo\".\nKevin Dunn dentr\u00f3 en a producci\u00f3n en febrero de 1988 en interpretando a l'achente Bird d'o FBI, estando iste o suyo debut como actor. L'actor Tobin Bell interpreta a l'achent Stokes, un executor d'o FBI clamau por Anderson ta interrogar a Cowens, estando tami\u00e9n ista cinta la suya cinta de debut. Parker li comand\u00f3 en primeras a Bell que leyese ta lo papel de Clinton Pell, pero finalment iste papel s'adchudic\u00f3 a Brad Dourif.\nTa interpretar a los tres activistas de dreitos civils asasinaus, s'esley\u00f3 a Geoffrey Nauffts como \"Goatee\", un personache basau en Michael Schwerner; a Rick Zieff como \"Pasachero\", basau en Andrew Goodman, y a Christopher White como \"Pasachero blanco\", basau en James Chaney. Os productors d'a cinta, Frederick Zollo y Robert F. Colesberry, tami\u00e9n amanixen en a cinta en dos chicoz papels: Zollo tien una breu intervenci\u00f3n como un periodista y Colesberry interpreta a un camarografo que ye ensebau brutalment por Frank Bailey. Mientres que feban a busqueda de localizacions ta la cinta en Jackson (Mississippi), Parker organiz\u00f3 un c\u00e1sting ubierto ta contractar a actors y extras locals, y \u00e9l y Colesberry conoixioron a la profesora de musica Lannie McBride, qui interpreta en a cinta a una cantaire de gospel.\nFilmaci\u00f3n.\nBusqueda de localizacions.\nMientres o proceso d'escritura d'o gui\u00f3n, Parker y Colesberry inicioron a busqueda de localizacions. Visitoron ueito estaus basando-se \u200b\u200ben as sucherencias que lis heba feito o departamento d'ubicaci\u00f3n. O gui\u00f3n de rodache requeriba que se fesen servir un total de 62 puestos diferents ta filmar. En aviento de 1987, Parker y Colesberry viachoron enta l'estau de Mississippi ta visitar o trampo de carretera a on asasinoron a Goodman, Chaney y Schwerner. Inicialment, os cineastas teneban reticencias ta filmar en Mississippi; expresoron o suyo intr\u00e9s en filmar en o condau de Forsyth, en Cheorchia, antes de que lis persuadise John Horne, o chefe d'a comisi\u00f3n cinematografica de Mississippi. Parker tami\u00e9n se reuni\u00f3 con o gubernador de Mississippi, Ray Mabus, qui lis expres\u00f3 lo suyo refirme a la producci\u00f3n d'a cinta en Mississippi.\nParker y Colesberry buscoron ubicacions amanadas a Jackson, a on instaloron as suyas oficinas de producci\u00f3n en un hotel d'a cadena d'hotels \"Holiday Inn\". Tami\u00e9n visitoron Canton antes de viachar enta Vaiden, a on explororon mas de 200 edificios de chuzgaus que puet estar que podesen fer-se servir ta filmar-ie. Parker y Colesberry tenioron dificultaz ta trobar una ciudad chicota ta lo escenario d'a historia en Mississippi dica que finalment se decidioron por Lafayette en l'estau vecino d'Alabama, ta rodar-ie as escenas ambientadas en a ciudad ficticia d'o condau de Jessup en Mississippi, encara que atras escenas se rodoron en cuantos puestos en l'estau de Mississippi.\nRodache.\nO rodache principal escomencipi\u00f3 lo 7 de marzo de 1988 con un presupuesto inicial de 15 millons de d\u00f3lars A filmaci\u00f3n comenz\u00f3 en Jackson, en Mississippi, a on l'equipo de producci\u00f3n film\u00f3 l'incendio de una ilesia; ta ista filmaci\u00f3n se requirioron cuantas camaras, en un sistema de rodache multicamara, fendo-se servir un total de tres camaras mientres o rodache. O 8 de marzo, l'equipo de producci\u00f3n film\u00f3 una escena ambientada en un motel a on Anderson (Hackman) li ufre un monologo a Ward (Dafoe); y lo 10 de marzo la producci\u00f3n se traslad\u00f3 enta un puesto remoto de Mississippi, a on l'equipo film\u00f3 un atro incendio d'una ilesia parroquial.\nL'11 de marzo la producci\u00f3n film\u00f3 escenas ambientadas en una grancha de tocins, a on tres asaltants atacan y secuestran a un choven negro. En a nueit siguient, l'equipo film\u00f3 la secuencia d'ubertura d'a cinta, en a que los tres voluntarios de dreitos civils son asasinaus. Entre lo 14 y lo 18 de marzo, l'equipo film\u00f3 la cremada de cuantas ilesias mas, ytami\u00e9n bellas escenas d'a cinta ambientadas en una grancha. O 22 de marzo, l'equipo film\u00f3 escenas ambientadas en un deposito de cadavres que yera ubicau en o Centro Medico d'a Universidat de Mississippi, exactament o mesmo puesto a on i transportoron os cuerpos de Goodman, Chaney y Schwerner. Un d\u00eda dimpu\u00e9s, Parker y l'equipo filmoron una escena ambientada en un campo de cot\u00f3n, encara que lo departamento d'arte teni\u00f3 que cubrir cada planta d'o campo con capas de cot\u00f3n porque as plantas de cot\u00f3n encara no heban floreixiu completament. L'equipo tami\u00e9n film\u00f3 lo secuestro de l'alcalde Tilman (R. Lee Ermey) y lo suyo posterior interrogatorio por parte de l'achent d'o FBI Monk (Badja Djola). O 24 de marzo, la producci\u00f3n se traslad\u00f3 enta Raymond, a on l'equipo film\u00f3 una escena en l'aeropuerto John Bel Williams. A escena representaba la marcha de Monk, y esti\u00f3 coreografiada por Parker y por os miembros de l'elenco para que podese filmar-se en una sola toma.\nDimpu\u00e9s a producci\u00f3n se treslad\u00f3 enta Vaiden ta filmar-ie bellas escenas ambientadas en o chuzgau d'o condau de Carroll, a on se i filmoron cuantas escenas d'a sala d'o tribunal, y tami\u00e9n escenas ambientadas en a oficina d'o sheriff Ray Stuckey. Dimpu\u00e9s marchoron enta Vicksburg, a on l'equipo film\u00f3 una procesi\u00f3n funebre, y l'11 d'abril de 1988 filmoron una escena ambientada en o Cementerio de Cedar Hill d'ixa mesma localidat. Os d\u00edas 15 y 16 d'abril a producci\u00f3n se traslad\u00f3 enta la val d'o r\u00edo Mississippi ta representar-ie la busqueda por o FBI y la \"United States Navy\" d'os tres voluntarios de dreitos civils. El departamento d'arte recre\u00f3 un poblau indio d'os choctaw en ixe puesto, en basando-se en fotograf\u00edas antigas. O 23 de abril l'equipo film\u00f3 una escena que amostraba un miting d'os \"Citizens' Councils\" d'o Ku Klux Klan fendo-ne servir ta ixa escena 750 extras. O 25 d'abril, l'equipo torn\u00f3 en Jackson, a on un edificio vuedo iba a recrear un restaurant que heban trobau en Alabama mientres o proceso de busqueda de localizacions, y un d\u00eda dimpu\u00e9s, Hackman y Dafoe filmoron a suya escena inicial, en a que los personaches d'Anderson y Ward conducen dica lo condau de Jessup, en Mississippi.\nO 27 d'abril, la producci\u00f3n se treslad\u00f3 enta LaFayette, en Alabama, ya ta cutio mientres a filmaci\u00f3n. Os d\u00edas 28 y 29 d'abril, Parker y lo suyo equipo filmoron escenas ambientadas en a casa d'a Sra. Pell. O 5 de mayo, la producci\u00f3n film\u00f3 una d'as escenas finals d'a cinta, en a que Anderson descubre la casa d'a Sra. Pell espullada. O 13 de mayo, l'equipo film\u00f3 escenas en una antiga sala de cine en LaFayette, que en ixe momento heba esdeveniu una botiga de pneumaticos ta tractors. O departamento d'arte restaur\u00f3 los interiors d'o teatro para reflexar-ie a epoca d'ambientaci\u00f3n. La filmaci\u00f3n remat\u00f3 lo 14 de mayo de 1988, dimpu\u00e9s que la producci\u00f3n filmase un discurso d'o Ku Klux Klan supervisau por o FBI.\nBanda sonora.\nA banda sonora orichinal d'a cinta la componi\u00f3 Trevor Jones, en a suya segunda colaboraci\u00f3n con Parker dimpu\u00e9s d'a cinta \"Angel Heart\" (1987). Am\u00e1s d'a partitura de Jones, a banda sonora presenta bellas cancions d'o chenero \"gospel\", incluyindo-ie \"Walk on by Faith\" interpretada por Lannie McBride, \"Take My Hand, Precious Lord\" interpretada por Mahalia Jackson y \"Try Jesus\" interpretada por Vesta Williams. Os sellos discograficos \"Antilles Records\" y \"Island Records\" editoron un \u00e1lbum con a banda sonora d'a cinta.\nEnguero.\n\"Mississippi Burning\" s'enguer\u00f3 mundialment en l'Uptown Theatre de Washington, DC, o 2 d'aviento de 1988, con asistencia de cuantos politicos, embaixadors y periodistas de temas politicos. Ted Kennedy, miembro d'o Senau d'os Estaus Unius, expres\u00f3 lo suyo refirme a la cinta en decindo que \"ista pel\u00edcula educar\u00e1 a millons d'estausunidenses que son masiau ch\u00f3vens ta remerar os tristes escaicimientos d'ixe verano sobre c\u00f3mo yera la vida en iste pa\u00eds antes d'a promulgaci\u00f3n d'as leis de dreitos civils\". L'enguero s'escaici\u00f3 en una prochecci\u00f3n restrinchida ta dimpu\u00e9s enguerar-se en bellas chicotas localidaz d'o norte d'Estaus Unius ta finalment enguerar-se en o resto d'o pa\u00eds. O 9 d'aviento s'enguer\u00f3 en Los Angeles, Chicago, Nueva York y la ciudat de Toronto, en Canad\u00e1. A productora d'a cinta, Orion Pictures, confiaba en que ixe enguero limitau limitado aduyar\u00eda a calificar a pel\u00edcula ta la suya consideraci\u00f3n ta los Premios Oscar en chenerando tami\u00e9n un fuerte refirme por o boca a boca d'o publico. La cinta s'enguer\u00f3 amplament o 27 de chinero de 1989, pochectando-se en 1.058 salas de cine y expandindo-se dica 1.074 salas en a suya novena semana.\nTaquilla.\nEn a primera semana d'enguero limitau de \"Mississippi Burning\" se faci\u00f3 un recaudo de 225.034 d\u00f3lars, con un promedio de 25.003,40 d\u00f3lars recaudaus por sala, con un recaudo de 160.628 d\u00f3lars adicionals en o suyo segundo cabo de semana. S'adhibioron mas cines muientres se feba ista exhibici\u00f3n limitada, y lo 27 de chinero de 1989 la cinta dentr\u00f3 oficialment en o suyo enguero cheneral. Mientres o suyo primer cabo de semana de gran enguero, la cinta recaud\u00f3 atros 3,545.305 d\u00f3lars, asegurando-se la cinquena posici\u00f3n en a taquilla nacional d'Estaus Unius con un recaudo nacional dica ixa calendata de 14,726.112 d\u00f3lars. A cinta chener\u00f3 un fuerte intr\u00e9s local en l'estau de Mississippi, lo que se traduci\u00f3 en presentacions con dentradas empelingadas en os primers cuatro d\u00edas d'enguero cheneral. Dimpu\u00e9s de siet semanas d'enguero cheneralizau, \"Mississippi Burning\" remat\u00f3 la suya exhibici\u00f3n en salas de cine con un recaudo total de 34,603.943 d\u00f3lars. En Estaus Unius esti\u00f3 la trentatresena cinta con mas enguero de l'anyo 1988, y la diecisetena cinta con clasificaci\u00f3n R con mas recaudo en ixe anyo.\nMedios domesticos.\n\"Mississippi Burning\" s'enguer\u00f3 en formato VHS o 27 de chulio de 1989, editau por \"Orion Home Video\". O 3 d'abril de 1988 s'edit\u00f3 una versi\u00f3n en\"edici\u00f3n de coleccionista\" en formato LaserDisc. L'8 de mayo de 2001 s'enguer\u00f3 en formato deved\u00e9 por \"MGM Home Entertainment\", incluyindo-ie como caracteristicas especials un comentario d'audio de Parker y un tr\u00e1iler. En sistema Blu-ray s'enguer\u00f3 lo 12 de mayo de 2015 por o sello de videos domesticos \"Twilight Time\", con una edici\u00f3n limitada de nom\u00e1s que 3.000 copias, con video d'alta definici\u00f3n 1080p en incorporando os mesmos extras que incorpora lo deved\u00e9 de MGM. Kino Lorber reedit\u00f3 la cinta en Blu-ray o 18 de chunio de 2019, con una nueva transferencia 4K y toz os extras anteriors incorporaus.\nCritica.\nCritica profesional.\nO puesto web d'agregaci\u00f3n de resenyas Rotten Tomatoes tom\u00f3 escandallos de 26 resenyas y li atorg\u00f3 a \"Mississippi Burning\" una puntuaci\u00f3n d'o 85%, con una puntuaci\u00f3n media de 6,8/10. O consenso diz: \"\"Mississippi Burning\" se basa en a trachedia d'a vida real ta difundir un mensache digno con o control mesurau de un drama intelichent y l'impacto contundent de un thriller\". Un atro agregador de resenyas, Metacritic, asign\u00f3 a la cinta una puntuaci\u00f3n promedio ponderada de 65 sobre 100 basada en 11 resenyas de criticos principals, cosa que indica \"criticas cheneralmente favorables\". Audiencias encuestadas por CinemaScore dioron a la cinta una calificaci\u00f3n promedio d'\"A\" en una escala d'A+ dica F.\nEn una resenya en a revista \"Time\" titulada \"Just Another Mississippi Whitewash\", l'autor Jack E. White describiba la cinta como un \"linchamiento cinematografico d'a verdat\". O columnista Desson Howe d'o \"The Washington Post\" consider\u00f3 que la cinta \"accelera por o complicau y doloroso cam\u00edn de los dreitos civils en busca d'un buen thriller. Sorprendentement, lo troba\". Jonathan Rosenbaum critic\u00f3 licherament a direcci\u00f3n de Parker, en comentando que la cinta yera una \"fantas\u00eda sordida\" que \"tracta sobre l'asasinato de tres activistas de dreitos civils en Mississippi en 1964, y la fiesta ta los farisaicos que tien poca relaci\u00f3n con a historia, la socioloch\u00eda u mesmo lo sentiu com\u00fan\", y \"The Washington Post\" criticaba la cinta en amostrar \"a luita d'os negros dende una perspectiva blanca de raso\", en realizando contimparanzas con \"Cry Freedom\" (1987, Richard Attenborough), escribindo que todas dos cintas teneban \"a historia correcta, pero con los herois equivocaus\". Pauline Kael, escribindo ta \"The New Yorker\", elogi\u00f3 l'actuaci\u00f3n, pero describi\u00f3 la cinta como \"moralment repugnant\".\nVincent Canby de \"The New York Times\" elochi\u00f3 la ficcionalizaci\u00f3n d'a historia que fa la cinta y escribi\u00f3: \"La cinta no pretende estar sobre los mesmos voluntarios de dreitos civils. Ye cuasi como si lo Sr. Parker y lo Sr. Gerolmo respectasen a las victimas, a los suyos ideals y a lo suyo dest\u00edn masiau ta reinventar-los a travi\u00e9s de l'emplego d'a ficci\u00f3n\". En a suya resenya ta lo \"Chicago Sun-Times\", Roger Ebert conchetur\u00f3: \"Sabebamos o resultau d'iste caso cuan dentrabamos en o teatro. Lo que puet estar que haigamos ixuplidau, u puet estar que mai no hebamos sabiu, ye exactament qu\u00e9 tipo de corrients yeran en l'ambient en 1964\". En o programa de televisi\u00f3n \"Siskel and Ebert and the Movies\", Ebert y o suyo colega Gene Siskel li dioron a la cinta una calificaci\u00f3n de \"dos pulgars entalto\". En a suya lista d'as diez millors cintas de cabo d'anyo, Ebert clasific\u00f3 a \"Mississippi Burning\" como la cinta n\u00famero 1 de 1988. Escribindo ta lo \"Chicago Tribune\", Siskel elochi\u00f3 las interpretacions \"sutils\" de Hackman y Dafoe, pero sinti\u00f3 que McDormand yera \"mas efectiva como la conciencia moral d'a cinta\".\nMesmo que Siskel, a revista \"Variety\" tami\u00e9n elochi\u00f3 las actuacions y escribi\u00f3: \"Dafoe ufre una interpretaci\u00f3n disciplinada y notable de Ward... Pero ye Hackman qui s'apropia d'a imachen como Anderson... Brillant actuaci\u00f3n de Frances McDormand como la muller de l'aduyant d'o sheriff que siente atracci\u00f3n por Hackman. ye una avantacha mesmo ta lo suyo papel que ta la cinta\". Sheila Benson, en a suya resenya ta \"Los Angeles Times\", escribi\u00f3: \"La mayestr\u00eda de Hackman en sucherir un numero infinito de capas por baixo d'una superficie ironica y autocritica plega en o suyo punto maximo aqu\u00ed, pero McDormand s'eleva con \u00e9l. Y en estar ella la sola voz de moralidat d'a cinta, ye verdat que ye tan memorable\".\nO critico Jos\u00e9 Luis V\u00e1zquez, en \"Ciudad Real Digital\", diz que:\nPedro Gallego en Espinof comenta:\nEn a web d'a Universidat de Zaragoza comentan sobre \"Mississippi Burning\":\nControversias.\nDimpu\u00e9s d'o suyo enguero, \"Mississippi Burning\" se trob\u00f3 embolicau en una controversia sobre la ficci\u00f3n d'os eventos. Gerolmo y Parker han admeso una licencia artistica con o material orichinal y lo describen esencialment como una \"obra de ficci\u00f3n\". L'asasinato en s\u00ed, tal como amanixe en a cinta, diferiba d'os feitos reales en cuantos aspectos. En a cinta, mientres l'aturada de l'autom\u00f3vil que precipit\u00f3 l'asasinato, o conductor ye blanco (presumiblement Andrew Goodman u Michael Schwerner) y lo voluntario negro de dreitos civils (presumiblemente James Chaney) se troba en el asiento zaguero. En realidat, James Chaney conduciba l'autom\u00f3vil en estar familiarizau con a redolada. A cinta presenta los asasinatos como si s'hesen cometiu en o puesto mesmo de l'aturada mientres las victimas yeran en o suyo auto, en comencipiando con Frank Bailey en ponendo-li un rev\u00f3lver en o pulso d'o conductor de l'autom\u00f3vil y disparando-li. En realidat, sacoron a las tres victimas de l'auto y las levoron a un atro puesto, a on mesmo Andrew Goodman que Michael Schwerner recibioron un tenaz\u00f3n en o coraz\u00f3n, seguius por James Chaney, qui recibi\u00f3 tres tenazons. Gran cosa d'a violencia y la intimidaci\u00f3n enta los negros en a cinta se basa en os escaicimientos que s'esdevenioron en ixe momento, anque no necesariament en relaci\u00f3n con ista investigaci\u00f3n. O mesmo t\u00edtol provien d'o nombre en clau d'o FBI ta la investigaci\u00f3n y parte d'o dialogo s'obteni\u00f3 directament d'os suyos archivos. Muitos d'os elementos ficticios arredolan as accions d'os dos principals achents d'o FBI.\nCoretta Scott King, vidua de Martin Luther King Jr., boicote\u00f3 la cinta en decindo que: \"Cu\u00e1nto tiempo tiendremos que asperar antes de que Hollywood trobe los alinios y la integridat ta contar as historias de beluns d'os muitos mils d'hombres, mullers y ninos negros que arrisgan as suyas vidas por la igualdat?\". Myrlie Evers-Williams, la muller de l'activista de dreitos civils asasinau Medgar Evers, dici\u00f3 sobre la cinta: \"Esti\u00f3 lamentable que tenese uns alcances tan limitaus que no amostrase un modelo a seguir negro que la choventud de hue que mira la cinta podese recordar\". Benjamin Hooks, director executivo d'a \"National Association for the Advancement of Colored People\" (NAACP), declar\u00f3 que la cinta, en a suya ficcionalizaci\u00f3n d'eventos historicos, \"pude a deshonestidat, follanca y frau\" y retrata a los afroamericanos como \"acobardaus, submisos y con aspecto de blancos\".\nCarolyn Goodman, mai d'Andrew Goodman, y Ben Chaney Jr., o cherm\u00e1n chicot de James Chaney, expresoron que toz dos yeran \"perturbaus\" por a cinta. Goodman sinti\u00f3 que \"s'heba feito servir a muerte d'os ch\u00f3vens como un medio ta presentar a lo FBI como uns herois en resolver os asasinatos\". Chaney declar\u00f3: \"... la imachen que los ch\u00f3vens obtenioron (d'a cinta) sobre la epoca, sobre lo mesmo Mississippi y sobre la pasividat d'as personas que participoron en o movimiento, esti\u00f3 bien negativa y no reflectaba la verdat\". Stephen Schwerner, lo cherm\u00e1n de Michael Schwerner, consider\u00f3 que la cinta yera \"terriblement deshonesta y muit racista\" y \"[distorsionaba] las realidaz de 1964\".\nEn un episodio d'o programa nocturno \"Nightline\" de l'American Broadcasting Company emitiu lo 16 de chinero de 1989 coincidindo con o D\u00eda de Martin Luther King Jr., Julian Bond, un activista social y l\u00edder d'o Movimiento por os Dreitos Civils, dio a la cinta la embotada de \"Rambo Meets the Klan\" (\"Rambo satisfa a lo Klan\"), y desaprob\u00f3 la descripci\u00f3n que feba la cinta d'o FBI: \"La chent tiendr\u00e1 una idea equivocada sobre ixa epoca... Simplament ye mal. Ixos tipos yeran intervenindo los nuestros telefons, sin investigar os asasinatos de [Goodman, Chaney y Schwerner]\". Cuan se le pregunt\u00f3 sobre la cinta en o Festival de Cine de Canas de 1989, o cineasta Spike Lee li critic\u00f3 la mancanza de personaches afroamericanos centrals, en creyendo que la cinta feba parte de cuantas atras que emplegaban una narrativa d'\"hombre blanco salvador\" en explotar a los negros ta poder representar a los blancos como herois.\nDabant d'istas criticas, Parker defens\u00f3 la cinta en afirmando que se tracta d'una \"ficci\u00f3n a l'igual que \"Platoon\" y \"Apocalypse Now\" son ficcions sobre la guerra de Vietnam. Pero lo important ye lo coraz\u00f3n d'a verdad, l'esprito... Yo esfendo lo dreito a cambiar-lo para plegar en a una audiencia que no sabe cosa d'a realidat y que ciertament no veye los documentals de PBS.\n\u00c1ngel Vallejo en a revista dichital de cine \"Encadenados\", fa una ampla critica d'as incongruencias d'a cinta:\nDemandas chudicials.\nO 21 de febrero de 1989, l'antigo aduyant d'o sheriff d'o condau de Neshoba, Lawrence A. Rainey, present\u00f3 una demanda contra \"Orion Pictures\", en alegando difamaci\u00f3n y invasi\u00f3n d'a privacidat. A demanda, presentada en un tribunal de districto d'os Estadus Unius en Meridian (Mississippi), demanaba 8 millons de d\u00f3lars por danyos. Rainey, qui yera l'aduyant d'o sheriff d'o condau cuan s'escaicioron os asasinatos de 1964, aleg\u00f3 que los cineastas de \"Mississippi Burning\" l'heban retratau de manera desfavorable con o personache ficticio de l'aduyant Ray Stuckey (interpretau por Gailard Sartain). \"Toz en todo lo sud saben que qui fa de sheriff en ixa cinta se refiere a yo\", afirm\u00f3. \"Lo que dicioron que succedi\u00f3 y lo que me ficioron ciertament no esti\u00f3 bien y cal fer bella cosa sobre ixo\". A demanda de Rainey no teni\u00f3 exito; retir\u00f3 la demanda dimpu\u00e9s que l'equipo de avogaus d'Orion menaz\u00f3 con demostrar que la cinta se basaba en feitos reals y que Rainey yera sospeitoso d'os asasinatos de 1964.\nPremios.\n\"Mississippi Burning\" recibi\u00f3 cuantos premios, a la propia cinta, a l'elenco y a caracteristicas tecnicas. Asinas, a \"National Board of Review\" incluy\u00f3 la cinta en a suya lista d'as de l'anyo, en compartindo ixa honor con cintas como \"Dangerous Liaisons\" (Stephen Frears), \"The Accused\" (Jonathan Kaplan), \"The Unbearable Lightness of Being\" (Philip Kaufman), \"The Last Temptation of Christ\" (Martin Scorsese), \"\" (Francis Ford Coppola), \"Big\" (Penny Marshall), \"Running on Empty\" (Sidney Lumet), \"Gorillas in the Mist\" (Michael Apted) u \"Midnight Run\" (Martin Brest). Antiparte, en os Premios NBR d'a mesma \"National Board of Review\" en a suya 60ena edici\u00f3n recibi\u00f3 los premios a la Millor Cinta, a lo Millor Director, a la Millor Actor y a la Millor Actriz Segundaria.\nEn chinero de 1989, en a 46ena edici\u00f3n d'os Premios Globos d'Oro, \"Mississippi Burning\" recibi\u00f3 tres nominacions, a la Millor Cinta Dramatica, a lo Millor Gui\u00f3n y a lo Millor Actor Dramatico, encara que no en gan\u00f3 denguno. En febrero de 1989 recibi\u00f3 siet nominacions a los Premios Oscar, incluyindo-ie Millor Cinta, Millor Director y Millor Actor; estando los suyos rivals mas amanaus \"Rain Man\" (Barry Levinson) con ueito nominacions y \"Dangerous Liaisons\" (Stephen Frears), tami\u00e9n con siet nominacions; o 29 de marzo de 1989, en a 61ena edici\u00f3n d'os Premios Oscar, \"Mississippi Burning\" no recibi\u00f3 so que un premio, l'Oscar a la Millor Fotograf\u00eda. En a 43ena edici\u00f3n d'os Premios BAFTA \"Mississippi Burning\" recibi\u00f3 cinco nominacions, ganando finalment os Premios BAFTA a lo Millor Soniu, Millor Fotograf\u00eda y Millor Montache. Antiparte, en l'anyo 2006 l'American Film Institute incluy\u00f3 \"Mississippi Burning\" en o suya lista AFI 100 anyos...100 exprisons."}
{"id": "147747", "revid": "401", "url": "https://an.wikipedia.org/wiki?curid=147747", "title": "Chevrolet", "text": "A Chevrolet, ye una interpresa d'autos y cambions estausunidense con base en Detroit (Michigan, Estaus Unius) propiedat d'o grupo industrial General Motors. A company\u00eda fue establita o 3 de noviembre de 1911 por Arthur Chevrolet, Louis Chevrolet y William C. Durant en Detroit (Michigan)."}
{"id": "147748", "revid": "69718", "url": "https://an.wikipedia.org/wiki?curid=147748", "title": "Barbazoqueta", "text": ""}
{"id": "147764", "revid": "401", "url": "https://an.wikipedia.org/wiki?curid=147764", "title": "Cadillac", "text": "A Cadillac, ye una interpresa d'autos estausunidense con base en Detroit (Michigan, Estaus Unius). A company\u00eda fue establita o 22 d'agosto de 1902 por William Murphy, Lemuel Bowen y Henry M. Leland en Detroit (Michigan). En l'actualidat ye propiedat d'o grupo industrial General Motors."}
{"id": "147767", "revid": "401", "url": "https://an.wikipedia.org/wiki?curid=147767", "title": "Lakine", "text": "Lakine u Lacine (en escritura iberica ) esti\u00f3 una ciudat ibera. A suya ubicaci\u00f3n exacta no se conoixe, pero probablement se situar\u00eda en a val meya d'Ebro, estando as prencipals propuestas as actuals localidaz de Lecinyena, Arcaine u Fuents d'Ebro, estando ista zaguera la m\u00e1s acceptada."}
{"id": "147768", "revid": "69718", "url": "https://an.wikipedia.org/wiki?curid=147768", "title": "R\u00edo Savinja", "text": "A Savinja (localment \"S\u00e1u\u032f\u0144e\", en alem\u00e1n \"Sann\") ye un r\u00edo d'o nord-este d'Eslovenia que fluye a travi\u00e9s de toda l'Alta y Baixa Val d'a Savinja (en esloveno \"Zgornja en Spodnja Savinjska dolina\") y a travi\u00e9s d'as ciudaz de Celje y La\u0161ko. A Savinja ye o prencipal r\u00edo d'os Alpes de Savinja (en esloveno \"Savinjske Alpe\"). Desemboca en o r\u00edo Sava en a ciudat de Zidani Most. S'ha desbordau a sob\u00e9n, como en os anyos 1960, en 1990 y en 1995. A Savinja tiene una largaria de 101,75 kilometros y una compleganza de 1.847,7\u00a0km\u00b2.\nFuents.\nO rianch\u00f3n naixe d'o salto d'augua de Rinka, que fluye por un cauz regulau dica o estremo inferior d'a val de Logar, a on desemboca en o rigachuelo Jezera, dende a on se torna en o r\u00edo Savinja. Iste manantial ha estau declarau patrimonio natural, y o salto d'augua de Rinka ye un d'os m\u00e1s polius y conoixius d'Eslovenia. Ye o m\u00e1s alto d'os 20 saltos d'augua d'a Val de Logar y ye vesitau mientres tot l'anyo. D'hibierno ye popular entre os escaladors de chelo. A millor vista d'o salto d'augua ye dende a siella de Kamnik (en esloveno \"Kamni\u0161ko sedlo\").\nAfluyents.\nOs prencipales afluyents d'a Savinja son Ju\u0161ef y Kloba\u0161a en Sol\u010dava, Lu\u010dnica en Lu\u010de, Ljubnica en Ljubno, Dreta en Nazarje, Paka en \u0160martno ob Paki, y Lo\u017enica y Voglajna con Hudinja en Celje.\nHidronimo y etimoloch\u00eda.\nO nombre \"Savinja\" (documentau en fuents escritas en 980 como \"Sovuina\") deriva de *\"Sav\u044cn\u2032a\", a la vegada derivau d'o hidronimo Sava, d'o que ye afluyent. O nombre alem\u00e1n \"Sann\" ye rechistrau m\u00e1s tardi. En o dialecto local, o r\u00edo se conoixe como \"S\u00e1u\u032f\u0144e\". A forma *\"Sav\u044cn\"\u2032a habr\u00eda d'haber derivau en \"Savnja\" como nombre esloveno actual, pero fue reformau seguindo o modelo de \"Hudinja\". Se creye que, probablement, o nombre no siga d'orichen eslau, sino d'orichen preeslau m\u00e1s antigo.\nO nombre alem\u00e1n \"Sann\" tambi\u00e9n s'empleg\u00f3 en bellas fuents anglesas m\u00e1s antigas; por eixemplo, en a novena edici\u00f3n d'a Encyclop\u00e6dia Britannica de 1911.\nA vida a o largo d'o r\u00edo.\nOs navaters de Ljubno recorrioron o r\u00edo dica a decada de 1950. En a suya memoria, una escultura de bronze d'un navatero (\"Splavar\"), creyada en 1961 por Boris Kalin, se troba en o canto ezquierdo d'o r\u00edo en Celje."}
{"id": "147770", "revid": "610", "url": "https://an.wikipedia.org/wiki?curid=147770", "title": "Ljubno ob Savinji", "text": "Ljubno ob Savinji (prenunciau en esloveno \"/\u02c8lju\u02d0bn\u0254 \u0254p sa\u02c8\u028bi\u02d0nji/\", en alem\u00e1n \"Laufen\") ye o lugar mas gran y o centro d'o municipio de Ljubno en o curso superior d'o r\u00edo Savinja en Eslovenia. A ciudad se conoixe como Ljubno ob Savinji pa diferenciar-la d'atros asentamientos ditos Ljubno. Tradicionalment perteneixeba a la rechi\u00f3n de Baixa Estiria y agora ye incluyida en a rechi\u00f3n de Savinja.\nHistoria.\nA localidat apareixe por primera vegada en documentos escritos que datan de 1247 y en 1442 se i fa referencia a una ciudad comercial."}
{"id": "147791", "revid": "69718", "url": "https://an.wikipedia.org/wiki?curid=147791", "title": "Albert (cinta de 2015)", "text": "Albert ye una cinta danesa de cine d'animaci\u00f3n de l'anyo 2015, dirichida por Karsten Kiilerich y producida por Kim Magnusson, Tivi Magnusson y Anders Mastrup con gui\u00f3n de Karsten Kiilerich, con as voces en a versi\u00f3n orichinal d'Alfred Bjerre Larsen, Oscar Dietz, Asta Nordby y Peter Zhelder.\n\"Albert\" ye lo primer largometrache d'animaci\u00f3n doblau a l'aragon\u00e9s."}
{"id": "147810", "revid": "41", "url": "https://an.wikipedia.org/wiki?curid=147810", "title": "Idioma secili\u00e1n", "text": ""}
{"id": "147817", "revid": "41", "url": "https://an.wikipedia.org/wiki?curid=147817", "title": "Secilians", "text": ""}
{"id": "147827", "revid": "41", "url": "https://an.wikipedia.org/wiki?curid=147827", "title": "Secilia", "text": ""}
{"id": "147829", "revid": "41", "url": "https://an.wikipedia.org/wiki?curid=147829", "title": "Pero I de Sicilia", "text": ""}
{"id": "147831", "revid": "41", "url": "https://an.wikipedia.org/wiki?curid=147831", "title": "Reino de Secilia", "text": ""}
{"id": "147833", "revid": "41", "url": "https://an.wikipedia.org/wiki?curid=147833", "title": "Constanza I de Secilia", "text": ""}
{"id": "147834", "revid": "41", "url": "https://an.wikipedia.org/wiki?curid=147834", "title": "Guill\u00e9n I de Secilia", "text": ""}
{"id": "147835", "revid": "41", "url": "https://an.wikipedia.org/wiki?curid=147835", "title": "Manfredo I de Secilia", "text": ""}
{"id": "147837", "revid": "41", "url": "https://an.wikipedia.org/wiki?curid=147837", "title": "Mart\u00edn I de Secilia", "text": ""}
{"id": "147838", "revid": "41", "url": "https://an.wikipedia.org/wiki?curid=147838", "title": "Rocher II de Secilia", "text": ""}
{"id": "147841", "revid": "41", "url": "https://an.wikipedia.org/wiki?curid=147841", "title": "President de Secilia", "text": ""}
{"id": "147842", "revid": "41", "url": "https://an.wikipedia.org/wiki?curid=147842", "title": "Rechi\u00f3n de Sicilia", "text": ""}
{"id": "147858", "revid": "41", "url": "https://an.wikipedia.org/wiki?curid=147858", "title": "Vespras Secilianas", "text": ""}
{"id": "147864", "revid": "41", "url": "https://an.wikipedia.org/wiki?curid=147864", "title": "Secili\u00e1n occidental", "text": ""}
{"id": "147865", "revid": "41", "url": "https://an.wikipedia.org/wiki?curid=147865", "title": "Chaime I de Sicilia", "text": ""}
{"id": "147866", "revid": "41", "url": "https://an.wikipedia.org/wiki?curid=147866", "title": "Himno de Secilia", "text": ""}
{"id": "147868", "revid": "41", "url": "https://an.wikipedia.org/wiki?curid=147868", "title": "Idioma veneci\u00e1n", "text": ""}
{"id": "147870", "revid": "401", "url": "https://an.wikipedia.org/wiki?curid=147870", "title": "Maggie Lindemann", "text": "Margaret Elizabeth Lindemann u Maggie Lindemann, naixida de Dallas (Texas) o 21 de chulio de 1998, ye una cantaire y compositora estausunidense."}
{"id": "147871", "revid": "41", "url": "https://an.wikipedia.org/wiki?curid=147871", "title": "Azer\u00eds", "text": ""}
{"id": "147874", "revid": "610", "url": "https://an.wikipedia.org/wiki?curid=147874", "title": "Artritis", "text": "L'artritis (d'o griego antigo \u1f04\u03c1\u03b8\u03c1\u03bf\u03bd \"\u00e1rthron\" \"chugadero\") y \u1fd6\u03c4\u03b9\u03c2 \"\u00eetis\" \"perteneixient a\") ye l'inflamaci\u00f3n d'as articulacions, que fan mal, se rinflan y son calients a lo tacto. As articulacions afectadas pierden mobilidat y pueden plegar a deformar-se.\nSi afecta nom\u00e1s a una articulaci\u00f3n se diz monoartritis, cuan son 2 u 3 recibe lo nombre d'oligoartritis y si afecta 4 u mas de vez, se denomina poliartritis.\nNo ha de trafucar-se l'artritis con l'artrosi, a cual ye una malaut\u00eda dechenerativa y no inflamatoria.\nI hai mas de 100 tipos d'artritis. As formas mas comuns son l'osteoartritis (malot\u00eda dechenerativa d'as articulacions) y l'artritis reumatoide. L'osteoartritis per un regular ocurre con a edat y afecta los didos, os chenullos y las ancas. L'artritis reumatoide ye un trastorno autoimmune que a ormino afecta las mans y los pietz. Atros tipos incluyen ciragra u gota, lupus, fibromialgia y artritis septica. Toz son tipos de malaut\u00edas reumaticas.\nO tractamiento puede incluyir escansar a chugadera y alternar entre aplicar chelo y calor. A perda de peso y l'exercicio tami\u00e9n pueden fer buena honra. As medecinas recomendadas pueden depender d'a forma d'artritis. Istos pueden incluyir analchesicos como ibuprofeno y paracetamol. En cualques circumstancias, un reemplazo d'articulaci\u00f3n puede fer av\u00edo.\nEn cheneral, a malaut\u00eda se torna mas com\u00fan con a edat. L'artritis ye una raz\u00f3n comuna per a cual as personas mancan a lo treballo y puede resultar en una disminuci\u00f3n d'a calidat de vida."}
{"id": "147875", "revid": "69718", "url": "https://an.wikipedia.org/wiki?curid=147875", "title": "Artrosi", "text": "L'artrosi (d'o griego antigo \u1f04\u03c1\u03b8\u03c1\u03bf\u03bd \"\u00e1rthron\" \"chugadero\") y \u03c9\u03c3\u03b9\u03c2 \"osis\" \"condici\u00f3n\") (u osteoartritis en a literatura medica anglesa) ye una malaut\u00eda dechenerativa cronica de panda progresi\u00f3n comuna en a edat abanzada que afecta a las articulacions mobils d'o cuerpo caracterizada per dolor articular, sensibilidat accentuada, richidez, alteraci\u00f3n en a mobilidat, crepitacions y derrame.\nSe chenera a partir d'o danyo acumulativo provenient de lesions microscopicas y macroscopicas en ditas articulacions que activan una respuesta de reparaci\u00f3n mal adaptada que incluye l'activaci\u00f3n de v\u00edas proinflamatorias d'o sistema immunitario innato. O trastorno se manifiesta en primeras a livel molecular y celular (metabolismo anormal d'os teixius de l'articulaci\u00f3n) seguiu d'alteracions anatomicas u fisiolochicas (degradaci\u00f3n y perda d'o cartilago, remodelaci\u00f3n d'o ueso, formaci\u00f3n d'osteofitos, inflamaci\u00f3n sinovial, esclerosi y engrosamiento d'o ueso subcondral y perda d'a funci\u00f3n articular normal). O compromiso de l'anca y los chenullos son una causa comuna de discapacidat.\nSe sabe que en Espanya la padeixe dica un 16% d'a poblaci\u00f3n mayor de 20 anyos con prevalencia entre mullers."}
{"id": "147876", "revid": "51103", "url": "https://an.wikipedia.org/wiki?curid=147876", "title": "Osteoartritis", "text": ""}
{"id": "147877", "revid": "610", "url": "https://an.wikipedia.org/wiki?curid=147877", "title": "Ibuprofeno", "text": "L'ibuprofeno ye un antiinflamatorio no esteroidal, emplegau a ormino como antipiretico, analchesico y antiinflamatorio. Se fa servir pa l'alivio sintomatico d'a calentura, dolor de tozuelo (cefalea), dolor dental (odontalchia), dolor muscular u mialchia, molestias d'a menstruaci\u00f3n (dismenorrea), dolor neurolochica de caracter lieu u moderau y dolor postquirurchica. Tami\u00e9n se fa servir pa tractar cuadros inflamatorios, como los que se presentan en artritis, artritis reumatoide, infladura muscular, dolor de garganch\u00f3n y artritis gotosa. Ye emplegau en ocasions pa tractar l'acn\u00e9 a resultas d'as suyas propiedaz antiinflamatorias y ha estau expendido en Chap\u00f3n en forma topica pa l'acn\u00e9 d'adultos. "}
{"id": "147879", "revid": "69718", "url": "https://an.wikipedia.org/wiki?curid=147879", "title": "Flors", "text": ""}
{"id": "147880", "revid": "69718", "url": "https://an.wikipedia.org/wiki?curid=147880", "title": "Men in Black (cinta)", "text": ""}
{"id": "147881", "revid": "69718", "url": "https://an.wikipedia.org/wiki?curid=147881", "title": "Aishwarya Rai Bachchan", "text": ""}
{"id": "147882", "revid": "69718", "url": "https://an.wikipedia.org/wiki?curid=147882", "title": "Departamento de Chusticia d'Estaus Unius", "text": ""}
{"id": "147883", "revid": "69718", "url": "https://an.wikipedia.org/wiki?curid=147883", "title": "Vada", "text": ""}
{"id": "147885", "revid": "69718", "url": "https://an.wikipedia.org/wiki?curid=147885", "title": "Vada cheneral", "text": ""}
{"id": "147886", "revid": "69718", "url": "https://an.wikipedia.org/wiki?curid=147886", "title": "Vada cheneral europea de 2012", "text": ""}
{"id": "147887", "revid": "69718", "url": "https://an.wikipedia.org/wiki?curid=147887", "title": "Vada cheneral en Espanya de 2012", "text": ""}
{"id": "147888", "revid": "69718", "url": "https://an.wikipedia.org/wiki?curid=147888", "title": "Vada cheneral en Espanya de 2010", "text": ""}
{"id": "147892", "revid": "69718", "url": "https://an.wikipedia.org/wiki?curid=147892", "title": "Estau de Cheorchia", "text": ""}
{"id": "147893", "revid": "41", "url": "https://an.wikipedia.org/wiki?curid=147893", "title": "Lista de partius politicos d'Azerbaich\u00e1n", "text": "Lista de partius politicos d'Azerbaich\u00e1n.\nO sistema de gubierno d'Azerbaich\u00e1n ye un sistema de partiu dominant con un sistema presidencialista. O \"Yeni Az\u0259rbaycan Partiyas\u0131\" (\"Partiu Nuevo Azerbaich\u00e1n\") domina a politica d'o pa\u00eds y ye o gubierno dende 1993.\nDende 2022, 55 partius politicos son quaternaus oficialment en Azerbaich\u00e1n. Tres partius son representaus en l'Asamblea Nacional d'a Republica d'Azerbaich\u00e1n."}
{"id": "147924", "revid": "41", "url": "https://an.wikipedia.org/wiki?curid=147924", "title": "Urd\u00fa", "text": ""}
{"id": "147925", "revid": "41", "url": "https://an.wikipedia.org/wiki?curid=147925", "title": "Idioma urdu", "text": ""}
{"id": "147930", "revid": "69718", "url": "https://an.wikipedia.org/wiki?curid=147930", "title": "Peninsula balcanica", "text": ""}
{"id": "147933", "revid": "69718", "url": "https://an.wikipedia.org/wiki?curid=147933", "title": "Dintel", "text": ""}
{"id": "147935", "revid": "401", "url": "https://an.wikipedia.org/wiki?curid=147935", "title": "Kali tragus", "text": "A capitana (Kali tragus u Salsola kali subsp. tragus u Salsola tragus) ye una especie de planta d'a orden d'os Caryophyllales y familia Amaranthaceae que ye nativa d'Eurasia. Se tracta d'una hierba anyal que puede aconseguir dica 1,5 m d'altaria. As suyas simients s'esparden d'un modo muit singular: en madurar a planta s'ixuta y se creba en o punto d'uni\u00f3n entre lo tallo y la radiz, de modo tal que la planta entera prencipia a rodar a grans distancias gracias a l'aire espardindo asinas as suyas simients a lo suyo paso."}
{"id": "147936", "revid": "51103", "url": "https://an.wikipedia.org/wiki?curid=147936", "title": "Capitana", "text": ""}
{"id": "147937", "revid": "51103", "url": "https://an.wikipedia.org/wiki?curid=147937", "title": "Salsola tragus", "text": ""}
{"id": "147938", "revid": "51103", "url": "https://an.wikipedia.org/wiki?curid=147938", "title": "Salsola kali subsp. tragus", "text": ""}
{"id": "147939", "revid": "610", "url": "https://an.wikipedia.org/wiki?curid=147939", "title": "Adansonia digitata", "text": "O baobab africano (Adansonia digitata) ye una planta d'a orden d'os Malvales y familia Malvaceae que ye la especie arboria mas extendida d'o chenero \"Adansonia\", os baobabs, y ye nativa d'o continent africano y d'o sud d'a Peninsula Arabica (Yemen, Om\u00e1n). Istos son \u00e1rbols de larga vida. A dataci\u00f3n per radiocarbonio ha contrimostrau que cualques individuos tienen mas de 2000 anyadas d'edat. Per un regular, se troban en sabanas ixutas y calidas de l'Africa subsahariana, an dominan o paisache y revelan a presencia d'un curso d'augua dende luent. Tradicionalmente s'han preziau como fuents de birolla, augua, remeyos pa la salut u puestos de cubillar y son una fuent de birolla clau pa muitos animals. Son impregnaus de leyendas y supersticions. En os zaguers anyos, muitos d'os \u00e1rbols mas grans y viellos han muerto, posiblement a resultas d'o cambio climatico."}
{"id": "147940", "revid": "51103", "url": "https://an.wikipedia.org/wiki?curid=147940", "title": "Baobab africano", "text": ""}
{"id": "147941", "revid": "401", "url": "https://an.wikipedia.org/wiki?curid=147941", "title": "Arctium minus", "text": "A cachurrera (Arctium minus) ye una planta d'a orden d'os Asterales y familia Asteraceae que ye nativa d'Europa, pero s'ha introduciu en atros puestos como Australia, America d'o Norte y d'o Sud y atros puestos.\nProduz flors de color purpra en o suyo segundo anyo de creiximiento, de chulio a octubre. As bractias exteriors rematan en ganchos que son como velcro. Dimpu\u00e9s que la cabeza d'a flor s'ixugue, as bractias en forma de gancho s'aderen a los humans y animals pa carriar tota la cabeza d'a simient.\nO suyo fruito se diz cachurro u carrucho."}
{"id": "147942", "revid": "51103", "url": "https://an.wikipedia.org/wiki?curid=147942", "title": "Cachurrera", "text": ""}
{"id": "147943", "revid": "610", "url": "https://an.wikipedia.org/wiki?curid=147943", "title": "Persea americana", "text": "L'auacatero u aguacatera (Persea americana) ye una especie de planta d'a orden d'os Laurales y familia Lauraceae que ye nativa d'America y esti\u00f3 domesticada per primera vegada per tribus mesoamericanas fa mas de 5000 anyos. Alavez, como agora, yera apreciada per o suyo fruito gran y inusualment olioso. L'\u00e1rbol prebablement s'orichin\u00f3 en as tierras altas que unen o centro-sud de Mexico y Guatemala. O suyo fruito, conoixiu como auacat, ye botanicament una baya gran que contiene una solenca simient gran. Os auacaters s'autopolinizan en parti y, a ormino, se propagan per meyo d'empeltres pa mantener una producci\u00f3n constant de fruitos. Actualment, os auacaters se cautivan en os climas tropicals y mediterranios de muitos pa\u00edses. Mexico ye lo prencipal productor mundial d'auacats dende 2020, suministrando cuasi lo 30 % d'a cullita mundial en ixe anyo.\nA fruito d'as variedaz domesticas tien una polpa suau, mantecosa, de color verda dorada cuan ye madura. Dependendo d'o cautivar, os auacats tienen una piel verda, parda, morada u negra, y pueden tener forma de pera, d'uego u esferica. Pa fins comercials, os fruitos se replegan mientres no son maduros y maduran dimpu\u00e9s d'a cullita. A densidat de nutrients y lo conteniu de graixa extremadament alto d'a polpa de l'auacat son utils pa una variedat de cocinas y, a ormino, se minchan pa enriquir as dietas vechetarianas.\nEn as prencipals rechions de producci\u00f3n como Chile, Mexico y California, a demanda d'augua d'as plantacions d'auacaters exerce presi\u00f3n sobre as fuents locals."}
{"id": "147944", "revid": "51103", "url": "https://an.wikipedia.org/wiki?curid=147944", "title": "Auacatero", "text": ""}
{"id": "147945", "revid": "51103", "url": "https://an.wikipedia.org/wiki?curid=147945", "title": "Aguacatera", "text": ""}
{"id": "147946", "revid": "401", "url": "https://an.wikipedia.org/wiki?curid=147946", "title": "Charles Winckler", "text": "Charles Gustav Wilhelm Winckler conoixiu esportivament como Charles Winckler, naixiu de Frederiksberg o 9 d'abril de 1867 y muerto en o mesmo puesto o 17 d'aviento de 1932 esti\u00f3 un esportista poliesportivo dan\u00e9s que particip\u00f3 en os Chuegos Olimpicos de 1900, tami\u00e9n esti\u00f3 inscrito en os Chuegos Olimpicos d'Atenas 1896 en prebas d'atletismo y nataci\u00f3n pero no se sabe si particip\u00f3.\nWinckler yera conoixiu como atleta, prencipalment como tirador de peso y disco, prebas en la que esti\u00f3 campi\u00f3n dan\u00e9s, de tirada de peso en 1901, 1902 y 1903 y en lanzamiento de disco en 1902. Esti\u00f3 poseyedor d'o r\u00e9cord dan\u00e9s de disco de 1897 a 1907, y en o lanzamiento de peso de 1896 a 1903.\nChuegos Olimpicos.\nCharles Winckler esti\u00f3 inscrito en os Chuegos Olimpicos d'Atenas 1896 en prebas d'atletismo (tirada de peso) y nataci\u00f3n pero no se sabe si particip\u00f3.\nEn os siguients Chuegos compiti\u00f3 en prebas d'atletismo concretament en tirada de peso y tirada de disco en las que remat\u00f3 deceno y uiteno respectivament, tami\u00e9n esti\u00f3 miembro de l'equipo combinau sueco/dan\u00e9s de sogatira que gan\u00f3 la medalla d'oro en 1900."}
{"id": "147948", "revid": "401", "url": "https://an.wikipedia.org/wiki?curid=147948", "title": "Sequoia sempervirens", "text": "A sequoya (Sequoia sempervirens) ye una especie de planta d'a orden d'os Cupressales y familia Cupressaceae que vive entre 1200 y 2200 anyos u mas. Ista especie incluye os \u00e1rbols vivos mas altos d'a Tierra, aconseguindo dica 115,9 m d'altaria y dica 8,9 m de diametro. Istos \u00e1rbols tami\u00e9n se troban entre os organismos mas lonchevos d'a Tierra. Antis de que prencipiase la tala comercial y lo desmonte en o decenio de 1850, iste enorme \u00e1rbol se trobaba de forma natural en unas 810.000 ha a lo largo de gran parti d'a costa de California y Oreg\u00f3n adintro d'os Estaus Unius."}
{"id": "147949", "revid": "51103", "url": "https://an.wikipedia.org/wiki?curid=147949", "title": "Sequoya", "text": ""}
{"id": "147950", "revid": "401", "url": "https://an.wikipedia.org/wiki?curid=147950", "title": "Sequoiadendron giganteum", "text": "A sequoya chiganta (Sequoiadendron giganteum) ye una especie de planta d'a orden d'os Cupressales y familia Cupressaceae que son os \u00e1rbols individuals mas grans d'o mundo. Creixen a una altaria promeyo de 50 a 85 m con diametros de tronco que oscilan entre 6 y 8 m.\nAs sequoyas chigantas se troban entre os organismos vivos mas antigos d'a Tierra. A sequoya chiganta mas antiga conoixida tien entre 3200 y 3266 anyadas d'edat seguntes a dendrocronoloch\u00eda.\nA distribuci\u00f3n natural d'as sequoyas chigantas ye restrinchida a un aria abuegada de l'ueste de Sierra Nevada, California."}
{"id": "147951", "revid": "51103", "url": "https://an.wikipedia.org/wiki?curid=147951", "title": "Sequoya chiganta", "text": ""}
{"id": "147952", "revid": "69718", "url": "https://an.wikipedia.org/wiki?curid=147952", "title": "Xiphias gladius", "text": "O peix espada u emperador (Xiphias gladius) ye una especie de Actinopterygii d'a orden d'os Istiophoriformes y familia Xiphiidae que ye caracterizau per un pico luengo, plano y punchigudo. Istos peixes se troban amplament en as partis tropicals y templadas d'os ocians Atlantico, Pacifico y Indico, y per un regular se pueden trobar am\u00e1n d'a superficie dica una fondura de 550 m, y excepcionalment dica fonduras de 2.234 m. Cheneralment, aconsiguen os 3 m de luengo, y lo maximo informau ye de 4,55 m de luengo y 650\u00a0kg de peso.\nOs peixes espada son animals ectotermicos; manimenos, de conchunta con cualques especies de tiburons, tienen organos especials chunto a los uellos pa calentar os uellos y lo celebro. S'han mediu temperaturas de 10 a 15\u00a0\u00b0C per dencima d'a temperatura de l'augua circumdant. L'escalfamiento d'os uellos millora enormement a suya visi\u00f3n y, en consecuencia, millora la suya capacidat pa atrapar presas."}
{"id": "147953", "revid": "51103", "url": "https://an.wikipedia.org/wiki?curid=147953", "title": "Peix espada", "text": ""}
{"id": "147954", "revid": "51103", "url": "https://an.wikipedia.org/wiki?curid=147954", "title": "Emperador (peix)", "text": ""}
{"id": "147957", "revid": "401", "url": "https://an.wikipedia.org/wiki?curid=147957", "title": "Charles Vanoni", "text": "Charles Joseph Varoni, conoixiu esportivament como Charles Varoni, naixiu de Manhattan o 23 de noviembre de 1876 y muerto en Reno o 17 de chulio de 1970, esti\u00f3 un esportista\npoliesportivo estausunidense, prencipalment conoixiu por os suyos resultaus esportivos en o ciclismo y especializau en prebas de pista. Particip\u00f3 en os Chuegos Olimpicos de 1900 en ciclismo, tami\u00e9n esti\u00f3 inscrito en os Chuegos Olimpicos d'Atenas 1896 en prebas d'atletismo pero no se sabe si particip\u00f3.\nVaroni naixi\u00f3 de Nueva York pero pas\u00f3 gran parte d'a suya vida en Europa y estudiando en a Sorbona de Par\u00eds. Viviba all\u00ed perque acompanyaba a la suya mai, Marie, que yera cantaire mientres recorreba Europa fen-do actuacions.\nMientres esti\u00f3 en Europa compiti\u00f3 en cursas a piet y como ciclista, ganando mas d'1.000 cursas de ciclistas y 200 cursas a piet. Compiti\u00f3 como ciclista en America d'o Sud, Nueva York, Italia, Suiza, Dinamarca, Alemanya, Austria, Belchica, Espanya y Africa. Remat\u00f3 la suya vida esportiva como ciclista indo en seis d\u00edas de Nueva York enta Boston."}
{"id": "147958", "revid": "401", "url": "https://an.wikipedia.org/wiki?curid=147958", "title": "York", "text": "York ye una ciudat d'Anglaterra, en o condau de Yorkshire y en a rechi\u00f3n d'o Yorkshire y Humber\u200e. En ista ciudat se troba o forcallo entre os r\u00edos Ouse y Foss. A ciudat ha chugau un important papel en os suyos 2000 anyos d'historia.\nFue fundada como \"Eboracum\" en l'anyo 71\u00a0d.\u00a0C. por os romanos y la convirtioron en una d'as dos capitals d'a Britania romana. Mientres ixe periodo, grans figuras estioron asociadas a ista ciudat, como Constant\u00edn I. Tot l'Imperio Romano fue gubernau dende York por Septimio Severo mientres un periodo de dos anyos.\nDimpu\u00e9s arribar\u00edan os anglos. A ciudat fue clamada Eoferwic y se convirti\u00f3 en a capital d'o Reino de Northumbria. Os vikingos prenioron a ciudad en o 866, renombrando-la como \"J\u00f3rvic\" (d'on procede l'actual nombre). Mientres iste periodo de dominio vikingo esti\u00f3 a capital d'o reino d'o mesmo nombre, dominando muito m\u00e1s que o norte d'Anglaterra. Arredol de l'anyo 1000 pas\u00f3 a decir-se definitivament York.\nRicardo II desey\u00f3 convertir a York en a capital d'Anglaterra, pero fue depuesto antis. Dimpu\u00e9s d'a guerra d'as Dos Rosas, York aloch\u00f3 a o consello d'o norte, y fue considerada a capital d'o norte. Isto nom\u00e1s durar\u00eda una decada, a de 1660, por o declive d'a ciudat. Manimenos, York esti\u00f3 a capital d'o condau de Yorkshire, a o que prest\u00f3 o suyo nombre. A provincia de York ye una d'as dos provincias d'a iglesia anglicana, chunto con a de Canterbury.\nCiudaz achirmanadas.\nA ciudat de York ye achirmanada con:"}
{"id": "147960", "revid": "69718", "url": "https://an.wikipedia.org/wiki?curid=147960", "title": "What a Girl Wants (cinta)", "text": "What a Girl Wants (t\u00edtol orichinal en angl\u00e9s, en aragon\u00e9s Ixo que una mesacha quiere, enguerada en Arag\u00f3n con o t\u00edtol en castellano de Un sue\u00f1o para ella, Un sueno ta ella en aragon\u00e9s) ye una cinta anglo-estausunidense-marroquina de comedia romantica chovenil de l'anyo 2003 dirichida por Dennie Gordon seguntes un gui\u00f3n adaptau por Jenny Bicks y Elizabeth Chandler basau en \"The Reluctant Debutante\", o gui\u00f3n de William Douglas-Home de 1955 que \u00e9l mesmo adapt\u00f3 ta la cinta \"The Reluctant Debutante\" (1958, Vincente Minnelli). La Banda Sonora Orichinal d'a cinta ye de Rupert Gregson-Williams y la direcci\u00f3n de fotograf\u00eda d'Andrew Dunn, estando producida por Denise Di Novi, Bill Gerber y Hunt Lowry ta la productoras \"Di Novi Pictures\", \"Gaylord Films\", \"Gerber Pictures\", \"HSI Tomorrow Film\" y \"Sloane Square Films\". En l'elenco d'a cinta destacan os actors Amanda Bynes, Colin Firth, Kelly Preston, Eileen Atkins, Anna Chancellor y Jonathan Pryce.\nA cinta s'enguer\u00f3 o 4 d'abril de 2003, en recebindo criticas mixtas, unas favorables y atras no pas, y faci\u00f3 un recaudo discreto de 50,7 millons de d\u00f3lars, alto u baixo lo doble d'o presupuesto ta la suya filmaci\u00f3n. Ambientada en Londres y Nueva York mientres os anyos 2000, \"What a Girl Wants\" se film\u00f3 en as ciudaz de Nueva York (Nueva York) y Londres (Reino Uniu), en os condaus de Buckinghamshire y Hertfordshire (Anglaterra) y en Marruecos.\nArgumento.\nDaphne Reynolds ye una mesacha estausunidense de 17 anyadas que vive con su mai Libby, una cantaire en as ceremonias de voda, en Chinatown (Manhattan, Nueva York). Libby heba conoixiu en Marruecos a Henry Dashwood, un britanico, con qui se cas\u00f3 en una ceremonia beduina de dubdosa legalidat. Dimpu\u00e9s d'a voda heban tornau en Anglaterra y bien luego mori\u00f3 lo pai de Henry, qui recibi\u00f3 en herencio lo t\u00edtol nobiliario de Lord Dashwood. Alistair Payne, consellero d'a familia y muit intresau en o futuro politico de Henry, decidi\u00f3 enganyar a Libby ta que marchase, en decindo-li que yera millor ta l'esdevenidero politico de Henry y decindo-li am\u00e1s que yera millor que Henry no sabese que Libby yera embarazada. A Henry li dici\u00f3 que Libby marchaba en estar enamorada d'un atro.\nLibby siempre li ha explicau a su filla Daphne qui ye lo suyo pai, pero Daphne se troba una mica vueda en no tener a lo suyo canto a su pai. En rematar os suyos estudios en a escuela segundaria, Daphne decide marchar enta Londres ta conoixer a su pai. Henry fa parte d'a nobleza britanica, tenendo un escanyo en a Cambra d'os lords, pero decide fer uso d'a clamada \"Peerage Act de 1963\" ta renunciar-ne y asinas poder obtener en as eleccions un escanyo en a Cambra d'os comuns con a posibilidat d'esdevenir en un futuro Primer ministro d'o Reino Uniu. Henry recibe lo refirme d'Alistair Payne en iste prochecto; am\u00e1s Alistair tien una filla, Glynnis, con qui Henry tien un compromiso matrimonial y que ye tan esnob como Clarissa, la filla adolescent de Glynnis.\nEn plegar en Londres, Daphne se instala en un albiergo a on i conoix a Ian Wallace, un mesache que i treballa en aspirando a triunfar como musico. Ian amuestra a Daphne la ciudat y la suya redolada y bien luego principian a festechar. Finalment, Daphne decide visitar a su pai, qui queda mocau en saber que ye lo pai d'una filla, pero Jocelyne, la mai de Henry, aculle muit favorablement a su nieta y li cede una luxosa cambra, en contra d'a opini\u00f3n d'Alistair. Henry confirma con Libby la suya paternidat y tracta de connectar con Daphne, y Daphne tracta d'adaptar-se en o cerclo social de su pai, pero Glynnis y la suya filla Clarissa escachifollan terne que terne toz os intentos. Am\u00e1s, Armistead Stewart, un mesache propotent y arrogant de clase alta (y con qui Ian, lo novio de Daphe, tien una rivalidat bien antiga) molesta a Daphne, dica que ista lo avienta en o r\u00edo Tamisa.\nA moniquet y sin parar cuenta, Daphne se gana a la mas rancia aristocracia con a suya sencilleza y amabilidat, incluyindo-ie a la viella princesa Charlotte, pero d'atra man Henry se troba con una campanya politica negativa por bellas excentricidaz de Daphe, dica que finalment decide demanar-li a Daphne que se comporte mas d'alcuerdo con o que s'aspera d'una mesacha de l'aristocracia britanica y Daphne accepta, millorando ascape las cifras d'acceptaci\u00f3n de Henry en as enquestas. Sindembargo, Ian ye una mica decepcionau por iste cambio de Daphne y encara ye pior cuan Daphne marcha enta una fiesta en dixando-lo plantau.\nHenry decide organizar a fiesta de presentaci\u00f3n de Daphne en sociedat y invitar-ne a Libby ta que i asista. Pero bels momentos antes d'estar presentada, Daphne escuita a Alistair explicar-li a Glynnis c\u00f3mo podi\u00f3 desfer-se de Libby en enganyando-la ta que marchase feba 17 anyadas. Cuan Daphne se li conchira, Glynnis consigue encerrar-la en una cambra ta que no li explique a Henry. Glynnis dimpu\u00e9s li demana a Ian, qui ye lo cantaire d'o grupo musical que act\u00faa en a fiesta, que anuncie un baile de pai y filla, en sabendo que Daphne no podr\u00e1 bailar-lo y que Henry se veyer\u00e1 obligau a bailar con Clarissa, la suya futura fillastra. Libby libera a Daphne d'o suyo encierro, pero cuan iste veye que Henry ye bailando con Clarissa, decide tornar enta los Estaus Unius, dixando asinas lo suyo festecho con Ian.\nPoco dimpu\u00e9s, Henry decide albandonar a suya carrera politica y ye nom\u00e1s que en ixe inte que descubre lo secreto de porqu\u00e9 Libby heba marchau 17 anyadas entazaga. Henry escarapella a Alistair, en dixando-li un uello morau, y creba lo suyo compromiso matrimonial con Glynnis. Falta asinas veyer si conseguir\u00e1 recomponer a relaci\u00f3n con Libby y con Daphne y si d'atra man Ian podr\u00e1 tornar a festechar con Daphne.\nEnguero.\nL'enguero d'a cinta s'escaici\u00f3 lo 4 d'abril de 2003.\nCritica.\nEn Rotten Tomatoes, a cinta tien un index d'aprobaci\u00f3n d'o 36% seguntes 109 resenyas, con una calificaci\u00f3n promeyo de 4.80/10. O consenso critico d'a web diz: \"As ninas chicotas definitivamente se regalar\u00e1n, pero ye masiau almibarada y predecible ta los adultos\". En Metacritic, a cinta tien una puntuaci\u00f3n meya ponderada de 41 sobre 100, basada en 27 criticos, en indicando \"criticas mixtas u meyas\". O publico enquestau por CinemaScore li dio a la cinta una calificaci\u00f3n \"A\" en una escala de A dica F.\nEdward Guthmann en \"The San Francisco Chronicle\" la clam\u00f3 una \"comedia adolescent terrible\". Anya Kamenetz de \"The Village Voice\" describi\u00f3 la cinta como \"una aventura aseptica ta la parella de Mary-Kate y Ashley\".\nJer\u00f3nimo Jos\u00e9 Mart\u00edn, en \"Aceprensa\", diz que:\nLourdes Domingo, en \"Contraste\", diz:\n[[Jorge Moreno]] en \"[[FilaSiete]]\", comenta que:\nTaquilla.\nEn o suyo primer cabo de semana, la cinta faci\u00f3 un recaudo d'11,4 millons de [[D\u00f3lar estausunidense|d\u00f3lars]] en 2.964 salas de cine en os Estaus Unius y [[Canad\u00e1]], ubicando-se en a segunda posici\u00f3n en a taquilla dezaga de \"[[Phone Booth (cinta)|Phone Booth]]\" ([[Joel Schumacher]]) que recaud\u00f3 15 millons. En rematar a suya exhibici\u00f3n, a cinta heba recaudau 36,1 millons de d\u00f3lars en Estaus Unius y 14,6 millons a livel internacional, con un total de 50,7 millons arredol d'o mundo.\nPromoci\u00f3n.\nAntes de l'enguero d'a cinta en os Estaus Unius, se modificoron os anuncios que ya s'heban imprimiu para eliminar-ne lo simbolo d'a [[paz]] que Bynes amostraba en o [[p\u00f3ster]] en haber escomencipiau la [[invasi\u00f3n d'Iraq de 2003]] por parte d'Estaus Unius, o Reino Uniu y atros pa\u00edses aliaus. Un representant de [[Warner Bros.]] explic\u00f3: \"'En tiempos de guerra, ficimos una chicota alteraci\u00f3n ta poder evitar cualsiquier posible declaraci\u00f3n politica en una cinta apolitica de raso\".\nVinclos externos.\n[[Categor\u00eda:Cintas ambientadas en Londres]]\n[[Categor\u00eda:Cintas ambientadas en Nueva York (ciudat)]]\n[[Categor\u00eda:Cintas ambientadas en os anyos 2000]]\n[[Categor\u00eda:Cintas con banda sonora orichinal de Rupert Gregson-Williams]]\n[[Categor\u00eda:Cintas con direcci\u00f3n de fotograf\u00eda d'Andrew Dunn]]\n[[Categor\u00eda:Cintas con gui\u00f3n d'Elizabeth Chandler]]\n[[Categor\u00eda:Cintas con gui\u00f3n de Jenny Bicks]]\n[[Categor\u00eda:Cintas de Marruecos]]\n[[Categor\u00eda:Cintas d'Estaus Unius]]\n[[Categor\u00eda:Cintas d'o Reino Uniu]]\n[[Categor\u00eda:Cintas de cine chovenil]]\n[[Categor\u00eda:Cintas de cine de comedia]]\n[[Categor\u00eda:Cintas de cine de romance]]\n[[Categor\u00eda:Cintas dirichidas por Dennie Gordon]]\n[[Categor\u00eda:Cintas en angl\u00e9s]]\n[[Categor\u00eda:Cintas interpretadas por Amanda Bynes]]\n[[Categor\u00eda:Cintas interpretadas por Anna Chancellor]]\n[[Categor\u00eda:Cintas interpretadas por Colin Firth]]\n[[Categor\u00eda:Cintas interpretadas por Eileen Atkins]]\n[[Categor\u00eda:Cintas interpretadas por Kelly Preston]]\n[[Categor\u00eda:Cintas interpretadas por Jonathan Pryce]]\n[[Categor\u00eda:Cintas producidas por Bill Gerber]]\n[[Categor\u00eda:Cintas producidas por Denise Di Novi]]\n[[Categor\u00eda:Cintas producidas por Hunt Lowry]]\n[[Categor\u00eda:Cintas rodadas en Buckinghamshire]]\n[[Categor\u00eda:Cintas rodadas en Hertfordshire]]\n[[Categor\u00eda:Cintas rodadas en Londres]]\n[[Categor\u00eda:Cintas rodadas en Marruecos]]\n[[Categor\u00eda:Cintas rodadas en Nueva York (ciudat)]]"}
{"id": "147961", "revid": "401", "url": "https://an.wikipedia.org/wiki?curid=147961", "title": "Pedro S\u00e1nchez Ciruelo", "text": "Pedro S\u00e1nchez Ciruelo (Daroca, Reino d'Arag\u00f3n, actual provincia de Zaragoza, 1470 - Salamanca, Reino de Castiella, 1548), matematico y teologo aragon\u00e9s d'o sieglo XVI. A \"Sociedat Aragonesa de Profesors de Matematicas\" tiene o suyo nombre en a suya honor.\nBiograf\u00eda.\nEn 1482 estudio en a Universidat de Salamanca, do se licenci\u00f3 en artes y teni\u00f3 por un d'os suyos mayestros a Rodrigo Basurto; d'ast\u00ed march\u00f3 en 1492 ta Par\u00eds, do se doctor\u00f3 en Teoloch\u00eda y pas\u00f3 cuasi diez anyos, relacionando-se con atros espanyols como Gaspar Lax, Miguel Franc\u00e9s, Jacobo Ram\u00edrez y Alfonso Osorio.\nEntre a suya estancia en a capital francesa imparti\u00f3 clases en a Sorbona y public\u00f3 un tractau d'aritmetica practica (\"Tractatus arithmeticae practice\") en 1495. En dita obra, cuantas veces reimpresa, estudia os enteros, as \u00abfraccions fisicas\u00bb y as \u00abfraccions sexachesimals\u00bb, por as suyas aplicacions astronomicas, excluyindo-ne as cuestions d'aritmetica comercial; as suyas fuents pareixen haber estau l'\"Arithmetica\" de Boecio, atros autors medievals y l'\"Arte numerandi\" de Johannes de Sacrobosco, a qui sigue en buena parti d'a suya obra; tami\u00e9n corrichi\u00f3 os tractaus \"Arithmetica speculativa\" y \"Geometria speculativa\" de Thomas Bradwardine. Tami\u00e9n s'ocup\u00f3 en editar a \"Sphera\" de Johannes de Sacrobosco, que incluye as catorce cuestions que Pierre d'Ailly heba composau sobre iste mesmo tema, asinas como comentarios d'o propio Ciruelo y un dialogo entre un \u00abDarocensis\u00bb, s'entiende que o propio Ciruelo, y un \u00abBurgensis\u00bb.\nTornau ta Espanya, en 1502 consigui\u00f3 una cadiera de filosof\u00eda en o Colechio de Santo Antonio de Portaceli, en Sig\u00fcenza, do esti\u00f3 tres anyos entre os cuals s'orden\u00f3 sacerdote. Dimpu\u00e9s ye muit posible que marchase ta la Universidat de Zaragoza. En 1509 o Cardenal Cisneros le trig\u00f3 ta la futura Universidat d'Alcal\u00e1 que pensaba fundar, a la cual s'incorpor\u00f3 ta amostrar teoloch\u00eda tomista entre mas de vente anyos, plegando a tener entre os suyos alumnos a Domingo de Soto. O suyo gran prestichio en o claustro d'Alcal\u00e1 lo contrimuestra o feito que estase encargau de prenunciar a oraci\u00f3n funebre, tanto en as exequias de Cisneros (1517) como de Nebrija (1522).\nYe muit posible que amostrase tami\u00e9n matematicas: en 1516 public\u00f3 un curso completo d'ista disciplina, o \"Cursus quattuor mathematicarum artium liberalium\", que sintetiza os treballos de Bradwardine y de cualques matematicos arabes servindo-se d'a estructura compositiva de cuatre partes (o \u00abquadr\u00edvium\u00bb) d'as artes liberals: aritmetica, cheometr\u00eda, perspectiva y mosica. En o capitulo d'as \u00abfeguras d'anglos salients\u00bb ye orichinal a indicaci\u00f3n de que se pueden considerar os poligonos d'anglos salients (\"estrelaus\") como resultau d'unir os puntos de divisi\u00f3n d'una circumferenzia (ideya que podi\u00f3 adquirir y cheneralizar de Ramon Llull) y l'ampliaci\u00f3n d'o teorema de Campano relativo a la suma d'os anglos d'o pentagono estrelau de primer orden a toz os poligonos y a toz os \u00f3rdens\nCompendi\u00f3 tami\u00e9n a \"Perspectiva commt\u00ednis\" de John Peckham y estudi\u00f3 a visi\u00f3n fundando-se en Ibn al-H\u00e1ytham (Alhac\u00e9n), Al-Kindi y atros autors, con comentarios propios. Por lo que fa a la mosica, sigue os \"Elementa musicalia\" de Jacques Lef\u00e8vre d'\u00c9taples.\nEn 1527 asisti\u00f3 a la Conferencia que chuzgaba a ortodoxia d'as obras d'Erasmo de Rotterdam en Valladolit y se declar\u00f3 contra a mesma. Entre 1533 y 1537 esti\u00f3 en Segovia con o cargo de machistral d'a catedral y se consagr\u00f3 a los estudios biblicos. Dimpu\u00e9s pasar\u00eda a estar canonche machistral d'a seu de Salamanca, dica a suya muerte.\nEsti\u00f3 preceptor de Felipe I d'Arag\u00f3n; anque os suyos escritos no revelan orichinalidat, descubren una portentosa erudici\u00f3n y aportacions de poco fuste; o suyo saber s'extendi\u00f3 a la mosica, a historia, a filosof\u00eda y as humanidaz en cheneral, de do vini\u00f3 o dito cheneral popular de \"saber mas que Ciruelo\". Traduci\u00f3 o Chenesi a lo lat\u00edn y escribi\u00f3 contra a Cabala seguindo as ideas de Giovanni Pico della Mirandola, y contra l'Astroloch\u00eda y as supersticions chenerals en a suya muit famosa y reimpresa \"Reprobaci\u00f3n de supersticiones y hechicer\u00edas\" (Alcal\u00e1 de Henares, 1538).\nPublic\u00f3 am\u00e1s escritos d'astroloch\u00eda,\u200b tres obras de lochica y diez \"Paradoxae quaestiones\"."}
{"id": "147962", "revid": "610", "url": "https://an.wikipedia.org/wiki?curid=147962", "title": "Museu de Matematicas d'Arag\u00f3n", "text": "O Museu de Matematicas d'Arag\u00f3n ye un museu de matematicas ubicau en Uesca, chunto a lo Centro Astronomico Aragon\u00e9s. Ye un prochecto d'a \"Sociedat Aragonesa de Profesors de Matematicas\".\nHistoria.\nA idea d'ubrir un museu d'as matematicas en Uesca naixi\u00f3 en 2019, cuan s'inaugur\u00f3 o primer museu en o monesterio de Casbas. O 15 de chulio de 2019 s'ubri\u00f3 a o publico.\nEn 2021, o Museu se treslad\u00f3 ta o Parque Tecnolochico Walqa, chunto a lo planetario, puesto a on encara se troba actualment."}
{"id": "147977", "revid": "69718", "url": "https://an.wikipedia.org/wiki?curid=147977", "title": "El d\u00eda de los enamorados", "text": "El d\u00eda de los enamorados (t\u00edtol orichinal en castellano, en aragon\u00e9s O d\u00eda d'os enamoraus; enguerada en Arag\u00f3n con o suyo t\u00edtol orichinal en castellano) ye una cinta de comedia espanyola de l'anyo 1959 dirichida por Fernando Palacios seguntes un gui\u00f3n orichinal de Rafael J. Salvia, Antonio Vich y Pedro Mas\u00f3, con una Banda Sonora Orichinal d'Augusto Alguer\u00f3 y una direcci\u00f3n de fotograf\u00eda d'Alejandro Ulloa. Producida por Jes\u00fas Rubiera ta las productoras \"Asturias Films\" y \"As Films S.A.\", en l'elenco d'a cinta se troban actors como Conchita Velasco, Mabel Karr, Mar\u00eda Mahor, Katia Loritz, Tony Leblanc, George Rigaud, Manolo G\u00f3mez Bur, \u00c1ngel Aranda u Manuel Monroy.\nLa cinta ye ambientada en a ciudat de Madrit mientres os zaguers anyos 1950 y lo suyo rodache se faci\u00f3 en ixa mesma ciudat. \"El d\u00eda de los enamorados\" se film\u00f3 en continando la idea subyacent en \"Las chicas de la Cruz Roja\" (1958, Rafael J. Salvia) y en proveitando d'o suyo exito: cuatro parellas de novios con os suyos respectivos problemas d'enamoraus en o Madrit d'ixas envueltas. De feito, cuasi toz os intervinientes en as dos cintas mesmo en l'equipo tecnico que en l'elenco son os mesmos, con bella chicota excepci\u00f3n (la principal, l'actriz Luz M\u00e1rquez, a qui substituy\u00f3 Mar\u00eda Mahor); antiparte, Fernando Palacios, o director d'a cinta \"El d\u00eda de los enamorados\", heba estau aduyant de direcci\u00f3n en \"Las chicas de la Cruz Roja\". D'atra man, en l'anyo 1962 se rod\u00f3 la cinta \"Vuelve San Valent\u00edn\", tami\u00e9n dirichida por Fernando Palacios, como una continaci\u00f3n de \"El d\u00eda de los enamorados\".\n\"El d\u00eda de los enamorados\" recibi\u00f3 Premios d'o Sindicato Nacional del Espect\u00e1culo: un premio interpretativo (Actriz Segundaria ta Conchita Velasco) y un atro de tecnico, Logro Tecnico, directament a la cinta (y a lo suyo director).\nArgumento.\nSant Valent\u00edn, en estar o santo patr\u00f3n d'os enamoraus, baixa cada anyo enta la Tierra en o d\u00eda d'a suya onomastica ta solucionar toz os problemas relacionaus con l'amor d'as parellas de novios y enamoraus. Iste anyo, Sant Valent\u00edn se centra en cuatro parellas diferents, cadaguna con o suyo propio problema.\nLa primera d'istas parellas ye formada por Antonio, un treballador d'una zapater\u00eda que un gran apasionau d'o f\u00fatbol, dica l'inte que la suya prometida Conchita creye que ta lo suyo novio ixe esporte ye mas important que ella mesma. En a segunda parella, Luisa ye una mesacha romantica que ha sacrificau tot ta satisfacer a su novio Manolo, un conductor d'autob\u00fas urbano de Madrit que nom\u00e1s busca que la part mas practica d'a vida, bien luent d'o romanticismo de Luisa. D'atra man, Atenea ye una locutora de televisi\u00f3n enamorada de Luis, un d'os suyos companyeros de treballo, que ni sisquiera ha parau cuenta de l'amor d'Atenea. Finalment, Mar\u00eda Jos\u00e9 ye una choven polida, cabalera y intelichent que rechira l'amor de verdat y que no troba so que cortechadors que nom\u00e1s buscan que los suyos diners. Poquet a poquet Sant Valent\u00edn s'adedica a solucionar os problemas de toz.\nCritica.\nEn \"De Cine 21\" comentan que:\nEn \"AlohaCritic\u00f3n\" Antonio M\u00e9ndez analiza:"}
{"id": "147979", "revid": "610", "url": "https://an.wikipedia.org/wiki?curid=147979", "title": "Aeropuerto de Melilla", "text": "L'Aeropuerto de Melilla (IATA:MLN, ICAO:GEML) ye un aeropuerto espanyol situau en Melilla, am\u00e1n d'a muga hispano-marroquina. Esti\u00f3 inaugurau o 31 de chulio de 1969 y enamplau en l'anyo 2005.\nAccidents y incidentes aerios.\nEn 1998 un avi\u00f3n Bae-146 s'estrel\u00f3 contra un tozal cuan s'acercaba a Melilla, feneixendo-ie 38 personas que viviban en a redolada, asistioron a lo suyo funeral Elena de Borb\u00f3n y Jaime de Marichalar, am\u00e1s de todas as institucions socials y politicas d'a ciudat.\nO 17 de chinero de 2003, un avi\u00f3n Fokker 50 d'Air Nostrum pas\u00f3 por alto d'a pista y se estrel\u00f3, sin que bi hese ni ferius ni muertos."}
{"id": "147980", "revid": "610", "url": "https://an.wikipedia.org/wiki?curid=147980", "title": "(6354) Vangelis", "text": "(6354) Vangelis ye un asteroide perteneixient a lo cinto d'asteroides descubierto per Eug\u00e8ne Joseph Delporte dende lo Real Observatorio de Belchica, en Uccle, o 3 d'abril de 1934.\nNombre.\nSe design\u00f3 provisionalment como 1934 GA y posteriorment, en l'anyo 1995, esti\u00f3 nombrau en a honor d'o compositor griego Vangelis."}
{"id": "147981", "revid": "6885", "url": "https://an.wikipedia.org/wiki?curid=147981", "title": "Melilla Airport", "text": ""}
{"id": "147990", "revid": "69718", "url": "https://an.wikipedia.org/wiki?curid=147990", "title": "Casualties of War", "text": "Casualties of War (t\u00edtol orichinal en angl\u00e9s, en aragon\u00e9s Victimas d'a guerra, enguerada en Arag\u00f3n con o t\u00edtol en castellano de Corazones de hierro, Corazons de fierro en idioma aragon\u00e9s) ye una cinta estausunidense de l'anyo 1989 de drama belico dirichida por Brian De Palma seguntes un gui\u00f3n adaptau por David Rabe d'un articlo publicau por Daniel Lang en o diario \"The New Yorker\" (1969) que dimpu\u00e9s esdeveni\u00f3 libro y que a la vegada ye basau en feitos reals. Con una Banda Sonora Orichinal d'Ennio Morricone y una direcci\u00f3n de fotograf\u00eda de Stephen H. Burum, \"Casualties of War\" fue producida por Art Linson y Fred C. Caruso ta las productoras \"Columbia Pictures\" y \"Art Linson Productions\" y en l'elenco d'a cinta destacan os actors Michael J. Fox, Sean Penn, Don Patrick Harvey, John C. Reilly, John Leguizamo, Thuy Thu Le, Erik King, Ving Rhames y Dale Dye.\n\"Casualties of War\" ye ambientada en os anyos 1960 mientres a guerra de Vietnam y se rod\u00f3 mas que mas en escenarios naturals en Tailandia, con bellas escenas d'estudio filmadas en San Francisco (California). L'incident real, lo clamau \"incident d'a colina 192\", s'escaici\u00f3 lo 19 de noviembre de 1966, cuan un grupo de soldaus de l'exercito estausunidense secuestroron, violoron y asasinoron a una mesacha vietnamita en o lugar\u00f3n de Cat Tuong, en o districto de Ph\u00f9 M\u1ef9 (provincia de B\u00ecnh \u0110\u1ecbnh). Sobre iste mesmo feito delictivo ya s'heba rodau anteriorment una atra cinta en o cine alem\u00e1n, \"o.k.\" (Michael Verhoeven, 1970). Ta \"Casualties of War\" se cambioron tot os nombres d'os participants en os feitos y tami\u00e9n bellos aspectos relativos a ixos feitos.\nArgumento.\nLa historia se presenta en forma de \"flashback\", explicada por Max Eriksson, un antigo soldau de l'exercito estausunidense mientres a guerra de Vietnam. Eriksson remera que feba parte d'un grupo de soldau estausunidenses en un servicio de patrulla nocturna, mandaus por o tenient Reilly. Cuan un d'os components d'a patrulla dentra en panico y revela la posici\u00f3n, reciben un ataque d'o Viet Cong y Eriksson caye en un tunel excavau por o Viet Cong mientres que ye cosirando un d'os flancos d'a posici\u00f3n en o combate. Tony Meserve, lo lider d'o pelot\u00f3n d'Eriksson, consigue sacar-lo d'aintro d'o tunel y salvar-lo, y posteriorment os soldaus albandonan la chungla.\nA patrulla descansa por difuera d'un lugar\u00f3n a lo canto d'un r\u00edo en a rechi\u00f3n de T\u00e2y Nguy\u00ean cuan lo Viet Cong lis fa una emboscada, morindo en l'ataque lo soldau especialista \"Brownie\" Brown, feito que provoca un gran impacto en Meserve en estar \"Brownie\" un d'os suyos amigos. Cuan tornan en a suya base, reciben como enfuerzo a lo soldau de primera clase Antonio D\u00edaz, qui far\u00e1 las funcions d'operador de radio d'o pelot\u00f3n.\nFrustrau porque ya fa tiempos que no li conceden un permiso, Meserve decide ordenar a lo suyo pelot\u00f3n secuestrar a una nina vietnamita. Eriksson s'oposa frontalment, pero Meserve, o cabo Thomas E. Clark y lo soldau de primera clase Herbert Hatcher lo ignoran. Cuan Meserve, Clark, Hatcher, D\u00edaz y Eriksson reciben a orden de fer un atra patrulla, Eriksson li eplica las suyas preocupacions por a situaci\u00f3n a lo suyo amigo mas amanau, Rowan. En plegar a nueit, o pelot\u00f3n dentra en un lugar\u00f3n para secuestrar-ie a una nina vietnamita, Tran Thi Oanh.\nMientres que fan a suya patrulla por a chungla y las montanyas, D\u00edaz prencipa a planteyar-se la suya participaci\u00f3n en tot ixo y li demana a Eriksson que lo refirme. Pero cuan la patrulla y la nina secuestrada plegan en un lugar despoblau, Meserve, Clark y Hatcher menazan a Eriksson y D\u00edaz decide a la fin ceder a la presi\u00f3n d'os atros, dixando solo a Eriksson en a esfensa d'a nina. Finalment, Meserve ordena a Eriksson fer de sentinela para asinas poder fer una violaci\u00f3n en grupo de Tran, violando-la succesivament toz cuatro.\nEn rayar l'alba, Meserve ordena a Eriksson protecher a Tran mientres que los atros cuatro miembros d'o pelot\u00f3n ocupan una posici\u00f3n am\u00e1n d'un puent de ferrocarril dende lo cual se pueden controlar os accesos a una base d'operacions y deposito de subministros d'o Viet Cong. Simultaniament, Eriksson consigue que Tran comprenda que \u00e9l no li far\u00e1 garra mal y decide marchar sin permiso ta tornar a la nina con a suya familia. Tanimientres, Meserve ninv\u00eda a Clark ta que reculla a Eriksson y Tran y los porte con \u00e9l en lo puent con o pelot\u00f3n, y Eriksson no puet fuyir con a nina.\nMeserve fa que D\u00edaz demane refirme aerio amanau ta asinas poder fer un asalto en a base d'o Viet Cong y dimpu\u00e9s li ordena tami\u00e9n que mate a Tran en emplegando un cutiello. Tanimientres, antes de que D\u00edaz pueda matar-la, Eriksson dispara lo suyo rifle en l'aire revelando asinas a presencia d'o pelot\u00f3n a lo Viet Cong y entablando-se un tiroteyo. Tran preba de fuyir-ne, encara que Clark l'apunyala terne que terne. Eriksson intenta salvar-la pero Meserve lo fa planto en seco y lo fa cayer en golpiando-lo con a culata d'a suya arma. Cayiu en o suelo, Eriksson veye con impotencia c\u00f3mo tot o pelot\u00f3n dispara contra Tran cuantas vegadas dica que caye d'o puent y muere.\nEn rematar a batalla, Eriksson dispierta en a base militar estausunidense, en una cama d'un hespital de campanya. Bien luego troba a lo suyo amigo Rowan y li explica los feitos. Rowan li diz que lo millor ye de charrar con o tenient Reilly y con o capit\u00e1n Hill, os suyos superiors. Cuan lis explica, Reilly y Hill son partidarios d'ixublidar lo succediu. Daban d'a insistencia d'Eriksson, Hill decide disolver la unidat en asignando a los suyos miembros a d'atros destins; a Eriksson lo destina a una unidat especializada en dentrar en os tunels excavaus por o Viet Cong y a on iste ha plantau preseras, manifiestament ta situar-lo en un puesto bien perigloso.\nD\u00edas dimpu\u00e9s, mientres que Eriksson se troba en una latrina, Clark intenta matar-lo fendo servir una granada de man (ye decir, un intento de \"fragging\", palabra encunyada mientres ixa guerra, a on l'asasinato d'un companyero, a sob\u00e9n un superior, esti\u00f3 freq\u00d1uent) y Eriksson li fa cara y lo golpia con una pala, en decindo-le a Meserve, que ye present, que no cal matar-lo a \u00e9l porque, total, a denguno no li importa lo que \u00e9ls facioron. Meserve li fa la birla y finalment Eriksson marcha.\nEriksson ye en un bar trobando-ne-ie a un capell\u00e1n castrense, a qui explica lo que s'escaici\u00f3 mientres a patrulla, y lo capell\u00e1n lo comunica a los suyos superiors, ubrindo-se una investigaci\u00f3n que remata con a compareixencia d'os cuatre violadors dabant d'un consello de guerra. En a sentencia Meserve ye condenau a 10 anyos de treballos forzaus en licenciando-lo con deshonor de l'exercito estausunidense, Clark ye condenau a cadena perpetua, Hatcher a 15 anyos de treballos forzaus y D\u00edaz a 8.\nalavez Eriksson dispierta en o mundo actual d'o suyo malsuenio y se troba en un tramv\u00eda en San Francisco, am\u00e1n d'una estudiant d'orichen vietnamita que tiene bel pareixiu con Tran. Cuan a mesacha vietnamita baixa d'o tramv\u00eda, ixublida la suya bufanda y Eriksson corre dezaga d'ella ta tornar-ne-la y la mesacha li fa la rialleta y marcha, pero Eriksson la clama en vietnamita y la mesacha creye que li remera a Eriksson bella persona y marcha.\nProducci\u00f3n.\nDesembolique.\n\"Casualties of War\" se basa en feitos reals, en o clamau \"incident d'a colina 192\" que s'escaici\u00f3 lo 19 de noviembre de 1966, cuan un grupo de soldaus de l'exercito estausunidense secuestroron, violoron y asasinoron a una mesacha vietnamita en o lugar\u00f3n de Cat Tuong, en o districto de Ph\u00f9 M\u1ef9 (provincia de B\u00ecnh \u0110\u1ecbnh). Pero tami\u00e9n se basa en \"Casualties of War\", un amplo articlo publicau por Daniel Lang en octubre de l'anyo 1969 en \"The New Yorker\" y que public\u00f3 como libro un mes dimpu\u00e9s. O productor David Susskind en merc\u00f3 los dreitos cinematograficos asperando producir-ne una cinta ta \"Warner Bros.\". Pete Hamill redact\u00f3 un gui\u00f3n y Jack Clayton heba de dirichir a cinta resultant, pero finalment o prochecto no se faci\u00f3. En ixe inte, Michael Verhoeven dirichi\u00f3 ta lo cine alem\u00e1n a cinta \"o.k.\", basada directament en os feitos reals, presentando-la a concurso en o Festival Internacional de Cine de Berl\u00edn en 1970 y que provoc\u00f3 controversias entre los miembros d'o churau d'os premios dica lo punto que en ixa edici\u00f3n finalment no s'atorgoron premios. Brian De Palma yera present en ixe Festival en presentando la suya cinta \"Dionysus in '69\".\nA finals d'os anyos 1970, Susskind anunci\u00f3 que finalment la cinta s'heba de producir ta la productora \"American Broadcasting Company\", pero en zagueras o prochecto no se concret\u00f3. En l'anyo 1979 David Rabe li mencion\u00f3 la existencia d'o prochecto a Brian De Palma, qui s'intres\u00f3 en \u00e9l, pero no podi\u00f3 trobar financiaci\u00f3n en ixe momento. Bellas anyadas dimpu\u00e9s Rabe ya heba escrito un gui\u00f3n y De Palma adhibi\u00f3 a lo prochecto a los actors Michael J. Fox y Sean Penn. Dentroron en conversacions con \"Paramount Pictures\" ta que finanzase la cinta pero la productora decidi\u00f3 no continar cuan o presupuesto ta la cinta puy\u00f3 dende 17 millons de d\u00f3lars dica los 20 millons. De Palma albandon\u00f3 momentaniament o prochecto ta dirichir \"The Untouchables\", que teni\u00f3 a-saber-lo d'exito. Dawn Steel heba conoixiu o prochecto de \"Casualties of War\" cuan yera executiva d'a Paramount y cuan esdeveni\u00f3 chefa de producci\u00f3n en \"Columbia Pictures\" decidi\u00f3 que lo prochecto de \"Casualties of War\" estase la primera d'as suyas produccions. Steel afirm\u00f3 que \"Historicament, as cintas sobre la Guerra de Vietnam han estau bien rendals. Todas istas cintas, \"Platoon\", \"Full Metal Jacket\", \"Apocalypse Now\", \"The Deer Hunter\", ye veyendo cintas que mai no han teniu prou exito, pero han teniu muito exito. Os numeros en l'estranchero han estau extraordinarios\".\nRodache.\nO rodache d'a cinta se faci\u00f3 entre abril y mayo de 1988, mas que mas en localizacions en Tailandia encara que tami\u00e9n con bellas escenas filmadas en San Francisco (California). As escenas d'o puent est\u00e1n rodadas en a localidat de Kanchanaburi, en o mesmo puesto a on se i localizaba l'autentico puent d'a cinta \"The Bridge on the River Kwai\" (1957, David Lean).\nIsta cinta esti\u00f3 lo tercer treballo dramatico de Michael J. Fox, qui anteriorment heba protagonizau \"Light of Day\" (1987, Paul Schrader) y \"Bright Lights, Big City\" (1988, James Bridges). Tami\u00e9n esti\u00f3 la cinta de debut de John C. Reilly, qui tornar\u00eda a treballar con Sean Penn en \"We're No Angels\" (1989, Neil Jordan) y \"State of Grace\" (1990, Phil Joanou). \"Casualties of War\" tami\u00e9n esti\u00f3 lo primer papel important de l'actor John Leguizamo, qui torn\u00f3 a compartir papel con Sean Penn en una cinta dirichida por Brian De Palma en \"Carlito's Way\" (1993).\nEnguero.\n\"Casualties of War\" s'enguer\u00f3 en Estaus Unius o 18 d'agosto de 1989, prochectando-se en 1.487 cines y en ocupando la cuatrena posici\u00f3n por o suyo recaudo mientres a suya primera semana en cines, fendo un recaudo total de 18,7 millons de d\u00f3lars, inferior a los 22,5 millons de presupuesto d'a cinta.\nEn deved\u00e9 s'edit\u00f3 en 2001 con o montache cinematografico orichinal con una durada de 113 minutos, pero en 2007 se public\u00f3 una edici\u00f3n estendida de 119 minutos que incluyiba dos escenas eliminadas d'o montache orichinal: un interrogatorio d'os investigadors a Eriksson y una escena en o chudicio cuan l'advogau d'os acusaus (interpretau por Gregg Henry, no acreditau) preba de desacreditar a Eriksson.\nCritica.\nA cinta tien una calificaci\u00f3n d'un 83% en Rotten Tomatoes. O consenso d'a web afirma: \"\"Casualties of War\" se submerche desgarradorament en a guerra de Vietnam con una obra de conchunto bien interpretada que se troba entre los treballos mas granaus d'o director Brian De Palma\". O publico enquestau por CinemaScore li dio a la cinta una calificaci\u00f3n promeyo de \"B+\" en una escala de A+ a F.\nO critico Roger Ebert le dio a la cinta tres estrelas de cuatro posibles y escribi\u00f3: \"Mas que a mayor parte d'as cintas, l'efecto depen d'a fuerza d'as suyas actuacions, y especialment de l'actuaci\u00f3n de Penn. Si no puet convencer-nos d'o suyo poder, d'a suya rabia y d'a suya esquiva por a vida d'a nina, la cinta no funcionar\u00eda. Lo fa, en una actuaci\u00f3n de poder abrumador y brutal\". Vincent Canby de \"The New York Times\" declar\u00f3: \"\"Casualties of War\" abanza enta lo suyo cl\u00edmax de manera tan inevitable y segura que los consellos de guerra, que son la penultima secuencia d'a cinta, no son menos fascinants por a forma teatral en que se presentan, han estau comprimius\". Tami\u00e9n calific\u00f3 l'actuaci\u00f3n de Penn como \"extremadament buena\" y escribi\u00f3 sobre Fox que \"s'est\u00e1 firmement en o personache\" en un papel \"dif\u00edcil\". Todd McCarthy de \"Variety\" escribi\u00f3: \"Una poderosa metafora d'a verg\u00fcenya nacional que esti\u00f3 la orch\u00eda de destrucci\u00f3n d'Estaus Unius en Vietnam, a cinta de Brian DePalma tien bellos defectos, pero f\u00e1cil que dispierte un gran intr\u00e9s en l'audiencia, mesmo si l'enguero de Columbia estar\u00e1 un trago amargo ta muitos\". Gene Siskel d'o \"Chicago Tribune\" li dio a la cinta tres estrelas de cuatro y la clam\u00f3 \"una chulapina en un tono menor por as limitacions d'una historia simpla\". Michael Wilmington de \"Los Angeles Times\" escribi\u00f3, \"\"Casualties of War\" ye la cinta numero 19 de DePalma y f\u00e1cilment la millor. Os suyos detractors veyoron os suyos \"thrillers\" como uns pastiches manipuladors y sadicos de Hitchcock, pero ast\u00ed no se tracta de \"slashers\" con estilo u escenas sangrientas. \u00c9l no cal que s'acate en provocar un shock. \u00c9l acoladia un horror mas fundo: l'infierno que se troba baixo d'a piel de cada hombre, en asperando esclatar\". Hal Hinson de \"The Washington Post\" la elochi\u00f3 como \"una cinta de gran poder emocional\" y \"una d'as mas duras moralment y complexas cintas sobre hombres en guerra que mai no s'han feito\".\nA Dra. Valerie Wieskamp, \u200b\u200bqui ha escrito sobre la violencia sexual en las guerras estausunidenses, cita la cinta como un eixemplo de l'encubrimiento d'os cr\u00edmens de guerra militars estausunidenses en a cultura popular estausunidense. Ella destaca c\u00f3mo os pocos cambios feitos en a historia real sirven ta refirmar una narrativa d'as fuerzas armadas como una instituci\u00f3n defectuosa, pero que en zagueras ye chusta y heroica. Entre los detalles que destaca se troba lo feito de que no menciona que las sentencias que s'imponioron en os chudicios estioron dimpu\u00e9s severamente retalladas, y a lo zaguero d'os perpetradors lo liberoron dimpu\u00e9s de nom\u00e1s que cuatro anyos en a garchola. Encara que Eriksson/Storeby ye l'heroi l'hardimiento d'o cual se suchiere que representa la identidat nacional y militar d'os Estaus Unius, mesmo a los violadors y asasins d'o suyo pelot\u00f3n se lis atorga una historia de fondo imachinaria d'un companyero d'armas cayiu recientment ta \"explicar\" os suyos actos.\nKathryn McMahon diz que:\nO guionista David Rabe se desvincl\u00f3 d'a cinta, en decindo que De Palma no heba estau fidel a lo suyo gui\u00f3n, y la cinta tami\u00e9n recibi\u00f3 criticas d'os veterans estausunidenses d'a guerra de Vietnam; sindembargo, Quentin Tarantino la considera como \"la millor cinta sobre la guerra de Vietnam\"."}
{"id": "147992", "revid": "69718", "url": "https://an.wikipedia.org/wiki?curid=147992", "title": "Livel de la mar", "text": ""}
{"id": "147994", "revid": "401", "url": "https://an.wikipedia.org/wiki?curid=147994", "title": "C\u00e1diz Club de F\u00fatbol", "text": "O C\u00e1diz Club de F\u00fatbol, S.A.D. ye un equipo de f\u00fatbol espanyol d'a ciudat d'C\u00e1diz, en Andaluc\u00eda. Establito lo 10 de setiembre de 1910, actualment chuga en a Primera divisi\u00f3n espanyola de f\u00fatbol. Lo suyo estadio ye l'Estadio Nuevo Mirandilla, en a mesma ciudat de C\u00e1diz, debantau en l'anyo 1955 con un aforo de 20.724 espectadors."}
{"id": "147996", "revid": "610", "url": "https://an.wikipedia.org/wiki?curid=147996", "title": "The American President", "text": "The American President (t\u00edtol orichinal en angl\u00e9s, en aragon\u00e9s O president americano, enguerada en Arag\u00f3n con o t\u00edtol en castellano de El presidente y Miss Wade, O president y Miss Wade en aragon\u00e9s) ye una cinta de comedia dramatico-romantica de cine estausunidense de l'anyo 1995 dirichida por Rob Reiner seguntes un gui\u00f3n orichinal d'Aaron Sorkin, con una direcci\u00f3n de fotograf\u00eda de John Seale y una Banda Sonora Orichinal de Marc Shaiman. Producida por o mesmo Rob Reiner ta las productoras \"Columbia Pictures\", \"Castle Rock Entertainment\" y \"Wildwood Enterprises\", en l'elenco d'a cinta bi ha actors como Michael Douglas, Annette Bening, Martin Sheen, David Paymer, Samantha Mathis, Michael J. Fox, John Mahoney y Anna Deavere Smithentre d'atros.\nA cinta s'ambienta en Washington, DC en os anyos 1990 y se rod\u00f3 en a mesma ciudat de Washington y en Culver City (California). \"The American President\" esti\u00f3 un exito de publico, con un recaudo de 107,9 millons de d\u00f3lars, con un presupuesto de nom\u00e1s que 62 millons. Tami\u00e9n l'acull\u00f3 bien favorablement a critica especializada, en destacando los parabiens ta los protagonistas mascul\u00edn (Michael Douglas) y femen\u00edn (Annette Bening) d'a cinta, ta la suya banda sonora (Marc Shaiman) y ta lo suyo gui\u00f3n (Aaron Sorkin). Tami\u00e9n recibi\u00f3 cuantos premios y nominacions, en destacando una nominaci\u00f3n a lo Premio Oscar (Banda Sonora Orichinal de Musical u Comedia, Marc Shaiman) y cinco nominacions a los Premios Globos d'Oro (Millor Director, Rob Reiner; Millor Gui\u00f3n, Aaron Sorkin; Millor Actor de Musical u Comedia, Michael Douglas; Millor Actriz de Musical u Comedia, Annette Bening; y Millor Cinta de Musical u Comedia). Antiparte, l'American Film Institute coloc\u00f3 a \"The American President\" en a 75ena posici\u00f3n en a suya lista AFI 100 anyos...100 pasions.\nArgumento.\nAndrew Shepherd ye actualment o president d'os Estaus Unius por o \"Democratic Party\", con a-saber-la popularidat por a suya chesti\u00f3n presidencial, y ye preparando-se ta presentar-se a la reelecci\u00f3n como president. O president y lo suyo chefe de Gabinet, AJ MacInerney, qui ye a mas lo suyo millor amigo personal, preban de consolidar l'index de popularidat presidencial (que ye d'un 63%) en fendo aprobar un prochecto de lei de control d'o crimen, encara que lo prochecto ye controvertiu porque d'una man os liberals lo condideran poco agosarau y, d'atra man, os conservadors lo consideran masiau abanzau. Tanimientres, d'aprovar-se lo suyo prochecto se podr\u00eda considerar que Shepherd ya cuasi que tiene garantizada la suya reelecci\u00f3n. Finalment, o president decide anunciar o suyo nuevo prochecto de lei mientres o discurso de l'estau d'a Uni\u00f3n.\nO president Shepherd ye viduo y qui gosa acompanyar-lo como parella en os actos oficials ye su prima Judith, pero en ixe momento ye malauta y como consecuencia no puet acompanyar-lo en una cena d'estau con o president de Francia y su muller, que son de visita oficial en os Estaus Unius, y Shepherd para cuenta de que, como li diz una d'as suyas asesoras, ye un viduo solitario. Casualment l'advogada Sydney Ellen Wade, a qui acaba de contractar un \"lobby\" que fa campanya por a protecci\u00f3n d'o medio ambient, plega en a Casa Blanca te tener una reuni\u00f3n con un miembro d'o Gabinet d'os Estaus Unius ta conseguir una reducci\u00f3n d'un 20% d'as emisions de dioxido de carbonio y Shepherd la conoix y se siente atrayiu por ella. En una reuni\u00f3n privada, lo president plega a un alcuerdo con Wade: si ella puet conseguir 24 votos favorables ta un prochecto de lei sobre o medio ambient antes de l'amanau discurso de l'estau d'a Uni\u00f3n, \u00e9l li garantizar\u00e1 os atros 10 votos necesarios ta la suya aprobaci\u00f3n. Lo chefe d'o Gabinet presidencial, MacInerney, considera que ye un buen alcuerdo porque si se consigue aprovar o prochecto ser\u00e1 en beneficio d'a candidatura presidencial y si no se consigue, lo president quedar\u00e1 libre de garra culpa en no estar-ne lo responsable; y de feito MacInerney creye que s'escayecer\u00e1 ista segunda posibilidat.\nPoquet a poquet, o president y miss Wade s'enamoran. O miembro d'o Senau d'os Estaus Unius Bob Rumson, qui tami\u00e9n aspira a la presidencia d'o pa\u00eds, descubre que puet aproveitar o pasau como activista de Wade ta criticar indirectament a Shepherd fendo-ne enfasi en a suya defensa d'os valors familiars front a la suposada falta d'etica de Shepherd y d'a suya novia, y mesmo fa insinuacions de que s'ha prostituyiu a cambio de favors politicos. Como lo president insiste en no refutar as suyas afirmacions, cada vegada mas creixidas, l'index de popularidat de Shepherd se reduz de mica en mica y finalment fa periglar l'aprovaci\u00f3n d'o suyo prochecto de ley contra lo crimen.\nUn d\u00eda, mientres una fiesta oficial en a Casa Blanca, Wade diz a su novio lo president y a MacInerney que ye escachifurriada dimpu\u00e9s d'una reuni\u00f3n que ha teniu con tres miembros por l'estau de Michigan d'o Congreso d'os Estaus Unius ta prebar de convencer-los de refirmar lo suyo prochecto de protecci\u00f3n ambiental y menciona inadvertidament que ixos congresistas nom\u00e1s quieren que redotar os dos prochectos, o presidencial de luita contra lo crimen y l'ambiental que esfensa Wade, pero que encara quieren eliminar con mas carena o prochecto de Wade. Shepherd y MacInerney paran cuenta de que acaban de recibir una informaci\u00f3n vital ta recibir tres votos mas ta l'aprobaci\u00f3n d'o suyo prochecto encara que ixo significar\u00e1 incumplir lo suyo alcuerdo con Wade y encara que emplegar ixa informaci\u00f3n obtenida no li parixe masiau etico a lo president.\nFinalment, Wade consigue complegar os suficients votos ta l'aprovaci\u00f3n d'o suyo prochecto medioambiental pero a Andrew Shepherd li calen encara tres votos t'asegurar l'aprovaci\u00f3n d'o suyo prochecto de lei contra lo crimen. Nom\u00e1s puet conseguir lo suyo obchectivo que en fendo un tracto con os tres congresistas de Michigan ta que voten lo suyo prochecto a cambio de que la presidencia no refirme lo prochecto mediaombiental. Y Shepherd decide acceptar ixe alcuerdo. alavez, o \"lobby\" d'esfensa d'o medio ambient que heba contractau a Wade li dona palleta en considerar que no ha cumpliu los obchectius ta los que la heban contractau y Wade se troba con o president ta decir-le que ha crebau la suya relaci\u00f3n y que ella marcha enta Hartford, en Connecticut, a on ha trobau un treballo en una campanya local en haber perdiu todo lo suyo prestichio politico. Shepherd li esfiende lo suyo propio prochecto de luita contra lo crimen pero alavez Wade li critica ixe prochecto en estar masiau blando y con bien pocas posibilildaz de reducir la cifra de cr\u00edmens.\nAntis de pronunciar o suyo discurso de l'estau d'a Uni\u00f3n, o president decide fer una compareixencia por sorpresa en a sala de prensa d'a Casa Blanca a on finalment li planta cara a lo senador Bob Rumson y mas anuncia que retira lo suyo prochecto de luita contra lo crimen ta fer-lo mas contundent en l'esdevenidero en establindo mesuras de control d'armas y que a mas aparca de momento ixe prochecto ta concentar-se en l'aprovaci\u00f3n d'un prochecto de protecci\u00f3n d'o medio ambient en a linia d'as sucherencias de Wade, con una reducci\u00f3n d'un 20% en as emisions de dioxido de carbonio. O personal d'a suya secretar\u00eda y mesmo la prensa amuestran o suyo entusiasmo, pero encara cal saber si tot ixo bastar\u00e1 ta que Wade reconsidere la suya decisi\u00f3n de rematar con a relaci\u00f3n sentimental con o president.\nProducci\u00f3n.\nL'actor Robert Redford se dirichi\u00f3 a cuantos guionistas con una sola frase (\"the president elopes\"; \"o president s'esfuga\") ta que fesen un primer esborrallo, esleindo a Aaron Sorkin en cuacar-li lo suyo tractamiento d'ixa idea ta que desembolicase un primer gui\u00f3n con Redford como proragonista masculino d'a cinta, ufrindo-le lo papel protagonista femenino a Emma Thompson, qui lo refus\u00f3. Y cuan Rob Reiner s'incorpor\u00f3 en l'equipo como futuro director, Redford l'albandon\u00f3. Yera octubre de 1994 y ya yera todo preparau ta escomencipiar o rodache o siguient 30 de noviembre y lo publicista de Redford afirm\u00f3 que Redford quereba \"fer una historia d'amor, pero (Reiner) quereba fer bella cosa que en zagueras tractase de politica\". Tanimientres, d'atras fuenz sucheriban que Redford y Reiner \"no teneben buena relaci\u00f3n... Yera una cuesti\u00f3n de personalidat\". En una entrevista posterior, o guionista Aaron Sorkin dici\u00f3 a \"TV Guide\" que heba escrito lo gui\u00f3n en estando drogau con crack en as suyas habitacions en l'Hotel Four Seasons en Los Angeles y que por ixo heba trigau tres anyadas (sic) en a suya redacci\u00f3n.\nTa la filmaci\u00f3n d'a cinta, se construy\u00f3 un gran set de rodache en simulando estar a Casa Blanca, mesmo l'ala este que l'ala ueste, en os estudios d'a productora \"Castle Rock Entertainment\" en Culver City (California); o despacho oval presidencial se faci\u00f3 servir posteriorment ta las cintas \"Nixon\" (1995, Oliver Stone) y \"Independence Day\" (1996, Roland Emmerich).\nDemanda por l'autor\u00eda d'o gui\u00f3n.\nWilliam Richert demand\u00f3 dabant d'o \"Writers Guild of America\" en no amanixer en os t\u00edtols de credito d'o gui\u00f3n d'a cinta, en afirmar que lo gui\u00f3n de Sorkin yera un plachio poco disimulau d'o suyo gui\u00f3n de l'anyo 1981 \"The President Elopes\". Tanimientres, dimpu\u00e9s de l'arbitrache d'o \"Guild\", Sorkin recibi\u00f3 toda la titularidat d'os creditos en \"The American President\". Seguntes Richert, tami\u00e9n a serie de televisi\u00f3n \"The West Wing\" s'inspiraba parcialment en o suyo gui\u00f3n.\nEnguero.\n\"The American President\" s'enguer\u00f3 lo 8 de noviembre de 1995 en a ciudat de Nueva York con un recaudo total de 60,1 millons de d\u00f3lars en Estaus Unius y atros 47,8 millons en atros pa\u00edses, con una suma total de 107,9 millons. En o suyo primer cabo de semana d'enguero recaud\u00f3 10 millons (tercera posici\u00f3n en a taquilla), en o segundo 9,7 millons y en o tercero atros 5,3 millons, estando lo seiseno por a cifra de recaudo en istas dos zagueras.\nCritica.\nEn Rotten Tomatoes, a cinta tien un index d'aprobaci\u00f3n d'o 91% seguntes 55 resenyas, con una calificaci\u00f3n promeyo de 7/10. O consenso critico d'a web diz: \"Una escantadora comedia romantica con un sinyal\u00edn de politica, \"The American President\" de Rob Reiner presenta solidas actuacions principals y bellas observacions conmovedoras d'a politica y los medios en la decada de 1990\". En Metacritic a cinta tien una puntuaci\u00f3n meya ponderada de 67 sobre 100, basada en 21 criticos, i ixo indica \"criticas cheneralment favorables\". O p\u00fablico enquestau por CinemaScore li dio a la cinta una calificaci\u00f3n promeyo de \"A\" en una escala de A+ a F. Recibi\u00f3 elogios y \"Two Thumbs Up\" (dos didos grans entalto) en o programa televisivo \"At the Movies\" de Gene Siskel y Roger Ebert, que se sorprendioron d'o buena que yera la cinta en considerando que l'anterior cinta de Rob Reiner, \"North\" (1984) heba estau la suya selecci\u00f3n ta la pior cinta de l'anyo. Ebert dici\u00f3 que dimpu\u00e9s d'espernir \"North\" yera muit feliz y complaciu de dar-li a la siguient cinta de Reiner una critica unanimement positiva. Siskel elochi\u00f3 a Douglas y Bening por as suyas actuacions.\nJos\u00e9 Mar\u00eda Arest\u00e9, en \"Aceprensa\", diz que:\nEul\u00e0lia Iglesias en \"SensaCine\" comenta:\nInfluyencias.\nInfluyencia en \"The West Wing\".\nO gui\u00f3n d'a cinta inspir\u00f3 muitos aspectos d'o treballo posterior de Sorkin, una serie de televisi\u00f3n dramatica clamada \"The West Wing\" (enguerada en Arag\u00f3n como \"El ala oeste de la Casa Blanca\"). As dos produccions presentan a lo personal d'una Casa Blanca muit idealizada y, como muitos d'os prochectos de Sorkin, en comparten la ideoloch\u00eda. La influyencia d'a cinta se puet veyer mas clarament en os primers episodios d'a serie; bellos dialogos en toz dos son cuasi identicos. Se conoix que Sorkin deci\u00f3 que gran parte d'a primera temporada en realidat s'heba pillau d'o material que edit\u00f3 d'o primer esborrallo d'o gui\u00f3n de \"The American President\".\nUn d'os temas tractaus en a cinta y desembolicau en a serie se relaciona con os prochectos de lei de control d'armas, desembolicaus en l'episidio d'a serie \"Five Votes Down\", o cuatreno d'a primera temporada. Encara que lo prochecto de lei finalment lo retira lo president Shepherd en considerar-lo ineficaz, en a serie lo president Bartlet y lo suyo personal treballan arduament ta conseguir aprobar lo suyo proyecto de lei encara que tien greus fallos (y rematan estando doblement despagaus cuan o vicepresident John Hoynes, con qui lo presidente y lo suyo personal directivo son barallando-se, gana lo prochecto de lei ta \u00e9ls en persuadir a un influyent democrata sudenco ta que lo refirme).\nMas significativo ye lo tema d'una \"respuesta proporcional\" a los ataques militars contra obchectivos estausunidenses en l'estranchero. En \"The American President\", Andrew Shepherd se troba en a sala de crisis d'a Casa Blanca tenendo que ordenar un ataque de iste tipo contra lo cuartel cheneral d'a intelichencia de Libia dimpu\u00e9s de que los libios bombardiasen un sistema de defensa antimisils llamado \"C-STAD\" (Defensa Tierra-Aire de Capricornio) que s'habr\u00eda instalau por os Estados Unidos en territorio d'Israel. Reflexiona en una sola linia \"Bel d\u00eda, caldr\u00e1 que bellun m'explique la virtut d'una respuesta proporcional\", antes de dar la orden. En l'episodio d'a serie \"A Proportional Response\" (tercer episodio d'a primera temporada), o president Bartletse se troba en una situaci\u00f3n similars (la intelichencia siria derriba un avi\u00f3n estausunidense en Chordania en matando a muitos ciudadans estausunidenses, incluyindo-ie un choven oficial naval que lo president heba decidiu que estase lo suyo medico personal) y, sentau en a sala de crisis d'a Casa Blanca con o suyo propio Consello de Seguridat Nacional pregunta: \"Cuala ye la virtut d'una respuesta proporcional?\" En toz dos casos, o president esl\u00ede una respuesta militar relativament mesurada, pero en a cinta lo president Shepherd mai no considera una respuesta \"desproporcionada\", demientres o president Bartlet planeya una acci\u00f3n d'ixe tipo ta destruyir un gran aeropuerto civil en Siria; eventualment da luz verde ta un ataque pareixiu a lo que se amuestra en a cinta.\nO \"lobby\" clamau \"Global Defense Council\", u lobby ficticio que contracta a Sydney Wade, tami\u00e9n ye present en a serie \"The West Wing\" en o episodio \"The Drop-In\" d'a ssuya segunda temporada y am\u00e1s tami\u00e9n en ye present en d'atros episodios, mencionau circunstancialment.\nEn \"The American President\", lo \"lobby\" finalment desfirma a Sydney Ellen Wade porque lo president ha negociau un alcuerdo que fa que la suya esforzada lechislativa fracase. D'una manera similar, en l'episodio final d'a tercera temporada de \"The West Wing\", o subchefe de personal Josh Lyman fa servir a mesma tactica y remata por fer fuera a Amy Gardner d'o suyo cargo en a Conferencia de Liderato de Mullers. Josh y Amy son festechando cuan s'escayece ixo, chustament mesmo que los personaches principals d'a cinta. Tanimientres, en a serie de televisi\u00f3n ye Amy qui preba d'esboldregar un prochecto de lei (reforma de l'asistencia social) y Josh se niega a acceptar as demandas de tres congresistas republicans porque creye que son equivalents a un chantache.\nEn \"The American President\" s'inclui a menci\u00f3n d'un gubernador Stackhouse, y tami\u00e9n bi ha un senador por Minnesota clamau Howard Stackhouse (George Coe) en os dos episodios de \"The West Wing\" clamaus \"The Stackhouse Filibuster\" (segunda temporada) y \"The Red Mass\" (cuatrena temporada). Igualment, o president franc\u00e9s que ye present en a una cena d'estau en \"The American President\" parixe estar o mesmo president d'Astier a qui a sob\u00e9n se fa referencia en \"The West Wing\".\nAntiparte, cuantos actors de \"The American President\" amanixen en \"The West Wing\", incluyido-ie a Martin Sheen (lo personache d'o cual en \"The American President\", AJ, ye acusau en una escena por Shepherd de no tener a rasmia cua s'amenista ta postular-se ta lo cargo) como lo president Josiah Bartlet, Anna Deavere Smith como l'asesora de Seguridat Nacional Dra. Nancy McNally, Joshua Malina como director de Comunicacions d'a Casa Blanca Will Bailey, Nina Siemaszko como Ellie Bartlet, Ron Canada como subsecretario d'Estau Theodore Barrow y Thom Barry como lo congresista Mark Richardson.\nAs caracterizacions d'o president como una persona idealista pero indecisa tami\u00e9n son pareixidas. En \"The American President\", Shepherd ha d'estar convenciu por o suyo personal ta concarar-se con o suyo oponent republicano y perseguir con decisi\u00f3n o control d'armas y la lechislaci\u00f3n ambiental. En \"The West Wing\", de vegadas se fa referencia a Bartlet como \"T\u00edo Fluffy\" (\"t\u00edo escatarizau\") cuan refirma puntos de vista moderaus que son mas conciliadors y menos agosaraus (por eixemplo, en os episodios \"Let Bartlet Be Bartlet\" y \"The Two Bartlets\"). Tami\u00e9n toz dos presidents son antigos profesors universitarios (d'Historia en a cinta, d'Econom\u00eda en a serie) sin garra experiencia militar y con poca tolerancia a las conveniencias politicas.\nAtras influyencias.\nA idea ta la serie de televisi\u00f3n \"Spin City\" ye consecuencia de que los guionistas veyesen a Michael J. Fox en \"The American President\" en interpretando a un d'os asesors politicos d'o president. Quereban que interpretase a un personache pareixiu ta la televisi\u00f3n.\nEn chinero de 2012, mientres que criticaba a qui alavez yera lo lider d'a oposici\u00f3n [[Tony Abbott]] en un discurso en o [[National Press Club]] en [[Canberra]], [[Anthony Albanese]] (en ixe inte yera ministro d'o [[Gubierno d'Australia]]) plachi\u00f3 cuantas linias d'o gui\u00f3n de \"The American President\".\nEn abril de [[2013]], la columnista d'o \"[[The New York Times]]\" [[Maureen Dowd]], faci\u00f3 un articlo en contrastando l'afanyo falliu d'o president [[Barack Obama|Obama]] ta asegurar l'aprobaci\u00f3n d'una lechislaci\u00f3n enamplada de verificaci\u00f3n d'antecedentes en o Senau, d'una man, y l'afanyo total de recolecci\u00f3n de votos en \"The American President\". O president respondi\u00f3 a la columna en a cena de l'[[Asociaci\u00f3n de Corresponsals d'a Casa Blanca]] de 2013, en destacando as cr\u00edticas y planteyando una serie de preguntas retoricas a [[Michael Douglas]], qui dici\u00f3 que se trobaba en l'audiencia, entre ellas, \"Puet estar que vust\u00e9 estase un actor en una fantas\u00eda liberal d'Aaron Sorkin?\".\nEn as [[eleccions presidencials d'Estaus Unius de 2016|eleccions presidencials]] de 2016, o candidato [[Ted Cruz]] parafrasi\u00f3 una parte de \"The American President\" cuano o candidato [[Donald Trump]] insult\u00f3 a la muller de Cruz. Cruz declar\u00f3: \"... y si Donald quiere peciniar en una baralla de caracters, ye millor que se quede con yo porque Heidi ye fuera d'o suyo alcanz\", fendo referencia a lo discurso que pronunci\u00f3 lo president Shepherd sobre los ataques de Rumson a Sydney Ellen Wade.\nPremios.\n\"The American President\" recibi\u00f3 cuantos premios y nominacions, podendo-se destacar una nominaci\u00f3n a lo [[Premios Oscar|Premio Oscar]] ([[Premio Oscar a la Millor Banda Sonora Orichinal|Banda Sonora Orichinal de Musical u Comedia]], [[Marc Shaiman]]) y cinco nominacions a los [[Premios Globos d'Oro]] ([[Premio Globo d'Oro a lo Millor Director|Millor Director]], [[Rob Reiner]]; [[Premio Globo d'Oro a lo Millor Gui\u00f3n|Millor Gui\u00f3n]], [[Aaron Sorkin]]; [[Premio Globo d'Oro a lo Millor Actor de Musical u Comedia|Millor Actor de Musical u Comedia]], [[Michael Douglas]]; [[Premio Globo d'Oro a la Millor Actriz de Musical u Comedia|Millor Actriz de Musical u Comedia]], [[Annette Bening]]; y [[Premio Globo d'Oro a la Millor Cinta de Musical u Comedia|Millor Cinta de Musical u Comedia]]). Antiparte, l'[[American Film Institute]] tami\u00e9n coloc\u00f3 a \"The American President\" en a 75ena posici\u00f3n en a suya [[lista AFI 100 anyos...100 pasions]].\nVinclos externos.\n[[Categor\u00eda:Cintas ambientadas en Washington, DC]]\n[[Categor\u00eda:Cintas ambientadas en os anyos 1990]]\n[[Categor\u00eda:Cintas con banda sonora orichinal de Marc Shaiman]]\n[[Categor\u00eda:Cintas con direcci\u00f3n de fotograf\u00eda de John Seale]]\n[[Categor\u00eda:Cintas con gui\u00f3n d'Aaron Sorkin]]\n[[Categor\u00eda:Cintas d'Estaus Unius]]\n[[Categor\u00eda:Cintas de cine de comedia]]\n[[Categor\u00eda:Cintas de cine de drama]]\n[[Categor\u00eda:Cintas de cine de romance]]\n[[Categor\u00eda:Cintas dirichidas por Rob Reiner]]\n[[Categor\u00eda:Cintas en angl\u00e9s]]\n[[Categor\u00eda:Cintas interpretadas por Anna Deavere Smith]]\n[[Categor\u00eda:Cintas interpretadas por Annette Bening]]\n[[Categor\u00eda:Cintas interpretadas por David Paymer]]\n[[Categor\u00eda:Cintas interpretadas por John Mahoney]]\n[[Categor\u00eda:Cintas interpretadas por Martin Sheen]]\n[[Categor\u00eda:Cintas interpretadas por Michael Douglas]]\n[[Categor\u00eda:Cintas interpretadas por Michael J. Fox]]\n[[Categor\u00eda:Cintas interpretadas por Samantha Mathis]]\n[[Categor\u00eda:Cintas producidas por Rob Reiner]]\n[[Categor\u00eda:Cintas rodadas en California]]\n[[Categor\u00eda:Cintas rodadas en Washington, DC]]"}
{"id": "148038", "revid": "41", "url": "https://an.wikipedia.org/wiki?curid=148038", "title": "Galaicoextremenyo", "text": ""}
{"id": "148039", "revid": "69718", "url": "https://an.wikipedia.org/wiki?curid=148039", "title": "Guerra d'a Independencia d'os Estaus Unius", "text": ""}
{"id": "148048", "revid": "41", "url": "https://an.wikipedia.org/wiki?curid=148048", "title": "Castellans", "text": ""}
{"id": "148054", "revid": "41", "url": "https://an.wikipedia.org/wiki?curid=148054", "title": "Crovates", "text": ""}
{"id": "148063", "revid": "610", "url": "https://an.wikipedia.org/wiki?curid=148063", "title": "Peninsula italica", "text": "Se conoix con o nombre de peninsula italica a una peninsula en o sud d'o continent europeu en a mar Mediterrania en mugando a l'este con a mar Hadriana, a lo sud con a mar Chonica y a l'ueste con a mar Tirrena y la mar Ligur, estando unida a lo norte con o continent a travi\u00e9s d'a cordelera d'os Alpes, que contitui asinas la suya muga norte. Taniminentres la suya muga norte no ye clara, porque ta beluns ni los Alpes ni mesmo la plana d'o Po en fan parte, en considerando la muga norte d'a peninsula lo mesmo r\u00edo Po u la linia imachinaria que dende lo golfo de Chenova marcha enta l'este dica lo golfo de Venecia. Se considera mayoritariament que fan parte d'a peninsula las islas que l'arredolan (incluyindo-ie Corcega, Cerdenya, Sicilia y Malta), encara que ta beluns ixas islas no en fan parte. Se tracta d'una d'as tres grans peninsulas d'o sud d'Europa chunto con os Balcans y la peninsula iberica, y la suya longaria de norueste enta sudeste ye d'alto u baixo 1.000 km.\nPoliticament la mayor parte d'a peninsula fa parte d'Italia encara que tami\u00e9n cal incuyir-ne a San Marino y la Ciudat d'o Vaticano como dos microestaus independients. D'atra man, si se considera que Malta en fa parte d'a peninsula se tracta tami\u00e9n d'un chicot estau independient; y si se considera que Corcega tami\u00e9n en fa parte, ista isla perteneix a Francia dende finals d'o sieglo XIX, encara que mientres bellos sieglos faci\u00f3 parte d'a Republica de Chenova.\nA peninsula italida destaca en tener una forma de bota encarada a l'ueste, con a suya puntera apuntando enta Sicilia (de qui la desepara l'estreito de Mecina) y lo suyo calcanyar clavau en a mar Chonica. Si consideramos que no en fan parte los Alpes, a montanya con l'altaria mas gran d'a peninsula ye lo Corno Grande en o macizo d'o Gran Sasso d'a cordelera d'os Apenins, con 2.912 m. d'altaria. Tanimientres, f\u00e1cil que lo mont mas conoixiu d'a peninsula, por a suya trascendencia historica, s\u00eda lo Vesuvio, un volc\u00e1n encara en actividat y muit conoixiu en a historia por as suyas erupcions, en destacando la erupci\u00f3n de l'anyo 79 que destruy\u00f3 las ciudaz de Pompeya, Herculano, Oplontis y Stabiae y que describi\u00f3 Plinio o Choven.\nHistoricament, destaca la peninsula en estar lo puesto de naixencia d'a Republica Romana y d'o suyo succesor l'Imperio Romano. Cal tami\u00e9n destacar que dende lo sieglo XIII la presencia d'a Corona d'Arag\u00f3n esti\u00f3 clau en la peninsula, fendo parte d'a Corona os reinos de Cerdenya y Sicilia. Cuan la Corona s'incorpor\u00f3 a l'Imperio espanyol, Espanya enampl\u00f3 lo suyo control en conseguir expulsar a los franceses d'o reino de N\u00e1pols y en adhibir por herencio d'a casa d'Habsburgo lo ducau de Mil\u00e1n y d'atros chicoz territorios en o centro y lo norte d'a peninsula, mantenendo-se baixo la sobiran\u00eda espanyola dica lo tractau d'Utrecht de 1713 con que remat\u00f3 la Guerra de Succesi\u00f3n espanyola, encara que partes d'a peninsula continoron estando baixo la influyencia espanyola dica lo sieglo XIX."}
{"id": "148064", "revid": "69718", "url": "https://an.wikipedia.org/wiki?curid=148064", "title": "Peninsula Italica", "text": ""}
{"id": "148065", "revid": "69718", "url": "https://an.wikipedia.org/wiki?curid=148065", "title": "Reino d'as Dos Secilias", "text": ""}
{"id": "148068", "revid": "610", "url": "https://an.wikipedia.org/wiki?curid=148068", "title": "Mar de Barents", "text": "Se conoix con o nombre de mar de Barents (\"Barentshavet\" en noruego, en ruso \"\u0411\u0430\u0440\u0435\u043d\u0446\u0435\u0432\u043e \u043c\u043e\u0440\u0435, Barentsevo more\") a lo sector de l'oceano Glacial Arctico que muga a lo norte con o cerclo polar arctico, a lo nord-este con a Tierra de Francisco Chus\u00e9 y dimpu\u00e9s baixando enta lo sud en linia recta dica lo cabo oriental de Nueva Zembla (que lo desepara d'a mar de Kara) ta mugar a lo sud con Rusia y a lo sudueste con Noruega ta puyar a lo norte la suya muga dende o cabo Norte dica las Svalbard, deseparando-se asinas d'a mar de Noruega. Recibe lo suyo nombre en a honor de Willem Barents, o navegant neerland\u00e9s qui viach\u00f3 por ixa redolada a finals d'o sieglo XVI en buscando una rota maritima d'o Norte ta plegar por o suyo travi\u00e9s en l'oceano Pacifico buscando ubrir asinas una rota comercial nueva a lo comercio d'o suyo pa\u00eds, encara que en zagueras no logr\u00f3 lo suyo obchectivo. Da'tra man, dica rematar a Guerra d'Hibierno en 1940 con a redota de Finlandia a mans d'a Uni\u00f3n Sovietica, Finlandia teneba un chicot acceso en ista mar en a peninsula de Rybachy con o puerto de Petsamo, que cedi\u00f3 a la Uni\u00f3n Sovietica por o Tractau de Mosc\u00fa y que dica l'inte yera lo solo puerto libre de chelos en hibierno que poseyeba Finlandia.\nSe tracta d'una mar continental bien funda, con una fondaria meya de 230 m y una fondaria maxima de 600 m. Como consecuencia de trobar-se en l'aria d'influyencia d'a corrient d'o Golfo que transporta auguas mas calidas dende lo golfo de Mexico enta l'Arctico, muitos d'os puertos que se troban a lo canto suyo son libres de chelos en a mayor parte de l'anyo, facilitando asinas a suya navegabilidat. Ixa corrient calida fa a mas que la pesca en a mar de Barents s\u00eda una actividat economica important, encara que destaca tami\u00e9n por os suyos chacimientos submarins de petrolio."}
{"id": "148070", "revid": "41", "url": "https://an.wikipedia.org/wiki?curid=148070", "title": "Rumans", "text": ""}
{"id": "148074", "revid": "41", "url": "https://an.wikipedia.org/wiki?curid=148074", "title": "Arrumans", "text": ""}
{"id": "148087", "revid": "41", "url": "https://an.wikipedia.org/wiki?curid=148087", "title": "Idioma rumanch", "text": ""}
{"id": "148090", "revid": "41", "url": "https://an.wikipedia.org/wiki?curid=148090", "title": "Pa\u00eds Valenci\u00e1n", "text": ""}
{"id": "148092", "revid": "41", "url": "https://an.wikipedia.org/wiki?curid=148092", "title": "Comarcas d'o Pa\u00eds Valenci\u00e1n", "text": ""}
{"id": "148103", "revid": "41", "url": "https://an.wikipedia.org/wiki?curid=148103", "title": "Lista de municipios d'o Pa\u00eds Valenci\u00e1n", "text": ""}
{"id": "148104", "revid": "41", "url": "https://an.wikipedia.org/wiki?curid=148104", "title": "Valenci\u00e1n meridional", "text": ""}
{"id": "148105", "revid": "41", "url": "https://an.wikipedia.org/wiki?curid=148105", "title": "Valenci\u00e1n alicant\u00edn", "text": ""}
{"id": "148120", "revid": "69718", "url": "https://an.wikipedia.org/wiki?curid=148120", "title": "Zombie", "text": ""}
{"id": "148121", "revid": "69718", "url": "https://an.wikipedia.org/wiki?curid=148121", "title": "World War Z (cinta)", "text": "World War Z ye una cinta de terror y acci\u00f3n de ciencia-ficci\u00f3n de zombis dirichida en l'anyo 2013 por Marc Forster seguntes un gui\u00f3n adaptau por Matthew Michael Carnahan, Drew Goddard y Damon Lindelof en desembolicando una historia d'o mesmo Matthew Michael Carnahan y de J. Michael Straczynski basada en a novela \"World War Z\" publicada por Max Brooks (fillo d'os actors Mel Brooks y Anne Bancroft) en l'anyo 2006. A direcci\u00f3n de fotograf\u00eda de \"World War Z\" ye de Ben Seresin y la suya Banda Sonora Orichinal de Marco Beltrami, estando producida por Brad Pitt, Dede Gardner, Jeremy Kleiner y Ian Bryce ta las productoras \"Skydance Productions\", \"Hemisphere Media Capital\", \"GK Films\", \"Plan B Entertainment\" y 2DUX\u00b2. En l'elenco d'a cinta podemos trobar, entre d'atros, a los actors Brad Pitt, Mireille Enos, James Badge Dale, Matthew Fox, Daniella Kertesz y Fana Mokoena. En a cinta l'actor Brad Pitt interpreta a \"Gerry Lane\", un antigo investigador de Nacions Unidas que viacha por o mundo ta buscar una soluci\u00f3n ta un repentino apocalipsi zombi.\nLa cinta s'enguer\u00f3 en l'Empire Cinema de Londres (Reino Uniu) o 2 de chunio de 2013 (bels d\u00edas antes d'o suyo enguero cheneral en os Estaus Unius, mesmo en 2D que en RealD 3D), y s'heba rodau en localizacions en Malta, Glasgow (Escocia, Reino Uniu), Cornualla y Londres (Reino Uniu), Budapest (Hongr\u00eda) y Corea d'o Sud; estando ambientada en a provincia de Gyeonggi (Corea d'o Sud), Cherusalem, Nueva York, Nueva Jersey, Nueva Escocia, Philadelphia y Galas. A finals de chunio de 2013 esleyoron \"World War Z\" ta inaugurar a 35ena edici\u00f3n d'o Festival Internacional de Cine de Mosc\u00fa. Teni\u00f3 un amplo exito de publico, en fer un recaudo de 540 millons de d\u00f3lars, muit superior a lo suyo presupuesto de 190 millons, estando la cinta de cine de zombis con mas recaudo d'a historia, pero recibi\u00f3 criticas mixtas d'a critica profesional, en elochiando l'actuaci\u00f3n de Brad Pitt y la cinta en cheneral mas que mas en fer renaixer o cine de zombis, pero en criticando tami\u00e9n lo suyo gui\u00f3n, en parte en considerar que no guardaba fidelidat a lo suyo orichinal. Bien luego d'o suyo enguero, s'anunci\u00f3 una continaci\u00f3n d'a cinta pero en febrero de 2019 se canceloron os plans ta la filmaci\u00f3n d'ista secuela, suposadament por problemas de tipo presupuestario.\nArgumento.\nGerry Lane ye un antigo investigador de Nacions Unidas que vive con su muller, Karin, y sus dos fillas, Rachel y Connie, en a ciudat de Philadelphia (Pennsilvania). Bel d\u00eda, en puyar la familia en o suyo auto, se troban en bel meyo d'una invasi\u00f3n d'a ciudat por zombis. Gerry observa que cuan un zombi muerde a una persona ista tarda nom\u00e1s que 12 segundos en transformar-se tami\u00e9n en un zombi. Finalment, Gerry consigue fuyir d'o caos de Philadelphia y plega en Newark, en l'amanau estau de Nueva Jersey, a on aspera estar reculliu por os servicios de Nacions Unidas. Mientres a espera, se refuchia en un piso a on vive una parella de brasileros con o suyo fillo, Tommy. O subsecretario de Nacions Unidas, Thierry Umutoni, ninv\u00eda un helicoptero ta salvar-los y con els marcha tami\u00e9n lo nino Tommy (Tomas), en haber quedau sus pais infectaus en no haber queriu marchar d'o suyo refuchio con Gerry y su familia. L'helicoptero transporta a lo grupo enta un barco de guerra d'a \"U.S. Navy\" ancorau en l'oceano Atlantico y a on cientificos y militars analizan a situaci\u00f3n y preban de trobar-ne soluci\u00f3n. Un d'os cientificos, Andrew Fassbach, un virologo, afirma que lo causant d'a transformaci\u00f3n enta zombis d'os afectaus ye un virus y que lo posible desembolique d'una vacuna contra ixe virus depende de poder-ne trobar lo suyo orichen. Cuan li proposan a Gerry de marchar con o virologo ta trobar ixe orichen, en primeras se niega pero en estar menazau de que a \u00e9l y a la suya familia los expulsen d'o barco que lis guarencia bela aseguranza, accede a acompanyar a lo virologo.\nFinalment, Gerry Lane, lo virologo Andrew Fassbach y un grupo de Navy SEAL d'a \"U.S. Navy\" puyan en un avi\u00f3n que marcha enta Camp Humphreys, una base militar de l'exercito estausunidense en Corea d'o Sud, porque ye en ixe puesto a on se i faci\u00f3 la primera menci\u00f3n d'ataques zombis. Nom\u00e1s aterrizar o grupo ye atacau por zombis y en sentir panico y prebar de fuyir, o virologo Andrew Fassbach caye accidentalment con a suya arma y se pistoletia a si mesmo, morindo. Los soldaus d'a base consiguen rescatar a lo grupo y dimpu\u00e9s informan a Gerry d'os escaicimientos, en decindo-le que qui introduci\u00f3 lo virus en as instalacions militars esti\u00f3 lo medico d'a base en atender a un soldau feriu que heba estau atacau fuera d'o campamento. Tami\u00e9n li dicen que a un d'os soldaus mai no l'atacan os zombis, que ye muit potroso, y Gerry observa que tiene una ferida prou periglosa, que ye anterior a los ataques zombis. En a base tami\u00e9n se troba engarcholau por traidur\u00eda un miembro d'a CIA, que li diz a Gerry que f\u00e1cil que o Mossad, os servicios secretos d'Israel, conoixese con anterioridat o brote d'o virus y podioron establir una zona segura. Cuan Gerry marcha enta l'avi\u00f3n ta marchar enta Israel, Karin truca por o telef\u00f3n m\u00f3bil a Gerry y, en sentir o rudio, os zombis los atacan y nom\u00e1s que Gerry y lo piloto de l'avi\u00f3n pueden puyar-ie, volando enta Israel.\nEn plegar en Cherusalem, Gerry charra con Jurgen Warmbrunn, un miembro d'alto rango d'o Mossad, qui li explica que heban interceptau mensaches de chenerals de l'exercito indio que deciban que yeran luitando contra \"rakshasa\" y que els interpretoron que podeba tractar-se de zombis y que por ixo decidioron protecher-se en construyindo un gran muro arredol d'a ciudat y a on son acceptando a cuantismos refuchiaus en considerar que cada persona que pueden salvar ye am\u00e1s un zombi menos contra lo que luitar dimpu\u00e9s. Mientres que Warmbrunn amuestra a Gerry lo muro, un grupo de refuchiaus principia a cantar, fendo muito rudio, y Gerry puet veyer c\u00f3mo lo rudio atraye a los zombis, que s'abotinan contra lo muro dica que lo suyo numero ye suficient como ta puyar-se uns dencima d'atros y poder saltar o muro. Os zombis anegan a ciudat a escape y Warmbrunn ordena a un grupo de militars d'as Fuerzas de Defensa d'Israel que l'escolten dica lo suyo avi\u00f3n. Mientres a suya fuyida enta l'avi\u00f3n, Gerry veye c\u00f3mo los zombis no atacan ni a un anciano ni a un nino aparentment malauto de c\u00e1ncer. Mientres a fuyida, os miembros d'a suya escolta mueren poquet a poquet en os ataques zombis dica que finalment a Segen, una d'os soldaus, li dan un mueso en a suya man. Gerry reacciona escopetiau y li estralla la man d'un solo golpe, impedendo que lo virus s'expanda por o suyo cuerpo y que se transforme en zombi. Finalment, Gerry y Segen logran puyar en l'avi\u00f3n, que fa volito.\nEn l'avi\u00f3n, Gerry li fa las curas a Segen pero tami\u00e9n reflexiona sobre todo lo que ha podiu veyer istos zaguers d\u00edas y truca a Thierry Umutoni con l'obchectivo de conoixer bel centro de Nacions Unidas a on se i conserven virus periglosos, y finalment l'avi\u00f3n marcha enta Caerdydd, en Galas, a on se i troba un centro d'investigaci\u00f3n d'a Organizaci\u00f3n Mundial d'a Salut. Sindembargo, encara que parixe que dentro de l'avi\u00f3n son seguros, un zombi ha podiu dentrar-ie como poliz\u00f3n y ataca a una miembro d'a tripulaci\u00f3n de l'avi\u00f3n, esdevenindo zombis a escape pasachers y tripulaci\u00f3n. Gerry no troba so que una soluci\u00f3n: fer esclatar una granada de man en l'avi\u00f3n ta que la explosi\u00f3n expulse a los zombis de l'avi\u00f3n, pero ixo comporta tami\u00e9n la cayida de l'avi\u00f3n. Gerry y Segen consiguen sobrevivir y plegar en o centro medico d'a OMS, pero Gerry ye feriu y no dispierta so que tres d\u00edas dimpu\u00e9s. En despertar, Gerry explica a los cientificos d'a OMS d'o centro la suya teor\u00eda: los zombis ignoran como posibles blancos d'os suyos ataque a personas con malaut\u00edas terminals u feridas greus, en considerar que no son vehiclos adecuaus ta guaranciar a supervivencia y expansi\u00f3n d'o virus. La suya sucherencia ye asinas la d'infectar-se con un patocheno mortal que lis permita de tener un camuflache que de bela manera los pueda fer \"invisibles\" ta los zombis. Tanimientres, os cientificos li dicen a Gerry que lo problema ye que los suyos patochenos se troban en un aria d'as suyas instalacions que ye plena de zombis. Gerry consigue convencer-los y dentra en ixe sector, acompanyau de Segen y d'o medico chefe, dica que plegan en l'aria restrinchida d'o laboratorio a on se i conservan os patochenos. Pero antes que Gerry pueda marchar con as muestras se troba bloquiau por un zombi que ye en una d'as cambras que ha de trescruzar ta tornar, asinas que se veye obligau a prebar la suya propia teor\u00eda en inchectando-se un patocheno. Lo fa y, en ubrir a puerta d'o laboratorio, comprueba que la suya teor\u00eda ye correcta porque lo zombi lo inspecciona pero no l'ataca y lo dixa continar tranquilament lo suyo cam\u00edn.\nGerry ha podiu trobar una v\u00eda ta luitar contra lo virus y plega en Nueva Escocia con Segen ta reunir-se con a suya familia. Con a suya investigaci\u00f3n se logra fabricar una vacuna que act\u00faa como un camuflache contra los zombis y permite luitar contra els y mantener zonas seguras, pero la luita encara contina.\nProducci\u00f3n.\nDesembolique.\nDimpu\u00e9s d'una guerra d'ofertas con a productora \"Appian Way\" de Leonardo DiCaprio, \"Plan B Entertainment\" de Brad Pitt s'asegur\u00f3 d'os dreitos de pantalla d'a novela \"World War Z\" de Max Brooks en 2007. A primera versi\u00f3n d'o gui\u00f3n la escribi\u00f3 lo creyador d'a serie de televisi\u00f3n \"Babylon 5\" y d'o c\u00f3mic \"Rising Stars\", J. Michael Straczynski, qui identific\u00f3 o desaf\u00edo d'adaptar o treballo como \"creyar un personache principal sobre la base d'un libro que se leye como un informe d'a ONU sobre las guerras d'os zombis\". Marc Forster firm\u00f3 ta dirichir-la y describi\u00f3 la cinta como una reminiscencia d'os thrillers de conspiraci\u00f3n d'os anyos 1970, como \"All the President's Men\". Straczynski identific\u00f3 la cinta de cine d'espionache de 2002 \"The Bourne Identity\" como una comparanza apropiada y sinyal\u00f3 que la cinta tiendr\u00eda una gran presencia internacional que mantiendr\u00eda l'enfasi politico. Cuan se li pregunt\u00f3 sobre la suya participaci\u00f3n en a cinta, l'autor Max Brooks dici\u00f3 que teneba \"cero control\", pero que yera a favor d'un papel ta Brad Pitt en a cinta, y expres\u00f3 la suya aprobaci\u00f3n de Straczynski como guionista. Brooks dici\u00f3: \"No puedo decir-lo, pero Straczynski trob\u00f3 una manera de fer chunta de todo. O zaguer esborrallo que leyiei yera incre\u00edble\".\nUn d'os primers guions se filtr\u00f3 en Internet en marzo de 2008, y como consecuencia d'ixo se public\u00f3 una resenya en \"Ain't It Cool News\" que lo clamaba \"[no] nom\u00e1s que una buena adaptaci\u00f3n d'un libro dif\u00edcil [so que] una obra que define lo chenero y que podr\u00eda rematar en veyendo-nos toz discutindo sobre si una cinta de zombis califica u no como material de \"Millor Cinta\". O gui\u00f3n yera prou respectau como ta trobar puesto en a \"The Black List\" de 2007 d'os guions \"mas quiestos\" que encara no s'han produciu. En ista resenya en \"Ain't It Cool News\" tami\u00e9n indicaban que la cinta teneba pareixiu estilistico con \"Children of Men\", en seguindo a Gerry Lane mientres o suyo viache por o mundo d'a posguerra y as suyas entrevistas a sobrevivients de la guerra d'os zombis que \"principian a preguntar-se si la supervivencia ye bella traza de victoria\".\nEn aviento de 2008, Straczynski dici\u00f3 que asperaba que la producci\u00f3n d'a cinta escomenzase a principios de l'anyo 2009, pero en marzo d'ixa mesma anyada Forster dici\u00f3 que lo gui\u00f3n encara yera desembolicando-se y que no yera seguro de si \"World War Z\" estar\u00eda la suya proxima cinta. Bien luego, en ixe mesmo mes de marzo, amanixioron rumors de que s'heban establiu oficinas de producci\u00f3n y que la cinta se trobaba ya en as suyas primeras etapas de preproducci\u00f3n. Dimpu\u00e9s, en o mes de chunio, Forster li dici\u00f3 a un entrevistador que la cinta se retrasar\u00eda, en afirmando que lo suyo gui\u00f3n encara amenistaba de muito desembolique y que \"encara yera bien luent de realizar-se\".\nBrooks revel\u00f3 que Matthew Michael Carnahan yera reescribindo lo gui\u00f3n en chulio de 2009. Dici\u00f3 que creyeba que ixo \"amostraba [la confianza d'o productor] en iste prochecto\" por a cantidat de diners que yera invertiedo-ie. \"Paramount Pictures\" y \"UTV Motion Pictures\" anuncioron en a Convenci\u00f3n Internacional de C\u00f3mics de San Diego de 2010 que Marc Forster estar\u00eda lo director y se confirm\u00f3 que Brad Pitt interpretar\u00eda lo papel principal. En marzo de 2011, s'inform\u00f3 en \"Vulture\" que la Paramount yera buscando un cofinanciador, y f\u00e1cil que cancelase l'adaptaci\u00f3n si no en trobase. L'articlo tami\u00e9n deciba que \"se ye fendo a chemecons un poder ta convencer a David Ellison, frecuent co-financiador a'a Paramount \". Una semana dimpu\u00e9s, s'inform\u00f3 que \"se son fendo conversacions intensas y esfugadas con \"Skydance Media\" de David Ellison y mesmo con atros dos financiadors\".\nPreproducci\u00f3n.\nA preproducci\u00f3n escomencipi\u00f3 en abril de 2011, con Robert Richardson anunciau como director de fotograf\u00eda y Nigel Phelps como disenyador de producci\u00f3n. En ixe mesmo mes s'inform\u00f3 que los puestos de filmaci\u00f3n incluyir\u00edan Pinewood Studios y la ciudat de Londres, toz dos en Anglaterra. Tami\u00e9n en abril s'esley\u00f3 a Mireille Enos ta representar a la muller de Gerry Lane y mai d'os suyos dos fillos.\nEn chunio, James Badge Dale inici\u00f3 negociacions ta chunyir-se a la cinta en interpretando a un soldau estadounidense que preba d'alertar a las autoridaz de que la menaza zombi ye real. Matthew Fox y Ed Harris dentroron en conversas, y Julia Levy-Boeken temi\u00e9n yera preparada ta chuntar-se a la cinta. Tami\u00e9n s'inform\u00f3 que lo rodache escomencipiar\u00eda en Malta en o mes siguient y abracar\u00eda Valetta y As Tres Ciudaz. Bels d\u00edas dimpu\u00e9s, s'inform\u00f3 que tami\u00e9n se filmar\u00eda en Glasgow, en Escocia, en o mes d'agosto, con ixa ciudat representando a la ciudat estausunidense de Philadelphia, \"con fronteras de botigas falsas en construcci\u00f3n y autom\u00f3bils estausunidenses en as carreteras\". Seguntes os informes, esleyoron Glasgow dimpu\u00e9s de \"muitos meses en buscando la ubicaci\u00f3n perfecta en o centro d'a ciudat para desempenyar un papel important en a cinta\". Desdenyoron Philadelphia por \"incertezas sobre os creditos fiscals estatals ta cineastas\". Tanimientres, incialment s'heba planificau a filmaci\u00f3n en a localidat de Royal Tunbridge Wells, en Anglaterra, antes de decidir-se por Glasgow.\nBien luego, encara en o mes de chunio, a interpresa d'efectos visuals \"Cinesite\" anunci\u00f3 que treballar\u00eda en \"una cantidat significativa de tomas\". A finals de mes, s'inform\u00f3 que, beque d'os informes anteriors, ni Matthew Fox ni Ed Harris no protagonizar\u00edan a cinta; Fox teni\u00f3 un conflicto de programaci\u00f3n derivau d'o suyo compromiso previo ta protagonizar \"Alex Cross\" con Tyler Perry ta \"Summit Entertainment\", encara que dimpu\u00e9s se podi\u00f3 veyer a Fox en rodando escenas ta \"World War Z\" en Aberfala (Cornualla).\nRodache.\nCon un presupuesto informau de mas de 125 millons de d\u00f3lars, a fase de rodache escomencipi\u00f3 en chulio de 2011 en Malta y poquez d\u00edas dimpu\u00e9s se publicoron as primeras im\u00e1chens d'o rodache. Heban programau que lo rodache se trasladase enta Glasgow en agosto, y la productora buscaba recrutar bels 2.000 extras locals ta las diferents escenas d'o rodache. A lo menos 3.000 personas se presentoron en un c\u00e1sting en Glasgow o d\u00eda 9 de chulio, con l'alufra de tener a oportunidat d'amanixer en una escena ambientada en un districto financiero de Philadelphia. Igualment, se filmoron atras escenas en Aberfala (Cornualla). Tami\u00e9n en chulio, s'esley\u00f3 a l'actor de \"Game of Thrones\" Elyes Gabelfue ta interpretar a un personache clamau \"Fassbach\". Encara que habi\u00f3 oposici\u00f3n d'os suyos residents, belas escenas se rodoron en Heygate Estate, una urbanizaci\u00f3n situada a lo sud de Londres.\nEn agosto, l'actor Bryan Cranston teni\u00f3 negociacions ta participar en a cinta con un papel \"chicot encara que clamativo\", pero finalment teni\u00f3 que albandonar por problemas d'achenda. Tami\u00e9n en agosto, se decidi\u00f3 filmar en una carretera en o perimetro d'una refiner\u00eda en Grangemouth, en Escocia, un puesto esleyiu por a lonchitut d'a carretera, que esti\u00f3 crucial ta ixa escena. Bels d\u00edas dimpu\u00e9s, \"Paramount\" anunci\u00f3 que la cinta s'enguerar\u00eda o 21 d'aviento de 2012. Ixe mesmo mes escomencipi\u00f3 lo rodache en a ciudat de Glasgow. O cherent de locacions d'a cinta afirm\u00f3 que s'heba esleyiu Glasgow por a suya arquitectura, carreras amplas y disposici\u00f3n en cuadricla d'a ciudat. Tami\u00e9n se filmoron escenas a bordo d'o \"RFA Argus\", un barxo auxiliar d'a \"Royal Fleet Auxiliary\", antes d'o rodache en Glasgow. O barco esdeveni\u00f3 en a cinta o \"USS Madison\", asinas que cali\u00f3 colocar-ie un nuevo numero de barco en o suyo costau y adhibir-ne bela cosa d'\"americanismo\" a la suya superestructura. Steven McMenemy, o piloto de l\"'Argus\", afirm\u00f3 que \"o barco zarp\u00f3 y se nos unioron cuatro chicoz catamarans que se feban servir como marcadors ta las camaras, ta que posteriorment s'adhibisen dichitalment os barcos de guerra en o suyo puesto\". En octubre s'esley\u00f3 a l'actor David Morse ta interpretar o papel d'un \"presonero que se troba en una garchola albandonada\".\nInicialment, os realizadors teneban a intenci\u00f3n de filmar una escena de batalla culminant ambientada en Rusia, y l'equipo se treslad\u00f3 enta Budapest ta filmar-la-ie, y lo rodache en Budapest escomencipi\u00f3 en a nueit d'o 10 de octubre. Pero de maitins o Centro Antiterrorista d'Hongr\u00eda (\"Terrorelh\u00e1r\u00edt\u00e1si K\u00f6zpont\") faci\u00f3 un rechistro en l'almagaz\u00e9n a on se guardaban as armas que s'heban de fer servir ta la filmaci\u00f3n. Os 85 fusils d'asalto, fusils de francotirador y pistolas s'heban tresladau en Budapest mientres a nueit en un avi\u00f3n privau, pero os productors d'a cinta no heban feito los tramites adecuaus con as autoridaz hongaras y am\u00e1s, encara que la documentaci\u00f3n d'importaci\u00f3n indicaba que las armas heban estau inhabilitadas, en o rechistro se trob\u00f3 que todas yeran completament funcionals. O 10 de febrero de 2012 revocoron a denuncia cuan os investigadors no podioron identificar exactament cuala \"organizaci\u00f3n u persona\" teneba \"dreitos de propiedat\"; por a cuala cosa, no pudieron \"estableixer cuala parte yera penalment responsable\".\nA parte principal d'o rodache remat\u00f3 lo 4 de noviembre de 2011.\nPostproducci\u00f3n.\nEn chunio de 2012 contractoron a lo guionista Damon Lindelof ta que reescribise lo tercer acto d'a cinta, y las nuevas filmacions se programorons ta fer-se en setiembre u octubre. Lo presentoron como nom\u00e1s que bel\u00fan que nom\u00e1s treballar\u00eda en ixa parte y no parar\u00eda cuenta d'o resto d'a historia d'o gui\u00f3n y dici\u00f3: \"(Brad Pitt) me charr\u00f3 de que yera emocionau cuan heba leyiu lo libro, y lo que ta \u00e9l yera emocionant yera l'aspecto cheopolitico da trama. Pero cuan escomencipiamos a treballar en o gui\u00f3n, muitas d'ixas cosas tenioron que desaparixer ta que la historia se chunise\". Lindelof explic\u00f3 que habi\u00f3 ineficiencias en o gui\u00f3n en relaci\u00f3n con o rodache que escomencipi\u00f3 antes de que rematase la escritura d'o gui\u00f3n, y que por ixo lo final yera \"abrupto y incoherent\", y que a la cinta li faltaba una gran parte d'o metrache. Present\u00f3 dos opcions a los executivos, que finalmente optoron por filmar de 30 a 40 minutos de metrache adicional ta cambiar o final. Sindembargo, Lindelof, qui tami\u00e9n heba reelaborau \"Prometheus\" y heba coescrito \"Star Trek Into Darkness\", no teni\u00f3 tiempo d'escribir o gui\u00f3n d'o nuevo final y por ixo en chulio la \"Paramount\" contract\u00f3 a lo suyo socio de \"Lost\", Drew Goddard, ta rematar o treballo. Goddard dici\u00f3 posteriorment a \"Creative Screenwriting\":\nIxas nuevas tomas, am\u00e1s d'atros excesos, facioron que lo presupuesto d'a cinta puyase dica alto u baixo 190 millons de d\u00f3lars, i ix\u00f3 sorprendi\u00f3 a lo president de \"Paramount\", Marc Evans. Muitas d'as escenas rodadas en Budapest, incluyindo-ie una batalla a gran escala amostrando combaz contra los zombis en a Plaza Roya de Mosc\u00fa, se suprimioron en o montache final ta diluyir os matices politicos d'a cinta y enfocar-se mas enta una producci\u00f3n mas amigable en cheneral. La escena culminant d'a batalla en Rusia, ta la que se rodoron 12 minutos de metrache, suposadament teneba a lo personache de Pitt luitando contra zombis mas como \"un heroi guerrero\" que como \"lo comprensivo hombre de familia\" d'as escenas anteriors. O director d'a segunda unidat, Simon Crane, dici\u00f3: \"Ya no se basaba en os personaches... [os cineastas] realment amenistaban pensar qu\u00e9 quereban fer con ixa escena\". Tami\u00e9n se filmoron escenas adicionals en l'edificio de \"Pfizer\" en Discovery Park en Sandwich, en Kent, ta escenas en as que Gerry preba de trobar una cura ta la pandemia de zombis.\nEn marzo de 2013 s'nform\u00f3 que \"Paramount\" heba cambeau una escena d'a cinta en a que os personaches especulaban que lo brot de zombis s'heba orichinau en a China continental, con l'asperanza d'aportellar un alcuerdo de distribuci\u00f3n en ixe pa\u00eds. Un executivo familiarizau con os proximos engueros en China li dici\u00f3 a \"TheWrap\" en chunio que los censors chineses heban desitau una parte d'a pel\u00edcula. Un executivo de \"Paramount\" afirm\u00f3 que \"no conoixeba garra desite\" y explic\u00f3: \"Hemos presentau una versi\u00f3n y encara no hemos recibiu una respuesta\"."}
{"id": "148135", "revid": "69718", "url": "https://an.wikipedia.org/wiki?curid=148135", "title": "Prencipau de M\u00f3negue", "text": ""}
{"id": "148140", "revid": "41", "url": "https://an.wikipedia.org/wiki?curid=148140", "title": "Chermanismos en itali\u00e1n", "text": ""}
{"id": "148141", "revid": "41", "url": "https://an.wikipedia.org/wiki?curid=148141", "title": "Itali\u00e1n central", "text": ""}
{"id": "148143", "revid": "41", "url": "https://an.wikipedia.org/wiki?curid=148143", "title": "Lexico d'o rum\u00e1n", "text": ""}
{"id": "148154", "revid": "41", "url": "https://an.wikipedia.org/wiki?curid=148154", "title": "Articlo definiu en rum\u00e1n", "text": ""}
{"id": "148169", "revid": "41", "url": "https://an.wikipedia.org/wiki?curid=148169", "title": "Helenismos en rum\u00e1n", "text": ""}
{"id": "148170", "revid": "610", "url": "https://an.wikipedia.org/wiki?curid=148170", "title": "Cine musical", "text": "O cine musical ye un chenero cinematografico que se caracteriza en estar cancions u bailes como la parte central d'a suya trama argumental desembolicada en o suyo gui\u00f3n cinematografico. Se tracta d'un tipo de cine que no podi\u00f3 amanixer dica que desapareixi\u00f3 lo cine mudo en plegar o soniu en as cintas. De forma muit significtiva, la primera cinta sonora d'a historia, \"The Jazz Singer\" (1927, Alan Crosland) esti\u00f3 chustament tami\u00e9n a primera cinta de cine musical.\nUna d'as consecuencias d'a presencia d'o cine musical esti\u00f3 la fusi\u00f3n d'a musica con o cine, amanixendo asinas muitos cantaires que feban d'actors como un medio mas de promoci\u00f3n d'as suyas cancions, que am\u00e1s lis permeteban acceder a un publico mas amplo en estar posible la exhibici\u00f3n de cintas en chicoz lugars a on mai hesen podiu pregar os cantaires en as suyas chiras.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'iste chenero d'os zaguers anyos y d'atra man bellas cintas destacadas de cines de pa\u00edses menors u en as cuals se pueden trobar elementos d'intr\u00e9s."}
{"id": "148171", "revid": "71828", "url": "https://an.wikipedia.org/wiki?curid=148171", "title": "Invasi\u00f3n rusa d'Ucra\u00edna", "text": ""}
{"id": "148172", "revid": "610", "url": "https://an.wikipedia.org/wiki?curid=148172", "title": "Laura Valenzuela", "text": "Laura Valenzuela (nombre artistico de Roc\u00edo Laura Espinosa L\u00f3pez-Cepero), naixida de Sevilla (Andaluc\u00eda, Espanya) o 18 de febrero de 1931 y muerta o 17 de marzo de 2023 en Madrit (Comunidat de Madrit, Espanya), esti\u00f3 una actriz, presentadora de televisi\u00f3n y modelo espanyola activa profesionalment dende meyaus d'os anyos 1950 dica meyaus d'os anyos 2000, con bellos premios recibius mientres a suya vida profesional. Casada con o guionista y productor Jos\u00e9 Luis Dibildos, estando los pais de l'actriz Lara Dibildos.\nLa suya cinta de debut en o cine como actriz esti\u00f3 \"El pescador de coplas\" (1954, Antonio del Amo), pero actu\u00f3 en cuantas cintas, y series de televisi\u00f3n, am\u00e1s d'una faceta como modelo y, especialment como presentadora de televisi\u00f3n, estando una cara muit conoixida en os primers tiempos de \"Televisi\u00f3n Espa\u00f1ola\", que escomencipi\u00f3 las suyas emisions en l'anyo 1956. Como presnetadora, cal destacar que esti\u00f3 la parella profesional d'o presentador Joaqu\u00edn Prat, con qui comparti\u00f3 muita popularidat en espanya mientres os anyos 1960. Tanimientres, en 1958 heba conoixiu a su futuro esposo, qui la convenci\u00f3 ta dedicar mas tiempo a la suya carrera cinematografica, en destacando las suyas actuacions en bellas cintas como \"La violetera\" (1958, Luis C\u00e9sar Amadori), \"Aquellos tiempos del cupl\u00e9\" (1958, Mateo Cano y Jos\u00e9 Luis Merino), \"La Tulipe noire\" (1964, Christian-Jaque), \"Las que tienen que servir\" (1967, Jos\u00e9 Mar\u00eda Forqu\u00e9), \"Los subdesarrollados\" (1968, Fernando Merino), \"De profesi\u00f3n sus labores\" (1970, Javier Aguirre Fern\u00e1ndez), \"Pierna creciente, falda menguante\" (1970, Javier Aguirre Fern\u00e1ndez) u \"Espa\u00f1olas en Par\u00eds\" (1971, Roberto Bodegas).\nTanimientres, cuan o 27 de marzo de 1971 cas\u00f3 con Jos\u00e9 Luis Dibildos y nien luego naixi\u00f3 su filla Lara, decidi\u00f3 albandonar a suya carrera profesional, no tornando-ne dica que en 1990, cuan ya bi heba en Espanya cadenas de televisi\u00f3n privadas, treball\u00f3 ta la cadena \"Telecinco\", encara que en 1996 torn\u00f3 a treballar en TVE, encara que con presencia discontina, dica que finalment albandon\u00f3 la suya carrera profesional en 2006."}
{"id": "148173", "revid": "69718", "url": "https://an.wikipedia.org/wiki?curid=148173", "title": "Roc\u00edo Laura Espinosa L\u00f3pez-Cepero", "text": ""}
{"id": "148174", "revid": "401", "url": "https://an.wikipedia.org/wiki?curid=148174", "title": "Lance Reddick", "text": "Lance Reddick, naixiu de Baltimore (Maryland, Estaus Unius) o 7 de chunio de 1962 y muerto o 17 de marzo de 2023 en Los Angeles (California, Estaus Unius), esti\u00f3 un actor y musico estausunidense de cine y televisi\u00f3n.\nEn o mundo d'as series de televisi\u00f3n ye muit conoixiu por o suyo papel de \"Cedric Daniels\" en \"The Wire\" (2002-2008), de \"Phillip Broyles\" en \"Fringe\" (2008-2013) y d'o chefe \"Irvin Irving\" en \"Bosch\". En o mundo d'o cine, destaca lo suyo papel de \"Charon\" en as cintas d'a franquicia \"John Wick\" o por o suyo papel de \"David Gentry\" en \"Angel Has Fallen\" (2019, Ric Roman Waugh). Tami\u00e9n cal destacar a suya participaci\u00f3n en cintas como \"The Way of War\" (2009, John Carter), \"White House Down\" (2013, Roland Emmerich), u \"Godzilla vs. Kong\" (2021, Adam Wingard)."}
{"id": "148175", "revid": "401", "url": "https://an.wikipedia.org/wiki?curid=148175", "title": "Rafael Vitti", "text": "Rafael Vitti u Rafa Vitti (nombre artistico de Rafael Alencar Vitti), naixiu de Rio de Janeiro o 2 de noviembre de 1995, ye un actor y cantaire brasilero. Ye fillo d'os actors Jo\u00e3o Vitti y Val\u00e9ria Alencar y chirm\u00e1n de l'actor Francisco Vitti."}
{"id": "148212", "revid": "401", "url": "https://an.wikipedia.org/wiki?curid=148212", "title": "Luigi Bosatra", "text": "Luigi Bosatra naixiu de Mil\u00e1n (Ciudat metropolitana de Mil\u00e1n, Reino d'Italia) l'8 d'agosto de 1905 y muerto en Abbiategrasso (Ciudat metropolitana de Mil\u00e1n, Italia) o 16 de febrero de 1981, fue un atleta italiano especializau en prebas de marcha atletica.\nNo aconsigui\u00f3 ganar garra titol nacional pero particip\u00f3 en os Chuegos Olimpicos de Par\u00eds 1924 en a preba de 10 km marcha, pasando a la final an aconsigui\u00f3 un meritorio uiteno puesto."}
{"id": "148214", "revid": "401", "url": "https://an.wikipedia.org/wiki?curid=148214", "title": "Cornelis Johannes van Houten", "text": "Cornelis Johannes van Houten, naixiu de Den Haag (Holanda Meridional, Pa\u00edses Baixos) o 18 de febrero de 1920 y muerto en ixa mesma ciudat o 24 d'agosto de 2002, esti\u00f3 un astronomo neerland\u00e9s, con una dilatada carrera en o campo de l'Astronom\u00eda vinclaau mientres toda la suya vida profesional a la suya \"alma mater\", la Universidat de Leiden. Ye autor d'o descubrimiento de mils d'asteroides, de conchunto con a suya companyera de treballo (y que tami\u00e9n esdeveni\u00f3 su muller) Ingrid van Houten-Groeneveld y con l'astronomo tami\u00e9n neerland\u00e9s Tom Gehrels.\nFormau en a Universidat de Leiden, se licenci\u00f3 en l'anyo 1940 pero en ixe mesmo anyo lo Tercer Reich invadi\u00f3 lo suyo pa\u00eds en o marco d'a Segunda Guerra Mundial y la suya carrera se vey\u00f3 paralizada dica la fin d'o conflicto, no podendo presentar la suya tesi doctoral dica 1952."}
{"id": "148219", "revid": "41", "url": "https://an.wikipedia.org/wiki?curid=148219", "title": "Soberana Melitar Orden de Malta", "text": ""}
{"id": "148317", "revid": "41", "url": "https://an.wikipedia.org/wiki?curid=148317", "title": "Muga entre Arag\u00f3n y o Pa\u00eds Valenci\u00e1n", "text": ""}
{"id": "148319", "revid": "41", "url": "https://an.wikipedia.org/wiki?curid=148319", "title": "Valenci\u00e1n central", "text": ""}
{"id": "148327", "revid": "41", "url": "https://an.wikipedia.org/wiki?curid=148327", "title": "Adstrato escandinavo en angl\u00e9s", "text": ""}
{"id": "148336", "revid": "401", "url": "https://an.wikipedia.org/wiki?curid=148336", "title": "K\u00edria Malheiros", "text": "K\u00edria de Ara\u00fajo Malheiros u K\u00edria Malheiros (Teres\u00f3polis, Estau de Rio de Janeiro, 29 de chulio de 2004) ye una cantaire y actriz brasilera."}
{"id": "148364", "revid": "401", "url": "https://an.wikipedia.org/wiki?curid=148364", "title": "Company\u00eda teatral", "text": "Una company\u00eda teatral ye una agrupaci\u00f3n u conchunto d'actors que fan interpretaci\u00f3n (ye decir, que act\u00faan) conchuntament en una obra de teatro representada a sob\u00e9n en un edificio construyiu ta ixa funci\u00f3n y clamau tami\u00e9n teatro, encara que tami\u00e9n existen \"company\u00edas ambulants\" especializadas en ufrir o suyo repertorio como antigament feba la chent de rula, en desplazando-se de lugar en lugar ta presentar as suyas obras. Actualment una company\u00eda teatral ye en muitos casos una interpresa que vende como lo suyo producto la interpretaci\u00f3n d'a obra teatral ta lo publico."}
{"id": "148382", "revid": "610", "url": "https://an.wikipedia.org/wiki?curid=148382", "title": "Pedro Terol", "text": "Pedro Terol (nombre artistico de Pedro S\u00e1nchez Terol), naixiu d'Oriuela (Provincia d'Alicant, Espanya) o 22 d'octubre de 1909 y muerto en Madrit (Comunidat de Madrit, Espanya) o 19 d'agosto de 2003, esti\u00f3 un cantaire (baritono) d'opera y zarzuela espanyol, activo en o mundo d'a musica y d'o cine espanyols dende que nom\u00e1s teneba que 9 anyadas dica l'anyo 1965, alto u baixo. Ye l'avuelo d'a cantaire Sonia Terol.\nA suya primera actuaci\u00f3n como profesional esti\u00f3 con a cantaire chitana de flamenco \"La Ni\u00f1a de los Peines\", a la vegada que treballaba mesmo en una fuster\u00eda que en un banco, en considerar que la suya carrera musical no abanzaba. Tanimientres, o director d'a oficina bancaria a on treballaba l'escuit\u00f3 cantar en acompanyado-se d'as teclas d'a suya maquina d'escribir y dende alavez s'adedic\u00f3 a aduyar-lo en promocionar la suya carrera. Asinas, en a suya localidat natal s'establi\u00f3 la \"Sociedad Pedro Terol\", con a sola misi\u00f3n de financiar-lo y aduyar-le en a suya carrera. Asin\u00e1s podi\u00f3 aprender solfeyo y recibir clases d'o tenor Ignacio Genov\u00e9s, y finalment march\u00f3 enta Madrit ta recibir-ie clases d'o baritono Ignacio Tabuyo.\nEn 1927 cant\u00f3 en publico en Alicant l'Himno d'o Pa\u00eds Valenci\u00e1n sin microfono, estando la suya gran presentaci\u00f3n a lo publico. Bien luego recibi\u00f3 una beca d'o \"C\u00edrculo de Bellas Artes\" de Madrit ta enamplar os suyos estudios en Mil\u00e1n, a on estudi\u00f3 con una carta de recomienda d'o cantaire Marcos Redondo ta Rafael Grani y estuydiando dimpu\u00e9s tami\u00e9n con Giuseppe Russitano. En Mil\u00b4\u00f1an tami\u00e9n faci\u00f3 amistat con Crist\u00f3bal Altube y Antonio Cortis.\nDebut\u00f3 (como tenor) en o Teatro Dal Verme en Mil\u00e1n en aviento de 1930 con \"Tosca\", con prou exito, continando con as suyas actuacions en Italia dica que en 1931 li retiroron a suya beca. En tornar en Espanya, substituy\u00f3 a Emilio Sagi Barba (ya como baritono) en a zarzuela \"La rosa del azafr\u00e1n\" en o Teatro Calder\u00f3n de Madrit, ta dimpu\u00e9s cantar en Barcelona en \"Las golondrinas\". Bien luego cant\u00f3 succesivament en cuantas zarzuelas, como \"La Giralda\" de Jos\u00e9 Padilla S\u00e1nchez, \"La tabernera del puerto\" de Pablo Soroz\u00e1bal, \"La violetera\" de Jos\u00e9 Padilla u \"La del manojo de rosas\" de Pablo Soraz\u00e1bal. Tami\u00e9n interpret\u00f3 en cintas de cine, como en \"Odio\" (1933, Richard Harlan), \"La reina mora\" (1937, Eusebio Fern\u00e1ndez Ardav\u00edn), \"Diego Corrientes\" (1937, Ignacio F. Iquino).\nEn rematar a Guerra Civil Espanyola, Pedro Terol form\u00f3 la suya propia company\u00eda teatral, con a-saber-lo exito y con chiras por toda la peninsula y tami\u00e9n en l'estranchero, colaborando tami\u00e9n con Pablo Soroz\u00e1bal en as suyas composicions de zarzuela. Finalment, a meyaus d'os anyos 1960 anunci\u00f3 la suya retirada d'o teatro, encara que de cabo ta cuan feba bnella aparici\u00f3n en os escenarios. Tanimientres, mas que mas d'adedicaba a la chesti\u00f3n d'un hotel en Alchezira d'o cual yera lo propietario.\nA partir d'os anyos 1980 y dica la suya muerte se succedioron os homenaches enta la suya carrera y en l'anyo 1996 lo nombroron Fillo Predilecto d'a suya ciudat natal. Mori\u00f3 por un infarcto de miocardio."}
{"id": "148385", "revid": "610", "url": "https://an.wikipedia.org/wiki?curid=148385", "title": "Carlos Larra\u00f1aga", "text": "Carlos Larra\u00f1aga Ladr\u00f3n de Guevara, naixiu de Barcelona (Barcelon\u00e9s, Catalunya) l'11 de marzo de 1937 y muerto en Benalm\u00e1dena (Provincia de M\u00e1laga, Andaluc\u00eda) o 30 d'agosto de 2012, esti\u00f3 un destacau actor espanyol, activo en o cine espanyol y en o teatro y la televisi\u00f3n dende 1941 (cuan nom\u00e1s teneba que cuatro anyadas) dica la suya muerte, con cuantos premios recibius mientres a suya carrera cinematografica. Feba parte d'una familia d'artistas, estando fillo d'os actors Pedro Larra\u00f1aga y Ruiz-G\u00f3mez y Mar\u00eda Fernanda Ladr\u00f3n de Guevara; ye chirmanastro (por su mai) de l'actriz Amparo Rivelles y ye lo pai d'os actors Amparo Larra\u00f1aga y Luis Merlo.\nCon nom\u00e1s que cuatre anyadas ya preni\u00f3 parte en a cinta \"Alma de Dios\" (1941, Ignacio F. Iquino), a on tami\u00e9n actuaba la suya chirmanastra Amparo chunto con destacaus actors como Paco Mart\u00ednez Soria, Guadalupe Mu\u00f1oz Sampedro, Manuel Gonz\u00e1lez, Luis Prendes u Jos\u00e9 Isbert y dende alavez parteci\u00f3 en bellas atras cintas como \"Peque\u00f1eces...\" (1950, Juan de Ordu\u00f1a) u \"The Pride and the Passion\" (1957, Stanley Kramer); ista zaguera rodada en Espanya con actors como Cary Grant (con qui se faci\u00f3 amigo en o rodache), Frank Sinatra y Sophia Loren. Tami\u00e9n actu\u00f3 en atras cintas como \"Quince bajo la lona\" (1959, Agust\u00edn Navarro), \"A sangre fr\u00eda\" (1959, Juan Bosch Palau), \"El peque\u00f1o coronel\" (1960, Antonio del Amo), \"Ha llegado un \u00e1ngel\" (1961, Luis Lucia Mingarro), \"Las verdes praderas\" (1979, Jos\u00e9 Luis Garci), \"Atraco a las 3... y media\" (2003, Ra\u00fal Marchand S\u00e1nchez), u \"Luz de domingo\" (2007, Jos\u00e9 Luis Garci, nominau a lo Goya a lo Millor Actor Segundario).\nTami\u00e9n treball\u00f3 en cuantas obras de teatro, en destacando en os suyos primers anyos bellas obras como \"La cornada\" (1960, Alfonso Sastre), \"Tengo un mill\u00f3n\" (1960, V\u00edctor Ruiz Iriarte), u \"La tercera palabra\" (1966), Alejandro Casona), pero destacando tami\u00e9n as suyas interpretacions en adaptacions d'obras teatrals internacionals, como \"Private Lives\" (No\u00ebl Coward), \"Cat on a Hot Tin Roof\" (Tennessee Williams) u \"Jake's Women\" (Neil Simon).\nEsti\u00f3 bien destacable la suya labor en o campo televisivo, en destacando las suyas interpretacions en series como \"Estudio 1\" (con obras teatrals en directo), \"Los gozos y las sombras\" (1982, Rafael Moreno Alba), \"Proceso a Mariana Pineda\" (1984, Rafael Moreno Alba), \"Goya\" (1985, Jos\u00e9 Ram\u00f3n Larraz), u \"Farmacia de guardia\" (1991-1995, Antonio Mercero)."}
{"id": "148400", "revid": "401", "url": "https://an.wikipedia.org/wiki?curid=148400", "title": "Eduardo Melo", "text": "Eduardo Wanderley Melo, naixiu de Rio de Janeiro (Estau de Rio de Janeiro) o 6 de marzo de 1997, ye un actor brasilero, activo en a televisi\u00f3n y lo cine brasilero dende meyaus d'os anyos 2000."}
{"id": "148477", "revid": "69718", "url": "https://an.wikipedia.org/wiki?curid=148477", "title": "Daniel Mann", "text": "Daniel Mann (nombre artistico de Daniel Chugerman, naixiu de Nueva York (Estau de Nueva York, Estaus Unius) l'8 d'agosto de 1912 y muerto en Los Angeles (California, Estaus Unius) o 21 de noviembre de 1991, esti\u00f3 un director cinematografico y director teatral estausunidense, formau en a Neighborhood Playhouse d'a suya ciudat natal y activo en o teatro dende nino y dimpu\u00e9s en o cine estausunidense, en iste zaguero dende principios d'os anyos 1950. Mientres a suya carrera como director recibi\u00f3 cuantas nominacions y dirichi\u00f3 a destacaus actors como Burt Lancaster, Shirley Booth, Susan Hayward, Marlon Brando, Elizabeth Taylor, Dean Martin u Anthony Quinn.\nDestac\u00f3 en dirichir cintas con guions adaptaus d'obras teatrals, y en a suya filmograf\u00eda como director cal destacar cintas como \"Come Back, Little Sheba\" (1952, con Burt Lancaster, Shirley Booth, Terry Moore y Richard Jaeckel), \"I'll Cry Tomorrow\" (1955, con Susan Hayward, Richard Conte, Eddie Albert, Margo y Jo Van Fleet), \"The Teahouse of the August Moon\" (1956, con Marlon Brando, Glenn Ford, Machiko Ky\u014d, Eddie Albert, Paul Ford y Harry Morgan), \"The Mountain Road\" (1960, con James Stewart, Lisa Lu y Glenn Corbett), \"For Love of Ivy\" (1968, con Sidney Poitier, Abbey Lincoln, Beau Bridges, Nan Martin, Lauri Peters y Carroll O'Connor), u \"The Revengers\" (1972, con William Holden, Ernest Borgnine, Woody Strode, Roger Hanin y Susan Hayward)."}
{"id": "148478", "revid": "610", "url": "https://an.wikipedia.org/wiki?curid=148478", "title": "Cristina Galb\u00f3", "text": "Cristina Galb\u00f3 S\u00e1nchez, naixida de Madrit (Comunidat de Madrit, Espanya) o 17 de chinero de 1950, ye una actriz espanyola, activa en o cine espanyol dende finals d'os anyos 1950 dica finals d'os anyos 1980, encara que dende finals d'os anyos 1970 ya heba reduciu la cantidat d'as suyas interpretacions. Recibi\u00f3 bellos premios mientres a suya carrera y, en rematar-la, se retir\u00f3 a California, en os Estaus Unius, a on s'adedic\u00f3 profesionalment a lo flamenco, mesmo como profesora que como interprete. Cas\u00f3 con l'actor alem\u00e1n Peter Lee Lawrence en 1969, rematando lo matrimonio en 1974."}
{"id": "148479", "revid": "69718", "url": "https://an.wikipedia.org/wiki?curid=148479", "title": "Cine historico", "text": "O cine historico ye un chenero cinematografico caracterizau por a suya ambientaci\u00f3n en bel momento historico identificable, ya s\u00eda con personaches historicos reals ya s\u00eda con personaches inventaus, pero que tengan bella dosi de verosimilitut. Ye en bels casos amanau d'o cine biografico cuan amuestra un personache protagonista que realment existi\u00f3 en a Historia con una relevancia destacada, pero tami\u00e9n puet fer servir o marco historico nom\u00e1s que como marco d'o suyo argumento, encara que a ormino ixe marco historico ye nom\u00e1s que una aproximaci\u00f3n a la realidat historica. D'atra man, bels cheneros cinematograficos pueden considerar-se en rigor como subcheneros d'o cine historico, como lo cine de peplum, o cine de western, o cine belico u lo cine de capa y espada. D'atra man, muitas cintas de cine d'aventuras son tami\u00e9n de cine historico, en estar situadas en un marco concreto, como lo subchenero de cine d'aventuras colonials.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "148480", "revid": "69718", "url": "https://an.wikipedia.org/wiki?curid=148480", "title": "Abaco", "text": "Un abaco (d'o lat\u00edn \"abacus\") ye una ferramienta de calculo que s'ha emplegau dende l'antiguidat. Se fazi\u00f3 servir en l'antigo Orient Meyo, Europa, China y Rusia, milenios antis de l'adopci\u00f3n d'o sistema de numeraci\u00f3n hind\u00fa-arabe. L'orichen exacto de l'abaco encara ye esclatero. Consiste en ringleras de cuentas mobils u obchectos semellants, encarrazaus en un filo de fierro. Representan dichitos. Se configura un d'os dos numeros y se manipolian as cuentas pa realizar una operaci\u00f3n como la suma, u mesmo una radiz quadrada u cubica.\nEncara que las calculaderas y los ordinadors se fan servir comunament hue lo d\u00eda en cuenta d'os abacos, os abacos siguen estando d'emplego diario en cualques pa\u00edses. Os comerciants en cualques partis d'Europa de l'Este, Rusia, China y Africa fan servir abacos."}
{"id": "148481", "revid": "69718", "url": "https://an.wikipedia.org/wiki?curid=148481", "title": "Calculadera", "text": "Una calculadera ye un dispositivo electronico portatil que se fa servir pa realizar calculos, que van dende l'aritmetica basica dica las matematicas complexas.\nA primera calculadera electronica d'estau solido se crey\u00f3 en primer\u00edas d'o decenio de 1960. Os dispositivos de pocha van estar disponibles en o decenio de 1970, especialment dimpu\u00e9s que l'Intel 4004, o primer microprocesador, estase desembolicau per Intel pa la interpresa chaponesa de calculaderas Busicom.\nAs calculaderas electronicas modernas vareyan dende modelos baratos, d'a grandaria d'una tarcheta de credito, dica modelos d'escritorio resistents con imprentadoras integradas.\nAm\u00e1s d'as calculaderas de proposito cheneral, existen aquellas disenyadas pa mercaus especificos. Per eixemplo, i hai calculaderas cientificas que incluyen calculos trigonometricos y estatisticos. Cualques calculaderas mesmo tienen a capacidat de fer alchebra computarizada. As calculaderas graficas se pueden fer servir pa graficar funcions definidas.\nCon a gran disponibilidat de smartphones y semellants, as calculaderas d'hardware dedicadas, con tot y con ixo encara se fan servir amplament, son menos comunas d'o que yeran dinantes. En 1986, as calculaderas encara representaban a la raya d'o 41 % d'a capacidat d'hardware de proposito cheneral d'o mundo pa calcular informaci\u00f3n. Pa 2007, isto i heba disminuyiu a menos d'o 0,05 %."}
{"id": "148482", "revid": "401", "url": "https://an.wikipedia.org/wiki?curid=148482", "title": "Imprentadora", "text": "Una imprentadora u impresora ye una maquina periferica que fa una representaci\u00f3n persistent de graficos u texto, per un regular en paper. Si bien a mayor\u00eda d'os resultaus son leyibles per humans, as imprentadoras de codigos de barras son un eixemplo d'un emplego enamplau d'as imprentadoras. As diferents menas d'imprentadoras incluyen imprentadoras 3D, imprentadoras d'inchecci\u00f3n de tinta, imprentadoras laser y imprentadoras termicas."}
{"id": "148483", "revid": "51103", "url": "https://an.wikipedia.org/wiki?curid=148483", "title": "Impresora", "text": ""}
{"id": "148501", "revid": "69718", "url": "https://an.wikipedia.org/wiki?curid=148501", "title": "Carl Th. Dreyer", "text": ""}
{"id": "148529", "revid": "41", "url": "https://an.wikipedia.org/wiki?curid=148529", "title": "Italians", "text": ""}
{"id": "148560", "revid": "6885", "url": "https://an.wikipedia.org/wiki?curid=148560", "title": "Boxiador", "text": ""}
{"id": "148566", "revid": "610", "url": "https://an.wikipedia.org/wiki?curid=148566", "title": "Chuck Roberson", "text": "Chuck Roberson (nombre artistico de Charles Hugh Roberson, naixiu o 10 de mayo de 1919 de Shannon (Texas, Estaus Unius) y muerto l'8 de chunio de 1988 en Bakersfield (California, Estaus Unius), esti\u00f3 un actor y especialista de cine estausunidense, activo en o cine estausunidense dende meyaus d'os anyos 1940 dica finals d'os anyos 1980, treballando siempre en papels segundarios, desembolicando la suya carrera cinematografica cuasi exclusivament en cintas de cine de western, participando-ne en a mayor parte d'as cintas destacadas d'ixe chenero, a sob\u00e9n interpretadas por John Wayne y dirichidas por John Ford.\nEntre a suya amplisma filmograf\u00eda, se puet destacar as suyas interpretacions en bellas cintas como \"The Arizona Ranger\" (1948, John Rawlins), \"Winchester '73\" (1950, Anthony Mann), \"Rio Grande\" (1950, John Ford), \"Blackbeard the Pirate\" (1952, Raoul Walsh), \"Sign of the Pagan\" (1954, Douglas Sirk), \"The Searchers\" (1956, John Ford), \"Run of the Arrow\" (1957, Samuel Fuller), \"Rio Bravo\" (1959, Howard Hawks), \"Sergeant Rutledge\" (1960, John Ford), \"Spartacus\" (1960, Stanley Kubrick), \"Two Rode Together\" (1961, John Ford), \"Cheyenne Autumn\" (1964, John Ford), \"Shenandoah\" (1965, Andrew V. McLaglen), \"Nevada Smith\" (1966, Henry Hathaway), \"El Dorado\" (1966, Howard Hawks), \"Chisum\" (1970, Andrew V. McLaglen) u \"Cahill U.S. Marshal\" (1973, Andrew V. McLaglen)."}
{"id": "148567", "revid": "401", "url": "https://an.wikipedia.org/wiki?curid=148567", "title": "Chester Conklin", "text": "Chester Cooper Conklin, naixiu d'Oskaloosa (Iowa, Estaus Unius) l'11 de chinero de 1886 y muerto en Los Angeles (California, Estaus Unius) l'11 d'octubre de 1971, esti\u00f3 un actor estausunidense, activo en o teatro y lo cine estausunidense dende os primers anyos 1910 dica meyaus d'os anyos 1960, mas que mas en cintas de cine de comedia.\nEntre a suya filmogarf\u00eda, cal destacar as suyas iterpretacions en bellas cintas como \"Yankee Doodle in Berlin\" (1919, F. Richard Jones), \"The Fire Patrol\" (1924, Hunt Stromberg), \"The Phantom of the Opera\" (1925, Rupert Julian), \"The Duchess of Buffalo\" (1926, Sidney Franklin), \"The Virginian\" (1929, Victor Fleming), \"The Great Dictator\" (1940, Charlie Chaplin), \"Valley of the Sun\" (1942, George Marshall), \"The Adventures of Mark Twain\" (1944, Irving Rapper), \"Brewster's Millions\" (1945, Allan Dwan), \"Two Sisters from Boston\" (1946, Henry Koster), \"Tulsa\" (1949, Stuart Heisler), \"Let's Dance\" (1950, Norman Z. McLeod) u \"A Big Hand for the Little Lady\" (1966, Fielder Cook)."}
{"id": "148572", "revid": "69718", "url": "https://an.wikipedia.org/wiki?curid=148572", "title": "Investigaci\u00f3n y desarrollo", "text": ""}
{"id": "148574", "revid": "610", "url": "https://an.wikipedia.org/wiki?curid=148574", "title": "Teresa Idel", "text": "Teresa Idel (nombre artistico de Teresa Iquino Parra), naixida de Valencia (Pa\u00eds Valenciano, Espanya) o 14 de mayo de 1883 y muerta en Barcelona (Catalunya, Espanya) o 4 de noviembre de 1969, esti\u00f3 una actriz y cantaire espanyola, activa en os mundos d'a musica, lo teatro y lo cine espanyols dende meyaus d'os anyos 1900. Ye la mai d'o director cinematografico Ignacio F. Iquino.\nO suyo debut como actriz teatral s'escaici\u00f3 en l'anyo 1907 en un teatro veraniego en Burriana en a company\u00eda de l'actor Leopoldo Gil, actuando ixa mesma anyada en o Teatro Ruzafa de Valencia en a company\u00eda de l'actor Patricio Le\u00f3n, actuando dimpu\u00e9s en atras company\u00edas, como en a company\u00eda d'Enrique Palacios, actuando en o Teatro Romea de Barcelona en 1914.. En o mundo d'o cine, faci\u00f3 bels papels, siempre como actriz segundaria y a sob\u00e9n en cintas dirichidas por su fillo Ignacio, fillo d'o suyo matrimonio con o compositor y director d'orquesta catal\u00e1n Ramon Ferr\u00e9s Musolas, a qui heba conoixiu mientres una chira d'una company\u00eda de zarzuela por Catalunya."}
{"id": "148577", "revid": "610", "url": "https://an.wikipedia.org/wiki?curid=148577", "title": "Andr\u00e9 Sellier", "text": "Andr\u00e9 Sellier, naixiu d'Amiens (Somme, Francia) l'1 de chulio de 1920 y muerto en Salou\u00ebl (Somme, Francia) l'1 de febrero de 2015, esti\u00f3 un historiador y diplomatico franc\u00e9s, conoixiu mas que mas por os suyos treballos sobre atlas historicos realizaus conchunament con su fillo, l'historiador Jean Sellier.\nMilitant d'a \"Section fran\u00e7aise de l'Internationale ouvri\u00e8re\" y d'o \"Mouvement des Jeunes socialistes\" dende que teneba 16 anyadas, mientres a Segunda Guerra Mundial esti\u00f3 miembro d'a Resistencia francesa, concretament d'o rete \"Lib\u00e9ration-Nord\". Deteniu por as autoridaz d'o Tercer Reich o 2 d'agosto de 1943, esti\u00f3 deportau enta Alemanya en chinero de 1944, pasanso succesivament por os campos de concentraci\u00f3n nazis de Buchenwald, Mittelbau-Dora y Ravensbr\u00fcck, aconsegui\u00f3 esfugar-se en abril de 1945 cuan, por l'abance d'as tropas de l'Exercito Royo, lo trasladaban enta Parchim, trobando-se con as tropas sovieticas en Karow. En tornar en Francia dimpu\u00e9s d'a redota d'o nazismo, contin\u00f3 vinclau a lo suyo partiu, con a excepci\u00f3n de bel periodo en que treball\u00f3 como diplomatico. Sindembargo, en os anyos 1980 colabor\u00f3 en as campanyas de Fran\u00e7ois Mitterrand. En pasar a la retreta en 1986 torn\u00f3 a la suya labor como historiador, colaborando con su fillo Jean en a redacci\u00f3n de cuantos atlas historicos sobre los pueblos d'o mundo."}
{"id": "148582", "revid": "610", "url": "https://an.wikipedia.org/wiki?curid=148582", "title": "Paulo R. Holvorcem", "text": "Paulo Renato Holvorcem, naixiu de Campinas (Estau de S\u00e3o Paulo, Brasil) o 10 de chunio de 1967, ye un matematico y astronomo brasilero, conoixiu en estar acreditau como lo descubridor de bels centenars d'asteroides, a sob\u00e9n en colaboraci\u00f3n con l'estausunidense Charles W. Juels, con qui tami\u00e9n ye coautor d'o descubrimiento de dos cometas, C/2002 Y1 y C/2005 N1. L'asteroide (13421) Holvorcem recibe lo suyo nombre en a suya honor."}
{"id": "148586", "revid": "610", "url": "https://an.wikipedia.org/wiki?curid=148586", "title": "Francisco Anguita Virella", "text": "Francisco Anguita Virella, naixiu de Madrit (Madrit, Espanya) o 15 de chinero de 1944, ye un cheologo espanyol, especializau en Vulcanoloch\u00eda y Planetoloch\u00eda formau en a Universidat Complutense de Madrit, universidat en la que esti\u00f3 catedratico dica que pas\u00f3 a la retreta en 2008.\nSe licenci\u00f3 en 1968 con una tesina titolada \"Estudio geol\u00f3gico de los alrededores de Canales del Ducado (Guadalajara)\", doctorando-se en a mesma universidat con una tesi doctoral titolada \"La evoluci\u00f3n magm\u00e1tica en el ciclo Roque Nublo (Gran Canaria)\". Ha participau en dos expedicions enta l'Antarctida y ye autor de bellos libros sobre las materias d'a suya especialidat cientifica, am\u00e1s de cuantos articlos en revistas especializadas."}
{"id": "148593", "revid": "401", "url": "https://an.wikipedia.org/wiki?curid=148593", "title": "Henri Debehogne", "text": "Henri Debehogne, naixiu de Maillen (Assesse, Provincia de Nameur, Valonia, Belchica) o 30 d'aviento de 1928 y muerto en Uccle (Rechi\u00f3n de Bruselas-Capital, Belchica) o 9 d'aviento de 2007, esti\u00f3 un astronomo belga, formau en a Universidat Libre de Bruselas y especializau en l'astrometr\u00eda de cometas y asteroides.\nDestaca en estar autor d'o descubrimiento de mas de 700 asteroides mientres a suya labor, que desembolic\u00f3 mas que mas en l'observatorio de La Silla, en Chile. En a suya honor, l'asteroide (2359) Debehogne que heba descubriu en 1931 l'astronomo alem\u00e1n Karl Wilhelm Reinmuth ha recibiu lo suyo nombre."}
{"id": "148594", "revid": "610", "url": "https://an.wikipedia.org/wiki?curid=148594", "title": "Akim Tamiroff", "text": "Akim Mikhailovich Tamiroff (nombre artistico rusificau de Hovakim Tamiryants, \u0540\u0578\u057e\u0561\u056f\u056b\u0574 \u0539\u0561\u0574\u056b\u0580\u0575\u0561\u0576\u0581 en armenio), naixiu de Tbilisi (u puet estar que de Bac\u00fa), en l'Imperio Ruso, o 29 d'octubre de 1899 y muerto en Palm Springs (California, Estaus Unius) o 17 de setiembre de 1972, esti\u00f3 un actor estausuniudense d'orichen armenio, activo en o mundo d'o teatro dende finals d'os anyos 1910 y en o cine estausunidense dende primer\u00edas d'os anyos 1930, con cuantos premios recibius mientres a suya carrera interpretativa.\nFormau como actor en o Teatro d'arte de Mosc\u00fa (a on rusific\u00f3 lo suyo nombre y apelliu armenios), estando alumno de Konstantin Stanislavski. Con a Revoluci\u00f3n rusa de 1917 albandon\u00f3 Rusia instalando-se en primeras en Par\u00eds, ta emigrar definitivament enta los Estaus Unius en 1927. Treball\u00f3 en primeras en teatros de Nueva York y dende 1932 pas\u00f3 a interpretar papels ta la gran pantalla. Entre a suya ampla filmograf\u00eda, con alto u baixo 80 cintas, se pueden destacar \"The Lives of a Bengal Lancer\" (1935, Henry Hathaway), \"China Seas\" (1935, Tay Garnett), \"The General Died at Dawn\" (1936, Lewis Milestone), \"The Buccaneer\" (1938, Cecil B. DeMille), \"Five Graves to Cairo\" (1943, Billy Wilder), \"For Whom the Bell Tolls\" (1943, Sam Wood), \"Touch of Evil\" (1958, Orson Welles), \"Ocean's 11\" (1960, Lewis Milestone), \"Topkapi\" (1964, Jules Dassin), \"Lord Jim\" (1965, Richard Brooks), u \"100 Rifles\" (1969, Tom Gries).\nPremios.\nO 2 d'agosto de 1960 se li adhibi\u00f3 una estrela a lo \"Paseyo d'a Fama de Hollywood\", estando a suya estrela situada en o 1634 de Vine Street d'a ciudat de Los Angeles."}
{"id": "148597", "revid": "401", "url": "https://an.wikipedia.org/wiki?curid=148597", "title": "Diana Aguavil", "text": "Diana Aguavil, naxida en 1983, ye una politica ecuatoriana indichena. Dende 2018 ye a lider d'os ts\u00e1chilas. En succeder a Javier Aguavil esdeveni\u00f3 la primera muller en ocupar o cargo dimpu\u00e9s de 104 anyos d'historia d'a naci\u00f3n.\nEstudi\u00f3 en l'Instituto Jap\u00f3n y dimpu\u00e9s en a Universidat UTE. Fa parte d'o partiu politico Alianza Ts\u00e1chila. Tien una filla."}
{"id": "148599", "revid": "41", "url": "https://an.wikipedia.org/wiki?curid=148599", "title": "Partiu chudicial de Exeya d'os Caballers", "text": ""}
{"id": "148615", "revid": "41", "url": "https://an.wikipedia.org/wiki?curid=148615", "title": "Posesivo tonico en aragon\u00e9s", "text": ""}
{"id": "148616", "revid": "41", "url": "https://an.wikipedia.org/wiki?curid=148616", "title": "Posesivo atono en aragon\u00e9s", "text": ""}
{"id": "148617", "revid": "401", "url": "https://an.wikipedia.org/wiki?curid=148617", "title": "Laura G\u00f3mez-Lacueva", "text": "Laura G\u00f3mez-Lacueva Peralta, naixida de Zaragoza (Comarca Central, Arag\u00f3n) o 24 de febrero de 1975 y muerta en o mesmo puesto lo 30 de marzo de 2023, esti\u00f3 una actriz aragonesa de teatro, cine y televisi\u00f3n. Form\u00f3 parti de l'elenco d\"'El pueblo\" y \"La que se avecina\" y de l'equipo d'o programa d'humor \"Oreg\u00f3n TV\" d'Arag\u00f3n TV. En 2021 en a 7ena edici\u00f3n d'os Premios Yago recibi\u00f3 lo Premio Yago a No Nominada per a suya interpretaci\u00f3n en a cinta \"Historias lamentables\" de Javier Fesser. Mori\u00f3 a causa d'un c\u00e1ncer."}
{"id": "148618", "revid": "69718", "url": "https://an.wikipedia.org/wiki?curid=148618", "title": "O Zaguer Chilo VI", "text": "O Zaguer Chilo VI ye lo seiseno d'a serie \"O Zaguer Chilo\" de CD de musica cantada en luenga aragonesa replegau en 2023 per Nogar\u00e1."}
{"id": "148619", "revid": "6885", "url": "https://an.wikipedia.org/wiki?curid=148619", "title": "Pilar Palomero", "text": "Pilar Palomero Delgado ye una guionista y directora de cine aragonesa naixida de Zaragoza (Comarca Central, Arag\u00f3n) o 31 de mayo de 1980 reconoixida con premios como la Biznaga de Oro\u200b, los Premios Goya a la millor cinta, millor direcci\u00f3n novel \u200by millor gui\u00f3n orichinal, los Premios Sim\u00f3n en la 10ena edici\u00f3n a la millor cinta\u200b, o millor gui\u00f3n y a la milor direcci\u00f3n per a suya cinta \"Las ni\u00f1as\" (2020).\nFilmograf\u00eda.\nCurtometraches.\n\"*La noche de todas las cosas\" (2016)."}
{"id": "148620", "revid": "401", "url": "https://an.wikipedia.org/wiki?curid=148620", "title": "Kase.O", "text": "Javier Ibarra Ramos (Zaragoza, Arag\u00f3n, 1 de marzo de 1980), m\u00e1s conoixiu per o suyo nombre artistico Kase.O, ye un rapero aragon\u00e9s, miembro d'o grupo Violadores del Verso."}
{"id": "148621", "revid": "51103", "url": "https://an.wikipedia.org/wiki?curid=148621", "title": "Kase-O", "text": ""}
{"id": "148634", "revid": "6885", "url": "https://an.wikipedia.org/wiki?curid=148634", "title": "Carlo Pedersoli", "text": ""}
{"id": "148635", "revid": "69718", "url": "https://an.wikipedia.org/wiki?curid=148635", "title": "Instituto Nacional de Estad\u00edstica (Espa\u00f1a)", "text": ""}
{"id": "148652", "revid": "401", "url": "https://an.wikipedia.org/wiki?curid=148652", "title": "William Hogarth", "text": "William Hogarth naixiu de Londres o 10 de noviembre de 1697 y muerto en o mesmo lugar o 26 d'octubre de 1764 esti\u00f3 un artista britanico que destac\u00f3 como gravador, ilustrador y pintor. Parte d'a suya obra, que plega a vegadas a estar despiedada, se burla d'os costumbres y la politica contemporania."}
{"id": "148653", "revid": "6885", "url": "https://an.wikipedia.org/wiki?curid=148653", "title": "Hokusai", "text": ""}
{"id": "148654", "revid": "69718", "url": "https://an.wikipedia.org/wiki?curid=148654", "title": "Cine d'acci\u00f3n", "text": "O cine d'acci\u00f3n ye un chenero cinematografico que se caracteriza mas que mas en amostrar una succesi\u00f3n de escenas espectaculars a sob\u00e9n estereotipadas, como persecucions, luitas, barallas, explosions u tiroteyos, con un argumento a on prima como caracteristica esencial a violencia que se manifiesta en a luita de l'heroi d'a cinta contra los suyos enemigos, que gosan morir de forma espectacular a consecuencia d'a pericia y l'habilidat d'o protagonista d'a cinta.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "148671", "revid": "610", "url": "https://an.wikipedia.org/wiki?curid=148671", "title": "Mayrata O'Wisiedo", "text": "Mar\u00eda Ostal\u00e9 Visiedo, conoixida artisticament como Mayrata O'Wisiedo (Zaragoza, 21 de febrero de 1929 - Madrit, 13 de mayo de 1998), esti\u00f3 una actriz aragonesa.\nBiograf\u00eda.\nEn zaguer\u00edas d'a decada de 1940 se treslada ta Madrit, a on ye descubierta por Luis Escobar, que la diriche en a que ser\u00e1 a suya primera cinta \"La honradez de la cerradura\", chunto a Francisco Rabal.\nDebuta sobre un escenario en 1950 con a obra \"Plaza de Oriente\", de Joaqu\u00edn Calvo Sotelo, que representa en o Teatro Mar\u00eda Guerrero de Madrit. Permaneixe como actriz fixa d'ixe teatro dica 1957. Poco dimpu\u00e9s se treslada ta Italia, a on mientres siet anyos contina a suya carrera como actriz teatral. En tornar ta Espanya, compachina a suya carrera interpretativa con incursions en o mundo d'a canci\u00f3n, plegando tami\u00e9n a actuar en Mexico.\nA suya trachectoria se desarrolla mas que mas en teatro y televisi\u00f3n, y en as decadas d'os sesanta y setanta se torna en un rostro asiduo en espacios dramaticos que emite Televisi\u00f3n Espa\u00f1ola como \"Estudio 1\", \"Novela y\" \"Primera fila\". Tambi\u00e9n apareixi\u00f3, entre atras, en as cintas \"El crack\" (1981), de Jos\u00e9 Luis Garci, y \"Tacones lejanos\" (1991), de Pedro Almod\u00f3var.\nGran aficionada a la pintura, pudo d'exponer a suya obra en cuantas ocasions. En os suyos zaguers anyos, am\u00e1s, cautiv\u00f3 a literatura, y public\u00f3 \"Chico no sabe que es perro\" (1993), \"Historias brev\u00edsimas y crueles\" (1996) y \"Una taza de t\u00e9 en mi jard\u00edn\"."}
{"id": "148679", "revid": "610", "url": "https://an.wikipedia.org/wiki?curid=148679", "title": "George Stevens", "text": "George Cooper Stevens, naixiu d'Oakland (California, Estaus Unius) o 18 d'aviento de 1904 y muerto l'8 de marzo de 1975 en Lancaster (California, Estaus Unius), esti\u00f3 un actor, director cinematografico, productor cinematografico, guionista y director de fotograf\u00eda estausunidense activo en o cine estausunidense dende meyaus d'os anyos 1910 dica principios d'os anyos 1970, en destacando por o suyo treballo como director por lo cual recibi\u00f3 cuantos premios, en destacando entre \u00e9ls dos Premios Oscar a lo Millor Director (am\u00e1s de tres nominacions).\nEntre a suya ampla filmograf\u00eda como director, destacan cintas como \"Annie Oakley\" (1935, con Barbara Stanwyck, Preston Foster y Melvyn Douglas), \"Swing Time\" (1936, con Fred Astaire y Ginger Rogers), \"Gunga Din\" (1939, con Cary Grant, Victor McLaglen y Douglas Fairbanks Jr.), \"The More the Merrier\" (1943, con Jean Arthur, Joel McCrea y Charles Coburn), \"A Place in the Sun\" (1951, con Montgomery Clift, Elizabeth Taylor y Shelley Winters), \"Shane\" (1953, con Alan Ladd, Jean Arthur y Van Heflin) \"Giant\" (1956, con Elizabeth Taylor, Rock Hudson y James Dean), \"The Diary of Anne Frank\" (1959, con Millie Perkins, Joseph Schildkraut y Richard Beymer) u \"The Greatest Story Ever Told\" (1965, con Max von Sydow, Michael Anderson Jr. y Carroll Baker).\nMori\u00f3 por un infarcto de miocardio y lo suyo cuerpo descansa en o Forest Lawn Memorial Park de Hollywood Hills, en Los Angeles, California.\nPremios.\nGeorge Stevens recibi\u00f3 dos Premios Oscar a lo Millor Director: en 1951 por \"A Place in the Sun\" y en 1956 por \"Giant\". Tami\u00e9n fue nominau tres vegadas mas a ixe mesmo premio, en 1943 por \"The More the Merrier\", en 1954 por \"Shane\" y en 1959 por \"The Diary of Anne Frank\".\nO 2 d'agosto de 1960 se li adhibi\u00f3 una estrela a lo \"Paseyo d'a Fama de Hollywood\", estando a suya estrela situada en o 1709 de Vine Street d'a ciudat de Los Angeles."}
{"id": "148680", "revid": "610", "url": "https://an.wikipedia.org/wiki?curid=148680", "title": "Alfredo Mayo", "text": "Alfredo Mayo (nombre artistico d'Alfredo Fern\u00e1ndez Mart\u00ednez), naixiu de Barcelona (Barcelona, Catalunya) o 17 de mayo de 1911 y muerto en Palma de Mallorca (Balears, Espanya) o 19 de mayo de 1985 por un infarcto de miocardio, esti\u00f3 un destacau actor espanyol, activo en o cine espanyol dende meyaus d'os anyos 1930 dica la suya muerte, y con cuantos premios recibius mientres a suya carrerta cinematografica, a on esti\u00f3 mientres bellos anyos un d'os galans mas existosos d'o cine espanyol.\nEncara que a suya primer cinta s'enguer\u00f3 en 1936, mientres a Guerra civil espanyola ces\u00f3 la suya vida como actor en luitando-ie como oficial en l'aviaci\u00f3n de l'exercito franquista dica la fin d'a guerra, cuan torn\u00f3 en a suya profesi\u00f3n. Entre a suya amplisma filmograf\u00eda, se puet mencionar la suya partecipaci\u00f3n en bellas cintas como \"La florista de la reina\" (1940, Eusebio Fern\u00e1ndez Ardav\u00edn), \"\u00a1Harka!\" (1941, Carlos Ar\u00e9valo), \"Escuadrilla\" (1941, Antonio Rom\u00e1n), \"Raza\" (1942, Jos\u00e9 Luis S\u00e1enz de Heredia), \"\u00a1A m\u00ed la Legi\u00f3n!\" (1942, Juan de Ordu\u00f1a), \"Deliciosamente tontos\" (1943, Juan de Ordu\u00f1a), \"H\u00e9roes del 95\" (1947, Ra\u00fal Alfonso), \"La leona de Castilla\" (1951, Juan de Ordu\u00f1a), \"El alcalde de Zalamea\" (1954, Jos\u00e9 Guti\u00e9rrez Maesso), \"El \u00faltimo cupl\u00e9\" (1957, Juan de Ordu\u00f1a), \"Una muchachita de Valladolid\" (1958, Luis C\u00e9sar Amadori), \"Le legioni di Cleopatra\" (1959, Vittorio Cottafavi), \"Fray Escoba\" (1961, Ram\u00f3n Torrado), \"55 Days at Peking\" (1963, Nicholas Ray), \"La caza\" (1966, Carlos Saura), \"Peppermint frapp\u00e9\" (1967, Carlos Saura), \"Este cura\" (1968, Enrique Carreras), \"La battaglia d'Inghilterra\" (1969, Enzo G. Castellari), \"La llamaban La Madrina\" (1973, Mariano Ozores), \"El calzonazos\" (1974, Mariano Ozores), \"Los caballeros del Bot\u00f3n de Ancla\" (1974, Ram\u00f3n Torrado), \"Estoy hecho un chaval\" (1977, Pedro Lazaga), u \"Patrimonio nacional\" (1981, Luis Garc\u00eda Berlanga)."}
{"id": "148681", "revid": "610", "url": "https://an.wikipedia.org/wiki?curid=148681", "title": "Pedro Almod\u00f3var", "text": "Pedro Almod\u00f3var Caballero, naixiu de Calzada de Calatrava (Ciudad Real, Espanya) o 25 de setiembre de 1949, ye un destacau director cinematografico, guionista y productor cinematografico espanyol, activo en o cine espanyol dende primers d'os anyos 1980 (encara que d'antes mas ya heba participau en o mundo d'o teatro y d'a musica, con o d\u00fao \"Almod\u00f3var &amp; McNamara\") y con cuantos premios recibius mientres a suya carrera profesional, en destacando-ne dos Premios Oscar, tres Premios Globos d'Oro, cinco Premios BAFTA, cuatro Premios C\u00e9sar y nueu Premios Goya, am\u00e1s de muitas nominacions en istos mesmos premios.\nEntre a suya filmograf\u00eda como director, se puet destacar bellas cintas como \"Pepi, Luci, Bom y otras chicas del mont\u00f3n\" (1980, con Carmen Maura, F\u00e9lix Rotaeta, Olvido Gara y Eva Siva), \"\u00bfQu\u00e9 he hecho yo para merecer esto?\" (1984, con Carmen Maura, \u00c1ngel de Andr\u00e9s L\u00f3pez, Chus Lampreave y Ver\u00f3nica Forqu\u00e9), \"Mujeres al borde de un ataque de nervios\" (1988, con Carmen Maura, Antonio Banderas, Julieta Serrano y Mar\u00eda Barranco), \"Tacones lejanos\" (1991, con Victoria Abril, Marisa Paredes y Miguel Bos\u00e9), \"Todo sobre mi madre\" (1999, con Cecilia Roth, Marisa Paredes, Candela Pe\u00f1a y Antonia San Juan), \"Hable con ella\" (2002, con Javier C\u00e1mara, Dar\u00edo Grandinetti, Leonor Watling y Rosario Flores), \"Volver\" (2006, con Pen\u00e9lope Cruz, Carmen Maura, Lola Due\u00f1as y Blanca Portillo) u \"Dolor y gloria\" (2019, con Antonio Banderas, Asier Etxeandia, Julieta Serrano y Leonardo Sbaraglia)."}
{"id": "148682", "revid": "41", "url": "https://an.wikipedia.org/wiki?curid=148682", "title": "Chentilicio en aragon\u00e9s", "text": ""}
{"id": "148694", "revid": "401", "url": "https://an.wikipedia.org/wiki?curid=148694", "title": "Jusepe Xim\u00e9nez", "text": "Jusepe Xim\u00e9nez u Jos\u00e9 Xim\u00e9nez, naixiu de Tudela (Navarra) alto u baixo en 1600 y muerto en Zaragoza (Comarca Central, Arag\u00f3n) o 9 d'agosto de 1672, esti\u00f3 un organista y compositor barroco espanyol disciplo \u200bd'Aguilera d'Heredia y t\u00edo d'Andr\u00e9s de Sola.\nXim\u00e9nez f\u00e1cil que empecipiase la suya carrera musical en Tudela, mesmo que lo suyo chirm\u00e1n Melchor Xim\u00e9nez, qui treball\u00f3 d'organista en a suya ciudat natal. Jusepe se treslad\u00f3 antis de 1619 enta Zaragoza ta fer-se infant en o coro d'a Seu, estando-ne alumno d'Aguilera d'Heredia. Con deciueito anyadas esdeveni\u00f3 aduyant d'organista en a Seu a petici\u00f3n d'Heredia, dimpues d'a muerte de Diego Gasc\u00f3n, qui ocupaba ixe puesto dica l'inte. O prestichio d'Heredia permiti\u00f3 que lo cap\u00edtol acceptase la decisi\u00f3n d'esleyir a lo millor escolano ta lo puesto y no fer-lo per oposici\u00f3n. En 1625 consigui\u00f3 lo puesto a perpetuidat, en a mesma anyada en que s'orden\u00f3 sacerdote.\nEn morir Aguilera en 1627, y dimpu\u00e9s de ueito anyadas como segundo organista, esdeveni\u00f3 l'organista prencipal, permaneixiendo-ne en o puesto mientres 45 anyadas, dica la suya muerte en 1672. A l'igual que s'heba escaiciu con Aguilera, Xim\u00e9nez podi\u00f3 esleyir succesor, estando l'afortunau o suyo sobrino Andr\u00e9s de Sola."}
{"id": "148700", "revid": "69718", "url": "https://an.wikipedia.org/wiki?curid=148700", "title": "Santa Mar\u00eda Rivarredonda", "text": ""}
{"id": "148701", "revid": "69718", "url": "https://an.wikipedia.org/wiki?curid=148701", "title": "Cine d'animaci\u00f3n", "text": "O cine d'animaci\u00f3n ye un chenero cinematografico caracterizau en no emplegar como elemento principal d'a cinta personaches reals, so que fendo servir una u cuantas tecnicas d'animaci\u00f3n, ya s\u00eda un dibuixo animau ya s\u00eda con l'emplego de fotograf\u00edas secuencials con chicoz cambeos de posici\u00f3n que presentan un falso movimiento d'un obchecto u persona. Encara que istas dos son as tecnicas mas frecuents, existen d'atras mas, como la tecnica de treballar directament sobre la pelicula de filmaci\u00f3n, en pintando-la, a cinta de siluetas, a pantalla d'agulletas, etc.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "148704", "revid": "41", "url": "https://an.wikipedia.org/wiki?curid=148704", "title": "Turquemans (Asia Central)", "text": ""}
{"id": "148706", "revid": "41", "url": "https://an.wikipedia.org/wiki?curid=148706", "title": "Turquemans (Orient Meyo)", "text": ""}
{"id": "148707", "revid": "41", "url": "https://an.wikipedia.org/wiki?curid=148707", "title": "Turquemans", "text": ""}
{"id": "148708", "revid": "69718", "url": "https://an.wikipedia.org/wiki?curid=148708", "title": "Aragon\u00e9s de Chistau", "text": ""}
{"id": "148715", "revid": "41", "url": "https://an.wikipedia.org/wiki?curid=148715", "title": "Fineses", "text": ""}
{"id": "148717", "revid": "41", "url": "https://an.wikipedia.org/wiki?curid=148717", "title": "Idioma finland\u00e9s", "text": ""}
{"id": "148720", "revid": "610", "url": "https://an.wikipedia.org/wiki?curid=148720", "title": "Cine d'artes marcials", "text": "O cine d'artes marcials ye un chenero cinematografico en o cual l'elemento esencial d'a cinta son as artes marcials. En iste chenero la preocupaci\u00f3n principal ye d'amostrar as escenas de luita y gosan tener una trama argumental prou simpla y a on predomina lo manique\u00edsmo, estando o protagonista d'a cinta a representaci\u00f3n d'o bien mas absoluto en luita contra lo mal y emplegando nom\u00e1s que las suyas habilidaz tecnicas d'a luita como arma en ixa luita. En o cine europeu, o cine estausunidense y lo cine latino-americano iste chenero no gosa estar muit diferenciau y se gosa veyer como una mena de subchenero d'o cine d'esportes y recibir nombres populars como \"cine de kung-fu\" u \"cine de karate\"; tanimientres, en o cine asiatico (y especialment en o cine chin\u00e9s, o cine sudcoreano y lo cine chapon\u00e9s) o cine d'artes marcials se considera como cuasi equivalent cultural a lo cine de capa y espada en as culturas occidentals (en o sentiu de resaltar as caracteristicas de caballerosidat y aventura d'o cine de capa y espada en as cintas d'artes marcials) y se diferencian muitos tipos d'artes marcials en as cintas d'o chenero.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "148724", "revid": "610", "url": "https://an.wikipedia.org/wiki?curid=148724", "title": "Cine d'autor", "text": "Se conoix con o nombre de cine d'autor a un tipo de cine (no ye estrictament un chenero cinematografico) a on destaca la personalidat d'o director cinematografico, qui atorga la suya visi\u00f3n personal y particular a un gui\u00f3n propio u alieno, distinguindo-se d'o cine comercial subchecto a las necesidaz d'a taquilla u recaudo y esdevenindo un producto d'artesan\u00eda sin parar cuenta d'o resultau economico d'a cinta.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "148725", "revid": "69718", "url": "https://an.wikipedia.org/wiki?curid=148725", "title": "Cine biografico", "text": "O cine biografico (u biopic, como ye conoixiu a sob\u00e9n en angl\u00e9s en treballos sobre cinematograf\u00eda) ye un chenero cinematografico (u subchenero) que tien como caracteristica esencial la d'estar una biograf\u00eda de bella persona famosa u con una existencia atestiguada en a Historia, u d'un grupo concreto de personas. Ye un tipo de cine a on confluyen elementos d'o cine historico pero a on se i pueden trobar tami\u00e9n elementos d'o cine de drama, d'o cine de comedia u d'o cine d'aventuras, pero tami\u00e9n d'atros cheneros relacionaus con o chenero historico, como lo cine de peplum, o cine de western u lo cine belico. Tanimientres, o cine biografico ye una obra de ficci\u00f3n, y ixo lo diferencia d'o cine documental.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "148737", "revid": "401", "url": "https://an.wikipedia.org/wiki?curid=148737", "title": "Mariona Ortiz", "text": "Mariona Ortiz Vives (naixida o 28 de febrero de 1992 de Calella, Barcelona) ye una chugadora espanyola de baloncesto. En l'actualidat chuga en o Basket Zaragoza, d'a Liga Femenina."}
{"id": "148738", "revid": "69718", "url": "https://an.wikipedia.org/wiki?curid=148738", "title": "Spies in Disguise", "text": "Spies in Disguise (t\u00edtol orichinal en angl\u00e9s, enguerada en Arag\u00f3n con o t\u00edtol en castellano de Esp\u00edas con disfraz) ye una cinta estausunidense de cine d'animaci\u00f3n de l'anyo 2019, dirichida por Troy Quane y Nick Bruno y producida por Peter Chernin, Jenno Topping y Michael J. Travers con gui\u00f3n de Brad Copeland y Lloyd Taylor, con as voces de Will Smith, Tom Holland, Rashida Jones, Ben Mendelsohn, Reba McEntire, Rachel Brosnahan, Karen Gillan, DJ Khaled y Masi Oka."}
{"id": "148772", "revid": "41", "url": "https://an.wikipedia.org/wiki?curid=148772", "title": "Republica Crovata de Herzeg-Bosnia", "text": ""}
{"id": "148774", "revid": "401", "url": "https://an.wikipedia.org/wiki?curid=148774", "title": "Joshua Bassett", "text": "Joshua Bassett (nombre artistico de Joshua Taylor Bassett), naixiu de California o 22 d'aviento de 2000, ye un cantaire y actor estausunidense."}
{"id": "148784", "revid": "41", "url": "https://an.wikipedia.org/wiki?curid=148784", "title": "Altipl\u00e1n murci\u00e1n", "text": ""}
{"id": "148834", "revid": "41", "url": "https://an.wikipedia.org/wiki?curid=148834", "title": "Guerra de Bosnia-Herzegovina", "text": ""}
{"id": "148845", "revid": "41", "url": "https://an.wikipedia.org/wiki?curid=148845", "title": "Serbobosnios", "text": ""}
{"id": "148852", "revid": "3972", "url": "https://an.wikipedia.org/wiki?curid=148852", "title": "Idioma protoeslavo", "text": ""}
{"id": "148853", "revid": "41", "url": "https://an.wikipedia.org/wiki?curid=148853", "title": "Idioma protoslau", "text": ""}
{"id": "148857", "revid": "41", "url": "https://an.wikipedia.org/wiki?curid=148857", "title": "Antigo eslau eclesiastico", "text": ""}
{"id": "148858", "revid": "41", "url": "https://an.wikipedia.org/wiki?curid=148858", "title": "Idioma macedonyo antigo", "text": ""}
{"id": "148859", "revid": "41", "url": "https://an.wikipedia.org/wiki?curid=148859", "title": "Macedonyo antigo", "text": ""}
{"id": "148861", "revid": "41", "url": "https://an.wikipedia.org/wiki?curid=148861", "title": "Idioma eslau", "text": ""}
{"id": "148862", "revid": "41", "url": "https://an.wikipedia.org/wiki?curid=148862", "title": "Eslaus", "text": ""}
{"id": "148863", "revid": "41", "url": "https://an.wikipedia.org/wiki?curid=148863", "title": "Eslau macedonyo", "text": ""}
{"id": "148864", "revid": "401", "url": "https://an.wikipedia.org/wiki?curid=148864", "title": "Eslau", "text": "Eslau puet fer referencia a:"}
{"id": "148865", "revid": "41", "url": "https://an.wikipedia.org/wiki?curid=148865", "title": "Idiomas eslaus", "text": ""}
{"id": "148866", "revid": "41", "url": "https://an.wikipedia.org/wiki?curid=148866", "title": "Eslaus macedonyos", "text": ""}
{"id": "148867", "revid": "69718", "url": "https://an.wikipedia.org/wiki?curid=148867", "title": "Arecaceae", "text": "As Arecaceae ye una familia de plantas con flors perennes de l'orden d'as monocotiledoneas \"Arecales\" que son conoixidas comunament como palmeras. Actualment se conoixen 181 cheneros con arredol de 2.600 especies, a mayor\u00eda d'as cuals son restrinchidas a climas tropicals y subtropicals.\nAs palmeras se troban entre as familias de plantas mas conoixidas y mas extensament cautivadas. Han estau importants pa los humans a lo largo de gran parti d'a historia. Muitos productos y alimentos comuns se derivan d'as palmeras. En a epoca contemporania, as palmeras tami\u00e9n se fan servir amplament en o paisachismo. En muitas culturas historicas, a resultas d'a suya importancia como birolla, as palmeras yeran simbolos d'ideyas como la victoria, a paz y la fertilidat."}
{"id": "148868", "revid": "51103", "url": "https://an.wikipedia.org/wiki?curid=148868", "title": "Palmera", "text": ""}
{"id": "148869", "revid": "51103", "url": "https://an.wikipedia.org/wiki?curid=148869", "title": "Palmera datilera", "text": ""}
{"id": "148870", "revid": "401", "url": "https://an.wikipedia.org/wiki?curid=148870", "title": "Phoenix canariensis", "text": "A palmera canaria (Phoenix canariensis) ye una especie de planta d'a orden d'os Arecales y familia Arecaceae que ye endemica d'as Islas Canarias."}
{"id": "148871", "revid": "51103", "url": "https://an.wikipedia.org/wiki?curid=148871", "title": "Palmera canaria", "text": ""}
{"id": "148872", "revid": "401", "url": "https://an.wikipedia.org/wiki?curid=148872", "title": "Jubaea spectabilis", "text": "A palmera chilena (Jubaea spectabilis) ye una especie de planta d'a orden d'os Arecales y familia Arecaceae que ye endemica d'una chicota aria d'o centro de Chile entre las latitutz 32\u00b0S y 35\u00b0S."}
{"id": "148873", "revid": "51103", "url": "https://an.wikipedia.org/wiki?curid=148873", "title": "Palmera chilena", "text": ""}
{"id": "148874", "revid": "401", "url": "https://an.wikipedia.org/wiki?curid=148874", "title": "Borassus flabellifer", "text": "A palmera de Palmira (Borassus flabellifer) ye una especie de planta d'a orden d'os Arecales y familia Arecaceae que ye nativa d'o sud d'Asia (especialment en Bangladesh y lo sud d'a India) y lo sudeste asiatico.\nA palmera de Palmira ye l'\u00e1rbol oficial de l'estau indio de Tamil Nadu. Muito respectau en a cultura tamil, se le clama \"katpaha tharu\" (en aragon\u00e9s: \"arbol celestial\") perque totas as suyas partes tienen un uso."}
{"id": "148875", "revid": "51103", "url": "https://an.wikipedia.org/wiki?curid=148875", "title": "Palmera de Palmira", "text": ""}
{"id": "148876", "revid": "6885", "url": "https://an.wikipedia.org/wiki?curid=148876", "title": "Gracia Alonso de Armi\u00f1o", "text": "Gracia Alonso de Armi\u00f1o Ria\u00f1o (naixida l'11 d'agosto de 1992 de Bilbau, Bizcaya) ye una chugadora espanyola de baloncesto que por a suya versatilidad y altaria puede chugar en as posicions de ala u pivote. Cal destacar que mientres a temporada 2022-2023 chug\u00f3 en o Basket Zaragoza, en l'actualidat chuga en o IDK Euskotren d'a Liga Femenina. "}
{"id": "148877", "revid": "41", "url": "https://an.wikipedia.org/wiki?curid=148877", "title": "Pronombre presonal", "text": ""}
{"id": "148878", "revid": "41", "url": "https://an.wikipedia.org/wiki?curid=148878", "title": "Pronombres presonals en aragon\u00e9s", "text": ""}
{"id": "148879", "revid": "41", "url": "https://an.wikipedia.org/wiki?curid=148879", "title": "Pronombres presonals en franc\u00e9s", "text": ""}
{"id": "148886", "revid": "41", "url": "https://an.wikipedia.org/wiki?curid=148886", "title": "Pronombres personals", "text": ""}
{"id": "148887", "revid": "41", "url": "https://an.wikipedia.org/wiki?curid=148887", "title": "Articlo presonal", "text": ""}
{"id": "148888", "revid": "401", "url": "https://an.wikipedia.org/wiki?curid=148888", "title": "Metroxylon sagu", "text": "A palmera de sag\u00fa (Metroxylon sagu) ye una especie de planta d'a orden d'os Arecales y familia Arecaceae que ye nativa d'as Islas Molucas y Nueva Guinea. S'ha naturalizau en atras partis d'Asia tropical, incluyidas Sumatra, Borneu y Tailandia. O suyo habitat ye en selvas paulencas de tierras baixas.\nL'\u00e1rbol tien importancia comercial como prencipal fuent de sag\u00fa, un almid\u00f3n que s'obtiene d'o tronco. Un tronco tallau chusto antis d'a florada contiene pro sag\u00fa pa alimentar a una persona mientres un anyo. O sag\u00fa se fa servir pa cocinar fideus, pans y como espesidor."}
{"id": "148889", "revid": "51103", "url": "https://an.wikipedia.org/wiki?curid=148889", "title": "Palmera de sag\u00fa", "text": ""}
{"id": "148890", "revid": "401", "url": "https://an.wikipedia.org/wiki?curid=148890", "title": "Elaeis guineensis", "text": "A palmera d\u2019olio (Elaeis guineensis) ye una especie de planta d'a orden d'os Arecales y familia Arecaceae que ye nativa d'o ueste y sudueste d'Africa, especificament de l'aria entre Angola y Gambia. Ye la prencipal fuent d'aceite de palma."}
{"id": "148891", "revid": "51103", "url": "https://an.wikipedia.org/wiki?curid=148891", "title": "Palmera d\u2019olio", "text": ""}
{"id": "148899", "revid": "401", "url": "https://an.wikipedia.org/wiki?curid=148899", "title": "Roystonea regia", "text": "A palmera reyal (Roystonea regia) ye una especie de planta d'a orden d'os Arecales y familia Arecaceae que ye nativa de Mexico, partes d'America Central, o Caribe y lo sud de Florida en os Estaus Unius. Estando una palmera gran y atractiva, s'ha plantau en os tropicos y subtropicos como \u00e1rbol ornamental."}
{"id": "148900", "revid": "51103", "url": "https://an.wikipedia.org/wiki?curid=148900", "title": "Palmera reyal", "text": ""}
{"id": "148902", "revid": "51103", "url": "https://an.wikipedia.org/wiki?curid=148902", "title": "Galapago europeu", "text": ""}
{"id": "148903", "revid": "51103", "url": "https://an.wikipedia.org/wiki?curid=148903", "title": "Galapago leproso", "text": ""}
{"id": "148905", "revid": "401", "url": "https://an.wikipedia.org/wiki?curid=148905", "title": "Caretta caretta", "text": "A tartuga fata (Caretta caretta) ye una especie de tartuga marina d'a familia Cheloniidae que se troba en os ocians Atlantico, Pacifico y Indico, asinas como en a Mar Mediterrania."}
{"id": "148907", "revid": "41", "url": "https://an.wikipedia.org/wiki?curid=148907", "title": "Estatos latinos d'Orient", "text": ""}
{"id": "148908", "revid": "51103", "url": "https://an.wikipedia.org/wiki?curid=148908", "title": "Tartuga fata", "text": ""}
{"id": "148910", "revid": "188", "url": "https://an.wikipedia.org/wiki?curid=148910", "title": "Bos primigenius", "text": "L'uro (Bos primigenius) yera un mamifero d'a orden d'os Artiodactyla y familia Bovidae que ye considerau l'ancestro salvache d'o bestiar domestico moderno. Con una altaria d'huembros de dica 180\u00a0cm, esti\u00f3 un d'os herbivoros mas grans de l'Holoceno; teneba enormes cuernos alargaus y amplos que aconseguiban os 80\u00a0cm de luengo.\nOs uros disminuyoron mientres l'Holoceno tardano a resultas d'a perda d'habitat y la caza, y s'amortoron cuan o zaguer individuo muri\u00f3 en 1627 en a selva de Jaktor\u00f3w en Polonia."}
{"id": "148911", "revid": "51103", "url": "https://an.wikipedia.org/wiki?curid=148911", "title": "Uro", "text": ""}
{"id": "148912", "revid": "51103", "url": "https://an.wikipedia.org/wiki?curid=148912", "title": "Trachemys scripta elegans", "text": "A tartuga de Florida (Trachemys scripta elegans) ye una subespecie de \"Trachemys scripta\" que ye nativa d'o sudueste d'os Estaus Unius, pero s'ha establiu en atros puestos a resultas d'a liberaci\u00f3n de mascotas y s'ha tornau invasiva en muitas arias an supera a las especies nativas.\nAs tartugas de Florida son o reptil mas comercializau d'o mundo como mascota, a causa d'o suyo pre relativament baixo y, per un regular, a baixo pre d'a suya birolla, a suya grandaria chicota y lo suyo facil mantenimiento.\nA resultas d'o suyo potencial colonizador y constituir una menaza grieu pa las especies autoctonas, os habitats u los ecosistemas, ista especie ha estau incluyida en o Catalogo Espanyol d'Especies Exoticas Invasoras, regulau per o Real Decreto 630/2013, de 2 d'agosto, estando prohibida en Espanya la suya introducci\u00f3n en o meyo natural, posesi\u00f3n, transporte, trafico y comercio."}
{"id": "148913", "revid": "51103", "url": "https://an.wikipedia.org/wiki?curid=148913", "title": "Tartuga de Florida", "text": ""}
{"id": "148918", "revid": "41", "url": "https://an.wikipedia.org/wiki?curid=148918", "title": "Teatro rom\u00e1n de Zaragoza", "text": ""}
{"id": "148919", "revid": "610", "url": "https://an.wikipedia.org/wiki?curid=148919", "title": "Gallipuent", "text": "Un gallipuent ye un puent rustico feito sobre una cequia u barranco.\nGallipuent d'Alloza.\nEn Alloza se conoixe como \"gallipuent\" a un acueducto, situau bels 500 metros a sud d'a localidat, que leva l'augua dende a rambla de Piniella u Canales dica o barranco del Salto a on prencipia un complexo ret de cequias pa distribuyir l'augua entre os huertos. En o cam\u00edn ha de salvar un important deslivel. Fue construyiu en a Edat Moderna y se deix\u00f3 d'emplegar a metat d'o sieglo XX, quedando albandonau dica os anyos 2002-2003 cuan prencipi\u00f3 o esvielle y recuperaci\u00f3n d'a zona, que rematar\u00eda en zaguer\u00edas de 2007."}
{"id": "148922", "revid": "8541", "url": "https://an.wikipedia.org/wiki?curid=148922", "title": "Auguaduito", "text": ""}
{"id": "148923", "revid": "69718", "url": "https://an.wikipedia.org/wiki?curid=148923", "title": "Viperinae", "text": "Los viperinos, tami\u00e9n conoixius popularment como vipras, gripias, escurzons, escorzons u acurzons, son una subfamilia de viperidos endemica d'Europa, Asia y Africa. Se distinguen per la falta d'os organos de fuesa sensibles a la calor que caracterizan a lo suyo grupo chirm\u00e1n, la subfamilia Crotalinae. Actualment, s'en reconoixen 13 cheneros. La mayor\u00eda son tropicals y subtropicales, encara que una especie, \"Vipera berus\", mesmo se troba dentro d'o cerclo polar arctico. Como totas las vipras, son verenosas.\nDenominacions vernaclas.\nDenominacions vernaclas no exclusivas en aragon\u00e9s son \"gripia\" y \"escurz\u00f3n\". \"Gripia\" ye la evoluci\u00f3n d'a palabra latina \"vipera\" d'alcuerdo con a fonetica aragonesa (\"VIPERA\" &gt; \"VIPRA\" &gt; \"VRIPA\" &gt; \"gripia\", como en \"gramito\"), u \"escurz\u00f3n\", mes propia d'as parlas aragonesas orientals (Sobrarbe, Ribagorza), y de l'aragon\u00e9s residual d'o Baixo Arag\u00f3n, Mayestrato y G\u00fadar-Chabalambre, y cognato d'o catal\u00e1n \"escur\u00e7\u00f3\", que se diz en o catal\u00e1n nordoccidental d'as comarcas orientals d'Arag\u00f3n.\nSe fa menci\u00f3n d'a gripia como \"vipra\" en o \"Libro d'el Trasoro\" y li dedican un cap\u00edtol."}
{"id": "148927", "revid": "6885", "url": "https://an.wikipedia.org/wiki?curid=148927", "title": "Casta\u00f1era de Carruesco", "text": ""}
{"id": "148928", "revid": "6885", "url": "https://an.wikipedia.org/wiki?curid=148928", "title": "Castanyera de Carruesco", "text": ""}
{"id": "148930", "revid": "401", "url": "https://an.wikipedia.org/wiki?curid=148930", "title": "Margaret Mee", "text": "Margaret Ursula Brown, mas conoixida como Margaret Mee, naixida de Whitehill, Chesham, o 22 de mayo de 1909 y muerta en Seagrave, o 30 de noviembre de 1988) esti\u00f3 una artista britanica que s'especializ\u00f3 en plantas d'a chungla amazonica brasilera. En 1976 esti\u00f3 gualardonada con a Orden de l'Imperio Britanico. Am\u00e1s, esti\u00f3 una d'as primeras ambientalistas en denunciar l'impacto d'a miner\u00eda a gran escala y la deforestaci\u00f3n en l'Amazonas.\nBeluns d'os suyos treballos estioron recopilados y publicaus dimpu\u00e9s d'a suya muerte."}
{"id": "148934", "revid": "41", "url": "https://an.wikipedia.org/wiki?curid=148934", "title": "Imperio romano", "text": ""}
{"id": "148939", "revid": "41", "url": "https://an.wikipedia.org/wiki?curid=148939", "title": "Lista d'emperadors de l'Imperio Romano", "text": ""}
{"id": "148946", "revid": "610", "url": "https://an.wikipedia.org/wiki?curid=148946", "title": "Toyota", "text": "A Toyota Motor Corporation (en chapon\u00e9s: \u30c8\u30e8\u30bf\u81ea\u52d5\u8eca\u682a\u5f0f\u4f1a\u793e,|Toyota Kaisha) conoixida popular y simplament como Toyota, ye una interpresa d'autos chaponesa con base en a ciudat de Toyota, (Aichi, Chap\u00f3n) y Bunky\u014d (Tokio) encara que en estar una interpresa multinacional tiene fabricas y oficinas repartidas per muitos puestos d'o mundo.\nA company\u00eda fue establita o 28 d'agosto de 1937 por Kiichiro Toyoda en Tokio (Chap\u00f3n) y en l'actualidat o grupo Toyota tiene atras marcas filials, entre las cuals destacan Lexus, de veh\u00edclos de gama alta, Hino Motors de cambions, autobuses y veh\u00edclos comercials, Dahiatsu dedicada a la fabricaci\u00f3n y comercializaci\u00f3n de veh\u00edclos utilitarios d'os segmentos A y B y a financiera \"Toyota Financial Services\"."}
{"id": "149089", "revid": "41", "url": "https://an.wikipedia.org/wiki?curid=149089", "title": "Imperio Romano d'Orient", "text": ""}
{"id": "149090", "revid": "41", "url": "https://an.wikipedia.org/wiki?curid=149090", "title": "Imperio Romano de Ponient", "text": ""}
{"id": "149091", "revid": "41", "url": "https://an.wikipedia.org/wiki?curid=149091", "title": "Hadri\u00e1n (emperador romano)", "text": ""}
{"id": "149092", "revid": "41", "url": "https://an.wikipedia.org/wiki?curid=149092", "title": "Alfabeto romano", "text": ""}
{"id": "149093", "revid": "41", "url": "https://an.wikipedia.org/wiki?curid=149093", "title": "Decio (emperador romano)", "text": ""}
{"id": "149094", "revid": "41", "url": "https://an.wikipedia.org/wiki?curid=149094", "title": "Saturno (dios romano)", "text": ""}
{"id": "149095", "revid": "41", "url": "https://an.wikipedia.org/wiki?curid=149095", "title": "Frederico I d'o Sacro Imperio Romano Chermanico", "text": ""}
{"id": "149096", "revid": "41", "url": "https://an.wikipedia.org/wiki?curid=149096", "title": "Sacro Imperio Romano", "text": ""}
{"id": "149097", "revid": "41", "url": "https://an.wikipedia.org/wiki?curid=149097", "title": "Mercurio (dios romano)", "text": ""}
{"id": "149098", "revid": "41", "url": "https://an.wikipedia.org/wiki?curid=149098", "title": "Marte (dios romano)", "text": ""}
{"id": "149099", "revid": "41", "url": "https://an.wikipedia.org/wiki?curid=149099", "title": "Carlos VI d'o Sacro Imperio Romano Chermanico", "text": ""}
{"id": "149105", "revid": "69718", "url": "https://an.wikipedia.org/wiki?curid=149105", "title": "Partito Democratico (Italia)", "text": ""}
{"id": "149108", "revid": "69718", "url": "https://an.wikipedia.org/wiki?curid=149108", "title": "Burgo de Osma (comarca)", "text": ""}
{"id": "149109", "revid": "69718", "url": "https://an.wikipedia.org/wiki?curid=149109", "title": "El Burgo de Osma (comarca)", "text": ""}
{"id": "149112", "revid": "69718", "url": "https://an.wikipedia.org/wiki?curid=149112", "title": "Campinya Sur (Badajoz)", "text": ""}
{"id": "149114", "revid": "41", "url": "https://an.wikipedia.org/wiki?curid=149114", "title": "Maxim\u00edn I d'o Imperio romano", "text": ""}
{"id": "149115", "revid": "41", "url": "https://an.wikipedia.org/wiki?curid=149115", "title": "Carlos V d'o Sacro Imperio Romano", "text": ""}
{"id": "149116", "revid": "41", "url": "https://an.wikipedia.org/wiki?curid=149116", "title": "Chodigo-aragon\u00e9s", "text": ""}
{"id": "149118", "revid": "41", "url": "https://an.wikipedia.org/wiki?curid=149118", "title": "Rioch\u00e1n precastell\u00e1n", "text": ""}
{"id": "149119", "revid": "41", "url": "https://an.wikipedia.org/wiki?curid=149119", "title": "Chodigo-espanyol", "text": ""}
{"id": "149120", "revid": "41", "url": "https://an.wikipedia.org/wiki?curid=149120", "title": "Chudeoespanyol", "text": ""}
{"id": "149121", "revid": "41", "url": "https://an.wikipedia.org/wiki?curid=149121", "title": "Chodigo-lat\u00edn", "text": ""}
{"id": "149122", "revid": "41", "url": "https://an.wikipedia.org/wiki?curid=149122", "title": "Chodigo-berber", "text": ""}
{"id": "149123", "revid": "41", "url": "https://an.wikipedia.org/wiki?curid=149123", "title": "Chodigo-catal\u00e1n", "text": ""}
{"id": "149125", "revid": "41", "url": "https://an.wikipedia.org/wiki?curid=149125", "title": "Idioma chudeocastellano", "text": ""}
{"id": "149126", "revid": "41", "url": "https://an.wikipedia.org/wiki?curid=149126", "title": "Y\u00eddix", "text": ""}
{"id": "149140", "revid": "69718", "url": "https://an.wikipedia.org/wiki?curid=149140", "title": "Biopic", "text": ""}
{"id": "149143", "revid": "69718", "url": "https://an.wikipedia.org/wiki?curid=149143", "title": "Cine de comedia", "text": "O cine de comedia u cine comico ye un d'os mas populars cheneros cinematograficos, present dende lo mesmo inicio d'o cine, y la suya caracteristica fundamental ye la de provocar a risa en os espectadors, a travi\u00e9s d'a trama argumental d'a cinta u d'as escenas cinematograficas (que yeran o solo recurso mientres o cine mudo) que s'amuestra en a pantalla. Ye un chenero que gosa adaptar-se a las caracteristicas socials y politicas de cada pa\u00eds (humor britanico, \"commedia all'italiana\", etc) y que puet dividir-se en cuantos subcheneros (cine de parodia, comedia romantica u \"screwball\", comedia negra...).\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "149144", "revid": "69718", "url": "https://an.wikipedia.org/wiki?curid=149144", "title": "Cine comico", "text": ""}
{"id": "149158", "revid": "41", "url": "https://an.wikipedia.org/wiki?curid=149158", "title": "Castellano aragon\u00e9s", "text": ""}
{"id": "149160", "revid": "610", "url": "https://an.wikipedia.org/wiki?curid=149160", "title": "Johannes Vermeer", "text": "Johannes Vermeer van Delft, conoixiu en a suya epoca tami\u00e9n como Joannis veyer Meer u Joannis van der Meer y mesmo Jan veyer Meer, bautizau en Delft o 31 d'octubre de 1632 y muerto en o mesmo puesto o 15 d'aviento de 1675, ye un d'os pintors neerlandeses mas reconoixius de l'arte Barroco. Vivi\u00f3 mientres a dita Edat d'Oro neerlandesa, en a cual as Provincias Unidas d'os Pa\u00edses Baixos experimentoron una extraordinaria epoca politica, economico y cultural.\nLa obra completa de Vermeer ye muito reducida; nom\u00e1s se conoixen 33 u 35 cuadros.\u200b Esto podi\u00f3 estar a que pintaba per encargo pa mecenas, mas que pa lo mercau d'arte."}
{"id": "149161", "revid": "69718", "url": "https://an.wikipedia.org/wiki?curid=149161", "title": "Marco Vitrubio", "text": "Marco Vitrubio Poli\u00f3n (en lat\u00edn \"Marcus Vitruvius Pollio\"), conoixiu tami\u00e9n como Marco Vitrubio u simplament Vitrubio, naixiu de Formia, (Republica Romana) cerca de l'anyo 80 aC y muerto en puesto desconoixiu dimpu\u00e9s de l'anyo 15 aC. Esti\u00f3 un arquitecto, escritor, incheniero y tratadista romano d'o sieglo I aC.\nYe l'autor de \"De Architectura\", o solo tractau de l'antiguidat clasica referiu a l'arquitectura que ha arribau dica l'actualidat, estando tami\u00e9n o mas antigo y gran fuent d'inspiraci\u00f3n mientres sieglos."}
{"id": "149162", "revid": "610", "url": "https://an.wikipedia.org/wiki?curid=149162", "title": "Merxe Llop Alfonso", "text": "Merxe Llop Alfonso (Nonasp, 17 de mayo de 1957) ye una profesora y escritora aragonesa en luenga espanyola y catalana. Las suyas publicacions abracan temas muit diversos, a sob\u00e9n con la figura femenina como protagonista.\nEstudi\u00f3 Machisterio en Tarragona, especialidat de mayestra de catal\u00e1n en a Universidat de Barcelona y, posteriorment, se licenci\u00f3 en Filosof\u00eda y Ciencias d'a Educaci\u00f3n per la UNED. La suya trachectoria profesional se desenvolvi\u00f3 en diferents centros educativos de Catalunya y Arag\u00f3n dica la suya retreta. Am\u00e1s, l'anyo 2000 esti\u00f3 nombrada Chefa d'Unidat de Luengas y Modalidaz Ling\u00fcisticas d'Arag\u00f3n. Ye academica de numero de l'Academia Aragonesa d'a Luenga, endentro de l'Institut Aragon\u00e8s del Catal\u00e0, dende lo 29 de chulio de 2021 en qu\u00e9 lo Gubierno d'Arag\u00f3n va nombrar los quince primers academicos.\nEn \"Temps de Franja\", la revista d'as comarcas catalanoparlants d'Arag\u00f3n, escribe la columna \"Entre dos auguas\" baixo lo pseudonimo de \"Marina de Algars\". Perteneixe a l'\u00a0\"Asociaci\u00f3n Amics de Nonasp\" dende la suya constituci\u00f3n, a l'\u00a0\"Associaci\u00f3 Cultural del Matarranya\", a l'\u00a0\"'Asociaci\u00f3n Aragonesa de Escritores\" y a l'\u00a0\"Asociaci\u00f3n Po\u00e9tica Bonhom\u00eda\". Colabora con o colectivo cultural interdisciplinar \"La Casa de Zitas\" en Zaragoza.\nPublicacions.\nObra literaria en catal\u00e1n.\nHa participau, am\u00e1s, en o2 siguients libros colectivos:\nObra literaria en castellano.\nHa participau, am\u00e1s, en as siguients obras colectivas:"}
{"id": "149163", "revid": "610", "url": "https://an.wikipedia.org/wiki?curid=149163", "title": "Cine de capa y espada", "text": "O cine de capa y espada ye un chenero cinematografico en o que las cintas amuestran como protagonista a bellun que fa servir como arma en a suya luita heroica la espada ta defender a ormino la chusticia contra la tiran\u00eda. L'ambientaci\u00f3n d'a cinta se correspon con bellos periodos historicos concretos (abracando dende la Edat Meya dica lo sieglo XVIII u, como muito, dica las guerras napoleonicas, encara que bi ha bellas excepcions) presentando con una fidelidat muit aporoximada la realidad historica, estando iste lo suyo contacto con o cine historico. Ta bellos autors no se tracta propiament d'un chenero cinematografico so que un subchenero d'o cine d'aventuras.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'iste chenero d'os zaguers anyos y d'atra man bellas cintas destacadas de cines de pa\u00edses menors u en as cuals se pueden trobar elementos d'intr\u00e9s."}
{"id": "149179", "revid": "8541", "url": "https://an.wikipedia.org/wiki?curid=149179", "title": "Gallipuent de Xal\u00f3n", "text": ""}
{"id": "149181", "revid": "401", "url": "https://an.wikipedia.org/wiki?curid=149181", "title": "Entibo de Gallipuent", "text": "L'entibo de Gallipuent (en castellano \"embalse de Gallipu\u00e9n\") ye un entibo situau sobre o r\u00edo de Calanda, afluyent d'o r\u00edo Guadalop. A suya entibadera, construyida en 1927, se troba entre os municipios de Berche y Alcorisa, en a comarca teruelana d'o Baixo Arag\u00f3n. O entibo tien una superficie de 44 ha y una capacidat de 4 hm\u00b3.\nToponimia.\nO nombre d'o entibo fa referencia a os gallipuents, una mena de puent rustico que se fa sobre una cequias u barrancos."}
{"id": "149183", "revid": "69718", "url": "https://an.wikipedia.org/wiki?curid=149183", "title": "Ed. Prames", "text": ""}
{"id": "149184", "revid": "610", "url": "https://an.wikipedia.org/wiki?curid=149184", "title": "Cine de catastrofes", "text": "O cine de catastrofes ye un chenero cinematografico a on la trama argumental d'a cinta s'escayece en bel meyo d'una catastrofe (ya s\u00eda una catastrofe natural como lurte, tierratremos, incendios, inundacions, etc, ya s\u00eda provocada por sers humans, por animals u por extraterrestres), catatrofe u desastre que ye inminent u que ya s'ha produciu. Se tracta de cintas a on no gosa haber-ie nom\u00e1s que un protagonista y una sola linia argumental, so que multiples protagonistas con as suyas historias paralelas implicaus en a trama argumental cheneral. D'atra man, en muitos casos bel\u00fan d'os protagonistas d'a cinta, contra l'habitual en o mundo d'o cine, gosa morir en bella d'as escenas finals d'a cinta. Tami\u00e9n fan parte d'iste chenero bellas cintas relativas a accidents s\u00eda d'avions u de barcos.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "149187", "revid": "610", "url": "https://an.wikipedia.org/wiki?curid=149187", "title": "Luc\u00eda L\u00f3pez Marco", "text": "Luc\u00eda L\u00f3pez Marco (Zaragoza, 10 de setiembre de 1988) ye una albeitar aragonesa, divulgadora sobre o medio rural y l'agroecoloch\u00eda y coordinadora d'a ONG \"Justicia Alimentaria\" en Arag\u00f3n. Am\u00e1s ye escritora en luenga aragonesa, habendo ganau bels premios importants entre os que destaca o Premio Arnal Cavero de l'anyo 2022.\nBiograf\u00eda.\nEn l'anyo 2012 se licenci\u00f3 en Albeitar\u00eda por a Universidat de Zaragoza, ya que o suyo suenio yera tener una explotaci\u00f3n vacuna. Pero por o cam\u00edn descubri\u00f3 l'agroecoloch\u00eda y a divulgaci\u00f3n: en l'anyo 2015 reyaliz\u00f3 un m\u00e1ster en Agroecoloch\u00eda, Desarrollo Rural y Agroturismo en a Universidat Miguel Hern\u00e1ndez d'Elch y en l'anyo 2019 faci\u00f3 un m\u00e1ster en Periodismo y Comunicaci\u00f3n Cientifica por a UNED. Contina soniando con ir pastora bel d\u00eda. En l'anyo 2020 se treslad\u00f3 a vivir ta Navasa, localidat d'o municipio de Chaca, en a comarca d'a Chacetania, en a provincia de Uesca, bels meses antis de que naixiera a suya primera filla.\nTrachectoria profesional.\nDende que remat\u00f3 os suyos estudios, ha treballau y colaborau en cuantos prochectos arredol d'a ganader\u00eda sostenible, o desarrollo rural y a soberan\u00eda alimentaria en Bolivia, Alemanya, Arag\u00f3n y Cantabria. Ha treballau en l'Instituto Agronomico Mediterranio de Zaragoza (IAMZ-CIHEAM) en cuantos prochectos d'investigaci\u00f3n, como SIMRA (Innovaci\u00f3n Social en Arias Rurals Marchinals) u iSAGE (Innovaci\u00f3n pa la sostenibilidat d'ovinos y cabrinos en Europa); y en os rez d'investigaci\u00f3n d'o CIHEAM, como o ret FAO-CIHEAM d'ovinos y cabrinos. Y previament en as arias de transferencia y formaci\u00f3n y de socioeconom\u00eda d'o Centro d'Investigaci\u00f3n y Formaci\u00f3n Agrarias de Cantabria (CIFA Cantabria).\nDende l'anyo 2020 treballa como coordinadora d'a ONG \"Justicia Alimentaria\" en Arag\u00f3n.\nMallata.\nEn l'anyo 2015 ubri\u00f3 o blog mallata.com sobre ganader\u00eda extensiva, medio ambient, agroecoloch\u00eda y desarrollo rural. \"Mallata\" ye un term\u00edn aragon\u00e9s pa nombrar a puesto en mel meyo d'o campo que sirve de cubilar a o bestiar y a os pastors en as nueiz de pastoreyo o transhumancia.\nEn mallata.com se puet consultar un mapa, publicau en l'anyo 2020, que reculle mas de 350 iniciativas empentadas por mullers rurals en localidaz de menos de 20.000 habitants, u o mapa que replega 18 iniciativas de transformaci\u00f3n y puesta en valura d'a lana de razas autoctonas. Tami\u00e9n se pueden leyer y consultar gratuitament os numeros publicaus en a Revista Mallata, disponible tanto en aragon\u00e9s como en castellano y que reculle testimonios narraus en primera persona por as suyas protagonistas: mullers que viven y treballan en o medio rural.\nColaboracions con atras iniciativas d'o medio rural.\nFa parti d'o prochecto de Dinamizaci\u00f3n d'iniciativas sostenibles y locals en o Pireneu y Semontano Aragon\u00e9s (Mincha d\u2019aqu\u00ed), de RuralESS (Grupo dinamizador de la Econom\u00eda Social y Solidaria en el medio rural aragon\u00e9s). Fa parti d'a Chunta Directiva d'a Plataforma por a Ganader\u00eda Extensiva y o Pastoralismo dende a suya creyaci\u00f3n en l'anyo 2017.\nFa parti d'o Ret de Periodistas Rurals. Colabora en distintos medios d'informaci\u00f3n como ElDiario.es d'Arag\u00f3n, The Conversation Espa\u00f1a, Revista Agroec\u00f3logica de divulgaci\u00f3n, Divulga UNED, Red Cient\u00edfica Remedia, AraInfo, entre atros.\nDende 2018 escribe chunto con Mar\u00eda S\u00e1nchez o manifiesto feminista 'Por un feminismo de hermanas de tierra' que renuevan cada anyo pa dar a conoixer as reivindicacions d'as mullers rurals con motivo d'o 8 de marzo.\nObras.\nHa colaborau en a realizaci\u00f3n de libros tematicos sobre feminismo y cambeo climatico, en a realizaci\u00f3n de series tematicas sobre temas agroganaders, ha feito publicacions cientificas sobre mullers rurals, despoblaci\u00f3n u etnoveterinaria."}
{"id": "149190", "revid": "41", "url": "https://an.wikipedia.org/wiki?curid=149190", "title": "Estaus Latinos d'Orient", "text": ""}
{"id": "149191", "revid": "6885", "url": "https://an.wikipedia.org/wiki?curid=149191", "title": "Uni\u00f3n del Pueblo Navarro", "text": "Uni\u00f3n del Pueblo Navarro (UPN), en aragon\u00e9s Uni\u00f3n d'o Pueblo Navarro, ye un partiu politico espanyol activo en a Comunidat Foral de Navarra. Esti\u00f3 fundau en 1979 por Jes\u00fas Aizp\u00fan y en l'espectro politico ye situau entre o centro-dreita, a dreita y lo navarrismo.\nDende a suya fundaci\u00f3n, UPN ha esdeveniu un referent politico en Navarra, y presidi\u00f3 entre 1991 y 1995 y dimpu\u00e9s ininterrumpidament o Gubierno de Navarra dende 1996 dica 2015, am\u00e1s d'o concello d'a suya capital dende 1999 dica 2015; y dende 2019 Pamplona torn\u00f3 a tener una atra vegada un alcalde d'a \"Uni\u00f3n d'o Pueblo Navarro\". Ha ganau totas as eleccions a lo Parlamento de Navarra dende 1991. En l'anyo 2019 s'integroron en \"Navarra Suma\", una coalici\u00f3n de centro-dreita, navarrista y foralista, chunto con o PP y \"Ciudadanos\"."}
{"id": "149200", "revid": "69718", "url": "https://an.wikipedia.org/wiki?curid=149200", "title": "Instituto Nacional de Estad\u00edstica de Espa\u00f1a", "text": ""}
{"id": "149201", "revid": "69718", "url": "https://an.wikipedia.org/wiki?curid=149201", "title": "INE", "text": ""}
{"id": "149230", "revid": "4", "url": "https://an.wikipedia.org/wiki?curid=149230", "title": "Mercedes Llop Alfonso", "text": ""}
{"id": "149244", "revid": "41", "url": "https://an.wikipedia.org/wiki?curid=149244", "title": "Idioma greguesco", "text": ""}
{"id": "149245", "revid": "610", "url": "https://an.wikipedia.org/wiki?curid=149245", "title": "Nacho Biota", "text": "Jos\u00e9 Ignacio Biota P\u00e9rez, conoixiu con o nombre esportivo de Nacho Biota, naixiu lo 19 d'aviento de 1975 de Navasa (Chacetania, Uesca) ye un ex-chugador de baloncesto aragon\u00e9s. Con os suyos 2,05 m. d'altaria, a suya posici\u00f3n natural en o campo de chuego yera d'escolta. Actualment ye considerau como un d'os millors chugadors d'a provincia de Uesca d'a historia.\nDimpu\u00e9s d'a suya retirada esportiva y dica l'actualidat se dedica a l'agricultura en a suya localidat natal, fendo tambien estadas esportivas de baloncesto en Chaca.\nTrachectoria esportiva.\nEmpecipi\u00f3 de muit choven, con nom\u00e1s que 14 anyadas, en o \"Club Baloncesto Pe\u00f1as Huesca\", con o cual debut\u00f3 con 16 anyadas en l'ACB.\nPas\u00f3 per diferents equipos d'o baloncesto espanyol, como \"Unicaja de Malaga\" u \"Club Joventut de Badalona\", dica que finalment se retret\u00f3 en a temporeda 2006-2007.\nEsti\u00f3 internacional con a selecci\u00f3n espanyola U22, con a cual consigui\u00f3 la medalla d'archent en l'Europeu."}
{"id": "149326", "revid": "41", "url": "https://an.wikipedia.org/wiki?curid=149326", "title": "Idioma austro-bavaro", "text": ""}
{"id": "149329", "revid": "610", "url": "https://an.wikipedia.org/wiki?curid=149329", "title": "Cine de ciencia-ficci\u00f3n", "text": "O cine de ciencia-ficci\u00f3n ye un chenero cinematografico en o cual la tematica d'a cinta se reriere a la ciencia-ficci\u00f3n, ye decir, que fa servir la Ciencia en o suyo argumento, encara que con resultaus en principio ficticios. Gosan estar cintas ambientadas en l'espacio u en planetas diferents a la Tierra u en os que amanixen personaches d'orichen extraterrestre y gosan estar tami\u00e9n cintas que amuestran abances en a tecnoloch\u00eda en o momento d'a suya filmaci\u00f3n, encara que bella vegada ixos abances han esdeveniu una realidat tanchible anyos dimpu\u00e9s. Cal mencionar que en bellas cintas s'aproveita l'ambientaci\u00f3n en o futuro ta presentar baixo l'apariencia d'una distop\u00eda, aspectos d'o momento historico y social d'a cinta.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "149331", "revid": "41", "url": "https://an.wikipedia.org/wiki?curid=149331", "title": "Dielecto austro-bavaro", "text": ""}
{"id": "149332", "revid": "41", "url": "https://an.wikipedia.org/wiki?curid=149332", "title": "Austro-bavaro", "text": ""}
{"id": "149333", "revid": "41", "url": "https://an.wikipedia.org/wiki?curid=149333", "title": "Dialecto bavaro", "text": ""}
{"id": "149334", "revid": "41", "url": "https://an.wikipedia.org/wiki?curid=149334", "title": "Articlo definito en bavaro", "text": ""}
{"id": "149335", "revid": "41", "url": "https://an.wikipedia.org/wiki?curid=149335", "title": "Articlo indefinito en bavaro", "text": ""}
{"id": "149337", "revid": "41", "url": "https://an.wikipedia.org/wiki?curid=149337", "title": "Suabia bavara", "text": ""}
{"id": "149352", "revid": "6885", "url": "https://an.wikipedia.org/wiki?curid=149352", "title": "D\u00eda d'a Luenga Materna", "text": ""}
{"id": "149355", "revid": "6885", "url": "https://an.wikipedia.org/wiki?curid=149355", "title": "Alberto Morales Aisa", "text": ""}
{"id": "149356", "revid": "6885", "url": "https://an.wikipedia.org/wiki?curid=149356", "title": "Tony Gabarre", "text": ""}
{"id": "149373", "revid": "401", "url": "https://an.wikipedia.org/wiki?curid=149373", "title": "Christopher Wren", "text": "Christopher Wren naixiu de Wiltshire, Anglaterra lo 20 d'octubre de 1632 muerto lo 25 de febrero de 1723 en Londres, Reino de Gran Bretanya, esti\u00f3 un sabio polifacetico que destac\u00f3 como anatomista, astronomo y matematico, asinas como un d'os arquitectos angleses mas aclamaus d'a historia. Se li encarg\u00f3 la responsabilidat y fayena de reconstruyir mas de 50 ilesias en a ciudat de Londres dimpu\u00e9s d'o Gran Incendio de 1666, incluyindo-ie la que se considera la suya obra mayestra, la Seu de Sant Pavlo, una d'as pocas seus d'o pa\u00eds edificadas dimpu\u00e9s d'a epoca medieval y la sola d'estilo clasico y barroco. Lo suyo disenyo ye inspirau en a Basilica de Sant Per de Roma."}
{"id": "149375", "revid": "41", "url": "https://an.wikipedia.org/wiki?curid=149375", "title": "Luengas reto-romances", "text": ""}
{"id": "149381", "revid": "41", "url": "https://an.wikipedia.org/wiki?curid=149381", "title": "Botswana", "text": ""}
{"id": "149392", "revid": "41", "url": "https://an.wikipedia.org/wiki?curid=149392", "title": "Calendario gregoriano", "text": ""}
{"id": "149393", "revid": "41", "url": "https://an.wikipedia.org/wiki?curid=149393", "title": "Anarquismo cristi\u00e1n", "text": ""}
{"id": "149395", "revid": "41", "url": "https://an.wikipedia.org/wiki?curid=149395", "title": "Kenia", "text": ""}
{"id": "149424", "revid": "41", "url": "https://an.wikipedia.org/wiki?curid=149424", "title": "Luengas occitano-romances", "text": ""}
{"id": "149426", "revid": "69718", "url": "https://an.wikipedia.org/wiki?curid=149426", "title": "Conceller", "text": ""}
{"id": "149429", "revid": "69718", "url": "https://an.wikipedia.org/wiki?curid=149429", "title": "Garc\u00eda IV de Navarra", "text": ""}
{"id": "149432", "revid": "69718", "url": "https://an.wikipedia.org/wiki?curid=149432", "title": "Merops philippinus", "text": "L'abellerol cudiblanco (Merops philippinus) ye una especie d'au d'a orden d'os Coraciiformes y familia Meropidae que ye amplament distribuyida en o sud y sudeste d'Asia, an muitas poblacions son fuertement migratorias y se veyen estacionalment en muitas partis, pero se reproducen de forma colonial en chicotas arias a lo luengo d'a suya aria de distribuci\u00f3n, sobretot en as vals d'os r\u00edos, an fan niedo excavando t\u00fanels en bancos d'arena archilenca. Se veyen prencipalment en habitats ubiertos am\u00e1n de l'augua."}
{"id": "149433", "revid": "51103", "url": "https://an.wikipedia.org/wiki?curid=149433", "title": "Abellerol cudiblanco", "text": ""}
{"id": "149435", "revid": "41", "url": "https://an.wikipedia.org/wiki?curid=149435", "title": "Ligur", "text": ""}
{"id": "149436", "revid": "401", "url": "https://an.wikipedia.org/wiki?curid=149436", "title": "Merops boehmi", "text": "L'abellerol de B\u00f6hm (Merops boehmi) ye una especie d'au d'a orden d'os Coraciiformes y familia Meropidae que se troba en a Republica Democratica d'o Congo, Malawi, Mozambique, Tanzania y Zambia.\nO nombre d'esta au commemora a lo zoologo alem\u00e1n Richard B\u00f6hm."}
{"id": "149437", "revid": "51103", "url": "https://an.wikipedia.org/wiki?curid=149437", "title": "Abellerol de B\u00f6hm", "text": ""}
{"id": "149438", "revid": "401", "url": "https://an.wikipedia.org/wiki?curid=149438", "title": "Merops superciliosus", "text": "L'abellerol de Madagascar (Merops superciliosus) ye una especie d'au d'a orden d'os Coraciiformes y familia Meropidae que ye nativa d'a metat sud d'Africa."}
{"id": "149439", "revid": "51103", "url": "https://an.wikipedia.org/wiki?curid=149439", "title": "Abellerol de Madagascar", "text": ""}
{"id": "149443", "revid": "41", "url": "https://an.wikipedia.org/wiki?curid=149443", "title": "Livonio", "text": ""}
{"id": "149447", "revid": "401", "url": "https://an.wikipedia.org/wiki?curid=149447", "title": "Director teatral", "text": "Un director teatral u directora teatral (en femenino) ye a persona d'o mundo d'o teatro (u d'a Opera) que estructura y coordina lo montache d'una obra teatral, en unificando los diversos aspectos d'a producci\u00f3n ta guaranciar-ne la calidat d'a obra resultant. Se fa cargo d'os decoraus, d'o vestuario, d'os efectos especials y mesmo d'a coreograf\u00eda, si no ye present un coreografo u bel responsable de cadaguna d'istas arias. Am\u00e1s, coordina y diriche las actuacions d'actors, bailarins y cantaires que amanixcan en a obra."}
{"id": "149448", "revid": "401", "url": "https://an.wikipedia.org/wiki?curid=149448", "title": "Peter Jackson", "text": "Peter Robert Jackson, naixiu de Wellington (Rechi\u00f3n de Wellington, Nueva Zelanda) o 31 d'octubre de 1961, ye un director cinematografico, guionista y productor cinematografico neozeland\u00e9s, activo en o mundo d'o cine dende meyaus d'os anyos 1970 y con cuantos premios recibius mientres a suya carrera cinematografica.\nD'a suya filmograf\u00eda, cal destacar entre los suyos treballos como director bellas cintas como ' (2001, con Elijah Wood, Ian McKellen, Liv Tyler y Viggo Mortensen), ' (2002, con os mesmos actors), ' (2003, con os mesmos actors), \"King Kong\" (2005, con Naomi Watts, Jack Black, Adrien Brody y Thomas Kretschmann), ' (2012, con Ian McKellen, Martin Freeman, Richard Armitage y James Nesbitt), ' (2013, con Ian McKellen, Martin Freeman, Richard Armitage y Benedict Cumberbatch) u ' (2014, con Ian McKellen, Martin Freeman, Richard Armitage y Evangeline Lilly)."}
{"id": "149451", "revid": "41", "url": "https://an.wikipedia.org/wiki?curid=149451", "title": "Ches\u00fas o Nazareno", "text": ""}
{"id": "149452", "revid": "41", "url": "https://an.wikipedia.org/wiki?curid=149452", "title": "Okupaci\u00f3n", "text": ""}
{"id": "149460", "revid": "401", "url": "https://an.wikipedia.org/wiki?curid=149460", "title": "Otto Preminger", "text": "Otto Ludwig Preminger (), naixiu de Wischnitz (Imperio Austrohongaro, hue Vyzhnytsia en Ucra\u00edna) o 5 d'aviento de 1905 y muerto en Nueva York (Nueva York, Estaus Unius) o 23 d'abril de 1986, esti\u00f3 un destacau actor, director cinematografico, director teatral y productor cinematografico austroestausunidense, activo en o teatro y dimpu\u00e9s en o cine austriaco y lo cine estausunidense dende meyaus d'os anyos 1920 dica la suya muerte, y con cuantos premios recibius mientres a suya carrera cinematografica, mas que mas en a suya faceta como director cinematografico.\nEn a suya labor como director cinematografico, cal destacar-ne bellas cintas como \"Die gro\u00dfe Liebe\" (1931, con Hansi Niese, Attila H\u00f6rbiger y Betty Bird), \"Laura\" (1944, con Gene Tierney, Dana Andrews, Clifton Webb, Vincent Price y Judith Anderson), \"Fallen Angel\" (1945, con Alice Faye, Dana Andrews y Linda Darnell), \"Angel Face\" (1953, con Robert Mitchum y Jean Simmons), \"River of No Return\" (1954, con Robert Mitchum, Marilyn Monroe, Tommy Rettig y Rory Calhoun), \"The Man with the Golden Arm\" (1955, con Frank Sinatra, Eleanor Parker, Kim Novak, Arnold Stang y Darren McGavin), \"Anatomy of a Murder\" (1959, con James Stewart, Lee Remick, Ben Gazzara, Arthur O'Connell, Eve Arden, Kathryn Grant y George C. Scott), \"Exodus\" (1960, con Paul Newman, Eva Marie Saint, Ralph Richardson, Peter Lawford y Sal Mineo), u \"Rosebud\" (1975, con Peter O'Toole, Richard Attenborough, Cliff Gorman y Claude Dauphin)."}
{"id": "149461", "revid": "69718", "url": "https://an.wikipedia.org/wiki?curid=149461", "title": "Guillermo Fat\u00e1s", "text": ""}
{"id": "149462", "revid": "401", "url": "https://an.wikipedia.org/wiki?curid=149462", "title": "Guillermo Fat\u00e1s Cabeza", "text": "Guillermo Fat\u00e1s Cabeza, naixiu de Zaragoza (Comarca Central, Arag\u00f3n) en 1944, ye un historiador, periodista y politico aragon\u00e9s. Licenciau en Filosof\u00eda y Letras por a Universidat de Zaragoza, esti\u00f3 fundador d'o desapareixiu periodico \"Andal\u00e1n\" y d'o Partido Socialista de Arag\u00f3n, y director bellas anyadas d'o diario \"Heraldo de Arag\u00f3n\". Catedratico d'Historia Antiga en a Universidat de Zaragoza, n'esti\u00f3 degano en ista mesma Universidat, director d'o Colechio Universitario de Uesca y vicerrector d'Ordenaci\u00f3n Academica. Academico correspondient d'a \"Real Academia de la Historia\" y miembro d'o patronato de l'Archivo d'a Corona d'Arag\u00f3n, tami\u00e9n esti\u00f3 director d'a \"Instituci\u00f3n Fernando el Cat\u00f3lico\" d'a Deputaci\u00f3n Provincial de Zaragoza (1993-2000)."}
{"id": "149463", "revid": "69718", "url": "https://an.wikipedia.org/wiki?curid=149463", "title": "Reginald Owen", "text": "John Reginald Owen, naixiu de Wheathampstead (Hertfordshire, Reino Uniu) o 5 d'agosto de 1887 y muerto en Boise (Idaho, Estaus Unius) o 5 de noviembre de 1972, esti\u00f3 un actor britanico, activo en o cine britanico y lo cine estausunidense dende primers d'os anyos 1910 dica la suya muerte, en papels segundarios.\nEn a suya ampla filmograf\u00eda cal destacar-ne bellas cinta[s, como \"Sherlock Holmes\" (1932, William K. Howard), \"A Study in Scarlet\" (1933, Edwin L. Marin), \"Queen Christina\" (1933, Rouben Mamoulian), \"Rose Marie\" (1936, W. S. Van Dyke), \"The Great Ziegfeld\" (1936, Robert Z. Leonard), \"The Real Glory\" (1939, Henry Hathaway), \"A Yank in the R.A.F.\" (1941, Henry King), \"We Were Dancing\" (1942, Robert Z. Leonard), \"Captain Kidd\" (1945, Rowland V. Lee), \"The Pirate\" (1948, Vincente Minnelli), \"The Three Musketeers\" (1948, George Sidney), \"Kim\" (1950, Victor Saville), u \"Mary Poppins\" (1964, Robert Stevenson)."}
{"id": "149466", "revid": "69718", "url": "https://an.wikipedia.org/wiki?curid=149466", "title": "Minority Report (cinta)", "text": ""}
{"id": "149467", "revid": "51103", "url": "https://an.wikipedia.org/wiki?curid=149467", "title": "Merops malimbicus", "text": "L'abellerol de Malimba (Merops malimbicus) ye una especie d'au d'a orden d'os Coraciiformes y familia Meropidae que vive en as chunglas d'Africa Occidental y Central."}
{"id": "149468", "revid": "51103", "url": "https://an.wikipedia.org/wiki?curid=149468", "title": "Abellerol de Malimba", "text": ""}
{"id": "149469", "revid": "401", "url": "https://an.wikipedia.org/wiki?curid=149469", "title": "Merops oreobates", "text": "L'abellerol de montanya (Merops oreobates) ye una especie d'au d'a orden d'os Coraciiformes y familia Meropidae que se troba en Africa."}
{"id": "149470", "revid": "51103", "url": "https://an.wikipedia.org/wiki?curid=149470", "title": "Abellerol de montanya", "text": ""}
{"id": "149471", "revid": "51103", "url": "https://an.wikipedia.org/wiki?curid=149471", "title": "Merops persicus", "text": "L'abellerol de Persia (Merops persicus) ye una especie d'au d'a orden d'os Coraciiformes y familia Meropidae que se reproduz en o norte d'Africa y l'Orient Meyo dende l'este de Turqu\u00eda dica Cazaquist\u00e1n y India. Cheneralment ye fuertement migratoria, fendo hibernada en Africa tropical, encara que cualques poblacions se reproducen y viven tot l'anyo en o Sahel."}
{"id": "149472", "revid": "51103", "url": "https://an.wikipedia.org/wiki?curid=149472", "title": "Abellerol de Persia", "text": ""}
{"id": "149473", "revid": "401", "url": "https://an.wikipedia.org/wiki?curid=149473", "title": "Merops revoilii", "text": "L'abellerol de Somalia (Merops revoilii) ye una especie d'au d'a orden d'os Coraciiformes y familia Meropidae que se troba en Etiop\u00eda, Kenia, Arabia Saudita, Somalia y Tanzania."}
{"id": "149474", "revid": "51103", "url": "https://an.wikipedia.org/wiki?curid=149474", "title": "Abellerol de Somalia", "text": ""}
{"id": "149476", "revid": "401", "url": "https://an.wikipedia.org/wiki?curid=149476", "title": "Aristofanes", "text": "Aristofanes (en griego \u1f08\u03c1\u03b9\u03c3\u03c4\u03bf\u03c6\u03ac\u03bd\u03b7\u03c2 / \"Aristoph\u00e1nes\"), naixiu de Cydathenas, Atenas en l'anyo 450 aC y muerto en el 385 aC, esti\u00f3 un dramaturgo griego ateniense, considerau lo principal autor d'a comedia griega y uno d'os millors d'a Literatura universal. Esti\u00f3 l'autor de 40 obras teatrals, encara que nom\u00e1s 11 d'as suyas s'han conservato."}
{"id": "149478", "revid": "41", "url": "https://an.wikipedia.org/wiki?curid=149478", "title": "Zingaros", "text": ""}
{"id": "149482", "revid": "41", "url": "https://an.wikipedia.org/wiki?curid=149482", "title": "Organizaci\u00f3n d'os Estatos Americanos", "text": ""}
{"id": "149483", "revid": "41", "url": "https://an.wikipedia.org/wiki?curid=149483", "title": "Califato abas\u00ed", "text": ""}
{"id": "149489", "revid": "41", "url": "https://an.wikipedia.org/wiki?curid=149489", "title": "Almurabitz", "text": ""}
{"id": "149499", "revid": "41", "url": "https://an.wikipedia.org/wiki?curid=149499", "title": "Basco vizca\u00edn", "text": ""}
{"id": "149502", "revid": "610", "url": "https://an.wikipedia.org/wiki?curid=149502", "title": "George Irving", "text": "George Irving puet estar:"}
{"id": "149505", "revid": "41", "url": "https://an.wikipedia.org/wiki?curid=149505", "title": "Riocha Alavesa", "text": ""}
{"id": "149506", "revid": "41", "url": "https://an.wikipedia.org/wiki?curid=149506", "title": "Montanya Alavesa", "text": ""}
{"id": "149513", "revid": "41", "url": "https://an.wikipedia.org/wiki?curid=149513", "title": "Lista de municipios d'Alava", "text": ""}
{"id": "149517", "revid": "41", "url": "https://an.wikipedia.org/wiki?curid=149517", "title": "Provincia d'Alaba", "text": ""}
{"id": "149526", "revid": "41", "url": "https://an.wikipedia.org/wiki?curid=149526", "title": "Azerbaichanos", "text": ""}
{"id": "149527", "revid": "610", "url": "https://an.wikipedia.org/wiki?curid=149527", "title": "Ilham Aliyev", "text": "Ilham Heydar oghlu Aliyev, nombre curto Ilham Aliyev (en azer\u00edn \"\u0130lham Heyd\u0259r o\u011flu \u018fliyev\" u simplament \"\u0130lham \u018fliyev\", Bac\u00fa, Republica Socialista Sovietica d'Azerbaich\u00e1n, 24 d'aviento de 1961) ye o cuatreno y actual president d'Azerbaich\u00e1n desde 2003. Fa parti d'o \"Yeni Az\u0259rbaycan Partiyas\u0131\" y ye tami\u00e9n president d'o Comit\u00e9 Olimpico Nacional. Ye fillo d'a doctora Zarifa \u018fliyeva y de Heydar \u018fliyev (president d'Azerbaich\u00e1n dende 1993 dica 2003). Fue acusau repetidament d'esquemas de corrupci\u00f3n y terror contra o suyo pueblo y contra os armenios. Aliyev se mantiene en o poder con eleccions que no se pueden considerar libres y ye responsable d'a-saber-las violacions a os dreitos humans, entre ellas a opresi\u00f3n d'a prensa libre y a persecuci\u00f3n d'a oposici\u00f3n en o suyo pa\u00eds.\nDende 1996 dica 2003 esti\u00f3 deputau de l'Asamblea Nacional de la Republica d'Azerbaich\u00e1n. Ye o fillo y succesor de Heyd\u0259r \u018fliyev. Cuatre vegadas gan\u00f3 en as eleccions presidencials (en 2003, 2008, 2013 y 2018)."}
{"id": "149545", "revid": "41", "url": "https://an.wikipedia.org/wiki?curid=149545", "title": "Chiita", "text": ""}
{"id": "149547", "revid": "41", "url": "https://an.wikipedia.org/wiki?curid=149547", "title": "Chiitas", "text": ""}
{"id": "149548", "revid": "51103", "url": "https://an.wikipedia.org/wiki?curid=149548", "title": "Merops hirundineus", "text": "L'abellerol hengrineta (Merops hirundineus) ye una especie d'au d'a orden d'os Coraciiformes y familia Meropidae que ye nativa d'as selvas de sabana de l'Africa subsahariana."}
{"id": "149549", "revid": "51103", "url": "https://an.wikipedia.org/wiki?curid=149549", "title": "Abellerol hengrineta", "text": ""}
{"id": "149550", "revid": "401", "url": "https://an.wikipedia.org/wiki?curid=149550", "title": "Merops pusillus", "text": "L'abellerol menudo (Merops pusillus) ye una especie d'au d'a orden d'os Coraciiformes y familia Meropidae que se troba en l'Africa subsahariana."}
{"id": "149551", "revid": "51103", "url": "https://an.wikipedia.org/wiki?curid=149551", "title": "Abellerol menudo", "text": ""}
{"id": "149558", "revid": "610", "url": "https://an.wikipedia.org/wiki?curid=149558", "title": "Camelus dromedarius", "text": "O dromedario (Camelus dromedarius) ye una especie de mamifero d'a orden d'os Artiodactyla y familia Camelidae que tien una chepa en a suya esquena (en comparanza con as dos que tien en o camello) an almagazena dica 36\u00a0kg de graixa, que lo dromedario puede descomposar en enerch\u00eda pa satisfer as suyas necesidaz cuan os recursos son radius; a chepa tami\u00e9n aduya a desipar a calor corporal.\nOs masclos adultos miden de 2,2 a 3,6 m d'altaria, mientres que as fembras miden de 1,7 a 1,9 m. Os masclos gosan pesar entre 400 y 690\u00a0kg, y las fembras pesan entre 300 y 540\u00a0kg.\nO dromedario no ha existiu de forma natural en a naturaleza mientres cuasi 2000 anyadas. Probablement esti\u00f3 domesticau per primera vegada en a Peninsula Arabica fa uns 4.000 anyos. I hai una important poblaci\u00f3n salvache en Australia, an esti\u00f3 introduciu en 1840 como meyo de transporte antes d'estar substituyiu per o transporte motorizau en primer\u00edas d'o sieglo XX.\nOs productos d'o dromedario, incluyida la suya carne y leit, sustentan a cuantas tribus d'o norte d'Africa; tami\u00e9n se fa servir comunament pa amontar y como animal de carga."}
{"id": "149559", "revid": "51103", "url": "https://an.wikipedia.org/wiki?curid=149559", "title": "Dromedario", "text": ""}
{"id": "149560", "revid": "69718", "url": "https://an.wikipedia.org/wiki?curid=149560", "title": "Suabios (desambigaci\u00f3n)", "text": ""}
{"id": "149561", "revid": "41", "url": "https://an.wikipedia.org/wiki?curid=149561", "title": "Dialecto suabio", "text": ""}
{"id": "149562", "revid": "41", "url": "https://an.wikipedia.org/wiki?curid=149562", "title": "Idioma suabio", "text": ""}
{"id": "149563", "revid": "41", "url": "https://an.wikipedia.org/wiki?curid=149563", "title": "Alem\u00e1n suabio", "text": ""}
{"id": "149564", "revid": "41", "url": "https://an.wikipedia.org/wiki?curid=149564", "title": "Suabia (rechi\u00f3n administrativa)", "text": ""}
{"id": "149566", "revid": "69718", "url": "https://an.wikipedia.org/wiki?curid=149566", "title": "Pila baptismera", "text": ""}
{"id": "149572", "revid": "610", "url": "https://an.wikipedia.org/wiki?curid=149572", "title": "Suabios", "text": "Os suabios (en alem\u00e1n \"Schwaben\") son un pueblo chermanico procedent d'a rechi\u00f3n etnocultural y ling\u00fcistica de Suabia, que se troba en l'actualidat dividida prencipalment entre os estaus modernos de Baden-Wurtemberg y Bavera, en o sudueste d'Alemanya.\nO nombre viene d'o ducau medieval de Suabia, un d'os ducaus radiz alemans, que representaba o territorio d'Alamannia, a on os suyos habitants yeran ditos \"alamans\" u \"sueus\". Iste territorio incluyir\u00eda todas as arias de parla alamanica, pero o concepto moderno de Suabia ye mas restrinchiu, debiu a o colapso d'o ducau de Suabia en o sieglo XIII. Suabia tal y como s'entiende en a etnograf\u00eda moderna coincide alto u baixo con a circuscripci\u00f3n de Suabia d'o Sacro Imperio Romano Chermanico existent en a Edat Moderna.\nCultura.\nA cultura suebia, a diferencia d'os suyos vecins alamanicos, evolucion\u00f3 en zaguer\u00edas d'a Edat Meya y primer\u00edas d'a Edat Moderna. Dimpu\u00e9s d'a desintegraci\u00f3n d'o ducau de Suabia sobrevivi\u00f3 una identidat y sentimiento d'unidat cultural suabia, expresaus en a formaci\u00f3n d'a Liga de Ciudaz de Suabia en o sieglo XIV, a Liga de Suabia en 1488 y o establimiento d'a circuscripci\u00f3n de Suabia en 1512. Por ixas envueltas creixi\u00f3 una divisi\u00f3n cultural y identitaria entre Suabia y, d'una man o Margraviato de Baden a l'ueste, y d'atra a Confederaci\u00f3n Suiza a o sud.\nA cultura suabia guarda muitos elementos comuns con a tradici\u00f3n alamanica, especialment tradicions de carnaval como a \"Fastnacht\".\nMientres se construyiba una unidat cultural nacional arredol d'a unificaci\u00f3n alemana entre os sieglos XVIII y XIX, Alemanya yera dominada politicament por o nortenco reino de Prusia, y o clasicismo de Weimar, en o ducau de Saxonia-Weimar, se convirti\u00f3 en a expresi\u00f3n de l'alta cultura nacional alemana (Christoph Martin Wieland y Friedrich Schiller, encara que naixius y entrecriaus en Suabia, se tresladoron ta Weimar y se convirtioron en dos d'as \"cuatre luminarias\" (\"Viergestirn\") d'o clasicismo de Weimar).\nComo consecuencia, o sud d'Alemanya y por extension tanto suabios como bavaros gosan veyer-se como desviacions sinyaleras con respecto a l'alem\u00e1n chenerico, habendo-se-ne chenerau a-saber-los clix\u00e9s u estereotipos. \nIstos amostran a os suabios como perreros, masiau seriosos u chicoz burgueses santurreros y fatirols, como se reflecta en \"Die sieben Schwaben\" (\"Os siet suabios\"), un d'os cuentos d'a replega titulada \"Kinder- und Hausm\u00e4rchen\" y publicada por os chirmans Grimm. Por a parti positiva, o mesmo estereotipo puet presentar a os suabios como frugals, intelichents, emprendedors y treballadors. \nA recuperaci\u00f3n d'a econom\u00eda alemana dimpu\u00e9s d'a Segunda Guerra Mundial, conoixida como \"Wirtschaftswunder\", fue alabada por o cantautor Ralf Bendix en a suya canci\u00f3n de 1964 \"Schaffe, schaffe H\u00e4usle baue / Und net nach de M\u00e4dle schaue\" (\"Treballa, treballa y construye una casa / y no te mires a las mesachas\" en dialecto suabio). A primera linia d'ista canci\u00f3n ha estau dende alavez un resumen habitual d'os estereotipos suabios en toda Alemanya.\nEn una bien conoixida campanya publicitaria con ocasi\u00f3n d'o 50 cabo d'anyo d'o estau de Baden-Wurtemberg, economicament o mas rico de l'Alemanya moderna, os suabios abracoron o suyo estereotipo con o slogan \"\"Podemos fer de tot. Fueras de charrar alem\u00e1n st\u00e1ndard.\" (\"Wir k\u00f6nnen alles. Au\u00dfer Hochdeutsch\").\nOs estereotipos suabios continan en l'actual Alemanya, como se veyi\u00f3 por eixemplo en o conflicto conoixiu como \"Schwabenhass\" (literalment \"odio enta os suabios\", sobre a chentrificaci\u00f3n en Berlin debiu a os numerosos suabios acomodaus que se tresladan ta a capital), u o comentario d'a ex-canciller Angela Merkel en alabanza de \"l'aforrada ama de casa suabia\" \n(recomendando a prudencia economica suabia, y por extensi\u00f3n alemana, como modelo pa Europa mientres a crisis de l'euro)."}
{"id": "149573", "revid": "69718", "url": "https://an.wikipedia.org/wiki?curid=149573", "title": "Espinosa de Cerrato", "text": "Espinosa de Cerrato ye un municipio d'a comunidat autonoma castellanoleyonesa situau en a provincia de Palencia.\nA suya poblaci\u00f3n ye de 129 habitants (2022).\nCheograf\u00eda.\nA localidat d'Espinosa de Cerrato se troba situada a 860 metros d'altaria sobre lo livel d'a mar, en o cam\u00edn de Burgos ta Roa. O r\u00edo Franco, de gran valura medioambiental reconoixida, trescruza lo municipio."}
{"id": "149574", "revid": "60668", "url": "https://an.wikipedia.org/wiki?curid=149574", "title": "Vipra", "text": ""}
{"id": "149575", "revid": "60668", "url": "https://an.wikipedia.org/wiki?curid=149575", "title": "Gripia", "text": ""}
{"id": "149576", "revid": "60668", "url": "https://an.wikipedia.org/wiki?curid=149576", "title": "Escurz\u00f3n", "text": ""}
{"id": "149577", "revid": "401", "url": "https://an.wikipedia.org/wiki?curid=149577", "title": "Lunezia", "text": "Lo termen Lunezia u Emilia-Lunense indica una aria cheografica italiana entre las provincias de La Spezia, Massa-Carrara, Parma, Piacenza, Reggio Emilia y Mantova, asinas como una part d'as de Cremona y de Lucca."}
{"id": "149589", "revid": "69718", "url": "https://an.wikipedia.org/wiki?curid=149589", "title": "The Hound of the Baskervilles (cinta de 1939)", "text": "The Hound of the Baskervilles (t\u00edtol orichinal en angl\u00e9s, en aragon\u00e9s O sag\u00fceso d'os Baskerville, enguerada en Arag\u00f3n con o t\u00edtol en castellano de El perro de los Baskerville, O can d'os Baskerville en aragon\u00e9s) ye una cinta de cine d'intriga policiaca estausunidense de l'anyo 1939 dirichida por Sidney Lanfield seguntes un gui\u00f3n adaptau por Ernest Pascal basau en a novela policiaca \"The Hound of the Baskervilles\" d'Arthur Conan Doyle publicada en 1902 como una d'as novelas d'a saga de \"Sherlock Holmes\". La suya banda sonora orichinal ye de David Buttolph, Charles Maxwell, Cyril J. Mockridge y David Raksin y la direcci\u00f3n de fotograf\u00eda de Peverell Marley, estando-ne los productors Gene Markey y Darryl F. Zanuck ta la productora cinematografica \"20th Century Fox\". Los actors principals d'a cinta son Richard Greene, Basil Rathbone, Wendy Barrie y Nigel Bruce. Ye la primera d'una serie de 14 cintas de \"Sherlock Holmes\" protagonizadas por Rathbone y Bruce, y en ista primer cinta d'a serie no yeran consideraus como lor protagonistas principals, en no estar segura la productora de l'acceptaci\u00f3n por o publico; de feito, Richard Greene amaneixeba dabant en os t\u00edtols de cr\u00e9dito d'a cinta y esti\u00f3 qui mas cobr\u00f3 por a suya labor como actor en a cinta.\nLa cinta s'ambienta en o Londres y Devon d'os anyos 1880, mientres a Era victoriana (ye la primara d'as cintas de \"Sherlock Holmes\" que respecta l'ambientaci\u00f3n d'epoca orichinal, porque dica l'inte todas s'ambientaban en o momento de filmaci\u00f3n d'a cinta) y se rod\u00f3 en os estudios cinematograficos d'a productora \"20th Century Fox\" en California, en Estaus Unius."}
{"id": "149591", "revid": "41", "url": "https://an.wikipedia.org/wiki?curid=149591", "title": "Idioma bascuenz", "text": ""}
{"id": "149603", "revid": "401", "url": "https://an.wikipedia.org/wiki?curid=149603", "title": "Seu de Helsinki", "text": "A Seu de Helsinki (en finland\u00e9s \"Helsingin tuomiokirkko\"; en sueco \"Helsingfors domkyrka\") ye una seu de culto luterano, seu d'a diocesi de Helsinki, a capital de Finlandia. Adedicada a Sant Nicolau, se sit\u00faa en o districto de Kruunuhaka. A suya edificaci\u00f3n prencipi\u00f3 en l'anyo 1830 y, arredol de 1852 como homenache a lo gran duque de Finlandia, l'emperador Nicolau I de Rusia. Ye un d'os molimentos mas populars d'a capital finlandesa, y se tracta un d'os edificios mas importants de cuantos se construyoron en estilo estilo neoclasico."}
{"id": "149605", "revid": "72664", "url": "https://an.wikipedia.org/wiki?curid=149605", "title": "Helsingin tuomiokirkko", "text": ""}
{"id": "149606", "revid": "72664", "url": "https://an.wikipedia.org/wiki?curid=149606", "title": "Helsingfors domkyrka", "text": ""}
{"id": "149613", "revid": "610", "url": "https://an.wikipedia.org/wiki?curid=149613", "title": "Ribe", "text": "Ribe ye una ciudat de Dinamarca que ye la mas antiga de iste pa\u00eds. Celebr\u00f3 lo suyo 1300 aniversario en 2010. A ciudat se troba en una zona pantanosa plana no luent d'a mar d'o Norte y s'ha visto afectada per inundacions a lo largo d'a suya historia.\nRibe probablement ya yera un puesto comercial entre la epoca vikinga, en primer\u00edas d'o sieglo VII. Aqu\u00ed se construyi\u00f3 una ilesia en zaguer\u00edas d'o sieglo VIII estando la tercera ilesia mas antiga d'Escandinavia, y dende 948 i hai una seu bispal."}
{"id": "149614", "revid": "610", "url": "https://an.wikipedia.org/wiki?curid=149614", "title": "Dermochelys coriacea", "text": "A tartuga la\u00fat (Dermochelys coriacea) ye una especie de tartuga d'a familia Dermochelyidae que ye la mas gran de totas as tartugas vivients aconseguindo longarias de dica 1,8 metros y pesos de 500 kilogramos.\nA tartuga la\u00fat ye una especie con un rango global cosmopolita. De totas as especies de tartugas marinas existents, \"D. coriacea\" tien a distribuci\u00f3n mas ampla, plegando tan a lo norte como Alaska y Noruega y tan a lo sud como Cabo Agulhas en Africa y l'extremo sud de Nueva Zelanda. A tartuga la\u00fat se troba en toz os ocians tropicals y subtropicals, y la suya aria de distribuci\u00f3n s'extiende dica o Cerclo Polar Arctico.\nAs tartugas adultas \"D. coriacea\" subsisten cuasi exclusivament de medusas.\nSe sabe muit poquet sobre la esperanza de vida d'a especie. Beluns informes afirman \"30 anyos u mas\", mientres que atros afirman \"50 anyos u mas\". "}
{"id": "149615", "revid": "51103", "url": "https://an.wikipedia.org/wiki?curid=149615", "title": "Tartuga la\u00fat", "text": ""}
{"id": "149616", "revid": "69718", "url": "https://an.wikipedia.org/wiki?curid=149616", "title": "The Hunt for Red October (cinta)", "text": "The Hunt for Red October (t\u00edtol orichinal en angl\u00e9s, en aragon\u00e9s La caza de l'Octubre Royo, enguerada en Arag\u00f3n con o t\u00edtol traduciu enta lo castellano de La caza del Octubre Rojo) ye una cinta de cine d'acci\u00f3n, cine belico, cine d'espionache y cine d'intriga estausunidense de l'anyo 1990 dirichida por John McTiernan seguntes un gui\u00f3n adaptau por Larry Ferguson y Donald E. Stewart basau en a novela \"The Hunt for Red October\", de Tom Clancy (1984). Producida por Mace Neufeld ta las productoras \"Mace Neufeld Productions\" y \"Nina Saxon Film Design\", con una banda sonora orichinal de Basil Poledouris y John Williams y con una direcci\u00f3n de fotograf\u00eda de Jan de Bont, os actors principals d'a cinta son Sean Connery, Alec Baldwin, Scott Glenn, James Earl Jones, Sam Neill y Richard Jordan. Ye la primera adaptaci\u00f3n cinematografica d'o personache de \"Jack Ryan\", protagonista de bellas d'as novelas de Tom Clancy.\nLa cinta se rod\u00f3 en os estaus estausunidenses de Connecticut, California (Long Beach y San Diego) y Carolina d'o Norte, y s'ambienta en os anyos 1980, en os zaguers momentos d'a Guerra Fr\u00eda. A localizaci\u00f3n d'as ambientacions d'a cinta ye la siguient: oceano Atlantico, Uni\u00f3n Sovietica, Alaska, Maine, Casa Blanca en Washington, DC, districto de Polyarny en a Uni\u00f3n Sovietica, Aeropuerto Internacional de Washington-Dulles, George Bush Center for Intelligence, Londres, Aeropuerto de Londres-Heathrow, Naval Air Station Patuxent River, Mosc\u00fa y r\u00edo Penobsco.\n\"The Hunt for Red October\" recibi\u00f3 un Premio Oscar a la Millor Edici\u00f3n de Soniu y dos nominacions, a lo Millor Soniu y a lo Millor Montache."}
{"id": "149617", "revid": "69718", "url": "https://an.wikipedia.org/wiki?curid=149617", "title": "The Last Legion", "text": "The Last Legion (t\u00edtol orichinal en angl\u00e9s, en aragon\u00e9s La zaguera lechi\u00f3n, enguerada en Arag\u00f3n con o suyo t\u00edtol traduciu enta lo castellano de La \u00faltima legi\u00f3n) ye una cinta anglo-italo-tuniciano-franco-eslovaca d'aventuras y acci\u00f3n de l'anyo 2007 dirichida por Doug Lefler seguntes un gui\u00f3n adaptau por Jez Butterworth, Tom Butterworth, Carlo Carlei, Peter Rader y Valerio Massimo Manfredi d'a novela d'iste zaguero \"L'ultima legione\" (2002). Con una banda sonora orichinal de Patrick Doyle y una direcci\u00f3n de fotograf\u00eda de Marco Pontecorvo, la producioron Dino De Laurentiis, Martha De Laurentiis, Raffaella De Laurentiis y Tarak Ben Ammar ta la productora cinematografica \"De Laurentiis Company\", estando los suyos actors mas destacaus Colin Firth, Ben Kingsley, Aishwarya Rai, Peter Mullan, Kevin McKidd, John Hannah, Thomas Brodie-Sangster, Rupert Friend y Iain Glen.\nAmbientada en os zaguers momentos de l'Imperio Romano (que s'escaici\u00f3 en 476 encara que la cinta lo sit\u00faa erroniament en l'anyo 460) en Italia y en Britania (l'actual Reino Uniu), \"The Last Legion\" se rod\u00f3 en escenarios d'Eslovaquia (en destacando lo castiello de Spi\u0161) y Tunicia. Presenta bellas inexactituz historicas en o desembolique d'a suya trama argumental."}
{"id": "149618", "revid": "401", "url": "https://an.wikipedia.org/wiki?curid=149618", "title": "Two Weeks Notice", "text": "Two Weeks Notice (t\u00edtol en angl\u00e9s, en aragon\u00e9s Dos semanas d'antelaci\u00f3n, enguerada en Arag\u00f3n con o t\u00edtol en castellano Amor con preaviso) ye una cinta estausunidense de comedia romantica de l'anyo 2002, dirichida por Marc Lawrence seguntes un gui\u00f3n orichinal d'o mesmo Marc Lawrence. Con una banda sonora orichinal de John Powell, una direcci\u00f3n de fotograf\u00eda de L\u00e1szl\u00f3 Kov\u00e1cs y una producci\u00f3n por Sandra Bullock ta las productoras \"Fortis Films\", \"NPV Entertainment\", \"Castle Rock Entertainment\" y \"Village Roadshow Pictures\", en l'elenco d'a cinta destacan os actors Sandra Bullock, Hugh Grant, Alicia Witt, Dana Ivey, Robert Klein y Heather Burns.\nRodada en a ciudat de Nueva York y en l'estau de Nueva Jersey, a cinta ye ambientada en a ciudat de Nueva York en epoca contemporania a lo suyo rodache, en os anyos 2000."}
{"id": "149619", "revid": "41", "url": "https://an.wikipedia.org/wiki?curid=149619", "title": "Helenos", "text": ""}
{"id": "149620", "revid": "41", "url": "https://an.wikipedia.org/wiki?curid=149620", "title": "Nipons", "text": ""}
{"id": "149622", "revid": "610", "url": "https://an.wikipedia.org/wiki?curid=149622", "title": "Choeropsis liberensis", "text": "L'hipopotamo nano (Choeropsis liberensis) ye una especie de mamifero d'a orden d'os Artiodactyla y familia Hippopotamidae que ye nativa d'as selvas y pa\u00fals d'Africa occidental, sobretot en Liberia, con chicotas poblacions en Sierra Leone, Guinea y Costa de Vori.\nYe un animal herbivoro de costumbres nocturnos. Os hipopotamos nanos adultos miden entre 75 y 100\u00a0cm d'altaria, miden entre 150 y 175\u00a0cm de luengo y pesan entre 180 y 275\u00a0kg. A suya esperanza de vida en cativerio oscila entre 30 y 55 anyos, encara que ye poquet prebable que viva tanto tiempo en a naturaleza."}
{"id": "149623", "revid": "51103", "url": "https://an.wikipedia.org/wiki?curid=149623", "title": "Hipopotamo nano", "text": ""}
{"id": "149624", "revid": "51103", "url": "https://an.wikipedia.org/wiki?curid=149624", "title": "Loret de Namibia", "text": ""}
{"id": "149625", "revid": "41", "url": "https://an.wikipedia.org/wiki?curid=149625", "title": "Sami", "text": ""}
{"id": "149631", "revid": "41", "url": "https://an.wikipedia.org/wiki?curid=149631", "title": "Die Hard", "text": "Die Hard (t\u00edtol orichinal en angl\u00e9s, en aragon\u00e9s Duros de matar, enguerada en Arag\u00f3n con o t\u00edtol en castellano de Jungla de cristal, Chungla de cristal en aragon\u00e9s) ye una cinta de cine d'acci\u00f3n estausunidense de l'anyo 1988 dirichida por John McTiernan seguntes un gui\u00f3n adaptau por Jeb Stuart y Steven E. de Souza\nd'a novela \"Nothing Lasts Forever\", de Roderick Thorp (1979). La direcci\u00f3n de fotograf\u00eda d'a cinta ye de Jan de Bont y la Banda Sonora Orichinal ye un treballo de Michael Kamen. Producida por Lawrence Gordon y Joel Silver ta las productoras cinematograficas \"Gordon Company\" y \"Silver Pictures\", en l'elenco d'a cinta amanixen como actors destacaus Bruce Willis, Alan Rickman, Alexander Godunov, Bonnie Bedelia, Paul Gleason y Reginald VelJohnson.\nLa cinta se r\u00f3d\u00f3 en Los Angeles, a mesma ciudat aon s'ambienta lo suyo argumento, mientres a epoca d'a propia filmaci\u00f3n, ye decir, mientres os anyos 1980. Cal destacar que ista cinta, en a que Willis interpret\u00f3 a \"John McClane\", un polic\u00eda de Nueva York que se trobaba ocasionalment en Los Angeles, consolid\u00f3 la figura de l'actor, iniciando la suya posici\u00f3n como estrela cinematografica, encara que adedicada mas que mas a lo cine d'acci\u00f3n.\n\"Die Hard\" recibi\u00f3 cuatro nominacions a los Premios Oscar, encara que no en obteni\u00f3 garra: Edici\u00f3n de Soniu, Montache, Soniu y Efectos Visuals. En 2017 la Biblioteca d'o Congreso seleccion\u00f3 a \"Die Hard\" en considerar que la cinta yera \"cultural, historica y esteticament significativa\" ta incluyir-la en o \"National Film Registry\"."}
{"id": "149632", "revid": "69718", "url": "https://an.wikipedia.org/wiki?curid=149632", "title": "Porta-avions", "text": ""}
{"id": "149634", "revid": "69718", "url": "https://an.wikipedia.org/wiki?curid=149634", "title": "Crimson Tide (cinta)", "text": "Crimson Tide (t\u00edtol orichinal en angl\u00e9s, Marea roya en aragon\u00e9s, enguerada en Arag\u00f3n con o t\u00edtol traduciu enta lo castellano de Marea roja) ye una cinta de cine estausunidense de cine d'intriga d'acci\u00f3n belica de l'anyo 1995 dirichida por Tony Scott seguntes un gui\u00f3n orichinal de Michael Schiffer y Richard P. Henrick, con una direcci\u00f3n de fotograf\u00eda de Dariusz Wolski y una Banda Sonora Orichinal de Hans Zimmer. Producida por Don Simpson y Jerry Bruckheimer ta las productoras \"Hollywood Pictures\" y \"Don Simpson/Jerry Bruckheimer Films\", en l'elenco d'os suyos actors destacan Denzel Washington, Gene Hackman, George Dzundza, Viggo Mortensen, James Gandolfini, Matt Craven y Danny Nucci.\nAmbientada en la mar y en Rusia mientres os anyos 1990 en o escenario posterior a la Guerra Fr\u00eda (encara que s'isnpira en os feitos d'a crisi d'os misils en Cuba en 1962, cuan en un submarino sovietico, o submarino B-59, s'escaicioron feitos similars), se rod\u00f3 en un estudio cinematografico en Burbank, en California, encara que bellas escenas se filmoron en un barco de guerra d'a \"Marine Nationale\" francesa (o portaavions \"Foch\") y en o Finisterre en Bretanya, en Francia.\nLa cinta recibi\u00f3 cuantos premios y nominacions, incluyindo-ie tres nominacions a los Premios Oscar: Millor Edici\u00f3n de Soniu, Millor Soniu y Millor Montache."}
{"id": "149637", "revid": "69718", "url": "https://an.wikipedia.org/wiki?curid=149637", "title": "3 Godfathers (cinta de 1948)", "text": "3 Godfathers (t\u00edtol orichinal en angl\u00e9s, 3 padrinos en aragon\u00e9s, enguerada en Arag\u00f3n con o t\u00edtol en castellano de Tres padrinos) ye una cinta de cine de western estausunidense de l'anyo 1948 que dirichi\u00f3 lo director cinematografico John Ford seguntes un gui\u00f3n adaptau por Laurence Stallings, Frank S. Nugent y Robert Nathan, basau en a novela \"The Three Godfathers\", de Peter B. Kyne (1913), con una Banda Sonora Orichinal de Richard Hageman, una direcci\u00f3n de fotograf\u00eda de Winton Hoch y una producci\u00f3n cinematografica de John Ford y Merian C. Cooper ta las produccions cinematograficas \"Argosy Pictures\" y \"Metro-Goldwyn-Mayer\". En l'elenco d'a cinta podemos trobar en os suyos papels principals a los actors John Wayne, Pedro Armend\u00e1riz, Harry Carey Jr. y Ward Bond.\nYe la segunda adaptaci\u00f3n feita por o director John Ford d'a novela \"The Three Goodfaters\", estando-ne la primera \"Marked Men\", una cinta de 1919 de cine mudo que hue se considera una cinta perdida, y en a que actu\u00f3 l'actor Harry Carey, pai de l'actor Harry Carey Jr. que participa en \"3 Godfathers\". Ford faci\u00f3 ista nueva versi\u00f3n en homenache a lo suyo amigo Harry carey, y ista ye la raz\u00f3n d'esleyir a lo suyo fillo ta lo papel de \"William Kearney\". D'atra man, en 1936 Richard Boleslawski ya heba dirichiu una atra versi\u00f3n d'a novela, clamada \"Three Godfathers\", interpretada por Chester Morris, Lewis Stone, Walter Brennan y Irene Hervey.\n\"3 Godfathers\" se rod\u00f3 en California y en o disierto de Mojave (Arizona) y s'ambienta en ixe mesmo zaguer puesto en o Nadal de bel anyo indeterminau."}
{"id": "149638", "revid": "69718", "url": "https://an.wikipedia.org/wiki?curid=149638", "title": "Man d'Irulegi", "text": "A man d'Irulegi ye un artefacto arqueolochico d'a Edat de Fierro tardana desenronau en 2021 mientres as excavacions en o chacimiento arqueolochico de Irulegi, chunto a lo castiello meyebal de Irulegi, que se troba en o municipio d'Aranguren, a lo sud de Pamplona en Navarra, Espanya. L'artefacto de bronze tien a forma distintiva d'una man dreita con os didos extendius. Tien cinco cadenas deseparadas de letras, prebablement correspondients a cinco u mas parolas, talladas en o costau que representa lo dorso d'una man. Ye anterior a l'atestaci\u00f3n mas antiga conoixida dica agora d'una parola basca (difuera d'os nombres propios) per arredol de 1000 anyos."}
{"id": "149639", "revid": "401", "url": "https://an.wikipedia.org/wiki?curid=149639", "title": "Valonia ventricosa", "text": "Valonia ventricosa) ye una especie d'alga d'a orden d'os Cladophorales y familia Valoniaceae que se troba en os ocians de tot o mundo en as rechions tropicals y subtropicals. Con un diametro de dica cinco centimetros ye un d'os organismos unicelulars mas grans conoixius, si no lo mas gran."}
{"id": "149640", "revid": "69718", "url": "https://an.wikipedia.org/wiki?curid=149640", "title": "Organismo unicelular", "text": "Un organismo unicelular ye un organismo que consta d'una solenca celula, a diferencia d'un organismo pluricelular que consta de multiples celulas. Os organismos se trestallan en dos categor\u00edas chenerals: organismos procarioticos y organismos eucarioticos. A mayor\u00eda d'os procariontes son unicelulars y se clasifican en bacterias y arqueas. Muitos eucariotas son pluricelulars, pero cualques son unicelulars, como los protozoos, as algas unicelulars y os fongos unicelulars.\nSe creye que os organismos unicelulars son a forma de vida mas antiga, con protocelulas que posiblement surtioron fa 3800 a 4000 millons d'anyos."}
{"id": "149641", "revid": "51103", "url": "https://an.wikipedia.org/wiki?curid=149641", "title": "Unicelular", "text": ""}
{"id": "149644", "revid": "41", "url": "https://an.wikipedia.org/wiki?curid=149644", "title": "Idioma protoindo-europeu", "text": ""}
{"id": "149646", "revid": "41", "url": "https://an.wikipedia.org/wiki?curid=149646", "title": "Luenga indoeuropea", "text": ""}
{"id": "149653", "revid": "6885", "url": "https://an.wikipedia.org/wiki?curid=149653", "title": "Low kick", "text": ""}
{"id": "149654", "revid": "69718", "url": "https://an.wikipedia.org/wiki?curid=149654", "title": "Cine policiaco", "text": "O cine policiaco ye un chenero cinematografico aon a sob\u00e9n a suya trama argumental ye basada en amostrar una investigaci\u00f3n por parte d'a Polic\u00eda u d'un detective d'un crimen cometiu por un g\u00e1ngster u un delincuent (encara que de vegadas ixe crimen puet haber-lo cometiu un ciudadano normal). As cintas que perteneixen a iste chenero gosan tener una estructura simpla: introducci\u00f3n a on s'amuestran os protagonistas y de vegadas la comisi\u00f3n d'o delito, desembolique d'a investigaci\u00f3n y final, aon normalment acaba la cinta con a detenci\u00f3n d'o culpable.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "149655", "revid": "610", "url": "https://an.wikipedia.org/wiki?curid=149655", "title": "Outbreak (cinta)", "text": "Outbreak (t\u00edtol orichinal en angl\u00e9s, en aragon\u00e9s Brot, Pandemia u Esclafiu, enguerada en Arag\u00f3n con o t\u00edtol en castellano de Estallido (Esclafiu en aragon\u00e9s) ye una cinta estausunidense de drama y intriga d'acci\u00f3n sobre desastres, dirichida en 1995 por Wolfgang Petersen seguntes un gui\u00f3n adaptau por Laurence Dworet y Robert Roy Pool d'a novela \"The Hot Zone\", de Richard Preston (1994). Producida por Gail Katz, Arnold Kopelson y Wolfgang Petersen ta las productoras \"Arnold Kopelson Productions\" y \"Punch Productions, inc.\", con una direcci\u00f3n de fotograf\u00eda de Michael Ballhaus y una Banda Sonora Orichinal de James Newton Howard, l'elenco principal d'actors d'a cinta ye formau por Dustin Hoffman, Rene Russo, Morgan Freeman, Cuba Gooding Jr., Patrick Dempsey, Donald Sutherland y Kevin Spacey.\nLa cinta tracta sobre la expansi\u00f3n pandemica d'un perigloso virus mortal pareixiu a l\"'Ebolavirus\" orichinario d'as chunglas de l'Africa central y que las autoridaz de l'Exercito estausunidense quieren mantener ta lo suyo emplego como arma biolochica. Trobau en a Republica Democratica d'o Congo mientres a revuelta de mercenarios en o Congo en 1967, s'heba manteniu en secreto dica que la malaut\u00eda plega en os Estaus Unius como consecuencia d'una importaci\u00f3n ilegal d'animals.\nRodada en os estaus de California y Hawaii, s'ambienta en os anyos 1990 en a Republica Democratica d'o Congo (en iste caso, tami\u00e9n ambientada en 1967), California, San Francisco y Atlanta."}
{"id": "149658", "revid": "41", "url": "https://an.wikipedia.org/wiki?curid=149658", "title": "Samaritano", "text": ""}
{"id": "149659", "revid": "41", "url": "https://an.wikipedia.org/wiki?curid=149659", "title": "Cristianos", "text": ""}
{"id": "149674", "revid": "41", "url": "https://an.wikipedia.org/wiki?curid=149674", "title": "Saboya (provincia)", "text": ""}
{"id": "149680", "revid": "69718", "url": "https://an.wikipedia.org/wiki?curid=149680", "title": "The Cheyenne Social Club", "text": "The Cheyenne Social Club (t\u00edtol orichinal en angl\u00e9s, en aragon\u00e9s O Club Social de Cheyenne, enguerada en Arag\u00f3n con o t\u00edtol traduciu enta lo castellano de El club social de Cheyenne) ye una cinta de cine estausunidense de l'anyo 1970 de western comico dirichida por Gene Kelly seguntes un gui\u00f3n orichinal de James Lee Barrett, con una direcci\u00f3n de fotograf\u00eda de William H. Clothier y una Banda Sonora Orichinal de Walter Scharf. Producida por James Lee Barrett y Gene Kelly ta la productora cinematografica \"Cinema Center Films\", en l'elenco d'a cinta trobamos actors como James Stewart, Henry Fonda, Shirley Jones, Sue Ane Langdon, Elaine Devry u Robert Middleton. En ista cinta tornan a coincidir en os papels protagonistas James Stewart y Henry Fonda, cinco anyadas dimpu\u00e9s d'a suya cinta \"Firecreek\" (Vincent McEveety, 1968).\nAmbientada en Cheyenne (Wyoming) en 1867, en \"The Cheyenne Social Club\" s'explica la historia d'un \"cowboy\" que en morir o suyo chirmano recibe en herencio o \"Club social de Cheyenne\" y marcha ta la ciudat ta recibir-lo, encara que l'herencio no ye exactament como \u00e9l pensaba. Se rod\u00f3 en Los Angeles y Nuevo Mexico."}
{"id": "149682", "revid": "41", "url": "https://an.wikipedia.org/wiki?curid=149682", "title": "Pueblo sahraui", "text": ""}
{"id": "149691", "revid": "41", "url": "https://an.wikipedia.org/wiki?curid=149691", "title": "Tartaros crimeus", "text": ""}
{"id": "149692", "revid": "41", "url": "https://an.wikipedia.org/wiki?curid=149692", "title": "Idioma tartaro de Crimea", "text": ""}
{"id": "149693", "revid": "41", "url": "https://an.wikipedia.org/wiki?curid=149693", "title": "Tartaros de Belarrusia", "text": ""}
{"id": "149694", "revid": "41", "url": "https://an.wikipedia.org/wiki?curid=149694", "title": "Tartaros de Polonia", "text": ""}
{"id": "149695", "revid": "41", "url": "https://an.wikipedia.org/wiki?curid=149695", "title": "Tartaros de Chulim", "text": ""}
{"id": "149696", "revid": "69718", "url": "https://an.wikipedia.org/wiki?curid=149696", "title": "The Firm (cinta de 1993)", "text": "The Firm (t\u00edtol orichinal en angl\u00e9s, en aragon\u00e9s La interpresa, enguerada en Arag\u00f3n con o t\u00edtol en castellano de La tapadera, A tapadera en aragon\u00e9s) ye una cinta estausunidense d'intriga chudicial de l'anyo 1993 dirichida por Sydney Pollack seguntes un gui\u00f3n adaptau por David Rabe, Robert Towne y David Rayfiel basau en a novela policiaca \"The Firm\", de John Grisham (1961). Con una Banda Sonora Orichinal de Dave Grusin y una direcci\u00f3n de fotograf\u00eda de John Seale, producioron \"The Firm\" John Davis, Sydney Pollack y Scott Rudin ta las productoras \"Davis Entertainment\" y \"Mirage Enterprises\", y en o suyo elenco participan actors como Tom Cruise, Gene Hackman, Jeanne Tripplehorn, Ed Harris, Holly Hunter, Hal Holbrook y David Strathairn.\nRodada en islas Caim\u00e1n, dependencia britanica en l'oceano Atlantico am\u00e1n d'a costa estausunidense, y en as ciudaz estausunidenses de Memphis (Tennessee), Boston (Massachusetts) y Washington, DC, am\u00e1s d'en os estaus d'Arkansas y Washington, \"The Firm\" s'ambienta en os anyos 1990 en as islas Caim\u00e1n, en Arkansas, en Washington, DC y en Memphis, Tennessee. L'argumento d'a cinta se basa en un choven avogau que recibe una muit buena oferta de treballo d'un bufet en Memphis, a on desempenya brilantment o suyo treballo dica que bel d\u00eda descubre que en realidat ye treballando ta la Mafia y que mesmo la suya vida ye en periglo.\nLa cinta recibi\u00f3 2 nominacions a los Premios Oscar en a suya 66ena edici\u00f3n Actriz Segundaria (Holly Hunter) y Banda Sonora Orichinal."}
{"id": "149697", "revid": "69718", "url": "https://an.wikipedia.org/wiki?curid=149697", "title": "Bienvenue chez les Ch'tis", "text": "Bienvenue chez les Ch'tis (t\u00edtol orichinal en franc\u00e9s, en aragon\u00e9s Bienvenida en casa d'os Ch'tis, enguerada en Arag\u00f3n con o t\u00edtol en castellano de Bienvenidos al Norte, Bienvenius en o Norte en aragon\u00e9s) ye una cinta de cine de comedia francesa de l'anyo 2008 dirichida por Dany Boon seguntes un gui\u00f3n orichinal d'o mesmo Dany Boon y d'Alexandre Charlot y Franck Magnier, con una direcci\u00f3n de fotograf\u00eda de Pierre A\u00efm y una Banda Sonora Orichinal de Philippe Rombi. Ye producida por os productors Claude Berri y J\u00e9r\u00f4me Seydoux ta las productoras \"Path\u00e9 Renn Productions\", \"Path\u00e9\", \"Hirsch Production\", \"Les Productions du Chicon\" y \"TF1 Films Production\" y en l'elenco d'a cinta aparixen actors como Kad Merad, Dany Boon, Zo\u00e9 F\u00e9lix, Anne Marivin u Line Renaud.\nEn a cinta se contan as aventuras d'un treballador de \"La Poste\", o correu oficial franc\u00e9s, a qui han destinau en a desapareixida rechi\u00f3n de Norte-Paso de Calais y que se veye obligau a mentir a su familia en decindo-les que se i vive muit mal. A suya historia se desembolica en o departamento d'o Norte mientres os anys 2000 y se rod\u00f3 en ixe mesmo departamento, en o departamento de Paso de Calais y en as ciudaz de Lille, Ais de Proven\u00e7a y Cassis (Bocas d'o Roine) y en os estudios en Arpajon (Essonne).\n\"Bienvenue chez les Ch'tis\" teni\u00f3 un important exito de publico en Francia y en atros pa\u00edses d'Europa y recibi\u00f3 cuantos premios y nominacions. Sindembargo, en a 34ena edici\u00f3n d'os Premios C\u00e9sar en 2009 nom\u00e1s recibi\u00f3 que una sola nominacion, a lo Millor Gui\u00f3n Orichinal, que finalment gan\u00f3 \"S\u00e9raphine\" (2008, Martin Provost, con gui\u00f3n de Martin Provost y Marc Abdelnour). Ixo provoc\u00f3 la carranyeta d'o director Dany Boon, qui acus\u00f3 a l' \"Acad\u00e9mie des Arts et Techniques du Cin\u00e9ma\" (entidat concesora d'os premios) d'\"espernir a comedia francesa\". Se charr\u00f3 d'a posibilidat de fer-ne un \"remake\" en o cine estausunidense y en o cine italiano, pero finalment no se film\u00f3 so que iste zaguero, con o t\u00edtol de \"Benvenuti al Nord\" (2012, Luca Miniero)."}
{"id": "149698", "revid": "6885", "url": "https://an.wikipedia.org/wiki?curid=149698", "title": "Chuegos Panamericans", "text": ""}
{"id": "149700", "revid": "41", "url": "https://an.wikipedia.org/wiki?curid=149700", "title": "Punta Turunzu\u00e9", "text": ""}
{"id": "149704", "revid": "610", "url": "https://an.wikipedia.org/wiki?curid=149704", "title": "Escribano", "text": "Un escribano u escrib\u00e1n (u escribana si ye muller) yera una persona que pod\u00eda leyer y escribir y que redactaba cartas, asinas como documentos legals y d'a cort. Os escribanos yeran chent que viviban d'escribir u copiar material escrito. Isto por un regular incluyiba fainas de secretar\u00eda y administraci\u00f3n como dictaus y o mantenimento de rechistros comercials, chudicials y historicos pa reis, nobles, templos y ciudaz. Os escribanos se convirtioron dimpu\u00e9s en funcionarios publicos, contables, avogaus y mesmo notarios.\nPapel actual.\nOs escribanos son encara comuns en pa\u00edses a on as tasas d'alfabetizaci\u00f3n continan estando baixas, por eixemplo India. Ast\u00ed leyen as cartas a os clients analfabetos u escriben cartas y plenan formularios por \u00e9ls a cambeo d'uns honorarios. En l'actualidat muitos fan servir maquinas d'escribir portatils pa aprestar as cartas pa os suyos clients. En zonas con tasas d'alfabetizaci\u00f3n mas altas, son muito menos comuns; manimenos, servicios socials, bibliotecas u atras institucions ofreixen a sob\u00e9n asistencia a os suyos usuarios con baixa alfabetizaci\u00f3n, aduyando-les a plenar formularios u escribir correspondencia oficial."}
{"id": "149705", "revid": "41", "url": "https://an.wikipedia.org/wiki?curid=149705", "title": "Escrib\u00e1n", "text": ""}
{"id": "149712", "revid": "41", "url": "https://an.wikipedia.org/wiki?curid=149712", "title": "Bispe metropolitano", "text": ""}
{"id": "149713", "revid": "41", "url": "https://an.wikipedia.org/wiki?curid=149713", "title": "Arcebispe metropolitano", "text": ""}
{"id": "149714", "revid": "401", "url": "https://an.wikipedia.org/wiki?curid=149714", "title": "Metropolitano", "text": "Metropolitano puet fer referencia a:"}
{"id": "149715", "revid": "41", "url": "https://an.wikipedia.org/wiki?curid=149715", "title": "Arciagne", "text": ""}
{"id": "149718", "revid": "69718", "url": "https://an.wikipedia.org/wiki?curid=149718", "title": "Zeppelin (cinta)", "text": "Zeppelin (t\u00edtol orichinal en angl\u00e9s, Zeppelin en aragon\u00e9s, enguerada en Arag\u00f3n con ixe mesmo t\u00edtol) ye una cinta de cine britanico de l'anyo 1971 de cine belico y cine d'espionache, dirichida por \u00c9tienne P\u00e9rier seguntes un gui\u00f3n de Donald Churchill y Arthur Rowe basau en una historia d'Owen Crump, con una Banda Sonora Orichinal de Roy Budd y una direcci\u00f3n de fotograf\u00eda d'Alan Hume, producida por Owen Crump ta la productora \"First Motion Picture Unit\", que en o suyo elenco d'actors tiene a Michael York, Elke Sommer, Peter Carsten, Marius Goring, Anton Diffring u Andrew Keir.\nRodada en Malta, en Bedfordshire y en Galas, am\u00e1s d'en os Estudios Pinewood en Buckinghamshire (Reino Uniu), en a cinta se conta un ataque ficticio feito por l'Imperio Alem\u00e1n contra lo Reino Uniu en 1915 mientres a Primera Guerra Mundial en tresladando tropas de l'exercito alem\u00e1n dica Escocia por meyo d'un zeppelin ta apoderar-se d'a \"Carta Magna\" que por seguridat os britanicos han depositau en un castiello en Escocia. \"Zeppelin\" s'ambienta en Baden-W\u00fcrttemberg en l'Imperio Alem\u00e1n y en Escocia."}
{"id": "149720", "revid": "69718", "url": "https://an.wikipedia.org/wiki?curid=149720", "title": "Torpedo Run", "text": "Torpedo Run (t\u00edtol orichinal en angl\u00e9s, Torpedo en marcha u Torpedo de cam\u00edn en aragon\u00e9s, enguerada en Arag\u00f3n con o t\u00edtol en castellano de El \u00faltimo torpedo, O zaguer torpedo en aragon\u00e9s) ye una cinta de cine belico de submarinos de l'anyo 1958 dirichida por Joseph Pevney seguntes un gui\u00f3n de William Wister Haines y Richard Sale, con una direcci\u00f3n de fotograf\u00eda de George J. Folsey y una Banda Sonora Orichinal de Wesley C. Miller, producida por Edmund Grainger ta la productora cinematografica \"Metro-Goldwyn-Mayer\", con participaci\u00f3n d'actors como Glenn Ford, Ernest Borgnine, Diane Brewster, Dean Jones, Philip Ober u L.Q. Jones.\nAmbientada en 1942 mientres a Segunda Guerra Mundial en l'oceano Pacifico, Alaska y Chap\u00f3n, a cinta cuenta la historia d'un comandant de submarinos d'a \"United States Navy\" y a suya obsesi\u00f3n por fundir un portaavions d'a Marina Imperial Chaponesa. Nominada a un Premio Oscar a los Millors Efectos Visuals en a suya 31ena edici\u00f3n en 1959."}
{"id": "149721", "revid": "69718", "url": "https://an.wikipedia.org/wiki?curid=149721", "title": "Great day in the morning", "text": "Great day in the morning (t\u00edtol orichinal en angl\u00e9s, Gran d\u00eda de mait\u00edn en aragon\u00e9s, enguerada en Arag\u00f3n con o t\u00edtol en castellano de Una pistola al amanecer, Una pistola en esclareixer en aragon\u00e9s) ye una cinta de western estausunidense de l'anyo 1956 dirichida por Jacques Tourneur seguntes un gui\u00f3n adaptau por Lesser Samuels, basau en \"Great Day in the Morning\", una novela de 1950 de Robert Hardy Andrews. La cinta ye producida por Edmund Grainger ta la suya productora cinematografica \"Edmund Grainger Productions, Inc.\", la suya Banda Sonora Orichinal ye de Leith Stevens, la suya direcci\u00f3n de fotograf\u00eda ye de William E. Snyder y en l'elenco d'a cinta trobamos en os papels protagonistas a actors como Virginia Mayo, Robert Stack, Ruth Roman u Alex Nicol.\nL'acci\u00f3n d'a cinta se desembolica en 1861 en a ciudat de Denver, en Colorado mientres a Guerra Civil d'os Estaus Unius."}
{"id": "149722", "revid": "69718", "url": "https://an.wikipedia.org/wiki?curid=149722", "title": "Comarcas de lo Pa\u00eds Valenciano", "text": ""}
{"id": "149730", "revid": "69718", "url": "https://an.wikipedia.org/wiki?curid=149730", "title": "Zulu Dawn", "text": "Zulu Dawn (t\u00edtol orichinal en angl\u00e9s, Amaneixer zul\u00fa en aragon\u00e9s, enguerada en Arag\u00f3n con o t\u00edtol en castellano de Amanecer zul\u00fa) ye una coproducci\u00f3n estausunidense-sudafricana-anglo-neerlandesa d'aventuras belicas colonials, dirichida por Douglas Hickox seguntes un gui\u00f3n adaptau por Cy Endfield y Anthony Storey basau en \"Zulu Dawn\", una novela d'o mesmo Cy Endfield. Con una direcci\u00f3n de fotograf\u00eda d'Ousama Rawi y una Banda Sonora Orichinal d'Elmer Bernstein, producioron a cinta Nate Kohn y James Sebastian Faulkner ta las productoras \"Zulu Dawn NV\", \"Lamitas\" y \"Samarkand\"; en l'elenco d'a cinta amanixen actors como Burt Lancaster, Peter O'Toole, Simon Ward, Nigel Davenport, Michael Jayston, Peter Vaughan, Denholm Elliott, James Faulkner u John Mills.\nLa cinta s'ambienta en chinero de 1879 en Sudafrica (ye se rod\u00f3 en ixe mesmo pa\u00eds) mientres a Guerra Anglo-zul\u00fa y explica la historia d'a batalla d'Isandlwana con a redota de l'axercito britanico a mans d'os zul\u00fas. Ye una preq\u00fcela d'a cinta \"Zulu\" (1964, Cy Endfield) que se centra en a batalla de Rorke's Drift escaicida a lo d\u00eda siguient d'a batalla d'Isandlwana."}
{"id": "149731", "revid": "69718", "url": "https://an.wikipedia.org/wiki?curid=149731", "title": "\u00a1C\u00f3mo est\u00e1 el servicio!", "text": "\u00a1C\u00f3mo est\u00e1 el servicio! (t\u00edtol orichinal en castellano, enguerada en Arag\u00f3n con o suyo t\u00edtol orichinal, en aragon\u00e9s C\u00f3mo ye lo servicio!) ye una cinta de cine espanyol de comedia de l'anyo 1968 dirichida por Mariano Ozores seguntes un gui\u00f3n adaptau por Mariano Ozores y Vicente Coello, basau en \"\u00a1C\u00f3mo est\u00e1 el servicio!\", una obra de teatro d'Alfonso Paso d'ixe mesmo 1968. Con una direcci\u00f3n de fotograf\u00eda de Vicente Minaya y una Banda Sonora Orichinal de Jos\u00e9 Torregrosa y producida por Jos\u00e9 Mar\u00eda Ramos ta las productoras \"Filmayer\" y \"Productores Exhibidores Films Sociedad An\u00f3nima\", en l'elenco d'a cinta trobamos a destacaus actors d'o cine espanyol d'xas envueltas, como Gracita Morales, Jos\u00e9 Luis L\u00f3pez V\u00e1zquez, Irene Guti\u00e9rrez Caba, Antonio Ferrandis, Jos\u00e9 Sacrist\u00e1n, Jos\u00e9 Alfayate, Margot Cottens, Mary Bego\u00f1a, Marisol Ayuso, Mar\u00eda Isbert, Erasmo Pascual, Xan das Bolas, Claudia Gravy, Ingrid Spaey u Mario Morales.\nA cinta s'ambienta en a ciudat de Madrit en ixe mesmo anyo de 1968 y lo rodache d'a cinta s'escaici\u00f3 tami\u00e9n en Madrit. Conta la historia de \"Vicenta Verruguillo Tolom\u00e9\", una criacasa d'orichen rural y las suyas peripecias mientres que treballa en bellas casas madrilenyas, cosirada siempre por o suyo primo \"Manolo Locumula Verruguillo\", un simpatico pocalacha con cuantismas novias."}
{"id": "149732", "revid": "41", "url": "https://an.wikipedia.org/wiki?curid=149732", "title": "Turin", "text": ""}
{"id": "149734", "revid": "41", "url": "https://an.wikipedia.org/wiki?curid=149734", "title": "Tractato de Torino (1860)", "text": ""}
{"id": "149736", "revid": "69718", "url": "https://an.wikipedia.org/wiki?curid=149736", "title": "A Passage to India (cinta)", "text": "A Passage to India (t\u00edtol orichinal en angl\u00e9s, en aragon\u00e9s Pasache enta la India, enguerada en Arag\u00f3n con o suyo t\u00edtol traduciu enta lo castellano de Pasaje a la India) ye una cinta de aventuras dramaticas d'epica historica anglo-estausunidense de 1984 dirichida por David Lean seguntes un gui\u00f3n adaptau por o mesmo David Lean d'a obra teatral \"A Passage to India\" de Santha Rama Rau (1960, que a la vegada yera l'adaptaci\u00f3n de \"A Passage to India\", una novela d'E.M. Forster (1924). Con una Banda Sonora Orichinal de Maurice Jarre y una direcci\u00f3n de fotograf\u00eda d'Ernest Day, producioron a cinta John Brabourne y Richard Goodwin ta las productoras \"Thorn EMI Screen Entertainment\" y \"Home Box Office, Inc.\" y l'elenco d'actors principals ye formau por Peggy Ashcroft, Judy Davis, James Fox, Alec Guinness, Nigel Havers, Victor Banerjee y Roshan Seth.\nA cinta s'ambienta en a India mientres o dominio colonial britanico, o clamau Raj britanico, en os anyos 1920, y lo rodache s'escaici\u00f3 en ixe mesmo pa\u00eds, en as localidaz de Bangalore y Ramanagara (Karnataka), Srinagar (Jammu y Caixmir), y Udhagamandalam (Tamil Nadu), encara que bellas escenas se rodoron en Anglaterra, en os Estudios Pinewood y los Estudios Shepperton. La cinta conta los problemas de dos mullers anglesas en a India, sorprendidas por a discriminaci\u00f3n racial que troban en o pa\u00eds, que remata con una acusaci\u00f3n de violaci\u00f3n a un choven indio contra una d'ellas, y recibi\u00f3 cuantos premios y nominacions, en destacando en a 57ena edici\u00f3n d'os Premios Oscar con 11 nominacions a ixos premios y dos premios concedius: Millor Actriz Segundaria ta Peggy Ashcroft y Banda Sonora Orichinal ta Maurice Jarre. Tami\u00e9n recibi\u00f3, entre d'atros, dos Premios Globos d'Oro (con atras dos nominacions) y un Premio Bafta (con atras 8 nominacions)."}
{"id": "149737", "revid": "69718", "url": "https://an.wikipedia.org/wiki?curid=149737", "title": "North by Northwest", "text": "North by Northwest (t\u00edtol orichinal en angl\u00e9s, en aragon\u00e9s Norte ta norueste, enguerada en Arag\u00f3n con o t\u00edtol en castellano de Con la muerte en los talones, Con a muerte en o calcanyar en aragon\u00e9s) ye una cinta de cine estausunidense de cine d'intriga y cine d'espionache de l'anyo 1959 dirichida por Alfred Hitchcock seguntes un gui\u00f3n orichinal d'Ernest Lehman, con una Banda Sonora Orichinal de Bernard Herrmann, una direcci\u00f3n de fotograf\u00eda de Robert Burks, producida por o mesmo Alfred Hitchcock ta la productora cinematografica \"Metro-Goldwyn-Mayer\" y protagonizada por os actors Cary Grant, Eva Marie Saint, James Mason, Jessie Royce Landis, Leo G. Carroll y Martin Landau.\nL'autor d'o gui\u00f3n, Ernest Lehman, quereba escribir lo gui\u00f3n ta \"una cinta de Hitchcock que rematase con todas as cintas de Hitchcock\". La cinta conta la historia d'un hombre corrient a qui, por una error, una misteriosa organizaci\u00f3n d'esp\u00edas confunde con uno d'os suyos perseguidors y ta acabar con \u00e9l lo persigue a travi\u00e9s de todo lo pa\u00eds. Fa parte d'a lista de cintas consideradas as millors. En l'anyo 1995 la Biblioteca d'o Congreso d'Estaus Unius la seleccion\u00f3 ta la suya conservaci\u00f3n en o \"National Film Registry\" (Archivo Nacional de Cintas) en estar considerada \"culturalment, historica u estetica significativa\". Entre d'atros premios, recibi\u00f3 tres nominacions a los Premios Oscar: Millor Montache (George Tomasini), Millor Disenyo de Producci\u00f3n (William A. Horning, Robert F. Boyle, Merrill Pye, Henry Grace y Frank R. McKelvy) y Millor Gui\u00f3n Orichinal (Ernest Lehman). Ambientada en Chicago, Nueva York, Dakota d'o Sud y Indiana mientres os anyos 1950, la cinta se rod\u00f3 en ixos mesmos puestos (excepto Indiana), am\u00e1s d'os estudios d'a productora \"Metro-Goldwyn-Mayer\" en California a on se construy\u00f3 la replica d'o mont Rushmore en no dixar-lis filmar-ie."}
{"id": "149738", "revid": "401", "url": "https://an.wikipedia.org/wiki?curid=149738", "title": "Selecci\u00f3n masculina de f\u00fatbol d'Albania", "text": "A selecci\u00f3n albanesa de f\u00fatbol (en alban\u00e9s: \"Komb\u00ebtarja e futbollit t\u00eb Shqip\u00ebris\u00eb\") ye l'equipe nacional masculino de f\u00fatbol d'Albania."}
{"id": "149758", "revid": "41", "url": "https://an.wikipedia.org/wiki?curid=149758", "title": "Myanmar", "text": ""}
{"id": "149768", "revid": "41", "url": "https://an.wikipedia.org/wiki?curid=149768", "title": "Cheorchiano", "text": ""}
{"id": "149769", "revid": "69718", "url": "https://an.wikipedia.org/wiki?curid=149769", "title": "The Italian Job (cinta de 2003)", "text": "The Italian Job (t\u00edtol orichinal en angl\u00e9s, en aragon\u00e9s O treballo italiano, enguerada en Arag\u00f3n con o suyo t\u00edtol orichinal) ye una cinta d'acci\u00f3n d'intriga policiaca anglo-franco-italo-chermano-estausunidense de l'anyo 2003 dirichida por F. Gary Gray seguntes un gui\u00f3n adaptau por Donna Powers y Wayne Powers basau en \"The Italian Job\", una cinta de 1969 con gui\u00f3n orichinal de Troy Kennedy Martin. Con una Banda Sonora Orichinal de John Powell, una direcci\u00f3n de fotograf\u00eda de Wally Pfister y una producci\u00f3n cinematografica de Tim Bevan, Donald De Line y Eric Fellner ta las productoras \"De Line Pictures\", \"Paramount Pictures\", \"Working Title Films\", \"Mestiere Cinema\" y \"Tele M\u00fcnchen Fernseh Produktionsgesellschaft\", en l'elenco d'a cinta bi ha actors como Mark Wahlberg, Charlize Theron, Edward Norton, Seth Green, Jason Statham, Mos Def, Franky G, u Donald Sutherland.\nLa cinta, un \"remake\" de \"The Italian Job\" (1969, Peter Collinson, con Michael Caine, No\u00ebl Coward, Benny Hill y Raf Vallone), explica c\u00f3mo un grupo de ladrons planifica la suya venganza contra un antigo miembro d'a banda que los traicion\u00f3 y mat\u00f3 a lo suyo chefe y s'ambienta en os Alpes, Los Angeles y atros puestos de California, Philadelphia, Venecia y Espanya mientres os anyos 2000, y se film\u00f3 en Venecia y Los Angeles."}
{"id": "149772", "revid": "41", "url": "https://an.wikipedia.org/wiki?curid=149772", "title": "Asirios cristianos", "text": ""}
{"id": "149773", "revid": "69718", "url": "https://an.wikipedia.org/wiki?curid=149773", "title": "Free State of Jones", "text": "Free State of Jones (t\u00edtol orichinal en angl\u00e9s, en aragon\u00e9s Estau libre de Jones, enguerada en Arag\u00f3n con o t\u00edtol en castellano de Los hombres libres de Jones, en aragon\u00e9s Os hombres libres de Jones) ye una cinta de cine biografico historico y belico de cine estausunidense de l'anyo 2016 dirichida por Gary Ross seguntes un gui\u00f3n orichinal d'ell mesmo y de Leonard Hartman, con una Banda Sonora Orichinal de Nicholas Britell, una direcci\u00f3n de fotograf\u00eda de Beno\u00eet Delhomme y una producci\u00f3n de Jon Kilik, Gary Ross y Scott Stuber ta las productoras \"STX Entertainment\", \"H. Brothers\", \"Tang Media Productions\", \"Route One Entertainment\", \"IM Global\", \"Swing Lake Entertainment\", \"Bluegrass Films\", \"Larger Than Life Productions\" y \"Vendian Entertainment\". L'elenco d'actors inclui a Matthew McConaughey, Gugu Mbatha-Raw, Mahershala Ali y Keri Russell.\nA cinta s'ambienta mientres a Guerra Civil Estausunidense y explica la vida de Newton Knight, un granchero de Mississippi alistau en l'exercito confederau mientres a Guerra Civil qui, en rematar a Segunda Batalla de Corinth en 1862 decidi\u00f3 desertar y tornar en la suya casa, a on finalment lider\u00f3 una sublevaci\u00f3n contra los Estaus Confederaus d'America en o condau de Jones, en Mississippi. \"Free State of Jones\" s'ambienta en Mississippi mientres os anyos 1862, 1863, 1864, 1865, 1868, 1875, 1876 y 1948 y se rod\u00f3 en Nueva Orleans y atras ciudaz de Loisiana."}
{"id": "149775", "revid": "41", "url": "https://an.wikipedia.org/wiki?curid=149775", "title": "Imperio alem\u00e1n", "text": ""}
{"id": "149776", "revid": "41", "url": "https://an.wikipedia.org/wiki?curid=149776", "title": "Imperio austrohongaro", "text": ""}
{"id": "149777", "revid": "41", "url": "https://an.wikipedia.org/wiki?curid=149777", "title": "Imperio britanico", "text": ""}
{"id": "149778", "revid": "41", "url": "https://an.wikipedia.org/wiki?curid=149778", "title": "Imperio ruso", "text": ""}
{"id": "149783", "revid": "610", "url": "https://an.wikipedia.org/wiki?curid=149783", "title": "The Man from the Alamo", "text": "The Man from the Alamo (t\u00edtol orichinal en angl\u00e9s, en aragon\u00e9s L'hombre d'o Alamo, enguerada en Arag\u00f3n con o t\u00edtol en castellano de El desertor del \u00c1lamo, en aragon\u00e9s O desertor d'o Alamo) ye una cinta de cine de western estausunidense de l'anyo 1953 dirichida por Budd Boetticher seguntes un gui\u00f3n de Steve Fisher y D.D. Beauchamp basau en una historia de Niven Busch y Oliver Crawford, con una direcci\u00f3n de fotograf\u00eda de Russell Metty y una Banda Sonora Orichinal de Frank Skinner. Producida por Aaron Rosenberg ta la productora cinematografica \"Universal International Pictures\", en l'elenco d'a cinta trobamos en interpretando los suyos papels principals a Glenn Ford, Julie Adams, Chill Wills, Hugh O'Brian y Victor Jory.\nLa cinta s'ambienta en 1836 en Texas mientres que encara feba parte de Mexico, en a batalla d'El \u00c1lamo y en os suyos momentos posteriors mientres a Guerra d'Independencia de Texas, y conta la historia de \"John Stroud\", un d'os voluntarios texanos que se troban en a misi\u00f3n d'El \u00c1lamo y recibe d'os suyos companyeros l'encargo de cosidar y aduyar a las suyas familias, pero que cuan marcha d'El \u00c1lamo troba l'oprobio d'os texanos que lo consideran un desertor. Se rod\u00f3 en bellas localizacions en California."}
{"id": "149785", "revid": "41", "url": "https://an.wikipedia.org/wiki?curid=149785", "title": "Imperio Mexica", "text": ""}
{"id": "149786", "revid": "69718", "url": "https://an.wikipedia.org/wiki?curid=149786", "title": "Angel Has Fallen", "text": "Angel Has Fallen (t\u00edtol orichinal en angl\u00e9s, en aragon\u00e9s L'\u00e1nchel ha cayiu, enguerada en Arag\u00f3n con o t\u00edtil en castellano de Objetivo: Washington D.C., en aragon\u00e9s Obchectivo: Washington DC) ye una cinta de cine d'acci\u00f3n y cine d'intriga estausunidense de l'anyo 2019 dirichida por Ric Roman Waugh seguntes un gui\u00f3n de Robert Mark Kamen, Matt Cook y lo mesmo Ric Roman Waugh basau en una historia de Creighton Rothenberger y Katrin Benedikt, con una direcci\u00f3n de fotograf\u00eda de Jules O'Loughlin, una Banda Sonora Orichinal de David Buckley, una producci\u00f3n de Gerard Butler, Alan Siegel, Matt O'Toole, John Thompson, Les Weldon y Yariv Lerner ta las productoras \"Millennium Media\" y \"G-BASE\" y que conta con un elenco d'actors principals formau por Gerard Butler, Morgan Freeman, Jada Pinkett Smith, Lance Reddick, Tim Blake Nelson, Piper Perabo, Nick Nolte y Danny Huston. Ye la tercera cinta d'a serie de \"Has Fallen\" dezaga d' \"Olympus Has Fallen\" (2013, Antoine Fuqua) y \"London Has Fallen\" (2016, Babak Najafi), basada en o personache de \"Mike Banning\", interpretau por l'actor Gerard Butler.\nLa cinta explica c\u00f3mo \"Mike Banning\", achent d'o Servicio Secreto d'os Estaus Unius, se troba implicau falsament en un atentau contra lo President d'os Estaus Unius \"Allan Trumbull\", y s'ambienta en Washington DC mientres os anyos 2010 y se rod\u00f3 en escenarios y estudios d'o Reino Uniu y Bulgaria, pa\u00edses que bella vegada aparixen como coproductors d'a cinta."}
{"id": "149787", "revid": "12563", "url": "https://an.wikipedia.org/wiki?curid=149787", "title": "President d'o Congreso d'os Deputaus", "text": "O president d'o Congreso d'os Deputaus ye a masima autoridat d'as Corz Chenerals, l'organo bicameral que exerze o poder lechislativo en Espanya. Preside as sesions d'o Congreso d'os Deputaus, a cambra baxa d'as Corz y o suyo titular ye eslechiu d'entre os miembros d'ista. Dezaga d'o rei y o president d'o Gubierno, ye a tercera autoridat en o Reino d'Espanya seguntes a Constituci\u00f3n espanyola.\nSi bien a representaci\u00f3n d'as Corz Chenerals la comparte con o president d'o Senau, as funcions constitucionals que le son atorgadas por lo que fa a refrendos reals y a lo proceso d'esleci\u00f3n d'o chefe de l'Executivo, fan que de facto siga o lider d'o poder lechislativo. Ista fegura se veye igualment reforzada en poseyer Espanya un bicameralismo asimetrico que atorga mayor protagonismo a la cambra baxa\u200b.\nDende o 17 d'agosto de 2023, a presidenta d'o Congreso d'os Deputaus ye Francina Armengol Soc\u00edas, deputada d'o \"Partido Socialista Obrero Espa\u00f1ol\" (PSOE) por a circumscripci\u00f3n de Balears.\nPresidents d'o Congreso.\nDende a promulgaci\u00f3n d'a Constituci\u00f3n espanyola en 1978 i hai habiu doze presidents d'o Congreso d'os Deputaus diferents: dos centristas, seis socialistas y cuatro populars. O president que mas tiempo ha estau en o cargo ha estau F\u00e9lix Pons (9 anyos y 8 meses) y o que menos Patxi L\u00f3pez (6 meses)."}
{"id": "149788", "revid": "69718", "url": "https://an.wikipedia.org/wiki?curid=149788", "title": "How to Lose a Guy in 10 Days", "text": "How to Lose a Guy in 10 Days (t\u00edtol orichinal en angl\u00e9s, en aragon\u00e9s C\u00f3mo perder a un chiquet en 10 d\u00edas, enguerada en Arag\u00f3n con o suyo t\u00edtol traduciu enta lo castellano como C\u00f3mo perder a un chico en 10 d\u00edas) ye una cinta de comedia chermano-romantica estausunidense de l'anyo 2003 dirichida por Donald Petrie seguntes un gui\u00f3n de Kristen Buckley, Brian Regan y Burr Steers basau en \"How to Lose a Guy in 10 Days\", un libro ilustrau de Michele Alexander y Jeannie Long a on nom\u00e1s que s'explican as situacions que fan perder a una parella, pero no i amanixen os personaches d'a cinta. Con una Banda Sonora Orichinal de David Newman, una direcci\u00f3n de fotograf\u00eda de John Bailey y una producci\u00f3n cinematografica de Lynda Obst, Robert Evans y Christine Peters ta las productoras \"Paramount Pictures\" y \"W2 Film Production\", os actors principals d'a cinta son Kate Hudson, Matthew McConaughey, Kathryn Hahn, Annie Parisse, Adam Goldberg, Michael Michele, Shalom Harlow.\nAmbientada mientres os anyos 2000 en a ciudat de Nueva York, la cinta se film\u00f3 en ixa mesma ciudat pero tami\u00e9n en a ciudat de Toronto en Ontario (Canad\u00e1), y explica la situaci\u00f3n en que se troban una choven periodista y un choven publicista que, cadag\u00fan d'ells por o suyo motivo, amenistan enamorar a l'atro. Ye una comedia simpla pero que teni\u00f3 un important exito de publico, y l'actriz Kate Hudson obteni\u00f3 con ista cinta lo recaudo mas alto d'a suya carrera interpretativa."}
{"id": "149789", "revid": "69718", "url": "https://an.wikipedia.org/wiki?curid=149789", "title": "Centurion (cinta)", "text": "Centurion (t\u00edtol orichinal en angl\u00e9s, en aragon\u00e9s Centuri\u00f3n, enguerada con ixe mesmo t\u00edtol en Arag\u00f3n) ye una cinta britanica de peplum d'aventuras belicas de l'anyo 2010 dirichida por Neil Marshall seguntes un gui\u00f3n orichinal d'\u00e9l mesmo, con una Banda Sonora Orichinal d'Ilan Eshkeri, una direcci\u00f3n de fotograf\u00eda de Sam McCurdy y una producci\u00f3n de Christian Colson y Robert Jones ta las productoras \"Path\u00e9 Productions\", \"Celador Films\", \"Canal+\" y \"UK Film Council\". L'elenco d'a cinta ye formau, en os suyos papels principals, por Michael Fassbender, Dominic West, Olga Kurylenko, Noel Clarke, Liam Cunningham, David Morrissey, Riz Ahmed, JJ Feild, Dimitri Leonidas, Imogen Poots y Ulrich Thomsen.\nA cinta s'inspira muit librement en a desaparici\u00f3n d'a \"Legio IX Hispana\" en l'anyo 117 en a isla de Britania, que alavez yera en o sud d'a isla la provincia de Britannia de l'Imperio Romano y en o norte a Caledonia fuera d'as mugas imperials, a on la lechi\u00f3n marcha ta castigar a los pictos y explica c\u00f3mo lo ficticio centuri\u00f3n \"Quintus Dias\" lidera un grupo de supervivients que preban de liberar a lo chefe d'a lechi\u00f3n, a qui los pictos han capturau. Se rod\u00f3 en escenarios naturals d'Escocia y Anglaterra y en estudios cinematograficos en Anglaterra."}
{"id": "149793", "revid": "12563", "url": "https://an.wikipedia.org/wiki?curid=149793", "title": "President d'o Senau d'Espanya", "text": "O president d'o Senau d'Espanya ye a masima autoridat y representant d'o Senau, a cambra alta d'as Corz Chenerals, l'organo bicameral que exerze o poder lechislativo en Espanya. O suyo titular ye eslechiu d'entre os miembros d'ista cambra. Dezaga d'o rei, o president d'o Gubierno y o president d'o Congreso d'os Deputaus, ye a quartena autoridat en o Reino d'Espanya seguntes a Constituci\u00f3n espanyola.\nSi bien comparte a representaci\u00f3n d'as Corz Chenerals con o president d'o Congreso, a preponderancia constitucional que s'atorga a ista por l'asimetr\u00eda d'o bicameralismo espanyol, permite a lo president d'o Congreso asumir o liderazgo d'as Corz, quedando o president d'o Senau en un segundo plano.\nDende o 17 d'agosto de 2023, o president d'o Senau d'Espanya ye Pedro Roll\u00e1n Ojeda, senador d'o \"Partido Popular\" (PP) por a circumscripci\u00f3n de Madrit.\nPresidents d'o Senau.\nDende a promulgaci\u00f3n d'a Constituci\u00f3n espanyola en 1978 i hai habiu trece presidents d'o Senau diferents: dos centristas, cinco populars y cinco socialistas. O president que mas tiempo ha estau en o cargo ha estau Javier Rojo (7 anyos y 8 meses) y o que menos Manuel Cruz (6 meses y 10 diyas)."}
{"id": "149794", "revid": "69718", "url": "https://an.wikipedia.org/wiki?curid=149794", "title": "El Dorado (cinta de 1966)", "text": "El Dorado (t\u00edtol orichinal en angl\u00e9s, no traducible en tractar-se d'un toponimo, enguera en Arag\u00f3n con ixe mesmo t\u00edtol) ye una cinta de western estausunidense de l'anyo 1966 dirichida por Howard Hawks seguntes un gui\u00f3n adaptau por Leigh Brackett basau en \"The Stars in Their Courses\", una novela de Harry Brown (1960), con una Banda Sonora Orichinal de Nelson Riddle y una direcci\u00f3n de fotograf\u00eda de Harold Rosson. Producida por Howard Hawks ta la productora cinematografica \"Laurel Productions\", en l'elenco d'actors d'a cinta destacan John Wayne, Robert Mitchum, James Caan, Charlene Holt, Paul Fix, Arthur Hunnicutt, Michele Carey y Ed Asner. Ye un \"remake\" de \"Rio Bravo\", dirichida en 1959 por o mesmo director, encara que con modificacions bien fundas en os suyos personaches. Fa parte d'una triloch\u00eda sobre \"sheriffs\" con problemas, chunto con \"Rio Bravo\" y \"Rio Lobo\" (1970), todas protagonizadas por John Wayne.\nFilmada en Tucson y atros puestos d'Arizona, en Utah y en os estudios d'a Paramount, en os mesmos escenarios que la cinta \"Rio Bravo\", la cinta s'ambienta en un puesto y momento no determinaus."}
{"id": "149795", "revid": "69718", "url": "https://an.wikipedia.org/wiki?curid=149795", "title": "Unconquered (cinta de 1947)", "text": "Unconquered (t\u00edtol orichinal en angl\u00e9s, en aragon\u00e9s Invicto u Inconquistable, enguerada en Arag\u00f3n con o t\u00edtol en castellano de Los inconquistables) ye una cinta de western d'aventuras estausunidense de l'anyo 1947 dirichida por Cecil B. DeMille seguntes un gui\u00f3n orichinal de Charles Bennett, Fredric M. Frank, Jesse Lasky Jr. y Jeanie MacPherson, con una Banda Sonora Orichinal de Victor Young, una direcci\u00f3n de fotograf\u00eda de Ray Rennahan y una producci\u00f3n cinematografica de Cecil B. DeMille ta la productora cinematografica \"Paramount Pictures\". En l'elenco d'a cinta destacan os actors Gary Cooper, Paulette Goddard, Howard da Silva, Boris Karloff, Cecil Kellaway, Ward Bond y Henry Wilcoxon.\nAmbientada en 1763 en Anglaterra y en Fort Pitt (en a moderna Pennsilvania) mientres a rebeli\u00f3n de Pontiac contra lo dominio britanico en a rechi\u00f3n d'os Grans Lacos, \"Unconquered\" se film\u00f3 en os estudios de Hollywood en California y en escenarios naturals en Pennsilvania y Idaho."}
{"id": "149796", "revid": "69718", "url": "https://an.wikipedia.org/wiki?curid=149796", "title": "Troy (cinta)", "text": "Troy (t\u00edtol orichinal en angl\u00e9s, Troya en aragon\u00e9s, enguerada en Arag\u00f3n con iste zaguer t\u00edtol) ye una cinta estausunidense-anglo-maltesa de l'anyo 2004 de cine belico dramatico d'epica historica y peplum dirichida por Wolfgang Petersen seguntes un gui\u00f3n de David Benioff basau en a \"Iliada\" d'Homero y en a \"Posthomerica\" de Quinto d'Esmirna. Con una Banda Sonora Orichinal de James Horner, una direcci\u00f3n de fotograf\u00eda de Roger Pratt y una producci\u00f3n cinematografica de Wolfgang Petersen, Diana Rathbun y Colin Wilson ta las productoras \"Warner Bros. Pictures\", \"Helena Productions\", \"Latina Pictures\", \"Radiant Productions\", \"Plan B Entertainment\" y \"Nimar Studios\", en l'elenco d'a cinta trobamos a actors como Brad Pitt, Eric Bana, Orlando Bloom, Diane Kruger, Brian Cox, Sean Bean, Brendan Gleeson, y Peter O'Toole.\nRodada en Malta, Marruecos, Alcheria y Mexico, la cinta s'ambienta en a Guerra de Troya. En a 77ena edici\u00f3n d'os Premios Oscar en febrero de 2005 \"Troy\" recibi\u00f3 una nominaci\u00f3n a l'Oscar a lo Millor Disenyo de Vestuario (Bob Ringwood), entre d'atros premios y nominacions."}
{"id": "149800", "revid": "41", "url": "https://an.wikipedia.org/wiki?curid=149800", "title": "Luengas indoiranica", "text": ""}
{"id": "149802", "revid": "41", "url": "https://an.wikipedia.org/wiki?curid=149802", "title": "Indoiranico", "text": ""}
{"id": "149808", "revid": "69718", "url": "https://an.wikipedia.org/wiki?curid=149808", "title": "Gladiator (cinta de 2000)", "text": "Gladiator (t\u00edtol orichinal en angl\u00e9s, Gladiador en aragon\u00e9s, enguerada en Arag\u00f3n con o suyo t\u00edtol orichinal en angl\u00e9s) ye una cinta anglo-estausunidense de peplum dramatico-epico d'aventuras y acci\u00f3n de l'anyo 2000 dirichida por Ridley Scott seguntes un gui\u00f3n orichinal de David Franzoni, John Logan y William Nicholson basau en una historia de David Franzoni, con una Banda Sonora Orichinal de Hans Zimmer y Lisa Gerrard, una direcci\u00f3n de fotograf\u00eda de John Mathieson y una producci\u00f3n cinematografica de Douglas Wick, David Franzoni y Branko Lustig ta las productoras \"DreamWorks Pictures\", \"Universal Pictures\", \"Scott Free Productions\" y \"Red Wagon Entertainment\", con a participaci\u00f3n como actors en os suyoa papels principals de Russell Crowe, Joaquin Phoenix, Connie Nielsen, Oliver Reed, Derek Jacobi, Djimon Hounsou y Richard Harris.\nLa cinta s'ambienta en l'Imperio Romano mientres o reinau de l'emperador Marco Aurelio en o sieglo II, centrando-se en a Hispania Betica, la ciudat de Roma, la provincia d'Africa y Norico, ye decir, en las actuals Espanya, Roma, Alcheria y Austria y se rod\u00f3 en Anglaterra, Italia, Marruecos y Malta. Explica la historia d'o personache ficticio d'o cheneral \"Maximo Decio Meridio\", a qui traiciona Comodo, fillo de Marco Aurelio, ta proclamar-se ell emperador en cuentas de Maximo y instaurar una dictadura personal, y la consiguient venganza de Maximo. Ye una cinta con muitismas nominacions y cuantos premios recibius, en destacando 5 Premios Oscar y atras 7 nominacions, 2 Premios Globos d'Oro (con 6 nominacions) y 4 Premios BAFTA, con atras 10 nominacions.\nVinclos externos.\nL"}
{"id": "149809", "revid": "69718", "url": "https://an.wikipedia.org/wiki?curid=149809", "title": "The Sting", "text": "The Sting (t\u00edtol orichinal en angl\u00e9s, en aragon\u00e9s A fizada, enguerada en Arag\u00f3n con o t\u00edtol en castellano de El golpe, O golpe en aragon\u00e9s) ye una cinta de comedia dramatica d'intriga policial estausunidense de l'anyo 1973 dirichida por George Roy Hill seguntes un gui\u00f3n orichinal de David S. Ward, con una direcci\u00f3n de fotograf\u00eda de Robert Surtees, una Banda Sonora Orichinal de Marvin Hamlisch y una producci\u00f3n de Tony Bill, Michael Phillips y Julia Phillips ta las productoras \"Universal Pictures\" y \"The Zanuck/Brown Company\", con un elenco d'actors formau en os suyos papels principals por Paul Newman, Robert Redford, Robert Shaw, Eileen Brennan, Charles Durning y Robert Earl Jones.\nAmbientada en Chicago (Illinois) en 1936, la cinta se rod\u00f3 en ixa mesma ciudat y en Santa Monica (California) y amuestra como paran un espinganet una banda d'estafadors ta vengar-se d'un mafioso que ha matau a un d'ells. Recibi\u00f3 7 Premios Oscar (con atras 3 nominacions), un Premio David de Donatello y una nominaci\u00f3n a un d'os Premios Globos d'Oro, entre cuantos atros premios."}
{"id": "149819", "revid": "69718", "url": "https://an.wikipedia.org/wiki?curid=149819", "title": "Cine de thriller", "text": ""}
{"id": "149820", "revid": "401", "url": "https://an.wikipedia.org/wiki?curid=149820", "title": "Ravena", "text": "Ravena (en dialecto romanyol \"Rav\u00e8na\"; en italiano y oficialment \"Ravenna\") ye una ciudat italiana capital d'a provincia de Ravena y en a rechi\u00f3n d'Emilia-Romanya."}
{"id": "149821", "revid": "41", "url": "https://an.wikipedia.org/wiki?curid=149821", "title": "Provincia de Ravenna", "text": ""}
{"id": "149823", "revid": "41", "url": "https://an.wikipedia.org/wiki?curid=149823", "title": "Ravenna", "text": ""}
{"id": "149832", "revid": "401", "url": "https://an.wikipedia.org/wiki?curid=149832", "title": "Tesalonica", "text": "Tesalonica (en griego \"\u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7\", \"Thessalon\u00edki\" [\u03b8esalo\u02c8nici] u \"\u03a3\u03b1\u03bb\u03bf\u03bd\u03af\u03ba\u03b7\", \"Salon\u00edki\") ye a segunda ciudat m\u00e1s important y poblada de Grecia, capital d'a periferia de Macedonya Central, y un puerto important d'o norte d'a Echea en o golfo Termaico."}
{"id": "149833", "revid": "610", "url": "https://an.wikipedia.org/wiki?curid=149833", "title": "Salerno", "text": "Salerno (en napolit\u00e1n \"Salierno\"; en dialecto salernitano \"Sali\u00ebrn\") ye una ciudat italiana capital d'a provincia de Salerno y en a rechi\u00f3n de Campania."}
{"id": "149834", "revid": "41", "url": "https://an.wikipedia.org/wiki?curid=149834", "title": "Salierno", "text": ""}
{"id": "149835", "revid": "401", "url": "https://an.wikipedia.org/wiki?curid=149835", "title": "Idioma panchabi", "text": "O panchabi (\"\u0a2a\u0a70\u0a1c\u0a3e\u0a2c\u0a40, pa\u00f1j\u0101b\u012b\") ye una luenga indoeuropea d'o subgrupo d'as luenguas indoiranicas y d'a familia indoaria, que se parla en a rechi\u00f3n de Panchab (entre India y Pakist\u00e1n). Ye charrada por alto u baixo 100\u00a0millons de personas."}
{"id": "149858", "revid": "41", "url": "https://an.wikipedia.org/wiki?curid=149858", "title": "Teresa de Calcuta", "text": ""}
{"id": "149863", "revid": "69718", "url": "https://an.wikipedia.org/wiki?curid=149863", "title": "Castle in the Sky", "text": ""}
{"id": "149923", "revid": "3972", "url": "https://an.wikipedia.org/wiki?curid=149923", "title": "Lista de municipios de Uesca/SLA", "text": ""}
{"id": "149944", "revid": "4", "url": "https://an.wikipedia.org/wiki?curid=149944", "title": "Cinc", "text": ""}
{"id": "149945", "revid": "4", "url": "https://an.wikipedia.org/wiki?curid=149945", "title": "Circonio", "text": ""}
{"id": "149962", "revid": "69718", "url": "https://an.wikipedia.org/wiki?curid=149962", "title": "Palmera (Safor)", "text": ""}
{"id": "149963", "revid": "41", "url": "https://an.wikipedia.org/wiki?curid=149963", "title": "Selecci\u00f3n masculina de f\u00fatbol de Portugal", "text": "A selecci\u00f3n portuguesa de f\u00fatbol (en portugu\u00e9s \"Sele\u00e7\u00e3o Portuguesa de Futebol\") ye l'equipo masculino nacional de f\u00fatbol de Portugal. Os suyos t\u00edtols encluyen una Eurocopa (2016) y una medalla d'oro en os Chuegos Olimpicos de Los Angeles de 1996."}
{"id": "149965", "revid": "69718", "url": "https://an.wikipedia.org/wiki?curid=149965", "title": "1917 (cinta de 2019)", "text": "1917 (t\u00edtol orichinal en angl\u00e9s, enguerada con ixe mesmo t\u00edtol en Arag\u00f3n) ye una cinta angloestausunidense de drama belico de l'anyo 2019 dirichida por Sam Mendes seguntes un gui\u00f3n orichinal d'o mesmo Mendes y de Krysty Wilson-Cairns, con una direcci\u00f3n de fotograf\u00eda de Roger Deakins, una Banda Sonora Orichinal de Thomas Newman y una producci\u00f3n cinematografica de Sam Mendes, Pippa Harris, Jayne-Ann Tenggren, Callum McDougall y Brian Oliver ta las productoras cinematograficas \"DreamWorks Pictures\", \"Reliance Entertainment\", \"New Republic Pictures\", \"Mogambo\", \"Neal Street Productions\" y \"Amblin Partners\". En l'elenco d'a cinta trobamos en os suyos papels principals actors como George MacKay, Dean-Charles Chapman, Mark Strong, Andrew Scott, Richard Madden, Colin Firth u Benedict Cumberbatch.\nA cinta s'ambienta en o Frent Occidental mientras a Primera Guerra Mundial en l'anyo 1917 dimpu\u00e9s d'a retirada de l'exercito alem\u00e1n enta la linia Hindenburg y conta la historia de dos soldaus de l'exercito britanico a qui se lis encarga de transmitir un mensache ta evitar una ofensiva suicida mientres a batalla. Se film\u00f3 en Anglaterra y Escocia. Se tracta d'una cinta con cuantos premios y nominacions recibius; as\u00ednas, en a 92ena edici\u00f3n d'os Premios Oscar recibi\u00f3 10 nominacions y tres premios (Millor Fotograf\u00eda, Millors Efectos Visuals y Millor Edici\u00f3n de Soniu), en a 73ena edici\u00f3n d'os Premios BAFTA recibi\u00f3 dos premios (Millor Cinta y Millor Director), y en a 77ena edici\u00f3n d'os Premios Globos d'Oro recibi\u00f3 o Premio Globo d'Oro a lo Millor Director."}
{"id": "149968", "revid": "69718", "url": "https://an.wikipedia.org/wiki?curid=149968", "title": "Fargo (cinta de 1996)", "text": "Fargo (t\u00edtol orichinal en angl\u00e9s, enguerada en Arag\u00f3n con o suyo t\u00edtol orichinal) ye una cinta estausunidense de l'anyo 1996 de comedia negra d'intriga policiaca dirichida por Joel Coen seguntes un gui\u00f3n orichinal d`mesmo Joel Coen y de su chirmano Ethan Coen, con una direcci\u00f3n de fotograf\u00eda de Roger Deakins, una Banda Sonora Orichinal de Carter Burwell y una producci\u00f3n cinematografica d'Ethan Coen ta las productoras \"PolyGram Filmed Entertainment\" y \"Working Title Films\". En l'elenco d'a cinta constan actors como Frances McDormand, William H. Macy, Steve Buscemi, Harve Presnell u Peter Stormare.\nAmbientada en Minneapolis y atros lugars de Minnesota y en Dakota d'o Norte en 1987, a cinta se rod\u00f3 en os estaus de Minnesota y Dakota d'o Norte y tami\u00e9n en Canad\u00e1 y explica c\u00f3mo un vendedor d'autos usaus que amenista diners y que veye como su suegro lo menosprecia decide organizar o seq\u00fcestro d'a suya muller ta extorsionar a su suegro y contracta a una banda de matons, pero las cossa no s'escayecen como ell heba pensau. En a 69ena edici\u00f3n d'os Premios Oscar la cinta recibi\u00f3 siet nominacions, obtenenendo-ne 2 premios: Millor Actriz (McDormand) y Millor Gui\u00f3n Orichinal (chirmans Coen), entre d'atros premios y nominacions."}
{"id": "149970", "revid": "69718", "url": "https://an.wikipedia.org/wiki?curid=149970", "title": "Eraser (cinta)", "text": "Eraser (t\u00edtol orichinal en angl\u00e9s, en aragon\u00e9s Borrador, enguerada en Arag\u00f3n con o suyo t\u00edtol orichinal) ye una cinta de cine d'acci\u00f3n estausunidense de l'anyo 1996 dirichida por Chuck Russell seguntes un gui\u00f3n orichinal de Tony Puryear, Walon Green y Michael S. Chernuchin, con una Banda Sonora Orichinal d'Alan Silvestri, una direcci\u00f3n de fotograf\u00eda d'Adam Greenberg y una producci\u00f3n cinematografica d'Arnold Kopelson y Anne Kopelson ta la suya productora cinematografica \"Kopelson Entertainment\", con un elenco a on destacan en os suyos papels principals actors como Arnold Schwarzenegger, Vanessa Williams, James Caan, James Coburn, Robert Pastorelli, James Cromwell, Danny Nucci, Andy Romano, Nick Chinlund y Gerry Becker.\nA cinta conta la historia de \"John \"Eraser\" Kruger\", un \"U.S. Marshall\" que proteche a los testigos en as acusacions federals y que bel d\u00eda cal que preste protecci\u00f3n a una testigo en un caso de trafico ilegal d'armas, trobando-se que qui oficialment son os suyoc companyeros son complicaus en o caso. S'ambienta en California, Maryland, Nueva York y Washington, DC en 1996 y se rod\u00f3 en ixos mesmos lugars. La cinta recibi\u00f3 una nominaci\u00f3n en a 69ena edici\u00f3n d'os Premios Oscar a la Millor Edici\u00f3n de Soniu pero qui finalment recibi\u00f3 lo premio esti\u00f3 \"The Ghost and the Darkness\" (1996, Stephen Hopkins)."}
{"id": "149972", "revid": "401", "url": "https://an.wikipedia.org/wiki?curid=149972", "title": "Euskal Herria Bildu", "text": "Euskal Herria Bildu (u simplament EH Bildu; \"Reunir Euskal Herria\" en basco) ye una coalici\u00f3n estable de partius politicos d'ideoloch\u00eda nacionalista y independentista basca que se sit\u00faa entre a ezquierda y a extrema ezquierda d'o espectro politico. Ye a prencipal fuerza politica d'a ezquierda \"abertzale\" en Espanya.\nA suya actividat se centra en as comunidatz autonomas d'o Pa\u00eds Basco y Navarra, am\u00e1s d'os municipios d'o Condado de Trevi\u00f1o y La Puebla de Arganz\u00f3n (provincia de Burgos).\nFue fundau en 2012 como una coalici\u00f3n d'os partius politicos Sortu, Eusko Alkartasuna, Aralar (disuelto en 2017) y Alternatiba, am\u00e1s de candidatos independients. L'1 d'abril de 2014 s'inscribi\u00f3 como partiu en o Ministerio de l'Interior."}
{"id": "149973", "revid": "41", "url": "https://an.wikipedia.org/wiki?curid=149973", "title": "EH Bildu", "text": ""}
{"id": "149975", "revid": "69718", "url": "https://an.wikipedia.org/wiki?curid=149975", "title": "El relicario (cinta)", "text": "El relicario (t\u00edtol orichinal en castellano, en aragon\u00e9s O reliquiario, enguerada en Arag\u00f3n con o suyo t\u00edtol orichinal en castellano) ye una cinta de drama romantico musical de cine espanyol de l'anyo 1970 dirichida por Rafael Gil seguntes un gui\u00f3n orichinal de Rafael J. Salvia, con una Banda Sonora Orichinal de Jos\u00e9 Padilla y Manuel Parada, una direcci\u00f3n de fotograf\u00eda de Jos\u00e9 Fern\u00e1ndez Aguayo y producida ta la productora cinematografica \"Coral Producciones Cinematogr\u00e1ficas\". En o suyo elenco d'actors destacan en os suyos principals papels Carmen Sevilla, Arturo Fern\u00e1ndez, Manolo G\u00f3mez Bur, Tom\u00e1s Blanco, Jes\u00fas Guzm\u00e1n, Amparo Mart\u00ed, Rafael Alonso y Miguel Mateo Salcedo.\nBellas scenas d'a cinta se filmoron en as plachas d'a provincia d'Almer\u00eda y en Madrit, y s'ambienta en a ciudat de Madrit en 1929 y en as fechas contemporanias a lo suyo rodache, ye decir, en os anyos 1960."}
{"id": "149977", "revid": "69718", "url": "https://an.wikipedia.org/wiki?curid=149977", "title": "Cabaret (cinta de 1972)", "text": "Cabaret (t\u00edtol orichinal en angl\u00e9s, enguerada en Arag\u00f3n con o suyo t\u00edtol orichinal) ye una cinta estausunidense de comedia dramatica musical de l'anyo 1972 dirichida por Bob Fosse seguntes un gui\u00f3n adaptau por Jay Presson Allen, basau en \"Cabaret\" (musical de 1966 de Joe Masteroff), a la vegada adaptaci\u00f3n de \"I Am a Camera\" (obra teatral de 1951 de John Van Druten adaptaci\u00f3n de \"Goodbye to Berlin\", novela de Christopher Isherwood). Con una Banda Sonora Orichinal de Ralph Burns, una direcci\u00f3n de fotograf\u00eda de Geoffrey Unsworth y una producci\u00f3n cinematografica de Cy Feuer ta las productoras \"ABC Pictures\" y \"Allied Artists\", en l'elenco d'a cinta destacan actors como Liza Minnelli, Michael York, Helmut Griem, Marisa Berenson, Fritz Wepper, Joel Grey, Elisabeth Neuman, Helen Vita u Ralph Walter.\nAmbientada en a ciudat de Berl\u00edn y atros puestos d'Alemanya mientres os anyos 1920 y 1930 mientres a Republica de Weimar, a cinta conta la historia d'una cantaire de cabaret estausunidense y d'un escritor britanico en ixas envueltas, en bel meyo d'o creixent nazismo en a sociedat alemana que remat\u00f3 con a fundaci\u00f3n d'o Tercer Reich. Se rod\u00f3 en Alemanya Occidental, en as ciudaz de M\u00fanich y Berl\u00edn, y en os estaus de Schleswig-Holstein y Saxonia. Se tracta d'una cinta con muitos premios y nominacions, en destacando-ne 8 Premios Oscar con atras dos nominacions, 7 Premios BAFTA con atras 4 nominacions, 2 Premios David de Donatello y 3 Premios Globos d'Oro, con atras 6 nominacions."}
{"id": "149980", "revid": "69718", "url": "https://an.wikipedia.org/wiki?curid=149980", "title": "Wichita (cinta de 1955)", "text": "Wichita (t\u00edtol orichinal en angl\u00e9s, enguerada en Arag\u00f3n con o t\u00edtol en castellano de Wichita, ciudad infernal, Wichita, ciudat infernal en aragon\u00e9s) ye una cinta de cine de western estausunidense de l'anyo 1955 dirichida por Jacques Tourneur seguntes un gui\u00f3n orichinal de Daniel B. Ullman, con una Banda Sonora Orichinal de Hans J. Salter y una direcci\u00f3n de fotograf\u00eda de Harold Lipstein. Producida por Walter Mirisch y Victor Heerman ta la productora cinematografica \"Allied Artists Pictures\", en l'elenco d'a cinta trobamos como actors destacaus a Joel McCrea, Vera Miles, Lloyd Bridges, Wallace Ford, Edgar Buchanan, Peter Graves y Keith Larsen.\nA cinta s'ambienta en a ciudat estausunidense de Wichita, en Kansas (dando lo suyo nombre a la cinta) mientres os anyos 1870, y conta c\u00f3mo plega en a ciudat de Wichita un cazador de bisonts clamau \"Wyatt Earp\" a qui los ciudadanos quieren esleyir como lo suyo \"sheriff\" dabant d'a suya cerolina d'o que s'escayecer\u00e1 cuan pleguen en a ciudat os \"cowboys\". A cinta se rod\u00f3 en as localidaz de Sonora y Thousand Oaks (California), y en a 13ena edici\u00f3n d'os Premios Globos d'Oro \"Wichita\" recibi\u00f3 lo Premio Globo d'Oro a la Millor Cinta Dramatica."}
{"id": "149981", "revid": "69718", "url": "https://an.wikipedia.org/wiki?curid=149981", "title": "Rob Roy (cinta de 1995)", "text": "Rob Roy (t\u00edtol orichinal en angl\u00e9s, enguerada en Arag\u00f3n con o t\u00edtol en castellano de Rob Roy, la pasi\u00f3n de un rebelde, en aragon\u00e9s Rob Roy, a pasi\u00f3n d'un rebel) ye una cinta estausunidense de drama historico biografico de l'anyo 1995, dirichida por Michael Caton-Jones seguntes un gui\u00f3n orichinal d'Alan Sharp, con una direcci\u00f3n de fotograf\u00eda de Karl Walter Lindenlaub y una Banda Sonora Orichinal de Carter Burwell, producida por Peter Broughan y Richard Jackson ta la productora cinematografica \"United Artists\". L'elenco principal d'actors d'a cinta ye formau por Liam Neeson, Jessica Lange, John Hurt, Tim Roth, Eric Stoltz y Brian Cox.\nA cinta conta la historia de l'heroi escoc\u00e9s Robert Roy MacGregor y la suya luita por la esfensa d'os suyos dreitos contra lo corrupto marqu\u00e9s de Montrose, en a Escocia d'os anyos 1710-1720 y se rod\u00f3 en Escocia. L'actor Tim Roth recibi\u00f3 por o suyo treballo en ista cinta o Premio BAFTA a lo Millor Actor Segundario en a 49ena edici\u00f3n d'os Premios BAFTA, o Premio KCFCC a los Millor Actor Segundario concediu por o \"Kansas City Film Critics Circle\", y fue nominau a l'Oscar a lo Millor Actor Segundario en a 68ena edici\u00f3n d'os Premios Oscar, a lo Premio Globo d'Oro a lo Millor Actor Segundario en a 53ena edici\u00f3n d'os Premios Globos d'Oro, y a lo Premio Saturn a lo Millor Actor Segundario en a 22ena edici\u00f3n d'os Premios Saturn."}
{"id": "149994", "revid": "41", "url": "https://an.wikipedia.org/wiki?curid=149994", "title": "Cine documental", "text": "O cine documental (a sob\u00e9n abreviau nom\u00e1s que como documental) ya un chenero cinematografico muit variau pero la finalidat principal d'o cualo ye la d'informar a lo espectador de bel aspecto d'a realidat, ya s\u00eda en o campo d'a naturaleza, d'a politica, d'a Historia, d'a sociedat, de l'arte u de cualsiquier atro aspecto.\nCintas destacadas d'o chenero.\nA selecci\u00f3n de cintas d'ista lista s'ha feito a partir de bellas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man bellas cintas destacadas de cines de pa\u00edses menors."}
{"id": "149995", "revid": "610", "url": "https://an.wikipedia.org/wiki?curid=149995", "title": "Soufflenheim", "text": "Soufflenheim (en alsaciano \"S\u00fcfflum\") ye una localidat y comuna francesa situada en o departamento d'o Baixo Rin, en a rechi\u00f3n de Gran Este. Ye conoixida per la suya alfarer\u00eda que ye treballada dende la Edat de Bronze, estando conoixida como la \"ciudat de l'alfarer\u00eda\" (\"cit\u00e9 des Potiers\" u \"T\u00f6pferstadt\")."}
{"id": "149996", "revid": "610", "url": "https://an.wikipedia.org/wiki?curid=149996", "title": "Kaysersberg-Vignoble", "text": "Kaysersberg-Vignoble ye una comuna francesa situada en o departamento de l'Alto Rin, en a rechi\u00f3n de Gran Este. O municipio s'establi\u00f3 l'1 de chinero de 2016 y ye formau per os antigos municipios de Kaysersberg, Kientzheim y Sigolsheim."}
{"id": "149997", "revid": "610", "url": "https://an.wikipedia.org/wiki?curid=149997", "title": "Kaysersberg", "text": "Kaysersberg (en alsaciano \"Kaisersbari\", en welche \"K\u00e8yspr\u00e8\") ye una localidat que se troba en o departamento de l'Alto Rin, en a rechi\u00f3n de Gran Este. Dende l'1 de chinero de 2016, se fusion\u00f3 con a nueva comuna de Kaysersberg-Vignoble de conchunta con as cercanas localidaz de Kientzheim y Sigolsheim."}
{"id": "149998", "revid": "41", "url": "https://an.wikipedia.org/wiki?curid=149998", "title": "Welche", "text": "O welche u welsche ye lo nombre que los suyos propios fablants dan a lo dialecto d'o loren\u00e9s charrau en Alsacia en o ueste de l'Alto Rin, especialment en o districto de Colmar-Ribeauvill\u00e9, y en l'extremo sudueste d'o Baixo Rin. S'estima que quedan uns 2.000 charradors de welche."}
{"id": "149999", "revid": "69718", "url": "https://an.wikipedia.org/wiki?curid=149999", "title": "The Peacemaker (cinta de 1997)", "text": "The Peacemaker (t\u00edtol orichinal en angl\u00e9s, en aragon\u00e9s O pacificador, enguerada en Arag\u00f3n con o suyo t\u00edtol traduciu enta lo castellano de El pacificador) ye una cinta de cine estausunidense de cine d'intriga y cine d'acci\u00f3n de l'anyo 1997 dirichida por Mimi Leder seguntes un gui\u00f3n de Michael Schiffer basau en o libro \"One Point Safe\" d'Andrew Cockburn y Leslie Redlich Cockburn (1997), sobre l'estau de l'armamento nucleyar de l'antiga Uni\u00f3n Sovietica. Con una Banda Sonora Orichinal de Hans Zimmer, una direcci\u00f3n de fotograf\u00eda de Dietrich Lohmann y una producci\u00f3n cinematografica de Walter F. Parkes y Branko Lustig ta la productora cinematografica \"DreamWorks Pictures\", l'elenco d'actors principals d'a cinta ye formau por George Clooney, Nicole Kidman, Armin Mueller-Stahl y Marcel Iure\u015f.\nL'ambientaci\u00f3n d'a cinta ye en o momento d'a suya filmaci\u00f3n (1997) en localizacions variadas arredol d'o mundo: Pale (Bosnia y Herzegovina), Kartaly (provincia de Chelyabinsk, Rusia), Viena (Austria), Washington, DC (Estaus Unius), Daguest\u00e1n (Rusia), Sarajevo (Bosnia y Herzegovina) y Nueva York (Estaus Unius). Lo suyo rodache s'escaici\u00f3 mas que mas en Eslovaquia, con bellas secuencias filmadas en Nueva York y Philadelphia."}
{"id": "150001", "revid": "69718", "url": "https://an.wikipedia.org/wiki?curid=150001", "title": "Sister Act", "text": "Sister Act (t\u00edtol orichinal en angl\u00e9s, en aragon\u00e9s Acto de chirmana, enguerada en Arag\u00f3n con o t\u00edtol en castellano de Sister Act: Una monja de cuidado, Sister Act, una moncha d'abrigo) ye una cinta de comedia musical estausunidense de l'anyo 1992 dirichida por Emile Ardolino seguntes un gui\u00f3n orichinal de Paul Rudnick, con una direcci\u00f3n de fotograf\u00eda d'Adam Greenberg, una Banda Sonora Orichinal de Marc Shaiman y una producci\u00f3n cinematografica de Teri Schwartz ta las productoras \"Touchstone Pictures\" y \"Touchwood Pacific Partners I\". En l'elenco d'a cinta podemos trobar destacaus actors en os suyos papels principals, como Whoopi Goldberg, Maggie Smith, Kathy Najimy, Wendy Makkena, Mary Wickes u Harvey Keitel.\n\"Sister Act\" conta la historia d'una cantaire que ye testigo d'un homicidio y que, ta la suya protecci\u00f3n, la Polic\u00eda la oculta como una falsa moncha en un convento, y s'ambienta en os anyos 1968 (ta la nineza d'a protagonista) y 1992, en as ciudaz de Reno (Nevada) y San Francisco (California). Se rod\u00f3 en ixas dos mesmas ciudaz am\u00e1s d'en Los Angeles, tami\u00e9n en California. La cinta ha recibiu bellos premios y nominacions, en destacando dos nominacions a los Premios Globos d'Oro en a suya 50ena edici\u00f3n, a la Millor Cinta de Musical u Comedia y a la Millor Actriz de Musical u Comedia."}
{"id": "150003", "revid": "69718", "url": "https://an.wikipedia.org/wiki?curid=150003", "title": "Donde hay patr\u00f3n...", "text": "Donde hay patr\u00f3n... (t\u00edtol orichinal en castellano, en aragon\u00e9s O on bi ha patr\u00f3n..., enguerada en Arag\u00f3n con o suyo t\u00edtol orichinal en castellano) ye una cinta de cine espanyol de cine de comedia musical de l'anyo 1978 dirichida por Mariano Ozores seguntes un gui\u00f3n orichinal d'ell mesmo, con una Banda Sonora Orichinal de Gregorio Garc\u00eda Segura, una direcci\u00f3n de fotograf\u00eda d'Emilio Foriscot y una producci\u00f3n cinematografica d'Alfredo Fraile y Arturo Gonz\u00e1lez ta la productora cinematografica \"Arturo Gonz\u00e1lez Producciones Cinematogr\u00e1ficas\". L'elenco d'actors principals d'a cinta ye formau por Manolo Escobar, Sara Lezana, \u00c1lvaro de Luna, Manolo G\u00f3mez Bur, Mayra G\u00f3mez Kemp, Gracita Morales y Luis Barbero.\nLa cinta s'ambienta en Estepona, en a provincia de Malaga en l'anyo 1978, y se rod\u00f3 en ixe mesmo puesto. Cuenta la historia de \"Manolo\", que ye lo patr\u00f3n d'un barco de pesca que se troba con que la nueva propietaria d'o barco, que vive en Madrit y lo desconoix todo sobre la pesca, lo quiere vender por influyencia d'o suyo t\u00edo. \"Manolo\", con a resta d'a tripulaci\u00f3n, prebar\u00e1n d'impedir-lo."}
{"id": "150004", "revid": "610", "url": "https://an.wikipedia.org/wiki?curid=150004", "title": "The Pelican Brief (cinta)", "text": "The Pelican Brief ye una cinta de cine estausunidense de l'anyo 1993 de drama churidico d'intriga y acci\u00f3n, dirichida por Alan J. Pakula seguntes un gui\u00f3n adaptau por el mesmo de \"The Pelican Brief\", una novela de John Grisham (1992). Con una Banda Sonora Orichinal de James Horner, una direcci\u00f3n de fotograf\u00eda de Stephen Goldblatt y una producci\u00f3n cinematografica d'Alan J. Pakula, Pieter Jan Brugge y Bryan D. Gilchrist ta la productora cinematografica \"Warner Bros.\", en l'elenco d'actors d'a cinta podemos trobar a Julia Roberts, Denzel Washington, Sam Shepard, John Heard, Tony Goldwyn, James B. Sikking, William Atherton, Robert Culp, Stanley Tucci, Hume Cronyn u John Lithgow.\nLa cinta s'ambienta en a ciudat de Nueva Orleans en l'estau de Loisiana y en Washington, DC en 1992, y se rod\u00f3 en ixos dos mesmos puestos. \"The Pelican Brief\" conta la historia d'una brilant estudiant de Dreito que mantiene una relaci\u00f3n con o suyo profesor y bel d\u00eda li explica a iste la suya teor\u00eda sobre los asasinatos de bels miembros d'a Cort Suprema d'os Estaus Unius y c\u00f3mo ixos asasinatos son consecuencia d'una maniobra ta conformar una mayor\u00eda en ixa Cort favorable a los intreses d'un millonario muit amanau a lo President d'os Estaus Unius. Lo suyo profesor li explica ista teor\u00eda a un amigo que treballa en o \"Federal Bureau of Investigation\" i ixo provoca lo suyo asasinato, lo d'o suyo amigo y la persecuci\u00f3n d'a estudiant ta tapar o escandalo."}
{"id": "150006", "revid": "69718", "url": "https://an.wikipedia.org/wiki?curid=150006", "title": "A Few Best Men", "text": "A Few Best Men (t\u00edtol orichinal en angl\u00e9s, en aragon\u00e9s Una mica padrinos, enguerada en Arag\u00f3n con o t\u00edtol en castellano de Una boda de muerte, Una voda de muerte en aragon\u00e9s) ye una cinta de l'anyo 2011 coproducida entre lo cine australiano y lo cine britanico y dirichida por Stephan Elliott seguntes un gui\u00f3n orichinal de Dean Craig, con una Banda Sonora Orichinal de Guy Gross, una direcci\u00f3n de fotograf\u00eda de Stephen F. Windony una producci\u00f3n cinematografica d'Antonia Barnard, Gary Hamilton, Laurence Malkin y Share Stallings ta las productoras \"Quickfire Films\", \"Screen Australia\" y \"Screen NSW\", con un elenco d'actors en os suyos papels principals formau por actors australianos y britanicos: Xavier Samuel, Kris Marshall, Kevin Bishop, Rebel Wilson y Olivia Newton-John.\nLa cinta s'ambienta mientres os anyos 2010 en Australia, Tuvalu y Londres y se film\u00f3 en Londres y Australia. Recibi\u00f3 una nominaci\u00f3n a los Premios AACTA de l'Academia Australiana d'o Cine y d'a Televisi\u00f3n, concretament a lo Premio AACTA a la Millor Banda Sonora Orichinal, en a suya 2\u00aa edici\u00f3n."}
{"id": "150008", "revid": "610", "url": "https://an.wikipedia.org/wiki?curid=150008", "title": "Macedonya de fruitas", "text": "A macedonya de fruitas ye una mezcla de cuantas fruitas talladas en trozos chicoz, apanyada con zucre (u edulcorant), licor u suco de fruitas, muit tipica en bels pa\u00edses a on se mincha como postre.\nHistoria.\nO nombre con que s'ha baptizau gastronomicament ista mezcla fruital proviene d'a creyaci\u00f3n politico-militar d'Aleixandre lo Gran (356 aC-323 aC), l'Imperio Macedonico, marco historico y cheografico en que s'alternoron razas y culturas, idiomas y tradicions, legaus relichiosos y estilos artisticos, tributarios unos y atros de cuantas fuents vernaclas. Iste \u00abc\u00f3ctel\u00bb de pueblos y nacions sirvi\u00f3 de modelo pa que, mientres o sieglo XVIII, prencipiara a utilizar-se en Francia o nombre propio \u00abmacedonya\u00bb (\"mac\u00e9doine\", en franc\u00e9s) pa referir-se a un conchunto d'elementos heterochenios en cualsiquier ambito, no nom\u00e1s o culinario.\nActualment, a macedonya de frutas fa parti d'a gastronom\u00eda de muitos puestos d'o mundo, como Espanya, Francia, Italia y Latinoamerica."}
{"id": "150009", "revid": "69718", "url": "https://an.wikipedia.org/wiki?curid=150009", "title": "The Wild Bunch", "text": "The Wild Bunch (t\u00edtol orichinal en angl\u00e9s, en aragon\u00e9s Grupo salvache, enguerada en Arag\u00f3n con o suyo t\u00edtol traduciu enta lo castellano de Grupo Salvaje) ye una cinta de cine estausunidense de western (mas exactament un western crepusclar) de l'anyo 1969 dirichida por Sam Peckinpah seguntes un gui\u00f3n adaptau por ell mesmo y por Walon Green basau en una historia de Walon Green y Roy N. Sickner, con una Banda Sonora Orichinal de Jerry Fielding, una direcci\u00f3n de fotograf\u00eda de Lucien Ballard y una producci\u00f3n cinematografica de Phil Feldman ta la productora cinematografica \"Warner Bros.-Seven Arts\". De l'elenco d'actors d'a cinta cal destacar-ne a William Holden, Ernest Borgnine, Robert Ryan, Edmond O'Brien, Warren Oates, Jaime S\u00e1nchez, Ben Johnson, Emilio Fern\u00e1ndez, Strother Martin, L.Q. Jones, Bo Hopkins, Alfonso Arau y Graciela D\u00f6ring.\nAmbientada en 1913 en Texas y Mexico mientres a clamada Revoluci\u00f3n Mexicana, la cinta se rod\u00f3 en Mexico y conta la historia violenta d'un grupo d'inadaptaus que preba de sobrevivir en a muga entre Mexico y los Estaus Unius en ixos anyos revueltos. Recibi\u00f3 cuantos premios y nominacions, destacando-ne dos nominacions a los Premios Oscar en a suya 42ena edici\u00f3n (Millor Gui\u00f3n Orichinal y Millor Banda Sonora Orichinal)."}
{"id": "150011", "revid": "69718", "url": "https://an.wikipedia.org/wiki?curid=150011", "title": "La llamaban La Madrina", "text": "La llamaban La Madrina (t\u00edtol orichinal en castellano, en aragon\u00e9s La clamaban A Madrina, enguerada en Arag\u00f3n con o suyo t\u00edtol orichinal en castellano) ye una cinta de cine espanyol de cine de comedia de l'anyo 1973 dirichida por Mariano Ozores seguntes un gui\u00f3n orichinal d'ell mesmo y de Juan Miguel Lamet, con una Banda Sonora Orichinal d'Ant\u00f3n Garc\u00eda Abril, una direcci\u00f3n de fotograf\u00eda de Ra\u00fal P\u00e9rez Cubero y una producci\u00f3n cinematografica de Jos\u00e9 Antonio Cascales ta la productora cinematografica \"Producciones Internacionales Cinematogr\u00e1ficas Asociadas\". En l'elenco d'actors d'a cinta bi ha en os papels principals actors como Lina Morgan, Jos\u00e9 Sazatornil, Antonio Ozores, Emilio Laguna, Luis Barbero, B\u00e1rbara Rey, \u00c1frica Pratt, Alfonso del Real u Erasmo Pascual.\nA cinta s'ambienta en a ciudat de Madrit en a epoca de filmaci\u00f3n d'a cinta, en 1973, y se rod\u00f3 en a ciudat de Madrit. Cuenta la historia de \"Trini\", una mesacha filla y nieta de ladrons y especialista en ubrir caixas fuertes que decide cambear de vida ta treballar en un supermercau, pero las cosas no marchar\u00e1n como ella heba pensau."}
{"id": "150012", "revid": "69718", "url": "https://an.wikipedia.org/wiki?curid=150012", "title": "Dos chicas de revista", "text": "Dos chicas de revista (t\u00edtol orichinal en castellano, en aragon\u00e9s Dos mesachas de revista, enguerada en Arag\u00f3n con o suyo t\u00edtol orichinal) ye una cinta de cine espanyol de l'anyo 1972 de comedia musical dirichida por Mariano Ozores seguntes un gui\u00f3n orichinal d'ell mesmo, con una Banda Sonora Orichinal de Gregorio Garc\u00eda Segura, una direcci\u00f3n de fotograf\u00eda de Vicente Minaya y una producci\u00f3n cinematografica de Jos\u00e9 Antonio Cascales y \u00d3scar Guarido ta la productora cinematografica \"Producciones Internacionales Cinematogr\u00e1ficas Asociadas\", tenendo en o suyo elenco d'actors en os papels principals a Lina Morgan, Dyanik Zurakowska, Manolo G\u00f3mez Bur, Antonio Ozores, Ingrid Garbo, Paco Valladares, Florinda Chico, Rafaela Aparicio, Jos\u00e9 Sacrist\u00e1n y Jos\u00e9 Luis L\u00f3pez V\u00e1zquez.\nLa cinta s'embienta en a ciudat de Madrit en 1972, se rod\u00f3 en ixa mesma ciudat, y cuanta la historia de dos mesachas que, con or\u00edchens familiars bien diferents, son decididas a triunfar en o mundo d'a revista y bien luego se fan amigas y confidents."}
{"id": "150037", "revid": "610", "url": "https://an.wikipedia.org/wiki?curid=150037", "title": "La R\u00f2cha de Glun", "text": "La R\u00f2cha de Glun (en franc\u00e9s \"La Roche-de-Glun\") ye una localidat y comuna francesa que se troba en a rechi\u00f3n d'Auvernia-Roine-Alpes. Se troba en una mechana en o Roine."}
{"id": "150038", "revid": "610", "url": "https://an.wikipedia.org/wiki?curid=150038", "title": "Lo Grau dau R\u00e8i", "text": "Lo Grau dau R\u00e8i (en franc\u00e9s \"Le Grau-du-Roi\") ye una localidat y comuna francesa que se troba en a rechi\u00f3n d'Occitania. Dica 1854 yera un lugar\u00f3n de pescataires. En primer\u00edas d'o sieglo XX con a plegada d'o ferrocarril s'encieta lo turismo masivo."}
{"id": "150039", "revid": "610", "url": "https://an.wikipedia.org/wiki?curid=150039", "title": "Aigasm\u00f2rtas", "text": "Aigasm\u00f2rtas (en franc\u00e9s \"Aigues-Mortes\") ye una localidat y comuna francesa que se troba en a rechi\u00f3n d'Occitania. Tien una poblaci\u00f3n de 8.664 habitants (2020) y vive prencipalment d'o turismo y d'a producci\u00f3n de sal."}
{"id": "150040", "revid": "610", "url": "https://an.wikipedia.org/wiki?curid=150040", "title": "Yeti", "text": "Un yeti (d'o tibetano \u0f42\u0f61\u0f60\u0f0b\u0f51\u0fb2\u0f7a\u0f51\u0f0b ) ye una creatura que suposadament habita en a cordelera de l'Himalaya en Asia. O yeti a ormino se describe como una creatura gran, bipeda, parellana a un simio, cubierta con cabello castanyero, griso u blanco, y bella vegada se le representa con dients grans y esmolaus.\nA tradici\u00f3n tibetana describe tres variedaz prencipals de yetis: o Nyalmo, que tien pelache negro y ye lo mas gran y furo, con una altaria d'arredol de quince piez (4,5 m); o Chuti, que mide arredol d'ueito piez d'altaria (2,4 m) y vive entre 2.400 m y 3.000 m sobre lo livel d'a mar; y lo Rang Shim Bombo, que tien un pelache pardo royisco y mide entre tres y cinco piez d'altaria (1,5 m)."}
{"id": "150050", "revid": "610", "url": "https://an.wikipedia.org/wiki?curid=150050", "title": "Bigfoot", "text": "O Bigfoot u Sasquatch ye un criptido parellano a un mono que seguntes os criptozoologos habita en as selvas d'America d'o Norte. S'han ofriu prebas dubdosas pa prebar d'a existencia de Bigfoot, incluyidas afirmacions anecdoticas d'aluframientos, asinas como suposadas fotograf\u00edas, gravacions d'audio y video, muestras de cabello y moldes de pisadas grans. Mas tardi se descubri\u00f3 que belunas d'estas prebas yeran trapazas u identificacions erronias, y a mayor\u00eda d'os cientificos no troban convincent garra d'as prebas restants.\nO Bigfoot a ormino se describe como una creatura parellana a un simio gran, musculosa y bipeda cubierta de cabello negro, pardo fosco u royisco fosco. As descripcions estiman una altaria d'a la raya de 6 a 9 piez (1,8 a 2,7 m), y en cualques descripcions as creaturas miden entre 10 y 15 piez (3,0 a 4,6 m)."}
{"id": "150068", "revid": "610", "url": "https://an.wikipedia.org/wiki?curid=150068", "title": "Criptozooloch\u00eda", "text": "A criptozooloch\u00eda ye una pseudosciencia que busca y estudeya animals desconoixius, lechendarios u extintos que la suya existencia actual ye cuestionada u sin fundamento, particularment aquels populars en o folclore, como lo Bigfoot, o monstro d'o Laco Ness, Yeti, o chupacabra u lo Mokele-mbembe. Os criptozoologos se refieren a estas entidaz como \"criptidos\". A resultas de que no sigue lo metodo cientifico, a criptozooloch\u00eda ye considerada una pseudosciencia per a corrient prencipal d'a ciencia: no ye ni una branca d'a zooloch\u00eda ni d'os estudios d'o folclore. Esti\u00f3 fundada orichinalment en o decenio de 1950 per os zoologos Bernard Heuvelmans y Ivan T. Sanderson."}
{"id": "150072", "revid": "69718", "url": "https://an.wikipedia.org/wiki?curid=150072", "title": "The Accidental Husband", "text": "The Accidental Husband (t\u00edtol orichinal en angl\u00e9s, en aragon\u00e9s L'esposo accidental, enguerada en Arag\u00f3n con o t\u00edtol en castellano de Marido por sorpresa, Mariu a rapafui en aragon\u00e9s) ye una cinta de cine estausunidense y cine irland\u00e9s de l'anyo 2008 de comedia romantica dirichida por Griffin Dunne seguntes un gui\u00f3n orichinal de Mimi Hare, Clare Naylor y Bonnie Sikowitz, con una direcci\u00f3n de fotograf\u00eda de William Rexer, una Banda Sonora Orichinal d'Andrea Guerra y una producci\u00f3n cinematografica de Jennifer Todd, Suzanne Todd, Jason Blum, Uma Thurman y Bob Yari ta la productora cinematografica \"Blumhouse Productions\", con un elenco d'actors formau en os suyos papels principals por Uma Thurman, Jeffrey Dean Morgan, Colin Firth, Isabella Rossellini y Sam Shepard.\nAmbientada en epoca actual d'a cinta (2008) en a ciudat de Nueva York, \"The Accidental Husband\" se rod\u00f3 en ixa mesma ciuudat y en l'amanau estau de Connecticut y conta la historia d'una periodista y locutora de radio que ye am\u00e1n d'a suya voda y mantiene un consultorio sentimental; en ixe consultorio aconsella a una mesacha que no se case y lo suyo ex novio decide de fer la suya venganza. Ye la segunda colaboraci\u00f3n d'o director Griffin Dunne con l'actriz Uma Thurman dimpu\u00e9s de \"Duke of Groove\" (1995)."}
{"id": "150074", "revid": "69718", "url": "https://an.wikipedia.org/wiki?curid=150074", "title": "The Great Escape (cinta)", "text": "The Great Escape (t\u00edtol orichinal en angl\u00e9s, en aragon\u00e9s La gran fuyida, enguerada en Arag\u00f3n con o t\u00edtol en castellano de La gran evasi\u00f3n, en aragon\u00e9s A gran evasi\u00f3n) ye una cinta Cine estausunidense d'epica dramatica d'intriga belica de garcholas de l'anyo 1963 dirichida por John Sturges seguntes un gui\u00f3n adaptau por James Clavell y W. R. Burnett basau en o libro \"The Great Escape\", de Paul Brickhill (1950), un antigo piloto de caza australiano y presonero de guerra mientres a Segunda Guerra Mundial. Con una direcci\u00f3n de fotograf\u00eda de Daniel L. Fapp, una Banda Sonora Orichinal d'Elmer Bernstein y una producci\u00f3n cinematografica de John Sturges ta la productora cinematografica \"The Mirisch Company\", l'elenco d'actors principals d'a cinta ye formau por Steve McQueen, James Garner, Richard Attenborough, James Donald, Charles Bronson, Donald Pleasence, James Coburn, John Leyton, David McCallum, Gordon Jackson, Nigel Stock, Angus Lennie, Lawrence Montaigne y Hannes Messemer.\nA cinta s'ambienta en un \"Stalag\" u campo de pilotos d'avi\u00f3n presoneros de guerra aliaus en o Tercer Reich mientres os anyos 1943 y 1944 en a Segunda Guerra Mundial, o \"Stalag Luft III\", y explica los preparativos y consumaci\u00f3n d'una evasi\u00f3n masiva de presoneros d'ixe campo, y lo suyo rodache s'escaici\u00f3 en M\u00fanich y atros puestos de Bavera. La cinta recibi\u00f3 bellos premios y nominacions, en destacando una nominaci\u00f3n a los Premios Oscar en a suya 36ena edici\u00f3n (a lo Millor Montache) y una nominaci\u00f3n a los Premios Globos d'Oro en a suya 21ena edici\u00f3n (a la Millor Cinta Dramatica)."}
{"id": "150075", "revid": "69718", "url": "https://an.wikipedia.org/wiki?curid=150075", "title": "Last of the Dogmen", "text": "Last of the Dogmen (t\u00edtol orichinal en angl\u00e9s, en aragon\u00e9s O zaguer d'os hombres-perro, enguerada en Arag\u00f3n con o t\u00edtol en castellano de Los \u00faltimos guerreros, en aragon\u00e9s Os zaguers guerreros) ye una cinta de cine estausunidense de l'anyo 1995 de cine de western y cine d'aventuras dirichida por Tab Murphy (ye la suya primer cinta como director) seguntes un gui\u00f3n orichinal d'ell mesmo, con una Banda Sonora Orichinal de David Arnold, una direcci\u00f3n de fotograf\u00eda de Karl Walter Lindenlaub, una producci\u00f3n cinematografica de Joel B. Michaels y Mario Kassar ta la productora cinematografica \"Carolco Pictures\" y con un elenco d'actors formau por Tom Berenger, Barbara Hershey, Kurtwood Smith y Steve Reevis en os suyos papels principals.\nA cinta s'embienta en l'estau de Montana en a suya calendata de filmaci\u00f3n en 1995 y conta la historia d'o descubrimiento d'un grupo d'indios \"cheyennes\" que heban sobreviviu a una matanza a finals d'o sieglo XIX amagaus en as montanyas dica ixe momento, en desconoixendo la evoluci\u00f3n d'o mundo dende alavez y vivindo como viviban os suyos debantpasaus a finals d'o sieglo XIX. A cinta se rod\u00f3 en Cuernavaca en Mexico, en o Parque Nacional Yoho en a Columbia Britanica y en bellas atras locacions en Alberta, en Canad\u00e1."}
{"id": "150077", "revid": "69718", "url": "https://an.wikipedia.org/wiki?curid=150077", "title": "Ride the High Country", "text": "Ride the High Country (t\u00edtol orichinal en angl\u00e9s, en aragon\u00e9s Viache por as tierras altas, enguerada en Arag\u00f3n con o t\u00edtol en castellano de Duelo en la Alta Sierra, en aragon\u00e9s Duelo en l'Alta Sierra) ye una cinta de cine de western estausunidense de l'anyo 1962 dirichida por Sam Peckinpah seguntes un gui\u00f3n orichinal de N. B. Stone Jr., con una Banda Sonora Orichinal de George Bassman, una direcci\u00f3n de fotograf\u00eda de Lucien Ballard y una producci\u00f3n cinematografica de Richard E. Lyons ta la productora cinematografica \"Metro-Goldwyn-Mayer\", que conta con un elenco d'actors formau, entre d'atros, por Randolph Scott, Joel McCrea, Mariette Hartley, Ron Starr y Edgar Buchanan. Ists esti\u00f3 la zaguer cinta de Randolph Scott.\nS'ambienta en os anyos 1900 en California y conta la historia d'un antigo \"sheriff\" a qui ha contractau un banco ta fer un transporte d'oro y qui a la vegada contracta a un antigo socio ta que l'aduye con ixe treballo. La cinta se rod\u00f3 en cuantos escenarios en l'estau de California. \"Ride the High Country\" recibi\u00f3 en 1963 una nominaci\u00f3n a los Premios BAFTA en a suya 16ena edici\u00f3n a la Millor Estrela Emerchent ta Mariette Hartley."}
{"id": "150092", "revid": "69718", "url": "https://an.wikipedia.org/wiki?curid=150092", "title": "Cine de drama", "text": "O cine de drama ye un chenero cinematografico que nom\u00e1s puet que definir-se negativament, como lo chenero que no ye lo cine de comedia, y se caracteriza en presentar la acci\u00f3n relatada en o gui\u00f3n d'a cinta con seriedat. Tanimientres, se gosa considerar que iste chenero inclui nom\u00e1s que cintas que no pueden incluyir-se en atros cheneros cinematograficos, como lo cine d'acci\u00f3n, o cine de western, o cine d'aventuras, o cine policiaco u lo cine belico.\nCintas destacadas d'o chenero.\nA selecci\u00f3n de cintas d'ista lista s'ha feito a partir de belas listas u recopilacions en libros y atras publicacions de criticos cinematograficos, en adhibindo-ie d'una man cintas destacadas d'os zaguers anyos y d'atra man belas cintas destacadas de cines de pa\u00edses menors."}
{"id": "150125", "revid": "69718", "url": "https://an.wikipedia.org/wiki?curid=150125", "title": "Lago", "text": ""}
{"id": "150133", "revid": "41", "url": "https://an.wikipedia.org/wiki?curid=150133", "title": "Lista d'ocians y mars d'o mundo seguntes a IHO", "text": ""}
{"id": "150136", "revid": "41", "url": "https://an.wikipedia.org/wiki?curid=150136", "title": "Oceano Arctico", "text": ""}
{"id": "150137", "revid": "41", "url": "https://an.wikipedia.org/wiki?curid=150137", "title": "Oceano Antarctico", "text": ""}
{"id": "150142", "revid": "72932", "url": "https://an.wikipedia.org/wiki?curid=150142", "title": "Fritz Cola", "text": ""}
{"id": "150145", "revid": "41", "url": "https://an.wikipedia.org/wiki?curid=150145", "title": "Trescasas", "text": "Trescasas ye un municipio d'a comunidat autonoma de Castiella y Ley\u00f3n y provincia de Segovia, en Espanya. Fa parte d'o partiu chudicial de Segovia y tami\u00e9n fa parte de dos comarcas: l'Alfoz de Segovia y Vera de la Sierra.\nA suya poblaci\u00f3n ye de 1.090 habitants (2022), en una superficie de 32,84 km\u00b2 y una densidat de poblaci\u00f3n de 32,7 hab/km\u00b2.\nCheograf\u00eda.\nA localidat de Trescasas se troba situada a 1.128 metros d'altaria sobre o livel d'a mar, a una distancia de 5 km d'a ciudat de Segovia, a capital d'a suya provincia.\nEn fan parte os lugars de Sonsoto y La Atalaya."}
{"id": "150146", "revid": "41", "url": "https://an.wikipedia.org/wiki?curid=150146", "title": "Hathor", "text": "Hathor, en a mitoloch\u00eda echipciana, ye a diosa d'o ciel y a mai y consorte d'o dios celeste Horus y d'o dios solar Ra. Yera representada como una vaca encara que a suya forma mas com\u00fan yera d'una muller con un tocau de cuernos de vaca y un disco solar."}
{"id": "150147", "revid": "41", "url": "https://an.wikipedia.org/wiki?curid=150147", "title": "A Quadra Blasco", "text": ""}
{"id": "150148", "revid": "41", "url": "https://an.wikipedia.org/wiki?curid=150148", "title": "Albarraz\u00edn", "text": ""}
{"id": "150149", "revid": "41", "url": "https://an.wikipedia.org/wiki?curid=150149", "title": "Adverbios de quantidat en aragon\u00e9s", "text": ""}
{"id": "150150", "revid": "41", "url": "https://an.wikipedia.org/wiki?curid=150150", "title": "Adverbios de quantidat en franc\u00e9s", "text": ""}
{"id": "150151", "revid": "51103", "url": "https://an.wikipedia.org/wiki?curid=150151", "title": "Anguilla anguilla", "text": "A enguila com\u00fan (Anguilla anguilla) ye una especie de peix d'a orden d'os Anguilliformes y familia Anguillidae que ye muit comuna en o norte de l'oceano Atlantico y en totas as mars que banyan o continent europeu.\nDe normal miden arredol de 60 a 80\u00a0cm y rara vegada aconsiguen mas de 1 m, manimenos pueden aconseguir una longaria de dica 1,5 m en casos excepcionals.\nA enguila com\u00fan ye un popular peix comestible que se caracteriza per a suya carne extremadament graixa. A sobreexplotaci\u00f3n en a suya pesca la ha conduciu a una situaci\u00f3n critica."}
{"id": "150152", "revid": "51103", "url": "https://an.wikipedia.org/wiki?curid=150152", "title": "Enguila com\u00fan", "text": ""}
{"id": "150153", "revid": "41", "url": "https://an.wikipedia.org/wiki?curid=150153", "title": "Am\u00f3n", "text": "Am\u00f3n, en a mitoloch\u00eda echipciana, ye un d'os dioses mas importants de l'antigo Egipto, ye dios d'o ciel y dios d'a creyaci\u00f3n. Se li gosa representar como un hombre con barba que leva un tocau con dople penacho, dimpu\u00e9s d'o Reino Nuevo, como un hombre con cabeza de mardano u simplament como un mardano.\nAconsigui\u00f3 muita fama y culto prioritario en Tebas a primers d'o periodo d'o Nuevo Reino (c. 1570 aC.-1069 aC.) sustituyin-do lo culto a Montu. En ixe periodo o suyo culto esti\u00f3 lo mas poderoso y popular d'Echipto mientres sieglos."}
{"id": "150154", "revid": "51103", "url": "https://an.wikipedia.org/wiki?curid=150154", "title": "Electrophorus electricus", "text": "A enguila electrica (Electrophorus electricus) ye una especie de peix d'a orden d'os Gymnotiformes y familia Gymnotidae que se troba en os r\u00edos y pa\u00fals d'as montanyas de Surinam y Guyana.\nTien un cuerpo cilindrico alargau, que gosa creixer dica uns 2 m de luengo y 20 kg de peso. Puede emitir descargas electricas de dica 850 volts a partir d'un grupo de celulas especializadas. Fa servir as descargas electricas pa cazar presas, pa desfender-se y pa comunicar-se. \nTot y con o suyo nombre, no ye una enguila, sino un peix d'a orden d'os Gymnotiformes."}
{"id": "150155", "revid": "51103", "url": "https://an.wikipedia.org/wiki?curid=150155", "title": "Enguila electrica", "text": ""}
{"id": "150161", "revid": "51103", "url": "https://an.wikipedia.org/wiki?curid=150161", "title": "Boops boops", "text": "A boga (Boops boops) ye una especie de peix d'a orden d'os Perciformes y familia Sparidae que ye nativa de l'Atlantico oriental.\nA especie se pesca comercialment, con 37.830 toneladas extraitas en 2008."}
{"id": "150162", "revid": "51103", "url": "https://an.wikipedia.org/wiki?curid=150162", "title": "Boga", "text": ""}
{"id": "150365", "revid": "41", "url": "https://an.wikipedia.org/wiki?curid=150365", "title": "Quaresma", "text": ""}
{"id": "150588", "revid": "41", "url": "https://an.wikipedia.org/wiki?curid=150588", "title": "Adchectivos qualificativos en franc\u00e9s", "text": ""}
{"id": "150590", "revid": "3972", "url": "https://an.wikipedia.org/wiki?curid=150590", "title": "Advogato", "text": ""}
{"id": "150592", "revid": "41", "url": "https://an.wikipedia.org/wiki?curid=150592", "title": "Aguilan\u00edu", "text": ""}
{"id": "150593", "revid": "41", "url": "https://an.wikipedia.org/wiki?curid=150593", "title": "Alazet", "text": ""}
{"id": "150594", "revid": "41", "url": "https://an.wikipedia.org/wiki?curid=150594", "title": "Alchezira", "text": ""}
{"id": "150595", "revid": "41", "url": "https://an.wikipedia.org/wiki?curid=150595", "title": "Alchezira (C\u00e1diz)", "text": ""}
{"id": "150596", "revid": "41", "url": "https://an.wikipedia.org/wiki?curid=150596", "title": "Alchezira (Valencia)", "text": ""}
{"id": "150597", "revid": "41", "url": "https://an.wikipedia.org/wiki?curid=150597", "title": "Almurabitz en Al-Andalus", "text": ""}
{"id": "150599", "revid": "41", "url": "https://an.wikipedia.org/wiki?curid=150599", "title": "Aquario fluvial de Zaragoza", "text": ""}
{"id": "150600", "revid": "41", "url": "https://an.wikipedia.org/wiki?curid=150600", "title": "Aq\u00fceducto", "text": ""}
{"id": "150602", "revid": "41", "url": "https://an.wikipedia.org/wiki?curid=150602", "title": "Aq\u00fceducto de Xal\u00f3n", "text": ""}
{"id": "150604", "revid": "41", "url": "https://an.wikipedia.org/wiki?curid=150604", "title": "Aq\u00fceducto romano d'Albarraz\u00edn", "text": ""}
{"id": "150606", "revid": "41", "url": "https://an.wikipedia.org/wiki?curid=150606", "title": "Aq\u00fcifero", "text": ""}
{"id": "150607", "revid": "41", "url": "https://an.wikipedia.org/wiki?curid=150607", "title": "Arcipestrau d'Albarraz\u00edn", "text": ""}
{"id": "150608", "revid": "41", "url": "https://an.wikipedia.org/wiki?curid=150608", "title": "As Cortz", "text": ""}
{"id": "150610", "revid": "41", "url": "https://an.wikipedia.org/wiki?curid=150610", "title": "As Cortz (desambigaci\u00f3n)", "text": ""}
{"id": "150611", "revid": "41", "url": "https://an.wikipedia.org/wiki?curid=150611", "title": "As mil y una nueitz", "text": ""}
{"id": "150612", "revid": "41", "url": "https://an.wikipedia.org/wiki?curid=150612", "title": "Atentau contra la casa quartel de Zaragoza", "text": ""}
{"id": "150613", "revid": "41", "url": "https://an.wikipedia.org/wiki?curid=150613", "title": "Azute de Bezeit", "text": ""}
{"id": "150614", "revid": "41", "url": "https://an.wikipedia.org/wiki?curid=150614", "title": "Azuzena", "text": ""}
{"id": "150615", "revid": "41", "url": "https://an.wikipedia.org/wiki?curid=150615", "title": "Bezeit", "text": ""}
{"id": "150617", "revid": "41", "url": "https://an.wikipedia.org/wiki?curid=150617", "title": "Calazeit", "text": ""}
{"id": "150626", "revid": "41", "url": "https://an.wikipedia.org/wiki?curid=150626", "title": "Codonyat (Albarraz\u00edn)", "text": ""}
{"id": "150628", "revid": "41", "url": "https://an.wikipedia.org/wiki?curid=150628", "title": "Sant Pedro (Albarraz\u00edn)", "text": ""}
{"id": "150895", "revid": "41", "url": "https://an.wikipedia.org/wiki?curid=150895", "title": "Lista de ciudatz d'Italia por poblaci\u00f3n", "text": ""}
{"id": "151288", "revid": "4", "url": "https://an.wikipedia.org/wiki?curid=151288", "title": "A Partaqua", "text": ""}
{"id": "151289", "revid": "4", "url": "https://an.wikipedia.org/wiki?curid=151289", "title": "Aragon\u00e9s d'as comunidatz aragonesas", "text": ""}
{"id": "151291", "revid": "41", "url": "https://an.wikipedia.org/wiki?curid=151291", "title": "Balcetz", "text": ""}
{"id": "151292", "revid": "41", "url": "https://an.wikipedia.org/wiki?curid=151292", "title": "Sierra de Balcetz", "text": ""}
{"id": "151293", "revid": "41", "url": "https://an.wikipedia.org/wiki?curid=151293", "title": "R\u00edo Balcetz", "text": ""}
{"id": "151294", "revid": "41", "url": "https://an.wikipedia.org/wiki?curid=151294", "title": "Bata (Guinea Equatorial)", "text": ""}
{"id": "151296", "revid": "41", "url": "https://an.wikipedia.org/wiki?curid=151296", "title": "Guinea Equatorial", "text": ""}
{"id": "151297", "revid": "41", "url": "https://an.wikipedia.org/wiki?curid=151297", "title": "Benzina", "text": ""}
{"id": "151298", "revid": "41", "url": "https://an.wikipedia.org/wiki?curid=151298", "title": "Benzinera", "text": ""}
{"id": "151299", "revid": "41", "url": "https://an.wikipedia.org/wiki?curid=151299", "title": "Benz\u00e9n", "text": ""}
{"id": "151300", "revid": "41", "url": "https://an.wikipedia.org/wiki?curid=151300", "title": "Binazet", "text": ""}
{"id": "151301", "revid": "41", "url": "https://an.wikipedia.org/wiki?curid=151301", "title": "Binazeit", "text": ""}
{"id": "151304", "revid": "41", "url": "https://an.wikipedia.org/wiki?curid=151304", "title": "Bronze", "text": ""}
{"id": "151305", "revid": "41", "url": "https://an.wikipedia.org/wiki?curid=151305", "title": "Cabezo de Quarto Pelau", "text": ""}
{"id": "151306", "revid": "41", "url": "https://an.wikipedia.org/wiki?curid=151306", "title": "Carrasco (Albarraz\u00edn)", "text": ""}
{"id": "151307", "revid": "41", "url": "https://an.wikipedia.org/wiki?curid=151307", "title": "Cerro Pelado (Albarraz\u00edn)", "text": ""}
{"id": "151308", "revid": "41", "url": "https://an.wikipedia.org/wiki?curid=151308", "title": "Chuan VI Cantacuzeno", "text": ""}
{"id": "151309", "revid": "41", "url": "https://an.wikipedia.org/wiki?curid=151309", "title": "Chunta de Comunidatz de Castiella-La Mancha", "text": ""}
{"id": "151310", "revid": "3972", "url": "https://an.wikipedia.org/wiki?curid=151310", "title": "Chunta ta l'Ampliaci\u00f3n d'Estudeos y Investigacions Scientificas", "text": ""}
{"id": "151312", "revid": "41", "url": "https://an.wikipedia.org/wiki?curid=151312", "title": "Cine de sciencia-ficci\u00f3n", "text": ""}
{"id": "151313", "revid": "41", "url": "https://an.wikipedia.org/wiki?curid=151313", "title": "Clasificaci\u00f3n scientifica", "text": ""}
{"id": "151314", "revid": "41", "url": "https://an.wikipedia.org/wiki?curid=151314", "title": "Comunidat d'Albarraz\u00edn", "text": ""}
{"id": "151316", "revid": "41", "url": "https://an.wikipedia.org/wiki?curid=151316", "title": "Consello Superior d'Investigacions Scientificas", "text": ""}
{"id": "151317", "revid": "41", "url": "https://an.wikipedia.org/wiki?curid=151317", "title": "Cortz (Navarra)", "text": ""}
{"id": "151319", "revid": "41", "url": "https://an.wikipedia.org/wiki?curid=151319", "title": "Cortz (desambigaci\u00f3n)", "text": ""}
{"id": "151320", "revid": "41", "url": "https://an.wikipedia.org/wiki?curid=151320", "title": "Cortz Catalanas", "text": ""}
{"id": "151321", "revid": "41", "url": "https://an.wikipedia.org/wiki?curid=151321", "title": "Cortz Chenerals d'Arag\u00f3n", "text": ""}
{"id": "151322", "revid": "41", "url": "https://an.wikipedia.org/wiki?curid=151322", "title": "Crepazero", "text": ""}
{"id": "151323", "revid": "41", "url": "https://an.wikipedia.org/wiki?curid=151323", "title": "Crida en esfensa d'os dreitos alazetals en Internet", "text": ""}
{"id": "151324", "revid": "41", "url": "https://an.wikipedia.org/wiki?curid=151324", "title": "Cabezo Quartal", "text": ""}
{"id": "151325", "revid": "41", "url": "https://an.wikipedia.org/wiki?curid=151325", "title": "Ciudatz metropolitanas d'Italia", "text": ""}
{"id": "151326", "revid": "41", "url": "https://an.wikipedia.org/wiki?curid=151326", "title": "Ciudatz federals de Rusia", "text": ""}
{"id": "151327", "revid": "41", "url": "https://an.wikipedia.org/wiki?curid=151327", "title": "Ciudatz d'Israel", "text": ""}
{"id": "151328", "revid": "41", "url": "https://an.wikipedia.org/wiki?curid=151328", "title": "Cortz d'Alcanyiz (1250)", "text": ""}
{"id": "151329", "revid": "41", "url": "https://an.wikipedia.org/wiki?curid=151329", "title": "Cortz d'Alcanyiz (1436)", "text": ""}
{"id": "151332", "revid": "41", "url": "https://an.wikipedia.org/wiki?curid=151332", "title": "Cortz d'Alcanyiz-Zaragoza (1441-1442)", "text": ""}
{"id": "151333", "revid": "41", "url": "https://an.wikipedia.org/wiki?curid=151333", "title": "Cortz d'Almud\u00e9var (1227)", "text": ""}
{"id": "151334", "revid": "41", "url": "https://an.wikipedia.org/wiki?curid=151334", "title": "Cortz d'Exeya d'os Caballers (1272)", "text": ""}
{"id": "151335", "revid": "41", "url": "https://an.wikipedia.org/wiki?curid=151335", "title": "Cortz d'o Reino d'Arag\u00f3n", "text": ""}
{"id": "151336", "revid": "41", "url": "https://an.wikipedia.org/wiki?curid=151336", "title": "Cortz d'o Reino de Valencia", "text": ""}
{"id": "151337", "revid": "41", "url": "https://an.wikipedia.org/wiki?curid=151337", "title": "Cortz de Borcha (1134)", "text": ""}
{"id": "151338", "revid": "41", "url": "https://an.wikipedia.org/wiki?curid=151338", "title": "Cortz de Calatay\u00fa", "text": ""}
{"id": "151339", "revid": "41", "url": "https://an.wikipedia.org/wiki?curid=151339", "title": "Cortz de Calatay\u00fa-Zaragoza (1481)", "text": ""}
{"id": "151340", "revid": "41", "url": "https://an.wikipedia.org/wiki?curid=151340", "title": "Cortz de Balbastro-Calatay\u00fa (1626)", "text": ""}
{"id": "151341", "revid": "41", "url": "https://an.wikipedia.org/wiki?curid=151341", "title": "Cortz de Calatay\u00fa-Zaragoza (1677-1678)", "text": ""}
{"id": "151342", "revid": "41", "url": "https://an.wikipedia.org/wiki?curid=151342", "title": "Cortz de Carinyena (1357)", "text": ""}
{"id": "151343", "revid": "41", "url": "https://an.wikipedia.org/wiki?curid=151343", "title": "Cortz de Casp-Alcanyiz-Zaragoza (1371-1372)", "text": ""}
{"id": "151344", "revid": "41", "url": "https://an.wikipedia.org/wiki?curid=151344", "title": "Cortz de Chaca (1071)", "text": ""}
{"id": "151345", "revid": "41", "url": "https://an.wikipedia.org/wiki?curid=151345", "title": "Cortz de Daroca", "text": ""}
{"id": "151346", "revid": "41", "url": "https://an.wikipedia.org/wiki?curid=151346", "title": "Cortz de Daroca (1196)", "text": ""}
{"id": "151347", "revid": "41", "url": "https://an.wikipedia.org/wiki?curid=151347", "title": "Cortz de Daroca (1223)", "text": ""}
{"id": "151348", "revid": "41", "url": "https://an.wikipedia.org/wiki?curid=151348", "title": "Cortz de Daroca (1228)", "text": ""}
{"id": "151349", "revid": "41", "url": "https://an.wikipedia.org/wiki?curid=151349", "title": "Cortz de Daroca (1244)", "text": ""}
{"id": "151350", "revid": "41", "url": "https://an.wikipedia.org/wiki?curid=151350", "title": "Cortz de Daroca (1311)", "text": ""}
{"id": "151351", "revid": "41", "url": "https://an.wikipedia.org/wiki?curid=151351", "title": "Cortz de Daroca (1356)", "text": ""}
{"id": "151352", "revid": "41", "url": "https://an.wikipedia.org/wiki?curid=151352", "title": "Cortz de Daroca-Monz\u00f3n (1222)", "text": ""}
{"id": "151353", "revid": "41", "url": "https://an.wikipedia.org/wiki?curid=151353", "title": "Cortz de Fraga", "text": ""}
{"id": "151354", "revid": "41", "url": "https://an.wikipedia.org/wiki?curid=151354", "title": "Cortz de Fraga (1460)", "text": ""}
{"id": "151355", "revid": "41", "url": "https://an.wikipedia.org/wiki?curid=151355", "title": "Cortz de Fraga-Zaragoza-Calatay\u00fa (1460-1461)", "text": ""}
{"id": "151356", "revid": "41", "url": "https://an.wikipedia.org/wiki?curid=151356", "title": "Cortz de Leida (1214)", "text": ""}
{"id": "151357", "revid": "41", "url": "https://an.wikipedia.org/wiki?curid=151357", "title": "Cortz de Leida (1218)", "text": ""}
{"id": "151358", "revid": "41", "url": "https://an.wikipedia.org/wiki?curid=151358", "title": "Cortz de Leida (1272)", "text": ""}
{"id": "151359", "revid": "41", "url": "https://an.wikipedia.org/wiki?curid=151359", "title": "Cortz de Leida (1275)", "text": ""}
{"id": "151360", "revid": "41", "url": "https://an.wikipedia.org/wiki?curid=151360", "title": "Cortz de Maella", "text": ""}
{"id": "151361", "revid": "41", "url": "https://an.wikipedia.org/wiki?curid=151361", "title": "Cortz de Maella (1404)", "text": ""}
{"id": "151362", "revid": "41", "url": "https://an.wikipedia.org/wiki?curid=151362", "title": "Cortz de Maella (1423)", "text": ""}
{"id": "151363", "revid": "41", "url": "https://an.wikipedia.org/wiki?curid=151363", "title": "Cortz de Monz\u00f3n (1217)", "text": ""}
{"id": "151364", "revid": "41", "url": "https://an.wikipedia.org/wiki?curid=151364", "title": "Cortz de Monz\u00f3n (1236)", "text": ""}
{"id": "151365", "revid": "41", "url": "https://an.wikipedia.org/wiki?curid=151365", "title": "Cortz de Monz\u00f3n (1288)", "text": ""}
{"id": "151366", "revid": "41", "url": "https://an.wikipedia.org/wiki?curid=151366", "title": "Cortz de Monz\u00f3n (1289)", "text": ""}
{"id": "151367", "revid": "41", "url": "https://an.wikipedia.org/wiki?curid=151367", "title": "Cortz de Monz\u00f3n (1362-1363)", "text": ""}
{"id": "151368", "revid": "41", "url": "https://an.wikipedia.org/wiki?curid=151368", "title": "Cortz de Monz\u00f3n (1376)", "text": ""}
{"id": "151369", "revid": "41", "url": "https://an.wikipedia.org/wiki?curid=151369", "title": "Cortz de Monz\u00f3n (1388-1389)", "text": ""}
{"id": "151370", "revid": "41", "url": "https://an.wikipedia.org/wiki?curid=151370", "title": "Cortz de Monz\u00f3n (1390)", "text": ""}
{"id": "151371", "revid": "41", "url": "https://an.wikipedia.org/wiki?curid=151371", "title": "Cortz de Monz\u00f3n (1435-1436)", "text": ""}
{"id": "151372", "revid": "41", "url": "https://an.wikipedia.org/wiki?curid=151372", "title": "Cortz de Monz\u00f3n (1469-1470)", "text": ""}
{"id": "151373", "revid": "41", "url": "https://an.wikipedia.org/wiki?curid=151373", "title": "Cortz de Monz\u00f3n (1510)", "text": ""}
{"id": "151374", "revid": "41", "url": "https://an.wikipedia.org/wiki?curid=151374", "title": "Cortz de Monz\u00f3n (1512-1514)", "text": ""}
{"id": "151375", "revid": "41", "url": "https://an.wikipedia.org/wiki?curid=151375", "title": "Cortz de Monz\u00f3n (1528)", "text": ""}
{"id": "151376", "revid": "41", "url": "https://an.wikipedia.org/wiki?curid=151376", "title": "Cortz de Monz\u00f3n (1533-1534)", "text": ""}
{"id": "151377", "revid": "41", "url": "https://an.wikipedia.org/wiki?curid=151377", "title": "Cortz de Monz\u00f3n (1537)", "text": ""}
{"id": "151378", "revid": "41", "url": "https://an.wikipedia.org/wiki?curid=151378", "title": "Cortz de Monz\u00f3n (1542)", "text": ""}
{"id": "151379", "revid": "41", "url": "https://an.wikipedia.org/wiki?curid=151379", "title": "Cortz de Monz\u00f3n (1547)", "text": ""}
{"id": "151380", "revid": "41", "url": "https://an.wikipedia.org/wiki?curid=151380", "title": "Cortz de Monz\u00f3n (1552-1553)", "text": ""}
{"id": "151381", "revid": "41", "url": "https://an.wikipedia.org/wiki?curid=151381", "title": "Cortz de Monz\u00f3n (1563-1564)", "text": ""}
{"id": "151382", "revid": "41", "url": "https://an.wikipedia.org/wiki?curid=151382", "title": "Cortz de Monz\u00f3n (1585)", "text": ""}
{"id": "151383", "revid": "41", "url": "https://an.wikipedia.org/wiki?curid=151383", "title": "Cortz de Monz\u00f3n-Tamarit de Litera-Fraga (1383-1384)", "text": ""}
{"id": "151384", "revid": "41", "url": "https://an.wikipedia.org/wiki?curid=151384", "title": "Cortz de Tamarit de Litera", "text": ""}
{"id": "151385", "revid": "41", "url": "https://an.wikipedia.org/wiki?curid=151385", "title": "Cortz de Tamarit de Litera (1375)", "text": ""}
{"id": "151386", "revid": "41", "url": "https://an.wikipedia.org/wiki?curid=151386", "title": "Cortz de Tarazona", "text": ""}
{"id": "151387", "revid": "41", "url": "https://an.wikipedia.org/wiki?curid=151387", "title": "Cortz de Tarazona (1484)", "text": ""}
{"id": "151388", "revid": "41", "url": "https://an.wikipedia.org/wiki?curid=151388", "title": "Cortz de Tarazona (1495-1497)", "text": ""}
{"id": "151389", "revid": "41", "url": "https://an.wikipedia.org/wiki?curid=151389", "title": "Cortz de Tarazona (1592)", "text": ""}
{"id": "151390", "revid": "41", "url": "https://an.wikipedia.org/wiki?curid=151390", "title": "Cortz de Tarazona-Zaragoza (1283)", "text": ""}
{"id": "151391", "revid": "41", "url": "https://an.wikipedia.org/wiki?curid=151391", "title": "Cortz de Teruel (1259)", "text": ""}
{"id": "151392", "revid": "41", "url": "https://an.wikipedia.org/wiki?curid=151392", "title": "Cortz de Teruel (1427-1428)", "text": ""}
{"id": "151393", "revid": "41", "url": "https://an.wikipedia.org/wiki?curid=151393", "title": "Cortz de Teruel (1632)", "text": ""}
{"id": "151394", "revid": "41", "url": "https://an.wikipedia.org/wiki?curid=151394", "title": "Cortz de Uesca (1162)", "text": ""}
{"id": "151395", "revid": "41", "url": "https://an.wikipedia.org/wiki?curid=151395", "title": "Cortz de Uesca (1180)", "text": ""}
{"id": "151396", "revid": "41", "url": "https://an.wikipedia.org/wiki?curid=151396", "title": "Cortz de Uesca (1188)", "text": ""}
{"id": "151397", "revid": "41", "url": "https://an.wikipedia.org/wiki?curid=151397", "title": "Cortz de Uesca (1219)", "text": ""}
{"id": "151398", "revid": "41", "url": "https://an.wikipedia.org/wiki?curid=151398", "title": "Cortz de Uesca (1221)", "text": ""}
{"id": "151399", "revid": "41", "url": "https://an.wikipedia.org/wiki?curid=151399", "title": "Cortz de Uesca (1247)", "text": ""}
{"id": "151400", "revid": "41", "url": "https://an.wikipedia.org/wiki?curid=151400", "title": "Cortz de Uesca (1286)", "text": ""}
{"id": "151401", "revid": "41", "url": "https://an.wikipedia.org/wiki?curid=151401", "title": "Cortz de Uesca (1314)", "text": ""}
{"id": "151402", "revid": "41", "url": "https://an.wikipedia.org/wiki?curid=151402", "title": "Cortz de Uesca-Calatay\u00fa-Exeya d'os Caballers (1265)", "text": ""}
{"id": "151403", "revid": "41", "url": "https://an.wikipedia.org/wiki?curid=151403", "title": "Cortz de Val de Robres (1429)", "text": ""}
{"id": "151404", "revid": "41", "url": "https://an.wikipedia.org/wiki?curid=151404", "title": "Cortz de Zaragoza (1164)", "text": ""}
{"id": "151405", "revid": "41", "url": "https://an.wikipedia.org/wiki?curid=151405", "title": "Cortz de Zaragoza (1225)", "text": ""}
{"id": "151406", "revid": "41", "url": "https://an.wikipedia.org/wiki?curid=151406", "title": "Cortz de Zaragoza (1235)", "text": ""}
{"id": "151407", "revid": "41", "url": "https://an.wikipedia.org/wiki?curid=151407", "title": "Cortz de Zaragoza (1264)", "text": ""}
{"id": "151408", "revid": "41", "url": "https://an.wikipedia.org/wiki?curid=151408", "title": "Cortz de Zaragoza (1274)", "text": ""}
{"id": "151409", "revid": "41", "url": "https://an.wikipedia.org/wiki?curid=151409", "title": "Cortz de Zaragoza (1276)", "text": ""}
{"id": "151410", "revid": "41", "url": "https://an.wikipedia.org/wiki?curid=151410", "title": "Cortz de Zaragoza (1284)", "text": ""}
{"id": "151411", "revid": "41", "url": "https://an.wikipedia.org/wiki?curid=151411", "title": "Cortz de Zaragoza (1285)", "text": ""}
{"id": "151412", "revid": "41", "url": "https://an.wikipedia.org/wiki?curid=151412", "title": "Cortz de Zaragoza (1285-1286)", "text": ""}
{"id": "151413", "revid": "41", "url": "https://an.wikipedia.org/wiki?curid=151413", "title": "Cortz de Zaragoza (1288)", "text": ""}
{"id": "151414", "revid": "41", "url": "https://an.wikipedia.org/wiki?curid=151414", "title": "Cortz de Zaragoza (1289)", "text": ""}
{"id": "151415", "revid": "41", "url": "https://an.wikipedia.org/wiki?curid=151415", "title": "Cortz de Zaragoza (1290)", "text": ""}
{"id": "151416", "revid": "41", "url": "https://an.wikipedia.org/wiki?curid=151416", "title": "Cortz de Zaragoza (1291)", "text": ""}
{"id": "151417", "revid": "41", "url": "https://an.wikipedia.org/wiki?curid=151417", "title": "Cortz de Zaragoza (1300)", "text": ""}
{"id": "151418", "revid": "41", "url": "https://an.wikipedia.org/wiki?curid=151418", "title": "Cortz de Zaragoza (1301)", "text": ""}
{"id": "151419", "revid": "41", "url": "https://an.wikipedia.org/wiki?curid=151419", "title": "Cortz de Zaragoza (1311)", "text": ""}
{"id": "151420", "revid": "41", "url": "https://an.wikipedia.org/wiki?curid=151420", "title": "Cortz de Zaragoza (1316)", "text": ""}
{"id": "151421", "revid": "41", "url": "https://an.wikipedia.org/wiki?curid=151421", "title": "Cortz de Zaragoza (1320)", "text": ""}
{"id": "151422", "revid": "41", "url": "https://an.wikipedia.org/wiki?curid=151422", "title": "Cortz de Zaragoza (1325)", "text": ""}
{"id": "151423", "revid": "41", "url": "https://an.wikipedia.org/wiki?curid=151423", "title": "Cortz de Zaragoza (1328)", "text": ""}
{"id": "151424", "revid": "41", "url": "https://an.wikipedia.org/wiki?curid=151424", "title": "Cortz de Zaragoza (1336)", "text": ""}
{"id": "151425", "revid": "41", "url": "https://an.wikipedia.org/wiki?curid=151425", "title": "Cortz de Zaragoza (1347)", "text": ""}
{"id": "151426", "revid": "41", "url": "https://an.wikipedia.org/wiki?curid=151426", "title": "Cortz de Zaragoza (1348)", "text": ""}
{"id": "151427", "revid": "41", "url": "https://an.wikipedia.org/wiki?curid=151427", "title": "Cortz de Zaragoza (1349)", "text": ""}
{"id": "151428", "revid": "41", "url": "https://an.wikipedia.org/wiki?curid=151428", "title": "Cortz de Zaragoza (1350)", "text": ""}
{"id": "151429", "revid": "41", "url": "https://an.wikipedia.org/wiki?curid=151429", "title": "Cortz de Zaragoza (1364-1365)", "text": ""}
{"id": "151430", "revid": "41", "url": "https://an.wikipedia.org/wiki?curid=151430", "title": "Cortz de Zaragoza (1367)", "text": ""}
{"id": "151431", "revid": "41", "url": "https://an.wikipedia.org/wiki?curid=151431", "title": "Cortz de Zaragoza (1381)", "text": ""}
{"id": "151432", "revid": "41", "url": "https://an.wikipedia.org/wiki?curid=151432", "title": "Cortz de Zaragoza (1398-1400)", "text": ""}
{"id": "151433", "revid": "41", "url": "https://an.wikipedia.org/wiki?curid=151433", "title": "Cortz de Zaragoza (1412)", "text": ""}
{"id": "151434", "revid": "41", "url": "https://an.wikipedia.org/wiki?curid=151434", "title": "Cortz de Zaragoza (1413-1414)", "text": ""}
{"id": "151435", "revid": "41", "url": "https://an.wikipedia.org/wiki?curid=151435", "title": "Cortz de Zaragoza (1439)", "text": ""}
{"id": "151436", "revid": "41", "url": "https://an.wikipedia.org/wiki?curid=151436", "title": "Cortz de Zaragoza-Uesca-Zuera (1285)", "text": ""}
{"id": "151437", "revid": "41", "url": "https://an.wikipedia.org/wiki?curid=151437", "title": "Cortz de Zaragoza-Calatay\u00fa (1515)", "text": ""}
{"id": "151438", "revid": "41", "url": "https://an.wikipedia.org/wiki?curid=151438", "title": "Cortz de Zaragoza-Calatay\u00fa (1365-1366)", "text": ""}
{"id": "151439", "revid": "41", "url": "https://an.wikipedia.org/wiki?curid=151439", "title": "Cortz de Zaragoza-Borcha (1360)", "text": ""}
{"id": "151440", "revid": "41", "url": "https://an.wikipedia.org/wiki?curid=151440", "title": "Cortz de Zaragoza-Alcanyiz (1466-1469)", "text": ""}
{"id": "151441", "revid": "41", "url": "https://an.wikipedia.org/wiki?curid=151441", "title": "Cortz de Zaragoza-Alag\u00f3n (1307)", "text": ""}
{"id": "151442", "revid": "41", "url": "https://an.wikipedia.org/wiki?curid=151442", "title": "Cortz de Zaragoza-Alag\u00f3n (1287)", "text": ""}
{"id": "151443", "revid": "41", "url": "https://an.wikipedia.org/wiki?curid=151443", "title": "Cortz de Zaragoza (1702)", "text": ""}
{"id": "151444", "revid": "41", "url": "https://an.wikipedia.org/wiki?curid=151444", "title": "Cortz de Zaragoza (1684-1686)", "text": ""}
{"id": "151445", "revid": "41", "url": "https://an.wikipedia.org/wiki?curid=151445", "title": "Cortz de Zaragoza (1645-1646)", "text": ""}
{"id": "151446", "revid": "41", "url": "https://an.wikipedia.org/wiki?curid=151446", "title": "Cortz de Zaragoza (1641)", "text": ""}
{"id": "151447", "revid": "41", "url": "https://an.wikipedia.org/wiki?curid=151447", "title": "Cortz de Zaragoza (1634)", "text": ""}
{"id": "151448", "revid": "41", "url": "https://an.wikipedia.org/wiki?curid=151448", "title": "Cortz de Zaragoza (1518-1519)", "text": ""}
{"id": "151449", "revid": "41", "url": "https://an.wikipedia.org/wiki?curid=151449", "title": "Cortz de Zaragoza (1442)", "text": ""}
{"id": "151450", "revid": "41", "url": "https://an.wikipedia.org/wiki?curid=151450", "title": "Cortz de Zaragoza (1446-1450)", "text": ""}
{"id": "151451", "revid": "41", "url": "https://an.wikipedia.org/wiki?curid=151451", "title": "Cortz de Zaragoza (1451-1454)", "text": ""}
{"id": "151452", "revid": "41", "url": "https://an.wikipedia.org/wiki?curid=151452", "title": "Cortz de Zaragoza (1464)", "text": ""}
{"id": "151453", "revid": "41", "url": "https://an.wikipedia.org/wiki?curid=151453", "title": "Cortz de Zaragoza (1474)", "text": ""}
{"id": "151454", "revid": "41", "url": "https://an.wikipedia.org/wiki?curid=151454", "title": "Cortz de Zaragoza (1475)", "text": ""}
{"id": "151455", "revid": "41", "url": "https://an.wikipedia.org/wiki?curid=151455", "title": "Cortz de Zaragoza (1476)", "text": ""}
{"id": "151456", "revid": "41", "url": "https://an.wikipedia.org/wiki?curid=151456", "title": "Cortz de Zaragoza (1478)", "text": ""}
{"id": "151457", "revid": "41", "url": "https://an.wikipedia.org/wiki?curid=151457", "title": "Cortz de Zaragoza (1488)", "text": ""}
{"id": "151458", "revid": "41", "url": "https://an.wikipedia.org/wiki?curid=151458", "title": "Cortz de Zaragoza (1493)", "text": ""}
{"id": "151459", "revid": "41", "url": "https://an.wikipedia.org/wiki?curid=151459", "title": "Cortz de Zaragoza (1498)", "text": ""}
{"id": "151460", "revid": "41", "url": "https://an.wikipedia.org/wiki?curid=151460", "title": "Cortz de Zaragoza (1502-1503)", "text": ""}
{"id": "151461", "revid": "41", "url": "https://an.wikipedia.org/wiki?curid=151461", "title": "Quadrilla", "text": ""}
{"id": "151462", "revid": "41", "url": "https://an.wikipedia.org/wiki?curid=151462", "title": "Quadrilla (desambigaci\u00f3n)", "text": ""}
{"id": "151463", "revid": "41", "url": "https://an.wikipedia.org/wiki?curid=151463", "title": "Quadrivium", "text": ""}
{"id": "151464", "revid": "41", "url": "https://an.wikipedia.org/wiki?curid=151464", "title": "Quarcita", "text": ""}
{"id": "151465", "revid": "41", "url": "https://an.wikipedia.org/wiki?curid=151465", "title": "Quarcita armoricana", "text": ""}
{"id": "151466", "revid": "41", "url": "https://an.wikipedia.org/wiki?curid=151466", "title": "Quartal", "text": ""}
{"id": "151467", "revid": "41", "url": "https://an.wikipedia.org/wiki?curid=151467", "title": "Quarter\u00f3n", "text": ""}
{"id": "151468", "revid": "41", "url": "https://an.wikipedia.org/wiki?curid=151468", "title": "Quarz", "text": ""}
{"id": "151469", "revid": "41", "url": "https://an.wikipedia.org/wiki?curid=151469", "title": "Quarz citr\u00edn", "text": ""}
{"id": "151471", "revid": "41", "url": "https://an.wikipedia.org/wiki?curid=151471", "title": "Quatremudada", "text": ""}
{"id": "151472", "revid": "41", "url": "https://an.wikipedia.org/wiki?curid=151472", "title": "Quatrena cruzada", "text": ""}
{"id": "151473", "revid": "41", "url": "https://an.wikipedia.org/wiki?curid=151473", "title": "Quatro Dineros", "text": ""}
{"id": "151474", "revid": "41", "url": "https://an.wikipedia.org/wiki?curid=151474", "title": "Quatro Huegas", "text": ""}
{"id": "151475", "revid": "41", "url": "https://an.wikipedia.org/wiki?curid=151475", "title": "Quadrau", "text": ""}
{"id": "151476", "revid": "41", "url": "https://an.wikipedia.org/wiki?curid=151476", "title": "Quadra", "text": ""}
{"id": "151478", "revid": "41", "url": "https://an.wikipedia.org/wiki?curid=151478", "title": "Quadrilla de Zuya", "text": ""}
{"id": "151479", "revid": "41", "url": "https://an.wikipedia.org/wiki?curid=151479", "title": "Quadrilla de Vitoria", "text": ""}
{"id": "151480", "revid": "41", "url": "https://an.wikipedia.org/wiki?curid=151480", "title": "Quadrilla de Salvatierra", "text": ""}
{"id": "151481", "revid": "41", "url": "https://an.wikipedia.org/wiki?curid=151481", "title": "Quadrilla d'A\u00f1ana", "text": ""}
{"id": "151482", "revid": "41", "url": "https://an.wikipedia.org/wiki?curid=151482", "title": "Quadrilla d'Ayala", "text": ""}
{"id": "151483", "revid": "41", "url": "https://an.wikipedia.org/wiki?curid=151483", "title": "Quarte", "text": ""}
{"id": "151484", "revid": "41", "url": "https://an.wikipedia.org/wiki?curid=151484", "title": "Quart de la Uerba", "text": ""}
{"id": "151486", "revid": "41", "url": "https://an.wikipedia.org/wiki?curid=151486", "title": "Quartels de Hyde Park (Sydney)", "text": ""}
{"id": "151487", "revid": "41", "url": "https://an.wikipedia.org/wiki?curid=151487", "title": "Quarzarenita", "text": ""}
{"id": "151488", "revid": "41", "url": "https://an.wikipedia.org/wiki?curid=151488", "title": "Quatre Cortz", "text": ""}
{"id": "151489", "revid": "41", "url": "https://an.wikipedia.org/wiki?curid=151489", "title": "Quatrefuellas", "text": ""}
{"id": "151491", "revid": "41", "url": "https://an.wikipedia.org/wiki?curid=151491", "title": "Quatr\u00f3n", "text": ""}
{"id": "151492", "revid": "41", "url": "https://an.wikipedia.org/wiki?curid=151492", "title": "Quiny\u00f3n d'a Partaqua", "text": ""}
{"id": "151493", "revid": "41", "url": "https://an.wikipedia.org/wiki?curid=151493", "title": "Gafetz", "text": ""}
{"id": "151494", "revid": "41", "url": "https://an.wikipedia.org/wiki?curid=151494", "title": "Garmo de ros Musaretz", "text": ""}
{"id": "151495", "revid": "41", "url": "https://an.wikipedia.org/wiki?curid=151495", "title": "Glaciar de Pocetz", "text": ""}
{"id": "151496", "revid": "41", "url": "https://an.wikipedia.org/wiki?curid=151496", "title": "Glaciar de Tempestatz", "text": ""}
{"id": "151497", "revid": "41", "url": "https://an.wikipedia.org/wiki?curid=151497", "title": "Gran Scisma d'Occident", "text": ""}
{"id": "151498", "revid": "41", "url": "https://an.wikipedia.org/wiki?curid=151498", "title": "Gran Scisma d'Orient", "text": ""}
{"id": "151499", "revid": "41", "url": "https://an.wikipedia.org/wiki?curid=151499", "title": "Gran almagaz\u00e9n", "text": ""}
{"id": "151500", "revid": "41", "url": "https://an.wikipedia.org/wiki?curid=151500", "title": "Guerra d'as Comunidatz de Castiella", "text": ""}
{"id": "151501", "revid": "41", "url": "https://an.wikipedia.org/wiki?curid=151501", "title": "Guernica (quadro)", "text": ""}
{"id": "151502", "revid": "41", "url": "https://an.wikipedia.org/wiki?curid=151502", "title": "Kilometro quadrau", "text": ""}
{"id": "151503", "revid": "41", "url": "https://an.wikipedia.org/wiki?curid=151503", "title": "Verbos acabaus en -iar no freq\u00fcentativos", "text": ""}
{"id": "151505", "revid": "41", "url": "https://an.wikipedia.org/wiki?curid=151505", "title": "Verbos acabaus en -iar (freq\u00fcentativos)", "text": ""}
{"id": "151507", "revid": "41", "url": "https://an.wikipedia.org/wiki?curid=151507", "title": "Verbos freq\u00fcentativos en aragon\u00e9s", "text": ""}
{"id": "151509", "revid": "41", "url": "https://an.wikipedia.org/wiki?curid=151509", "title": "Val de Zebro", "text": ""}
{"id": "151510", "revid": "41", "url": "https://an.wikipedia.org/wiki?curid=151510", "title": "Os Fustetz", "text": ""}
{"id": "151512", "revid": "41", "url": "https://an.wikipedia.org/wiki?curid=151512", "title": "Organizaci\u00f3n d'as Ciudatz d'o Patrimonio d'a Humanidat", "text": ""}
{"id": "151514", "revid": "41", "url": "https://an.wikipedia.org/wiki?curid=151514", "title": "Ib\u00f3n de Pocetz", "text": ""}
{"id": "151515", "revid": "41", "url": "https://an.wikipedia.org/wiki?curid=151515", "title": "Idioma scita", "text": ""}
{"id": "151516", "revid": "41", "url": "https://an.wikipedia.org/wiki?curid=151516", "title": "Ilesia d'a Sciencioloch\u00eda", "text": ""}
{"id": "151517", "revid": "41", "url": "https://an.wikipedia.org/wiki?curid=151517", "title": "Ilesia de Sant Chuan d'os Panetz de Zaragoza", "text": ""}
{"id": "151518", "revid": "41", "url": "https://an.wikipedia.org/wiki?curid=151518", "title": "Ilerchetz", "text": ""}
{"id": "151519", "revid": "41", "url": "https://an.wikipedia.org/wiki?curid=151519", "title": "Isla de Pasqua", "text": ""}
{"id": "151523", "revid": "41", "url": "https://an.wikipedia.org/wiki?curid=151523", "title": "Diocesi de Teruel y Albarraz\u00edn", "text": ""}
{"id": "151528", "revid": "41", "url": "https://an.wikipedia.org/wiki?curid=151528", "title": "Merindatz de Navarra", "text": ""}
{"id": "151538", "revid": "3972", "url": "https://an.wikipedia.org/wiki?curid=151538", "title": "La Bega d'Albarraz\u00edn", "text": ""}
{"id": "151539", "revid": "41", "url": "https://an.wikipedia.org/wiki?curid=151539", "title": "Santa Barbara (Albarraz\u00edn)", "text": ""}
{"id": "151540", "revid": "41", "url": "https://an.wikipedia.org/wiki?curid=151540", "title": "Sierra d'Albarraz\u00edn", "text": ""}
{"id": "151542", "revid": "41", "url": "https://an.wikipedia.org/wiki?curid=151542", "title": "Sierra d'Albarraz\u00edn (montanyas)", "text": ""}
{"id": "151543", "revid": "41", "url": "https://an.wikipedia.org/wiki?curid=151543", "title": "Exea d'Albarraz\u00edn", "text": ""}
{"id": "151545", "revid": "41", "url": "https://an.wikipedia.org/wiki?curid=151545", "title": "Torres d'Albarraz\u00edn", "text": ""}
{"id": "151546", "revid": "41", "url": "https://an.wikipedia.org/wiki?curid=151546", "title": "Monterd d'Albarraz\u00edn", "text": ""}
{"id": "151547", "revid": "41", "url": "https://an.wikipedia.org/wiki?curid=151547", "title": "Noguera d'Albarraz\u00edn", "text": ""}
{"id": "151548", "revid": "8541", "url": "https://an.wikipedia.org/wiki?curid=151548", "title": "Harry Potter y o misterio d'o prenzipe (cinta)", "text": ""}
{"id": "151549", "revid": "41", "url": "https://an.wikipedia.org/wiki?curid=151549", "title": "Humanidatz", "text": ""}
{"id": "151550", "revid": "41", "url": "https://an.wikipedia.org/wiki?curid=151550", "title": "Unidatz de mesura aragonesas", "text": ""}
{"id": "151552", "revid": "41", "url": "https://an.wikipedia.org/wiki?curid=151552", "title": "Uni\u00f3n de Choventutz Comunistas d'Espanya", "text": ""}
{"id": "151553", "revid": "41", "url": "https://an.wikipedia.org/wiki?curid=151553", "title": "Palacio d'a Cultura y la Sciencia", "text": ""}
{"id": "151554", "revid": "41", "url": "https://an.wikipedia.org/wiki?curid=151554", "title": "Partaqua", "text": ""}
{"id": "151555", "revid": "41", "url": "https://an.wikipedia.org/wiki?curid=151555", "title": "Pasau plusquamperfecto d'indicativo", "text": ""}
{"id": "151556", "revid": "41", "url": "https://an.wikipedia.org/wiki?curid=151556", "title": "Pasau plusquamperfecto d'indicativo en aragon\u00e9s", "text": ""}
{"id": "151557", "revid": "41", "url": "https://an.wikipedia.org/wiki?curid=151557", "title": "Pasau plusquamperfecto d'indicativo en franc\u00e9s", "text": ""}
{"id": "151558", "revid": "41", "url": "https://an.wikipedia.org/wiki?curid=151558", "title": "Pasau plusquamperfecto de subchuntivo", "text": ""}
{"id": "151559", "revid": "41", "url": "https://an.wikipedia.org/wiki?curid=151559", "title": "Pasau plusquamperfecto de subchuntivo en aragon\u00e9s", "text": ""}
{"id": "151560", "revid": "41", "url": "https://an.wikipedia.org/wiki?curid=151560", "title": "Pasau plusquamperfecto de subchuntivo en franc\u00e9s", "text": ""}
{"id": "151561", "revid": "41", "url": "https://an.wikipedia.org/wiki?curid=151561", "title": "Pico de Sacrotz", "text": ""}
{"id": "151562", "revid": "41", "url": "https://an.wikipedia.org/wiki?curid=151562", "title": "Penya Blanca (Partaqua)", "text": ""}
{"id": "151563", "revid": "41", "url": "https://an.wikipedia.org/wiki?curid=151563", "title": "Penya Blanca (sierra d'Albarraz\u00edn)", "text": ""}
{"id": "151564", "revid": "41", "url": "https://an.wikipedia.org/wiki?curid=151564", "title": "Premio Princesa d'Asturias de Sciencias Socials", "text": ""}
{"id": "151565", "revid": "41", "url": "https://an.wikipedia.org/wiki?curid=151565", "title": "Premio Princesa d'Asturias de Investigaci\u00f3n Scientifica y Tecnica", "text": ""}
{"id": "151566", "revid": "41", "url": "https://an.wikipedia.org/wiki?curid=151566", "title": "Premio Princesa d'Asturias de Comunicaci\u00f3n y Humanidatz", "text": ""}
{"id": "151567", "revid": "41", "url": "https://an.wikipedia.org/wiki?curid=151567", "title": "Preterito plusquamperfecto de conchuntivo en bavaro", "text": ""}
{"id": "151568", "revid": "41", "url": "https://an.wikipedia.org/wiki?curid=151568", "title": "Preterito plusquamperfecto d'indicativo en bavaro", "text": ""}
{"id": "151569", "revid": "41", "url": "https://an.wikipedia.org/wiki?curid=151569", "title": "Punta Plana (sierra d'a Partaqua)", "text": ""}
{"id": "151570", "revid": "41", "url": "https://an.wikipedia.org/wiki?curid=151570", "title": "Punta d'es Leneretz", "text": ""}
{"id": "151571", "revid": "41", "url": "https://an.wikipedia.org/wiki?curid=151571", "title": "Punta d'os Cavetz", "text": ""}
{"id": "151572", "revid": "41", "url": "https://an.wikipedia.org/wiki?curid=151572", "title": "Punta d'os Cerretz", "text": ""}
{"id": "151573", "revid": "41", "url": "https://an.wikipedia.org/wiki?curid=151573", "title": "President d'o Consello de Menistros d'Italia", "text": ""}
{"id": "151574", "revid": "41", "url": "https://an.wikipedia.org/wiki?curid=151574", "title": "Primer menistro de Suecia", "text": ""}
{"id": "151575", "revid": "41", "url": "https://an.wikipedia.org/wiki?curid=151575", "title": "Primer menistro de Francia", "text": ""}
{"id": "151576", "revid": "41", "url": "https://an.wikipedia.org/wiki?curid=151576", "title": "Primer menistro de Chap\u00f3n", "text": ""}
{"id": "151577", "revid": "41", "url": "https://an.wikipedia.org/wiki?curid=151577", "title": "Primer menistro d'o Reino Uniu", "text": ""}
{"id": "151578", "revid": "41", "url": "https://an.wikipedia.org/wiki?curid=151578", "title": "Pico d'el Cuerno (Fridas d'Albarraz\u00edn)", "text": ""}
{"id": "151579", "revid": "41", "url": "https://an.wikipedia.org/wiki?curid=151579", "title": "Polemica d'a sciencia espanyola", "text": ""}
{"id": "151580", "revid": "41", "url": "https://an.wikipedia.org/wiki?curid=151580", "title": "Pseudosciencia", "text": ""}
{"id": "151581", "revid": "41", "url": "https://an.wikipedia.org/wiki?curid=151581", "title": "Punta de la Quasta", "text": ""}
{"id": "151583", "revid": "41", "url": "https://an.wikipedia.org/wiki?curid=151583", "title": "Lista de localidatz de Leon", "text": ""}
{"id": "151584", "revid": "41", "url": "https://an.wikipedia.org/wiki?curid=151584", "title": "Lista de menistros d'Educaci\u00f3n d'Espanya", "text": ""}
{"id": "151585", "revid": "41", "url": "https://an.wikipedia.org/wiki?curid=151585", "title": "Lista de menistros d'Esfensa d'Espanya", "text": ""}
{"id": "151586", "revid": "41", "url": "https://an.wikipedia.org/wiki?curid=151586", "title": "Lista de menistros d'Asuntos Foranos d'Espanya", "text": ""}
{"id": "151587", "revid": "41", "url": "https://an.wikipedia.org/wiki?curid=151587", "title": "Lista de menistros d'Hicienda d'Espanya", "text": ""}
{"id": "151588", "revid": "41", "url": "https://an.wikipedia.org/wiki?curid=151588", "title": "Lista de menistros d'Industria d'Espanya", "text": ""}
{"id": "151589", "revid": "41", "url": "https://an.wikipedia.org/wiki?curid=151589", "title": "Lista de menistros de Chusticia d'Espanya", "text": ""}
{"id": "151590", "revid": "41", "url": "https://an.wikipedia.org/wiki?curid=151590", "title": "Lista de menistros de Fomento d'Espanya", "text": ""}
{"id": "151591", "revid": "41", "url": "https://an.wikipedia.org/wiki?curid=151591", "title": "Lista de menistros de Treballo d'Espanya", "text": ""}
{"id": "151592", "revid": "41", "url": "https://an.wikipedia.org/wiki?curid=151592", "title": "Lista de menistros de l'Interior d'Espanya", "text": ""}
{"id": "151593", "revid": "41", "url": "https://an.wikipedia.org/wiki?curid=151593", "title": "L'Alchezira", "text": ""}
{"id": "151595", "revid": "41", "url": "https://an.wikipedia.org/wiki?curid=151595", "title": "La Esquadra", "text": ""}
{"id": "151596", "revid": "41", "url": "https://an.wikipedia.org/wiki?curid=151596", "title": "Las Cortz d'Espierba", "text": ""}
{"id": "151597", "revid": "41", "url": "https://an.wikipedia.org/wiki?curid=151597", "title": "Lista de bispes d'Albarraz\u00edn", "text": ""}
{"id": "151598", "revid": "41", "url": "https://an.wikipedia.org/wiki?curid=151598", "title": "Lista de bispes de Teruel y Albarraz\u00edn", "text": ""}
{"id": "151599", "revid": "41", "url": "https://an.wikipedia.org/wiki?curid=151599", "title": "Lista de comunidatz autonomas espanyolas por poblaci\u00f3n", "text": ""}
{"id": "151600", "revid": "41", "url": "https://an.wikipedia.org/wiki?curid=151600", "title": "Lista de comunidatz autonomas espanyolas por superficie", "text": ""}
{"id": "151601", "revid": "41", "url": "https://an.wikipedia.org/wiki?curid=151601", "title": "Lista de molimentos d'a Sierra d'Albarraz\u00edn", "text": ""}
{"id": "151602", "revid": "41", "url": "https://an.wikipedia.org/wiki?curid=151602", "title": "Lista de municipios d'a diocesi de Teruel y Albarraz\u00edn", "text": ""}
{"id": "151603", "revid": "41", "url": "https://an.wikipedia.org/wiki?curid=151603", "title": "Lista de presidents d'as Cortz d'Arag\u00f3n", "text": ""}
{"id": "151604", "revid": "41", "url": "https://an.wikipedia.org/wiki?curid=151604", "title": "Cortz d'Arag\u00f3n", "text": ""}
{"id": "151606", "revid": "41", "url": "https://an.wikipedia.org/wiki?curid=151606", "title": "Lista de reis d'a Taifa d'Albarraz\u00edn", "text": ""}
{"id": "151607", "revid": "8541", "url": "https://an.wikipedia.org/wiki?curid=151607", "title": "Lista de unidatz melitars de l'Exercito de Tierra d'Espanya por Comunidat Autonoma", "text": ""}
{"id": "151608", "revid": "41", "url": "https://an.wikipedia.org/wiki?curid=151608", "title": "Locucions adverbials quantitativas en aragon\u00e9s", "text": ""}
{"id": "151609", "revid": "41", "url": "https://an.wikipedia.org/wiki?curid=151609", "title": "Lista de ciudatz d'Albania por poblaci\u00f3n", "text": ""}
{"id": "151610", "revid": "41", "url": "https://an.wikipedia.org/wiki?curid=151610", "title": "Lista de ciudatz d'Arag\u00f3n", "text": ""}
{"id": "151611", "revid": "41", "url": "https://an.wikipedia.org/wiki?curid=151611", "title": "Lista de ciudatz de Reino Uniu por poblaci\u00f3n", "text": ""}
{"id": "151612", "revid": "69718", "url": "https://an.wikipedia.org/wiki?curid=151612", "title": "Alberto N\u00fa\u00f1ez Feij\u00f3o", "text": "Alberto N\u00fa\u00f1ez Feij\u00f3o (Ourense (Ourense, Galicia, 10 de setiembre de 1961) ye un politico espanyol. Ye lo president d'o \"Partido Popular\" dende 2022.\u200b Anteriorment, esti\u00f3 president d'a Chunta de Galicia dende 2009 dica 2022."}
{"id": "151613", "revid": "41", "url": "https://an.wikipedia.org/wiki?curid=151613", "title": "Natalia Chueca Mu\u00f1oz", "text": "Natalia Chueca Mu\u00f1oz (Zaragoza, 1976) ye una politico d'o \"Partido Popular\" estando la mas votada pa lo Concello de Zaragoza en as eleccions municipals que se celebroron o 28 de mayo de 2023. O 17 de chunio de 2023 esti\u00f3 proclamada alcaldesa de Zaragoza."}
{"id": "151614", "revid": "41", "url": "https://an.wikipedia.org/wiki?curid=151614", "title": "Emma Buj S\u00e1nchez", "text": "Emma Buj S\u00e1nchez, naixida de Teruel (Arag\u00f3n) o 10 de mayo de 1972, ye una politico aragonesa, militant d'o \"Partido Popular\" y alcaldesa de Teruel dende 2016, dimpu\u00e9s d'a renuncia d'o suyo antecesor, Manuel Blasco Marqu\u00e9s.\nBiograf\u00eda.\nFormaci\u00f3n acad\u00e9mica.\nO suyo pai esti\u00f3 interventor en o concello de Teruel mientres vente anyos. Estudi\u00f3 en o colechio d'a Pur\u00edsma y Santos M\u00e1rtirs, conoixiu como Las Terciarias. Posteriorment obteni\u00f3 o t\u00edtol de Graduada Social por a Universidat de Zaragoza, en o campus de Teruel.\nTrachectoria profesional y politica.\nPrencipi\u00f3 a suya carrera profesional en 1995, como funcionaria de Carrera en a Deputaci\u00f3n Provincial de Teruel. Tiempo dimpu\u00e9s, en 1999, con ventis\u00e9is anyos, dentr\u00f3 a fer parti d'a lista municipal por a capital teruelana por o Partido Popular. Pero no esti\u00f3 dica 2003 cuan result\u00f3 eslechida concellera d'o Concello de Teruel y Deputada Provincial dende 2007. \nDende alavez, ha teniu cuantos cargos. Concretament, en a lechislatura 2003-2007, esti\u00f3 portavoz d'o Grupo Popular en o concello de Teruel. En a lechislatura 2011-2015 esti\u00f3 concellera Delegada de Contrataci\u00f3n y de Patrimonio, Deputada Delegada de l'Aria d'Hicienda y Funci\u00f3n Publica, y Delegada d'Aduyas culturals, socials y esportivas, am\u00e1s de Deputada de l'Instituto de Estudios Teruelanos, Diputada Provincial y Portavoz d'o Grupo Popular en a Deputaci\u00f3n Provincial de Teruel.\nDimpu\u00e9s d'a renuncia de Manuel Blasco Marqu\u00e9s, Emma Buj preni\u00f3 posesi\u00f3n d'o cargo d'alcaldesa o 10 de febrero de 2016, con os votos favorables d'o PP y l'abstenci\u00f3n de Ciudadanos - Partido de la Ciudadan\u00eda.\nEn as eleccions municipals d'o 26 de mayo de 2019, a lista encabezada por Emma Buj result\u00f3 estar a m\u00e1s votada, y encara que o suyo partiu perdese un concellero con respecto a os anteriors comicios, logr\u00f3 estar investida alcaldesa d'a ciudat por segunda vegada o 15 de chunio d'ixe anyo.\nYe casada y ye mai d'una nina naixida en 2005 y d'un nino naixiu en 2010."}
{"id": "151671", "revid": "41", "url": "https://an.wikipedia.org/wiki?curid=151671", "title": "Derbetz", "text": ""}
{"id": "151672", "revid": "41", "url": "https://an.wikipedia.org/wiki?curid=151672", "title": "Diocesi d'Albarraz\u00edn", "text": ""}
{"id": "151673", "revid": "41", "url": "https://an.wikipedia.org/wiki?curid=151673", "title": "Diocesi de Segorb-Albarraz\u00edn", "text": ""}
{"id": "151674", "revid": "41", "url": "https://an.wikipedia.org/wiki?curid=151674", "title": "Deputaus d'a VI Lechislatura d'as Cortz d'Arag\u00f3n", "text": ""}
{"id": "151675", "revid": "41", "url": "https://an.wikipedia.org/wiki?curid=151675", "title": "Facultat de Sciencias (Universidat de Zaragoza)", "text": ""}
{"id": "151676", "revid": "41", "url": "https://an.wikipedia.org/wiki?curid=151676", "title": "Freq\u00fcencia", "text": ""}
{"id": "151677", "revid": "41", "url": "https://an.wikipedia.org/wiki?curid=151677", "title": "Freq\u00fcencia cardiaca", "text": ""}
{"id": "151678", "revid": "41", "url": "https://an.wikipedia.org/wiki?curid=151678", "title": "Freq\u00fcentativo", "text": ""}
{"id": "151680", "revid": "41", "url": "https://an.wikipedia.org/wiki?curid=151680", "title": "Fuero romance d'Albarraz\u00edn", "text": ""}
{"id": "151681", "revid": "41", "url": "https://an.wikipedia.org/wiki?curid=151681", "title": "Fridas d'Albarraz\u00edn", "text": ""}
{"id": "151683", "revid": "41", "url": "https://an.wikipedia.org/wiki?curid=151683", "title": "Edat de Bronze", "text": ""}
{"id": "151684", "revid": "41", "url": "https://an.wikipedia.org/wiki?curid=151684", "title": "Eleccions a Cortz d'Arag\u00f3n de 1995", "text": ""}
{"id": "151685", "revid": "41", "url": "https://an.wikipedia.org/wiki?curid=151685", "title": "Eleccions a Cortz d'Arag\u00f3n de 1999", "text": ""}
{"id": "151686", "revid": "41", "url": "https://an.wikipedia.org/wiki?curid=151686", "title": "Eleccions a Cortz d'Arag\u00f3n de 2003", "text": ""}
{"id": "151687", "revid": "41", "url": "https://an.wikipedia.org/wiki?curid=151687", "title": "Eleccions a Cortz d'Arag\u00f3n de 2007", "text": ""}
{"id": "151688", "revid": "41", "url": "https://an.wikipedia.org/wiki?curid=151688", "title": "Eleccions a Cortz d'Arag\u00f3n de 2011", "text": ""}
{"id": "151689", "revid": "41", "url": "https://an.wikipedia.org/wiki?curid=151689", "title": "Eleccions a Cortz d'Arag\u00f3n de 2015", "text": ""}
{"id": "151690", "revid": "41", "url": "https://an.wikipedia.org/wiki?curid=151690", "title": "Eleccions a Cortz d'Arag\u00f3n de 2019", "text": ""}
{"id": "151691", "revid": "41", "url": "https://an.wikipedia.org/wiki?curid=151691", "title": "Enq\u00fcesta", "text": ""}
{"id": "151692", "revid": "41", "url": "https://an.wikipedia.org/wiki?curid=151692", "title": "Equaci\u00f3n", "text": ""}
{"id": "151693", "revid": "41", "url": "https://an.wikipedia.org/wiki?curid=151693", "title": "Equaci\u00f3n de Drake", "text": ""}
{"id": "151694", "revid": "41", "url": "https://an.wikipedia.org/wiki?curid=151694", "title": "Equaci\u00f3n diferencial", "text": ""}
{"id": "151695", "revid": "41", "url": "https://an.wikipedia.org/wiki?curid=151695", "title": "Ermita de Sant Pasqual Bail\u00f3n y d'a Virchen d'a Sierra de Torre Fermosa", "text": ""}
{"id": "151696", "revid": "41", "url": "https://an.wikipedia.org/wiki?curid=151696", "title": "Estanyetz de Coma Arnau", "text": ""}
{"id": "151697", "revid": "41", "url": "https://an.wikipedia.org/wiki?curid=151697", "title": "Estanyetz d'el Clot", "text": ""}
{"id": "151698", "revid": "41", "url": "https://an.wikipedia.org/wiki?curid=151698", "title": "Estanyetz d'el Cap de la Vall", "text": ""}
{"id": "151699", "revid": "41", "url": "https://an.wikipedia.org/wiki?curid=151699", "title": "Equador", "text": ""}
{"id": "151700", "revid": "41", "url": "https://an.wikipedia.org/wiki?curid=151700", "title": "Nombre scientifico", "text": ""}
{"id": "151701", "revid": "41", "url": "https://an.wikipedia.org/wiki?curid=151701", "title": "Nacionalidatz d'Espanya", "text": ""}
{"id": "151702", "revid": "41", "url": "https://an.wikipedia.org/wiki?curid=151702", "title": "Scisto", "text": ""}
{"id": "151704", "revid": "41", "url": "https://an.wikipedia.org/wiki?curid=151704", "title": "Scistosidat", "text": ""}
{"id": "151706", "revid": "41", "url": "https://an.wikipedia.org/wiki?curid=151706", "title": "Sciencias socials", "text": ""}
{"id": "151707", "revid": "41", "url": "https://an.wikipedia.org/wiki?curid=151707", "title": "Sciencias naturals", "text": ""}
{"id": "151708", "revid": "41", "url": "https://an.wikipedia.org/wiki?curid=151708", "title": "Sciencias d'a salut", "text": ""}
{"id": "151710", "revid": "41", "url": "https://an.wikipedia.org/wiki?curid=151710", "title": "Sciencias exactas", "text": ""}
{"id": "151711", "revid": "41", "url": "https://an.wikipedia.org/wiki?curid=151711", "title": "Sciencias aplicadas", "text": ""}
{"id": "151712", "revid": "41", "url": "https://an.wikipedia.org/wiki?curid=151712", "title": "Sciencias d'a Tierra", "text": ""}
{"id": "151713", "revid": "41", "url": "https://an.wikipedia.org/wiki?curid=151713", "title": "Sciencia ficci\u00f3n", "text": ""}
{"id": "151714", "revid": "41", "url": "https://an.wikipedia.org/wiki?curid=151714", "title": "Sciencia", "text": ""}
{"id": "151716", "revid": "41", "url": "https://an.wikipedia.org/wiki?curid=151716", "title": "Scepticismo", "text": ""}
{"id": "151717", "revid": "41", "url": "https://an.wikipedia.org/wiki?curid=151717", "title": "Scenario", "text": ""}
{"id": "151719", "revid": "41", "url": "https://an.wikipedia.org/wiki?curid=151719", "title": "Seu d'o Salvador d'Albarraz\u00edn", "text": ""}
{"id": "151720", "revid": "41", "url": "https://an.wikipedia.org/wiki?curid=151720", "title": "Sant Pasqual Bail\u00f3n", "text": ""}
{"id": "151722", "revid": "41", "url": "https://an.wikipedia.org/wiki?curid=151722", "title": "Se\u00f1or (Binazeit)", "text": ""}
{"id": "151723", "revid": "41", "url": "https://an.wikipedia.org/wiki?curid=151723", "title": "Sierra d'a Partaqua", "text": ""}
{"id": "151725", "revid": "41", "url": "https://an.wikipedia.org/wiki?curid=151725", "title": "Sinyor\u00eda d'Albarraz\u00edn", "text": ""}
{"id": "151727", "revid": "41", "url": "https://an.wikipedia.org/wiki?curid=151727", "title": "Sistema Internacional d'Unidatz", "text": ""}
{"id": "151728", "revid": "41", "url": "https://an.wikipedia.org/wiki?curid=151728", "title": "Sistema d'equacions lineals", "text": ""}
{"id": "151729", "revid": "41", "url": "https://an.wikipedia.org/wiki?curid=151729", "title": "Sant Mart\u00edn (Binazeit)", "text": ""}
{"id": "151730", "revid": "6885", "url": "https://an.wikipedia.org/wiki?curid=151730", "title": "Ekaterina Alecseevna", "text": ""}
{"id": "151731", "revid": "41", "url": "https://an.wikipedia.org/wiki?curid=151731", "title": "Scitas", "text": ""}
{"id": "151732", "revid": "41", "url": "https://an.wikipedia.org/wiki?curid=151732", "title": "Scitia", "text": ""}
{"id": "151733", "revid": "41", "url": "https://an.wikipedia.org/wiki?curid=151733", "title": "Seq\u00fcencia", "text": ""}
{"id": "151734", "revid": "41", "url": "https://an.wikipedia.org/wiki?curid=151734", "title": "Setio d'Albarraz\u00edn", "text": ""}
{"id": "151735", "revid": "41", "url": "https://an.wikipedia.org/wiki?curid=151735", "title": "Tuca de la Brecha de Tempestatz", "text": ""}
{"id": "151736", "revid": "41", "url": "https://an.wikipedia.org/wiki?curid=151736", "title": "Tuca de Tempestatz", "text": ""}
{"id": "151737", "revid": "41", "url": "https://an.wikipedia.org/wiki?curid=151737", "title": "Tuca d'els Corvetz", "text": ""}
{"id": "151738", "revid": "41", "url": "https://an.wikipedia.org/wiki?curid=151738", "title": "Tozal de la Quadra", "text": ""}
{"id": "151739", "revid": "41", "url": "https://an.wikipedia.org/wiki?curid=151739", "title": "Totz Santos", "text": ""}
{"id": "151741", "revid": "41", "url": "https://an.wikipedia.org/wiki?curid=151741", "title": "Tecnoloch\u00eda adequada", "text": ""}
{"id": "151743", "revid": "41", "url": "https://an.wikipedia.org/wiki?curid=151743", "title": "Taifa d'Albarraz\u00edn", "text": ""}
{"id": "151744", "revid": "41", "url": "https://an.wikipedia.org/wiki?curid=151744", "title": "Cortz de Zaragoza (1352)", "text": ""}
{"id": "151748", "revid": "51103", "url": "https://an.wikipedia.org/wiki?curid=151748", "title": "Okapia johnstoni", "text": "L'okapi (Okapia johnstoni) ye una especie de mamifero d'a orden d'os Artiodactyla y familia Giraffidae que ye endemica d'o nord-este d'a Republica Democratica d'o Congo en Africa central. Ye la sola especie d'o chenero \"Okapia\". Encara que l'okapi tien tacas a bandas que recuerdan a las zebras, ye mas estreitament relacionau con a chirafa. L'okapi y la chirafa son os unicos miembros vivos d'a familia \"Giraffidae\". \nL'okapi mide alto u baixo 1,5 m d'alto y tien una longaria corporal tipica de mas-menos 2,5 m. O suyo peso vareya de 200 a 350 kg. \nOs okapis son sobretot diurnos y herbivoros."}
{"id": "151749", "revid": "51103", "url": "https://an.wikipedia.org/wiki?curid=151749", "title": "Okapi", "text": ""}
{"id": "151750", "revid": "401", "url": "https://an.wikipedia.org/wiki?curid=151750", "title": "Phoca vitulina", "text": "A foca com\u00fan (Phoca vitulina) ye una especie de mamifero d'a orden d'os Carnivora y familia Phocidae que s'alimenta de peixes y se troba a lo largo d'as costas marinas templadas y arcticas de l'hemisferio norte. Un adulto puede aconseguir una longaria d'1,85 m y una masa de dica 168\u00a0kg."}
{"id": "151751", "revid": "51103", "url": "https://an.wikipedia.org/wiki?curid=151751", "title": "Foca com\u00fan", "text": ""}
{"id": "151753", "revid": "69718", "url": "https://an.wikipedia.org/wiki?curid=151753", "title": "Bega de Tacho", "text": ""}
{"id": "151754", "revid": "69718", "url": "https://an.wikipedia.org/wiki?curid=151754", "title": "Vega", "text": ""}
{"id": "151755", "revid": "69718", "url": "https://an.wikipedia.org/wiki?curid=151755", "title": "Noreste", "text": ""}
{"id": "151756", "revid": "69718", "url": "https://an.wikipedia.org/wiki?curid=151756", "title": "Chelera d'Anyisclo Noreste", "text": ""}
{"id": "151757", "revid": "69718", "url": "https://an.wikipedia.org/wiki?curid=151757", "title": "Autov\u00eda d'o Noreste", "text": ""}
{"id": "151758", "revid": "69718", "url": "https://an.wikipedia.org/wiki?curid=151758", "title": "Noreste d'Anglaterra", "text": ""}
{"id": "151759", "revid": "69718", "url": "https://an.wikipedia.org/wiki?curid=151759", "title": "Cant\u00f3n d'Aush Noreste", "text": ""}
{"id": "151760", "revid": "69718", "url": "https://an.wikipedia.org/wiki?curid=151760", "title": "Autopista d'o Noreste", "text": ""}
{"id": "151762", "revid": "41", "url": "https://an.wikipedia.org/wiki?curid=151762", "title": "Norueste", "text": ""}
{"id": "151763", "revid": "41", "url": "https://an.wikipedia.org/wiki?curid=151763", "title": "Sudueste", "text": ""}
{"id": "151764", "revid": "41", "url": "https://an.wikipedia.org/wiki?curid=151764", "title": "Sudeste", "text": ""}
{"id": "151765", "revid": "41", "url": "https://an.wikipedia.org/wiki?curid=151765", "title": "Norueste d'Anglaterra", "text": ""}
{"id": "151766", "revid": "41", "url": "https://an.wikipedia.org/wiki?curid=151766", "title": "Sudueste d'Anglaterra", "text": ""}
{"id": "151768", "revid": "41", "url": "https://an.wikipedia.org/wiki?curid=151768", "title": "Sudeste d'Anglaterra", "text": ""}
{"id": "151770", "revid": "55518", "url": "https://an.wikipedia.org/wiki?curid=151770", "title": "Genshin Impact", "text": "Genshin Impact (en chin\u00e9s, \"\u539f \u795e\") ye un videochuego d'acci\u00f3n RPG de mundo ubierto \"free-to-play\" con una mecanica de monetitzaci\u00f3n de Gacha para conseguir elementos adicionals como personaches especials y armas. Ye o tercer videochuego desenvuelto per miHoYo, dimpu\u00e9s de \"Gun GirlZ\" y \"Honkai Impact 3rd\". Genshin Impact va estar lanzau oficialment a livel mundial o 28 de setiembre de 2020 para plataformas Android, iOS y Microsoft Windows y PlayStation 4. A versi\u00f3n pa PlayStation 5 ye disponible dende o 28 d'abril de 2021.\nYe ambientau en un continent ficticio denominau Teyvat, rechiu per uns dioses denominaus \"Arcontes\", que atorgan \"visions\" a personas eslechidas. Estas \"visions\" permiten a los chugadors maniar poders elementals. En Teyvat os chugadors s'embarcar\u00e1n en cuantas aventuras como forasters y viachiar\u00e1n con diferents personaches con habilidaz unicas que van trobando en o cam\u00edn pa explorar o desconoixiu y descubrir os secretos de Genshin en esta tierra. A primers d'o chuego, os chugadors pueden triar estar un chirm\u00e1n u una chirmana que s'adentra en l'aventura en busqueda d'a suya familia.\nChugabilidat.\nGenshin Impact ye un chuego d'acci\u00f3n RPG y de mundo ubierto, que permite al chugador controlar a uno de cuatro personaches en un equipo. Cambear de personaches ye facil, y permite al chugador fer servir diferents formas d'ataque y habilidades. As habilidades d'os personaches se pueden millorar de diversas formas, como puyando-los de livel, y millorando artefactos y armas. En muitos puestos d'o mundo de Teyvat i hai \"bosses\", os cuales os chugadors pueden combatir pa conseguir recompensas pa puyar de livel as armas y os personaches. As recompensas se consiguen con o sistema de resina, un recurso que se rechenera cada 8 minutos.\nEn o mundo ubierto existen estatuas d'os Siet, as cuals recheneran a vida d'os personaches, y dependendo d'a naci\u00f3n d'a cual ye a estatua, os chugadors pueden cambear l'elemento d'o personache principal. Tami\u00e9n existen puntos de teletransportaci\u00f3n, os cuals sirven pa teletransportar-se rapidament d'un punto d'o mundo enta un atro. En o mundo ubierto tami\u00e9n i hay recursos como plantas, animals, u minerals, os cuals se pueden fer servir pa fer minchar y refinar minerals. Os minerals sirven pa puyar de livel as armas, mientres que o minchar puya estadisticas basicas d'os personaches, como puede estar a vida, ataque o defensa.\nCombate elemental.\nA prencipal caracteristica de Genshin Impact ye o suyo sistema d'elementos. En Teyvat existen siet elementos, d'os cuals os personaches pueden controlar uno: Anemo (aire), Pyro (fuego), Electro (truen), Hydro (augua), Cryo (chelo), Dendro (plantas) y Geo (roca). Os chugadors pueden aprofeitar iste sistema y fer servir combinacions d'elementos pa causar danyos mayors a os enemigos y asinas completar as misions. Manimenos, l'uso d'elementos no solos se limita a isto. Per eixemplo, l'habilidat Pyro puede destruyir o escudo de fusta d'un enemigo fendo-lo cremar u l'habilidat Cryo puede conchelar l'augua pa poder caminar dencima.\nCuan un elemento dentra en contacto con o chugador o con un enemigo, se queda marcau con un \"efecto estatus\". Al aplicar un atro elemento, ixe puede reaccionar para crear un atro efecto, como puede ser el efecto mullau (por Hydro) al aplicar-le Cryo, que deixa conchelau a l'obchectivo.\nCada personache tiene dos habilidades, l'elemental y a definitiva. A primera se puede fer servir en cualsiquier momento, excepto cuan ye activau o momento de espera. L'habilidat definitiva tiene un coste d'enerch\u00eda, que se consigue fendo servir as habilidades elementals contra enemigos, y derrotando os enemigos.\nL'obchectivo d'o chugador ye creyar un equipo con \"consonancia elemental\" pa poder superar tot tipo de misions. A medida que se completan as misions, se podr\u00e1 incrementar lo \"rango d'aventura\", que sirve pa desbloquiar unatro tipo de fayenas y puyar en o \"livel de mundo\". Cada vegada que se puya de livel de mundo, os enemigos que o chugador trobar\u00e1 ser\u00e1n mas fuertes, y as recompensas en vencer-los tami\u00e9n ser\u00e1n mas altas.\nModo cooperativo.\nAnque el chuego se puede chugar en modo solitario, tami\u00e9n existe o modo cooperativo, a\u00f3n chugadors pueden chugar con atros que tiengan o suyo mesmo livel de mundo. Si hi hay dos chugadors, cada uno podr\u00e1 controlar dos personaches, mientres que si hi hay tres, o anfitri\u00f3n d'o mundo en tendr\u00e1 dos, y os atros dos chugadors controlar\u00e1n un personache cada uno. En o caso de cuatro chugadors, cada uno controlar\u00e1 un personache.\nDesembolique.\nDimpu\u00e9s d'o lanzamiento oficial de Honkai Impact 3rd, miHoYo va lanzar un nuevo prochecto de chuego fendo servir Unity pa desenvolver millors chuegos a finals de chinero de 2017, lo proposito d'o cual ye amillorar lo livel de desembolique d'a company\u00eda china y de creyar chuegos de millor cualidat. L'equipo de producci\u00f3n se va inspirar en a experiencia de desembolique de , \"Grand Theft Auto Ser\u00edas\" y atros chuegos pa creyar un sistema nuevo que, a diferencia a lo de Honkai Impact 3rd, se caracteritza per o suyo mundo ubierto, as misions y escaimientos aleatorios, y o nuevo sistema de combate y exploraci\u00f3n.\nGenshin Impact ofreix lo doblache en chino, coreano, ingl\u00e9s y chapon\u00e9s, y 15 idiomas posibles: Chino simplificau, chino tradicional, ingl\u00e9s, franc\u00e9s, alem\u00e1n, indonesio, italiano, coreano, chapon\u00e9s, portugu\u00e9s, ruso, castellano, tailand\u00e9s, turco y vietnamita.\nMosica.\nA mosica d'o chuego ha siu compuesta por Yu-Peng Chen, y ha siu interpretada per a Orquesta Filharmonica de Londres, a Orquesta Sinfonica de Xangai, y a Orquesta Filharmonica de Tokio. La mosica de cada naci\u00f3n de Teyvat refleixa as culturas en as que son basadas as nacions.\nPersonaches.\nCuan as primeras misions han estau completadas, o chugador desbloqueya tres personaches: Amber, Kaeya y Lisa. Os atros personaches se pueden obtener mediante a dinamica d'o Gacha, y de tanto en tanto, pa eventos, se pueden obtener personaches con monedas limitadas.\nOs personaches se pueden construir de distintas trazas, a on se li puede equipar un arma y 5 artefactos distintos, formaus per una flor, pluma, reloch, c\u00e1liz, y corona. Depenendo d'o \"set\" que s'equipe a o personache, aumentar\u00e1n distintas estadisticas.\nEstes son toz es personaches chugables seguntes a versi\u00f3n 3.7 d'o chuego:\nSistema de Gachap\u00f3n.\nO chuego tiene implementau un sistema de gachap\u00f3n pa conseguir nuevos personaches y armas. Iste sistema funciona a base de protochemas, un elemento que se puede conseguir de forma gratuita al completar misions y ubrir cofres. En a botiga d'o chuego tami\u00e9n se pueden cromprar istas protochemas con diners reals. Genshin Impact suele tener tres o cuatro b\u00e1ners actius: uno permanente, y dos u tres temporals. Os b\u00e1ners temporals suelen estar uno u dos de personaches, y un atro d'armas.\nGachap\u00f3n temporal.\nOs gachapons temporals pueden estar de personaches o d'armas. Os b\u00e1ners suelen durar seis semanas, y os personaches y armas se pueden conseguir intercambiando protochemas por \"Destino entrelazado\". A partir d'a versi\u00f3n 2.3 hi hay una segunda b\u00e1ner de personaches, a cual comparte o computo de deseos ta o personache 5 estrellas garantizau y os mismos personaches de 4 estrellas que en l'atro b\u00e1ner.\nGachap\u00f3n permanente.\nPara lanzar un deseo en o b\u00e1ner temporal, se intercambian protochemas por \"Encuentro d'o destino\". Puyando os personaches de livel y arribando a ciertos livels en o \"Pase de batalla\" tami\u00e9n se pueden conseguir \"Encuentro d'o destino\""}
{"id": "151772", "revid": "51103", "url": "https://an.wikipedia.org/wiki?curid=151772", "title": "Cichorium intybus", "text": "A chicoria (Cichorium intybus) ye una especie de planta d'a orden d'os Asterales y familia Asteraceae que ye orichinaria d'o ueste d'Asia, o norte d'Africa y Europa. Vive como una planta montesina en os cantos d'as carreteras en Europa. A planta esti\u00f3 levada a America d'o Norte per os primers colonos europeus. Tami\u00e9n ye com\u00fan en China y Australia, an s'ha naturalizau amplament. \nTota la planta ye comestible. A suya radiz s'ha cautivau mientres muito tiempo en Europa como substituto d'o caf\u00e9. As radices s'enfornan, se turran, se muelen y se fan servir como aditivo, especialment en a rechi\u00f3n mediterrania."}
{"id": "151773", "revid": "69718", "url": "https://an.wikipedia.org/wiki?curid=151773", "title": "Parus major", "text": "A chinchipera gran (Parus major) ye una especie d'au d'a orden d'os Passeriformes y familia Paridae que ye amplament distribuyida, estando muito com\u00fan en Europa y Asia, en tota mena de selvas. Ye insectivora."}
{"id": "151774", "revid": "51103", "url": "https://an.wikipedia.org/wiki?curid=151774", "title": "Chinchipera gran", "text": ""}
{"id": "151775", "revid": "51103", "url": "https://an.wikipedia.org/wiki?curid=151775", "title": "Balaenoptera physalus", "text": "O rorqual com\u00fan (Balaenoptera physalus) ye una especie de mamifero marino d'a orden d'os Artiodactyla y familia Balaenopteridae que ye la segunda especie de cetacio de mayor grandaria d'a Tierra dimpu\u00e9s d'a ballena azul. Seguntes os informes, os mas grans creixen dica 27,3 m de largo con una longaria maxima confirmada de 25,9 m, un peso maximo rechistrau de cuasi 74 toneladas, y un peso maximo estimau d'unas 114 toneladas.\nComo totas as de dem\u00e1s ballenas grans, o rorqual com\u00fan esti\u00f3 muito cazau entre lo sieglo XX. Como resultau, ye una especie en periglo d'extinci\u00f3n. Seguntes os informes, se capturoron mas de 725.000 rorquals comuns en l'hemisferio sud entre 1905 y 1976; en 1997 nom\u00e1s sobrevivioron 38.000. Encara se caza en Islandia, Chap\u00f3n y Gronlandia."}
{"id": "151776", "revid": "51103", "url": "https://an.wikipedia.org/wiki?curid=151776", "title": "Rorqual com\u00fan", "text": ""}
{"id": "151781", "revid": "69718", "url": "https://an.wikipedia.org/wiki?curid=151781", "title": "Nunilona Enn\u00e9guiz de Pamplona", "text": ""}
{"id": "151782", "revid": "69718", "url": "https://an.wikipedia.org/wiki?curid=151782", "title": "Asambleya Nacional de Venezuela", "text": ""}
{"id": "151783", "revid": "8541", "url": "https://an.wikipedia.org/wiki?curid=151783", "title": "Regla de Sant Benedet", "text": ""}
{"id": "151784", "revid": "69718", "url": "https://an.wikipedia.org/wiki?curid=151784", "title": "Balneyario", "text": ""}
{"id": "151786", "revid": "69718", "url": "https://an.wikipedia.org/wiki?curid=151786", "title": "Balneyario de Segura de los Banyos", "text": ""}
{"id": "151792", "revid": "69718", "url": "https://an.wikipedia.org/wiki?curid=151792", "title": "Balneyario de las Vilas", "text": ""}
{"id": "151793", "revid": "69718", "url": "https://an.wikipedia.org/wiki?curid=151793", "title": "Balneario de Pandicosa", "text": ""}
{"id": "151794", "revid": "69718", "url": "https://an.wikipedia.org/wiki?curid=151794", "title": "Un mundo sin fin", "text": ""}
{"id": "151795", "revid": "69718", "url": "https://an.wikipedia.org/wiki?curid=151795", "title": "Os pilars d'a Tierra", "text": ""}
{"id": "151796", "revid": "69718", "url": "https://an.wikipedia.org/wiki?curid=151796", "title": "Cantar de Rold\u00e1n", "text": ""}
{"id": "151797", "revid": "51103", "url": "https://an.wikipedia.org/wiki?curid=151797", "title": "Picea abies", "text": "L'abet royo (Picea abies) ye una especie de planta d'a orden d'os Pinales y familia Pinaceae que ye nativa d'o norte, centro y este d'Europa. Se planta per a suya fusta, y ye la especie prencipal utilizada como \u00e1rbol de Nadal en cuantos pa\u00edses d'o mundo."}
{"id": "151798", "revid": "51103", "url": "https://an.wikipedia.org/wiki?curid=151798", "title": "Abet royo", "text": ""}
{"id": "151799", "revid": "51103", "url": "https://an.wikipedia.org/wiki?curid=151799", "title": "Chlidonias niger", "text": "O gaviot\u00edn negro (Chlidonias niger) ye una especie d'au d'a orden d'os Charadriiformes y familia Laridae que per un regular se troba en u am\u00e1n d'auguas continentals en Europa, Asia occidental y America d'o Norte."}
{"id": "151800", "revid": "51103", "url": "https://an.wikipedia.org/wiki?curid=151800", "title": "Gaviot\u00edn negro", "text": ""}
{"id": "151801", "revid": "51103", "url": "https://an.wikipedia.org/wiki?curid=151801", "title": "Certhia brachydactyla", "text": "O corretroncos (Certhia brachydactyla) ye una especie d'au d'a orden d'os Passeriformes y familia Certhiidae que se troba en zonas selvencas d'Europa y norte d'Africa. Prene lo suyo nombre d'o suyo costumbre de buscar insectos trepando en espiral per os troncos d'os \u00e1rbols y emparando-se con a suya coda."}
{"id": "151802", "revid": "51103", "url": "https://an.wikipedia.org/wiki?curid=151802", "title": "Corretroncos", "text": ""}
{"id": "151806", "revid": "69718", "url": "https://an.wikipedia.org/wiki?curid=151806", "title": "Combinacions de pronombres presonals en castellano", "text": ""}
{"id": "151810", "revid": "69718", "url": "https://an.wikipedia.org/wiki?curid=151810", "title": "Agrupaci\u00f3n Nacional", "text": ""}
{"id": "151811", "revid": "610", "url": "https://an.wikipedia.org/wiki?curid=151811", "title": "Eunectes murinus", "text": "L'anaconda verda (Eunectes murinus) ye una especie de reptil d'a orden d'os Squamata y familia Boidae que se troba en America d'o Sud. Ye la sierpe mas pesada y una d'as mas largas d'o mundo. Os espec\u00edmens maduros mas tipicos pueden mesurar dica 5 m de longaria. Os pesos vareyan de 30 a 80 kg en un adulto tipico.\nAs anacondas, sobretot nocturnas, tienden a pasar a mayor parti d'a suya vida en l'augua u am\u00e1n d'ella. Tienen o potencial d'aconseguir altas velocidaz en nadar. Tienden a flotar debaixo d'a superficie de l'augua con o morro sobre la superficie. Cuan a presa pasa u s'atura pa beber, l'anaconda ataca (sin minchar-la ni trusquir-la) y s'enrosca arredol d'ella con o suyo cuerpo. Dimpu\u00e9s, a sirpient se contraye dica safocar a la presa."}
{"id": "151812", "revid": "51103", "url": "https://an.wikipedia.org/wiki?curid=151812", "title": "Anaconda verda", "text": ""}
{"id": "151813", "revid": "69718", "url": "https://an.wikipedia.org/wiki?curid=151813", "title": "Hitch (cinta)", "text": "Hitch (t\u00edtol orichinal en angl\u00e9s, enguerada en Arag\u00f3n con o t\u00edtol de Hitch, especialista en ligues) ye una cinta estausunidense de comedia romantica de l'anyo 2005 dirichida por Andy Tennant seguntes un gui\u00f3n orichinal de Kevin Bisch y producida por Will Smith, James Lassiter y Teddy Zee ta las productoras \"Columbia Pictures\" y \"Overbrook Entertainment\". Con una Banda Sonora Orichinal de George Fenton y una direcci\u00f3n de fotograf\u00eda d'Andrew Dunn, en l'elenco d'a cinta trobamos, entre atros, a los actors Will Smith, Eva Mendes, Kevin James, Amber Valletta, Michael Rapaport, Adam Arkin, Julie Ann Emery, Robinne Lee y Nathan Lee Graham.\nA cinta s'ambienta en os anyos 2000 en a ciudat de Nueva York y las suyas escenas se rodoron en ixa mesma ciudat. Conta la historia de Hitch, un choven que s'ha especializau en aconsellar c\u00f3mo trobar parella, y que bel d\u00eda conoix a una polida periodista con qui bien luego naixe una atracci\u00f3n mutua, pero lo problema ye que la periodista ye investigando ta averiguar qui ye ixe misterioso personache qui, con toda discreci\u00f3n, ye fendo posible que se fagan parellas que, a priori, pareixeban imposibles."}
{"id": "151815", "revid": "69718", "url": "https://an.wikipedia.org/wiki?curid=151815", "title": "Tegenaria domestica", "text": "L'araina com\u00fan (Tegenaria domestica) ye una especie d'aracnido d'a orden d'os Araneae y familia Agelenidae que ye distribuyida per tot o mundo. Construyen tirarainas en forma de linzuelo, que en os edificios s'ubican per un regular en as cantoneras d'as cambras. Iste ye lo puesto mas facil pa la subchecci\u00f3n d'a tela, asinas como pa ubicar lo suyo tipico cubillar en forma d'envasador. O cubillar se construye en un puesto protechiu (un forau u muesa), mientres que la resta d'a tela puede extender-se pro a la cambra. Imm\u00f3bils en o suyo cubillar ye an estas arainas, de costumbres nocturnos, pasan a mayor parti d'o tiempo."}
{"id": "151816", "revid": "51103", "url": "https://an.wikipedia.org/wiki?curid=151816", "title": "Araina com\u00fan", "text": ""}
{"id": "151817", "revid": "51103", "url": "https://an.wikipedia.org/wiki?curid=151817", "title": "Recurvirostra avosetta", "text": "L'avoceta (Recurvirostra avosetta) ye una especie d'au d'a orden d'os Charadriiformes y familia Recurvirostridae que s'alimentan en auguas salobrencas poquet fundas u en almarchals, a ormino movendo lo pico d'un costau a unatro en l'augua. Minchan sobretot de crustacios y insectos."}
{"id": "151818", "revid": "51103", "url": "https://an.wikipedia.org/wiki?curid=151818", "title": "Avoceta", "text": ""}
{"id": "151819", "revid": "51103", "url": "https://an.wikipedia.org/wiki?curid=151819", "title": "Barbus barbus", "text": "O b\u00e1rbol com\u00fan (Barbus barbus) ye una especie de peix d'augua dulce d'a orden d'os Cypriniformes y familia Cyprinidae que ye nativa d'Europa, y s'extiende dende lo Pireneu y los Alpes dica Lituania, Rusia y la cuenca norte d'a Mar Negra."}
{"id": "151820", "revid": "51103", "url": "https://an.wikipedia.org/wiki?curid=151820", "title": "B\u00e1rbol com\u00fan", "text": ""}
{"id": "151821", "revid": "69718", "url": "https://an.wikipedia.org/wiki?curid=151821", "title": "Margarita se llama mi amor", "text": "Margarita se llama mi amor (t\u00edtol orichinal en castellano, Margarita se clama lo m\u00edo amor en aragon\u00e9s, enguerada en Arag\u00f3n con o suyo t\u00edtol orichinal) ye una cinta de cine espanyol de l'anyo 1961, una comedia romantica dirichida por Ram\u00f3n Fern\u00e1ndez seguntes un gui\u00f3n orichinal de Vicente Escriv\u00e1, con una direcci\u00f3n de fotograf\u00eda de Jos\u00e9 Fern\u00e1ndez Aguayo y una Banda Sonora Orichinal de Julio Salgado Alegre y Jos\u00e9 Manuel Pag\u00e1n, producida por M.E. Gamundita la productora cinematografica \"Aspa Producciones Cinematogr\u00e1ficas\" y que en o suyo elenco d'actors incorpora, entre d'atros, a Mercedes Alonso, Antonio Cifariello, Manuel Zarzo, \u00c1ngel del Pozo, Mar\u00eda Silva, Amparo Bar\u00f3, Paula Martel, V\u00edctor Valverde, Junior, Jos\u00e9 Isbert, Margot Cottens, Jos\u00e9 Luis Ozores y Carlos Pi\u00f1ar.\n\"Margarita se llama mi amor\" s'ambienta en a ciudat de Madrit mientres os anyos 1960 y se rod\u00f3 en ixa mesma ciudat. Cuenta la historia de Margarita, una muit popular estudiant universitaria que ye enamorada d'un d's suyos profesors, qui la veye como una chicota masiau superficial y mundana."}
{"id": "151822", "revid": "51103", "url": "https://an.wikipedia.org/wiki?curid=151822", "title": "Hemorr\u00f3n", "text": ""}
{"id": "151823", "revid": "69718", "url": "https://an.wikipedia.org/wiki?curid=151823", "title": "Under Siege", "text": "Under Siege (t\u00edtol orichinal en angl\u00e9s, en aragon\u00e9s Baixo sitio, enguerada en Arag\u00f3n con o t\u00edtol en castellano d'Alerta m\u00e1xima, Alerta maxima en aragon\u00e9s) ye una cinta de cine estausunidense de cine d'acci\u00f3n de l'anyo 1992 dirichida por Andrew Davis seguntes un gui\u00f3n orichinal de J. F. Lawton, con una Banda Sonora Orichinal de Gary Chang y una direcci\u00f3n de fotograf\u00eda de Frank Tidy. Producida por Arnon Milchan, Steven Reuther y Steven Seagal ta las productoras \"Regency Enterprises\", \"Le Studio Canal +\" y \"Alcor Films\", en o suyo elenco d'actors trobamos, entre d'atros, a Steven Seagal, Tommy Lee Jones, Gary Busey, Erika Eleniak, Colm Meaney, Patrick O'Neal, Andy Romano, Dale Dye, Nick Mancuso, Damian Chapa y Troy Evans.\n\"Under Siege\" s'ambienta en l'oceano Pacifico y en Hawaii mientres os anyos 1990 y se rod\u00f3 en Hawaii, en Mobile (Alabama) y en San Francisco. Recibi\u00f3 dos nominacions a los Premios Oscar en a suya 65ena edici\u00f3n, a lo Millor Soniu (Donald O. Mitchell, Frank A. Monta\u00f1o, Rick Hart y Scott D. Smith, encara que gan\u00f3 \"Bram Stoker's Dracula\" ) y a la Millor Edici\u00f3n de Soniu (John Leveque y Bruce Stambler, encara que lo gan\u00f3 \"The Last of the Mohicans\")."}
{"id": "151825", "revid": "69718", "url": "https://an.wikipedia.org/wiki?curid=151825", "title": "Assault on Precinct 13 (cinta de 2005)", "text": "Assault on Precinct 13 (t\u00edtol orichinal en angl\u00e9s, en aragon\u00e9s Asalto en o recinto 13, enguerada en Arag\u00f3n con o t\u00edtol en castellano d'Asalto al distrito 13, Asalto en o districto 13 en aragon\u00e9s) ye una cinta de cine estausunidense de cine d'acci\u00f3n policial de l'anyo 2005 dirichida por o director cinematografico franc\u00e9s Jean-Francois Richet seguntes un gui\u00f3n adaptau por James DeMonaco basau en o gui\u00f3n d'\"Assault on Precinct 13\" de John Carpenter de 1976, estando-ne asinas un \"remake\" de dita cinta. Con una Banda Sonora Orichinal de Graeme Revell y una direcci\u00f3n de fotograf\u00eda de Robert Gantz, la producci\u00f3n cinematografica esti\u00f3 a'l cudiau de Pascal Caucheteux, Stephane Sperry y Jeffrey Silver ta las productoras \"Why Not Productions\" y \"Liaison Films\", y l'elenco d'actors ye formau, entre d'atros, por Ethan Hawke, Laurence Fishburne, John Leguizamo, Maria Bello, Ja Rule, Drea de Matteo, Brian Dennehy y Gabriel Byrne.\nIsta cinta conta la historia d'un asalto en una comisar\u00eda de polic\u00eda d'a ciudat de Detroit (Michigan) ta matar a un delincuent que puet denunciar a corrupci\u00f3n d'un grupo de polic\u00edas d'a ciudat y s'ambienta en a ciudat de Detroit mientres os anyos 2000, en o 31 d'aviento de 2004 y 1 de chinero de 2005, rodando-se las suyas escenas en ixa mesma ciudat y en as ciudaz canadienses de Hamilton y Toronto, en Ontario."}
{"id": "151827", "revid": "69718", "url": "https://an.wikipedia.org/wiki?curid=151827", "title": "Yours, Mine &amp; Ours (cinta de 2005)", "text": "Yours, Mine &amp; Ours (t\u00edtol orichinal en angl\u00e9s, en aragon\u00e9s Tuyos, m\u00edos y nuestros, enguerada en Arag\u00f3n con o t\u00edtol en castellano de M\u00edos, tuyos y nuestros) ye una cinta de l'anyo 2005 de cine de comedia de cine estausunidense dirichida por Raja Gosnell seguntes un gui\u00f3n adaptau por Ron Burch&lt; y David Kidd basau en o gui\u00f3n de \"Yours, Mine and Ours\" (1968, Melville Shavelson), escrito por Mort Lachman, Melville Shavelson, Bob Carroll Jr. y Madelyn Davis, basando-se a la vegada en \"Who Gets the Drumstick?\", un libro de Helen Beardsley a on explica las suyas propias vivencias familiars. Con una Banda Sonora Orichinal de Christophe Beck y una direcci\u00f3n de fotograf\u00eda de Theo van de Sande, producioron a cinta Robert Simonds y Michael G. Nathanson ta las productoras \"Metro-Goldwyn-Mayer\", \"Nickelodeon Movies\", \"Columbia Pictures\" y \"Robert Simonds Productions\". L'elenco d'a cinta ye formau en os suyos papels principals por os actors Dennis Quaid, Rene Russo, Rip Torn y Linda Hunt.\nA cinta s'ambienta mientres os anyos 2000 en Connecticut, se rod\u00f3 en ixe mesmo estau y en California; y explica las aventuras d'un matrimonio en o que cadag\u00fan d'os conchuches aporta en o matrimonio un considerable numero de fillos."}
{"id": "151829", "revid": "69718", "url": "https://an.wikipedia.org/wiki?curid=151829", "title": "Hamburger Hill", "text": "Hamburger Hill (t\u00edtol orichinal en angl\u00e9s, en aragon\u00e9s O puyuelo de l'hamburguesa, enguerada en Arag\u00f3n con o t\u00edtol traduciu enta lo castellano de La colina de la hamburguesa) ye una cinta de cine estausunidense de l'anyo 1987 de cine belico dirichida por John Irvin seguntes un gui\u00f3n orichinal de James Carabatsos basau en os feitos reals escaicius mientres a guerra de Vietnam en 1969 en a batalla de Hamburger Hill. Con una Banda Sonora Orichinal de Philip Glass, una producci\u00f3n cinematografica de Marcia Nasatir y James Carabatsos ta la productora cinematografica \"RKO Pictures\" y una direcci\u00f3n de fotograf\u00eda de Peter MacDonald, l'elenco d'a cinta ye formau en os suyos papels principals por os actors Anthony Barrile, Michael Patrick Boatman, Don Cheadle, Michael Dolan, Don James, Dylan McDermott, M. A. Nickles, Harry O'Reilly, Daniel O'Shea, Tim Quill, Tommy Swerdlow, Courtney B. Vance, Steven Weber, Tegan West y John Busch.\nComo s'ha dito, la cinta s'ambienta en una batalla d'a guerra de Vietnam, a batalla d'Hamburger Hill, escaicida en mayo de 1969 cuan un batall\u00f3n de tropas d'a 101ena Divisi\u00f3n Aerotransportada de l'exercito estausunidense atacoron un puyuelo am\u00e1n d'a muga con Laos, y conta la chicota historia d'un grupo de soldaus d'ixa unidat en os d\u00edas anteriors y mientres a batalla. \"Hamburger Hill\" se rod\u00f3 en Filipinas y encara que no teni\u00f3 prou exito de publico recibi\u00f3 criticas favorables d'os veterans de guerra estausunidenses."}
{"id": "151833", "revid": "69718", "url": "https://an.wikipedia.org/wiki?curid=151833", "title": "Eusko Abertzale Ekintza-Acci\u00f3n Nacionalista Vasca", "text": ""}
{"id": "151834", "revid": "69718", "url": "https://an.wikipedia.org/wiki?curid=151834", "title": "Partido Naconalista Vasco", "text": ""}
{"id": "151835", "revid": "69718", "url": "https://an.wikipedia.org/wiki?curid=151835", "title": "Strix aluco", "text": "O crabero (Strix aluco) ye una especie d'au d'a orden d'os Strigiformes y familia Strigidae que se troba comunament en as selvas de tota Europa. Ye un au rapinyadera nocturna. Ye capable de cazar con exito de nueiz a resultas d'as suyas adaptacions de visi\u00f3n y audici\u00f3n y la suya capacidat pa volar en silencio. Gosa cazar deixando-se cayer de rapicont\u00e9 dende una percha y pillando a la suya presa, que s'engulle entera. Caza sobretot radedors."}
{"id": "151836", "revid": "51103", "url": "https://an.wikipedia.org/wiki?curid=151836", "title": "Cuniculus paca", "text": "A paca (Cuniculus paca) ye una especie de mamifero d'a orden d'os Rodentia y familia Cuniculidae que vive en as chunglas d'America d'o Sud."}
{"id": "151837", "revid": "51103", "url": "https://an.wikipedia.org/wiki?curid=151837", "title": "Paca (especie)", "text": ""}
{"id": "151838", "revid": "69718", "url": "https://an.wikipedia.org/wiki?curid=151838", "title": "Rosemary's Baby (cinta)", "text": "Rosemary's Baby (t\u00edtol orichinal en angl\u00e9s, en aragon\u00e9s O beb\u00e9 de Rosemary, enguerada en Arag\u00f3n con o t\u00edtol en castellano de La semilla del diablo, A simient d'o diaple) ye una cinta de cine estausunidense de cine de terror de l'anyo 1968 dirichida por Roman Polanski seguntes un gui\u00f3n adaptau por \u00e9l mesmo a partir d'a novela \"Rosemary's Baby\" d'Ira Levin, que s'heba publicau en 1967. Con una Banda Sonora Orichinal de Krzysztof Komeda, una direcci\u00f3n de fotograf\u00eda de William A. Fraker y una producci\u00f3n cinematografica a'l cudiau de William Castle ta la suya propia productora cinematografica \"William Castle Enterprises\", en l'elenco d'actors d'a cinta podemos terobar en os suyos papels principals a Mia Farrow, John Cassavetes, Ruth Gordon, Sidney Blackmer, Maurice Evans y Ralph Bellamy.\nA cinta conta la historia d'una parella que tiene un fillo y que parixe estar o fillo d'o Diaple, encara que la mai no lo sabe, y s'ambienta en os anyos 1965 y 1966 en a ciudat de Nueva York; as escenas d'a cinta se filmoron en ixa mesma ciudat y en a ciudat de Los Angeles, en California. Se tracta d'una cinta que teni\u00f3 muito exito de publico y que recibi\u00f3 u fue nominada a cuantos premios, destacando-ne una nominaci\u00f3n y un Premio Oscar en a suya 41ena edici\u00f3n (Oscar a la Millor Actriz Segundaria para Ruth Gordon y nominada a l'Oscar a lo Millor Gui\u00f3n Adaptau para Roman Polanski), 4 Premios Globos d'Oro en a suya 26ena edici\u00f3n, un Premio BAFTA y dos Premios David de Donatello."}
{"id": "151840", "revid": "51103", "url": "https://an.wikipedia.org/wiki?curid=151840", "title": "Prunella modularis", "text": "O rocacero (Prunella modularis) ye una especie d'au d'a orden d'os Passeriformes y familia Prunellidae que se troba en tota a Europa templada y en a Rusia asiatica. Tami\u00e9n s'ha introduciu con exito en Nueva Zelanda entre 1867 y 1882."}
{"id": "151841", "revid": "51103", "url": "https://an.wikipedia.org/wiki?curid=151841", "title": "Rocacero", "text": ""}
{"id": "151842", "revid": "69718", "url": "https://an.wikipedia.org/wiki?curid=151842", "title": "The Devil Wears Prada (cinta)", "text": "The Devil Wears Prada (t\u00edtol orichinal en angl\u00e9s, en aragon\u00e9s O diaple viste de Prada, enguerada en Arag\u00f3n con o suyo t\u00edtol traduciu enta lo castellano de El diablo viste de Prada) ye una cinta de cine estausunidense de l'anyo 2006 de comedia dramatica dirichida por David Frankel seguntes un gui\u00f3n adaptau por Aline Brosh McKenna basau en \"The Devil Wears Prada\", una novela de Lauren Weisberger de l'anyo 2003. A Banda Sonora Orichinal d'a cinta ye un treballo de Theodore Shapiro, estando la direcci\u00f3n de fotograf\u00eda de Florian Ballhaus, con una producci\u00f3n cinematografica de Wendy Finerman ta las productoras \"Fox 2000 Pictures\", \"Wendy Finerman Productions\" y \"Dune Entertainment\". En l'elenco d'actors d'a cinta destacan en os suyos papels principals Meryl Streep, Anne Hathaway, Emily Blunt, Stanley Tucci, Simon Baker, Adrian Grenier u Tracie Thoms.\nA cinta s'ambienta mientres os anyos 2000 en as ciudaz de Nueva York (Estaus Unius) y Par\u00eds (Francia), y se rod\u00f3 en ixas mesmas dos ciudaz. Dimpu\u00e9s d'o suyo enguero las criticas estioron favorables, encara que con moderaci\u00f3n; tanimientres, bien luego \"The Devil Wears Prada\" esdeveni\u00f3 un important exito de publico y de recaudo. En a 79ena edici\u00f3n d'os Premios Oscar recibi\u00f3 dos nominacions (Millor Actriz y Millor Disenyo de Vestuario); en a 60ena edici\u00f3n d'os Premios BAFTA cinco nominacions; y en a 64ena edici\u00f3n d'os Premios Globnos d'Oro recibi\u00f3 dos nominacions am\u00e1s d'o Premio Globo d'Oro a la Millor Actriz de Musical u Comedia para Meryl Streep."}
{"id": "151844", "revid": "69718", "url": "https://an.wikipedia.org/wiki?curid=151844", "title": "P\u00e1nico en el Transiberiano", "text": "P\u00e1nico en el Transiberiano (t\u00edtol orichinal en castellano, Panico en o Transiberiano en aragon\u00e9s, enguerada en Arag\u00f3n con o suyo t\u00edtol orichinal) ye una cinta de cine de terror de l'anyo 1972 de coproducci\u00f3n hispano-britanica dirichida por Eugenio Mart\u00edn seguntes un gui\u00f3n orichinal d'Arnaud d'Usseau y Julian Zimet, con una Banda Sonora Orichinal de John Cacavas, una direcci\u00f3n de fotograf\u00eda d'Alejandro Ulloa y una producci\u00f3n cinematografica de Bernard Gordon ta las productoras \"Granada Films\", \"Benmar Productions\" y \"Scotia Internationa\". En o suyo elenco d'actors destacan en os papels principals Christopher Lee, Peter Cushing, Telly Savalas, Alberto de Mendoza, Julio Pe\u00f1a, Silvia Tortosa y Helga Lin\u00e9.\nA cinta s'ambienta en l'anyo 1906 en Xangai (China) y Rusia en o recorriu d'o Ferrocarril Transiberiano y conta la historia d'un paleontologo que transporta f\u00f3sils enta lo suyo museu sin saber que en ixos f\u00f3sils ye amagada una extranya criatura provenient de l'espacio exterior. O rodache d'a cinta s'escaici\u00f3 en a ciudat de Madrit. Recibi\u00f3 bellos premios cinematograficos."}
{"id": "151868", "revid": "69718", "url": "https://an.wikipedia.org/wiki?curid=151868", "title": "Wild Women (cinta de 1970)", "text": "Wild Women (t\u00edtol orichinal en angl\u00e9s, en aragon\u00e9s Mullers salvaches, enguerada en Arag\u00f3n con o t\u00edtol en castewllano de Cinco mujeres ind\u00f3mitas, en aragon\u00e9s Cinco mullers indomitas) ye una cinta de cine estausunidense de cine de western de l'anyo 1970 dirichida por Don Taylor seguntes un gui\u00f3n adaptau por Lou Morheim y Richard Carr basau en una novela de Vincent Fotre. Con una Banda Sonora Orichinal de Fred Steiner y una direcci\u00f3n de fotograf\u00eda de Fleet Southscott, la producci\u00f3n cinematografica esti\u00f3 a'l cudiau d'Aaron Spelling ta la suya propia productora cinematografica \"Aaron Spelling Productions\" y l'elenco d'actors principals d'a cinta ye formau por os actors Hugh O'Brian, Anne Francis, Marilyn Maxwell, Marie Windsor, Sherry Jackson, Robert F. Simon y Richard Kelton.\nConcebida inicialment como un episodio piloto d'una serie de televisi\u00f3n, ye un telefilm. S'ambienta en a Texas que encara formaba parte de Mexico mientres os anyos 1830 y explica lo viache d'uns incheniers de l'exercito estausunidense que, con a enchaquia de colonos de cam\u00edn enta l'ueste, en realidat son fendo mapas ta la guerra que s'amana y como tapadera son acompanyaus d'unas mullers que aparentan estar as suyas parellas pero que en realidat se tracta de mullers d'una garchola a qui se lis ha prometiu a suya libertat si bi participan."}
{"id": "151870", "revid": "69718", "url": "https://an.wikipedia.org/wiki?curid=151870", "title": "A Big Hand for the Little Lady", "text": "A Big Hand for the Little Lady (t\u00edtol orichinal en angl\u00e9s, en aragon\u00e9s Una gran palmotiada ta la chicota dama, enguerada en Arag\u00f3n con o t\u00edtol en castellano de El destino tambi\u00e9n juega, en aragon\u00e9s O dest\u00edn tami\u00e9n chuga) ye una cinta de cine estausunidense de western de l'anyo 1966 dirichida por Fielder Cook seguntes un gui\u00f3n adaptau por Sidney Carroll basau en \"Big Deal in Laredo\", un gui\u00f3n ta televisi\u00f3n de 1962 escrito por \u00e9l mesmo, con una Banda Sonora Orichinal de David Raksiny una direcci\u00f3n de fotograf\u00eda de Lee Garmes y producida por Fielder Cook ta la productora cinematografica \"Eden Productions Inc.\", l'elenco d'a cinta ye formau en os suyos papels principals por os actors Henry Fonda, Joanne Woodward, Jason Robards, Paul Ford, Charles Bickford, Burgess Meredith, Kevin McCarthy, Robert Middleton, John Qualen y Percy Helton.\nA cinta s'ambienta en a ciudat de Laredo, en Texas, y se rod\u00f3 en Flagstaff, Arizona. Conta la historia d'una familia de granchers que, mientres o suyo viache enta l'ueste, troban una important partida de poquer que se desembolica en Laredo y lo cabeza de familia decide participar-ie ta augmentar os suyos diners. \"A Big Hand for the Little Lady\" recibi\u00f3 una nominaci\u00f3n a un Premio Laurel."}
{"id": "151873", "revid": "69718", "url": "https://an.wikipedia.org/wiki?curid=151873", "title": "The Charge at Feather River", "text": "The Charge at Feather River (t\u00edtol orichinal en angl\u00e9s, en aragon\u00e9s A carga en o r\u00edo Feather, enguerada en Arag\u00f3n con o t\u00edtol en castellano de La carga de los jinetes indios, en aragon\u00e9s A carga d'os chinetes indios) ye una cinta de cine estausunidense de western de l'anyo 1953 dirichida por Gordon Douglas seguntes un gui\u00f3n orichinal de James R. Webb, una Banda Sonora Orichinal de Max Steiner, una direcci\u00f3n de fotograf\u00eda de J. Peverell Marley y una producci\u00f3n cinematografica de David Weisbart ta la productora cinematografica Warner Bros.. L'elenco d'actors principals d'a cinta ye constituyiu por Guy Madison, Frank Lovejoy, Helen Westcott, Vera Miles, Dick Wesson, Onslow Stevens, Steve Brodie y James Brown.\n\"The Charge at Feather River\" se film\u00f3 orichinalment en 3D, con l'efecto d'as flechas lanzadas contra los espectadors. Tami\u00e9n ye conoixida en estar (encara que ixo tami\u00e9n se diz de \"Distant Drums\" (1951, Raoul Walsh) a primer vegada que s'empleg\u00f3 en o cine un chilo conoixiu como \"chilo de Wilhelm\". Se tracta d'un efecto de soniu que dende alavez s'ha feito servir en a-saber-las de cintas. La cinta s'ambienta en l'ueste americano en o sieglo XIX y las suyas escenas se rodoron en escenarios naturals en California."}
{"id": "151908", "revid": "69718", "url": "https://an.wikipedia.org/wiki?curid=151908", "title": "The Night of the Generals", "text": "The Night of the Generals (t\u00edtol orichinal en angl\u00e9s, en aragon\u00e9s A nueit d'os chenerals, enguerada en Arag\u00f3n con o suyo t\u00edtol traduciu enta lo castellano de La noche de los generales) ye una cinta de intriga policiaca belica dramatica de l'anyo 1967 dirichida por Anatole Litvak. Ye una producci\u00f3n anglo-franco-estausunidense con un gui\u00f3n adaptau por Joseph Kessel, Paul Dehn y Gore Vidal (iste zaguero, no acreditau) basau d'una man en \"The Night of the Generals\", una novela de Hans Hellmut Kirst, y d'atra man en \"The Wary Transgressor\", un relato de James Hadley Chase, con una Banda Sonora Orichinal de Maurice Jarre, una direcci\u00f3n de fotograf\u00eda de Henri Deca\u00eb y una producci\u00f3n cinematografica de Sam Spiegel, Georges Lourau y Anatole Litvak ta las productoras \"Horizon Pictures\" y \"Filmsonor\". L'elenco d'a cinta ye formau, en os suyos papels principals, por os actors Peter O'Toole, Omar Sharif, Tom Courtenay, Donald Pleasence, Joanna Pettet, Philippe Noiret, Christopher Plummer, Juliette Gr\u00e9co, Charles Gray y Nigel Stock.\nA cinta s'ambienta mientres a Segunda Guerra Mundial en os anyos 1942, 1943 y 1944 en as ciudaz de Varsovia y Par\u00eds, y en epoca actual d'a cinta (anyos 1960) en a ciudat d'Hamburgo en Alemanya, y se rod\u00f3 en os estudios de Boulogne, en Boulogne-Billancourt (Altos d'o Sena, Francia) y en escenarios naturals en Varsovia (Polonia), Hamburgo (Alemanya) y Par\u00eds, Versailles (Yvelines) y Cormeilles-en-Parisis (Val-d'Oise) en Francia. En a 12ena edici\u00f3n d'os Premios David de Donatello \"The Night of the Generals\" recibi\u00f3 lo Premio a lo Millor Actor Forano (Peter O'Toole), ex-aequo con \"The Taming of the Shrew\", ta l'actor Richard Burton."}
{"id": "151916", "revid": "69718", "url": "https://an.wikipedia.org/wiki?curid=151916", "title": "Witness (cinta de 1985)", "text": "Witness (t\u00edtol orichinal en angl\u00e9s, en aragon\u00e9s Testigo, enguerada en Arag\u00f3n con o t\u00edtol en castellano de \u00danico testigo, en aragon\u00e9s Unico testigo) ye una cinta de cine estausunidense neo-noir d'intriga policial de l'anyo 1985 dirichida por Peter Weir seguntes un gui\u00f3n orichinal d'Earl W. Wallace y William Kelley basau en una historia de William Kelley, Pamela Wallace y Earl W. Wallace, con una direcci\u00f3n de fotograf\u00eda de John Seale, una Banda Sonora Orichinal de Maurice Jarre y una producci\u00f3n cinematografica a'l cudiau d'Edward S. Feldman ta la suya productora cinematografica \"Edward S. Feldman Productions\", con un elenco d'actors formau, entre d'atros, por Harrison Ford, Kelly McGillis, Lukas Haas, Jan Rube\u0161, Danny Glover y Josef Sommer.\nAmbientada en l'anyo 1984 en Pennsilvania y Philadelphia, la cinta se rod\u00f3 en ixa mesma ciudat de Philadelphia y en ixe mesmo estau de Pennsilvania y conta la historia d'un miembro d'a Polic\u00eda que descubre una trama de corrupci\u00f3n policial en a ciudat pero li cal fuyir con l'unico testigo que puet levar a la garchola a los responsables, un nino que perteneixe a la comunidat amish, fillo d'una choven vidua. Se tracta d'una cinta que ha recibiu cuantos premios y nominacions, destacando-ne 2 Premios Oscar (Gui\u00f3n Orichinal y Millor Montache) y 5 nominacions en a suya 58ena edici\u00f3n; un Premio BAFTA a la Millor Banda Sonora con atras 6 nominacions en a suya 39ena edici\u00f3n; y 6 nominacions a los Premios Globos d'Oro en a suya 44ena edici\u00f3n."}
{"id": "151922", "revid": "69718", "url": "https://an.wikipedia.org/wiki?curid=151922", "title": "Double Jeopardy (cinta de 1999)", "text": "Double Jeopardy (t\u00edtol orichinal en angl\u00e9s, en aragon\u00e9s Cosa chuzgada u Doble incriminaci\u00f3n, enguerada en Arag\u00f3n con o t\u00edtol en castellano de Doble traici\u00f3n) ye una cinta de l'anyo 1999 de cine d'intriga policial estausunidense dirichida por Bruce Beresford seguntes un gui\u00f3n orichinal de David Weisberg y Douglas Cook, con una direcci\u00f3n de fotograf\u00eda de Peter James y una Banda Sonora Orichinal de Normand Corbeil, con una producci\u00f3n cinematografica a'l cudiau de Leonard Goldberg ta la productora cinematografica \"Paramount Pictures\". En l'elenco d'a cinta podemos trobar en os suyos papels principals a destacaus actors como Ashley Judd, Tommy Lee Jones, Bruce Greenwood y Annabeth Gish.\nYe una cinta ambientada en San Francisco, en l'estau de Washington y en a ciudat de Nueva Orleans en Loisiana en a epoca contemporania a la cinta (anyos 1990), y lo suyo rodache s'escaici\u00f3 en ixos mesmos puestos y en a ciudat de Vancouver en l'estau de Washington. Recibi\u00f3 criticas mixtas pero teni\u00f3 un recaudo inportant, de 177,8 millons de d\u00f3lars, y recibi\u00f3 tami\u00e9n bellos premios cinematograficos. Conta la historia d'una muller que se veye acusada de matar a lo suyo mariu, pero en realidat iste ha fuyiu d'una fallida, y la muller preba de recuperar a su fillo, a qui lo pai s'ha levau con \u00e9l."}
{"id": "151927", "revid": "69718", "url": "https://an.wikipedia.org/wiki?curid=151927", "title": "Good Morning, Vietnam", "text": "Good Morning, Vietnam (t\u00edtol orichinal en angl\u00e9s, en aragon\u00e9s Buen d\u00eda, Vietnam, enguerada en Arag\u00f3n con o suyo t\u00edtol orichinal en angl\u00e9s, ye una cinta de cine estausunidense de comedia belica dramatica de l'anyo 1987 dirichida por Barry Levinson seguntes un gui\u00f3n orichinal de Mitch Markowitz, con una Banda Sonora Orichinal d'Alex North, una direcci\u00f3n de fotograf\u00eda de Peter Sova, y una Producci\u00f3n cinematografica de Larry Brezner y Mark Johnson ta las productoras \"Touchstone Pictures\" y \"Silver Screen Partners III\", con un elenco d'actors a on destacan en os papels principals Robin Williams, Forest Whitaker, Tung Than Tran, Chintara Sukapatana, Bruno Kirby, Robert Wuhl y J. T. Walsh.\nSe tracta d'una cinta ambientada en 1965 en Vietnam mientres a guerra de Vietnam que conta la historia d'un locutor de radio de l'American Forces Network que plega en Vietnam mientres a guerra ta treballar como lucutor en a emisora de l'exercito estausunidense y que s'enamora d'una mesacha vietnamita, am\u00e1s de tener problemas con os suyos chefes directos, pero que consigue connectar perfectament con as tropas estausunidenses destinadas en ixe pa\u00eds. S'inspira en a figura real d'Adrian Cronauer y se rod\u00f3 en Bangkok y atros puestos de Tailandia. Ye una cinta con cuantos premios y nominacions, en destacando un Globo d'Oro a lo Millor Actor de Musical u Comedia en a suya 45ena edici\u00f3n, dos nominacions a los Premios BAFTA en a suya 42ena edici\u00f3n y una nominaci\u00f3n en a 60ena edici\u00f3n d'os Premios Oscar a l'Millor Actor."}
{"id": "151929", "revid": "69718", "url": "https://an.wikipedia.org/wiki?curid=151929", "title": "Timoth\u00e9e Chalamet", "text": "Timoth\u00e9e Hal Chalamet, naixiu de Nueva York (Nueva York, Estaus Unius) o 27 d'aviento de 1995, ye un actor estausunidense (encara que a travi\u00e9s de su pai poseye tami\u00e9n a nacionalidat francesa), activo en o cine estausunidense dende meyaus d'os anyos 2000. Ye chirm\u00e1n de l'actriz Pauline Chalamet y sobrino de l'actor Rodman Flender. Mientres a suya carrera cinematografica ha recibiu cuantos premios y nominacions, incluyindo-ie una nominaci\u00f3n a los Premios Oscar, dos a los Premios Globos d'Oro y tres a los Premios BAFTA."}
{"id": "151932", "revid": "8541", "url": "https://an.wikipedia.org/wiki?curid=151932", "title": "Peninsula anatolica", "text": ""}
{"id": "151933", "revid": "69718", "url": "https://an.wikipedia.org/wiki?curid=151933", "title": "Lista de unidaz melitars de l'Exercito de Tierra d'Espanya por Comunidat Autonoma", "text": ""}
{"id": "151934", "revid": "69718", "url": "https://an.wikipedia.org/wiki?curid=151934", "title": "Divisi\u00f3n (melitar)", "text": ""}
{"id": "151935", "revid": "69718", "url": "https://an.wikipedia.org/wiki?curid=151935", "title": "Partido Comunista de los Trabajadores de Espa\u00f1a", "text": "O Partido Comunista de los Trabajadores de Espa\u00f1a (PCTE; en aragon\u00e9s Partiu Comunista d'os Treballadors d'Espanya) ye un partiu politico d'ideoloch\u00eda comunista y marxista-leninista, establiu o 3 de marzo de 2019, como resultau d'una ruptura en o sino d'o Comit\u00e9 Central d'o \"Partido Comunista de los Pueblos de Espa\u00f1a (PCPE).\nLos ch\u00f3vens d'o PCTE son organizaus en os \"Colectivos de J\u00f3venes Comunistas\".\nPrograma politico.\nO PCTE propone a nacionalizaci\u00f3n d'os medios de producci\u00f3n y una planificaci\u00f3n centralizada d'a econom\u00eda: en consecuencia, requiere una planificaci\u00f3n cientifica orientada a satisfer todas as necesidaz d'o pueblo espanyol (por eixemplo: treballo, salut, educaci\u00f3n, cultura, esporte...).\nAm\u00e1s, o PCTE s'opone absolutament a que Espanya permaneixca en a Uni\u00f3n Europea y en a OTAN.\nO PCTE s'opone a la despenalizazi\u00f3n d'o consumo y trafico de drogas. S'opone a la divisi\u00f3n d'as drogas en mas y menos nocivas, considerando a lechislaci\u00f3n de reducci\u00f3n de danyos como politica burguesa dominant.\u200b Tami\u00e9n s'opone a los programas de rehabilitaci\u00f3n de substituci\u00f3n (y refirma os programas de \"pavo fredo\") ya que creye que os substitutos de drogas reemplazan una adicci\u00f3n por unatra.\nO PCTE, como atros partius comunistas, apoya a deseparaci\u00f3n d'ilesia y estau.\nA diferencia d'atros partius comunistas, o partiu considera a China una potencia imperialista y un pa\u00eds capitalista, y considera que o \"Partiu Comunista Chin\u00e9s\" ha perdiu os suyos elementos revolucionarios."}
{"id": "151936", "revid": "69718", "url": "https://an.wikipedia.org/wiki?curid=151936", "title": "Partiu Comunista d'os Treballadors d'Espa\u00f1a", "text": ""}
{"id": "151937", "revid": "69718", "url": "https://an.wikipedia.org/wiki?curid=151937", "title": "Colectivos de J\u00f3venes Comunistas", "text": ""}
{"id": "151938", "revid": "69718", "url": "https://an.wikipedia.org/wiki?curid=151938", "title": "O Corrinche", "text": ""}
{"id": "151939", "revid": "8541", "url": "https://an.wikipedia.org/wiki?curid=151939", "title": "Colectivos de Ch\u00f3vens Comunistas", "text": ""}
{"id": "151946", "revid": "69718", "url": "https://an.wikipedia.org/wiki?curid=151946", "title": "Soyotz", "text": ""}
{"id": "151947", "revid": "69718", "url": "https://an.wikipedia.org/wiki?curid=151947", "title": "The World in His Arms", "text": "The World in His Arms (t\u00edtol orichinal en angl\u00e9s, en aragon\u00e9s O mundo en os suyos brazos, enguerada en Arag\u00f3n con o t\u00edtol en castellano de El mundo en sus manos, en aragon\u00e9s O mundo en as suya mans) ye una cinta de cine d'aventuras estausunidense de l'anyo 1952 dirichida por Raoul Walsh seguntes a novela de Rex Beach \"The World in His Arms\", con dialogos adicionals de Borden Chase y Horace McCoy. A suya Banda Sonora Orichinal ye un treballo de Frank Skinner, con una direcci\u00f3n de fotograf\u00eda de Russell Metty, una producci\u00f3n cinematografica a'l cudiau d'Aaron Rosenberg ta la productora cinematografica \"Universal Studios\" y con un elenco d'actors en os suyos papels principals formau por Gregory Peck, Ann Blyth, Anthony Quinn, John McIntire, Carl Esmond, Sig Ruman, Andrea King, Eugenie Leontovich, Bill Radovich, Rhys Williams, Bryan Forbes y Hans Conried.\n\"The World in His Arms\" s'ambienta en 1850 en a ciudat de San Francisco (California, Estaus Unius) y en l'actual estau estausunidense d'Alaska cuan encara yera una colonia de l'Imperio Ruso, am\u00e1s d'en l'oceano Pacifico. Conta la historia d'un cazador de focas estausunidense que s'enamora d'una noble rusa y concibe un plan ta mercar a Rusia la suya colonia y asinas favoreixer o suyo control d'o comercio de piels de focas frent d'os suyos competidors comercials, rusos u americanos. A cinta se rod\u00f3 en Nueva Escocia (Canad\u00e1)."}
{"id": "151948", "revid": "69718", "url": "https://an.wikipedia.org/wiki?curid=151948", "title": "Gardens of Stone", "text": "Gardens of Stone (t\u00edtol orichinal en angl\u00e9s, en aragon\u00e9s Chardins de piedra, enguerada en Arag\u00f3n con o t\u00edtol traduciu enta lo castellano de Jardines de piedra) ye una cinta de cine estausunidense de drama belico de l'anyo 1987 dirichida por Francis Ford Coppola seguntes un gui\u00f3n adaptau por Ronald Bass, basau en \"Gardens of Stone\", una novela de Nicholas Proffitt, con una direcci\u00f3n de fotograf\u00eda de Jordan Cronenweth, una Banda Sonora Orichinal de Carmine Coppola, una producci\u00f3n cinematografica de Francis Ford Coppola y Michael I. Levy ta las productoras cinematograficas \"American Zoetrope\" y \"ML Delphi Premier Productions\" y con un elenco d'actors formau en os suyos papels principals por James Caan, Anjelica Huston, James Earl Jones, D. B. Sweeney, Dean Stockwell y Mary Stuart Masterson.\nA cinta s'ambienta en os anyos 1960 en Washington, DC y en Vietnam mientres a guerra de Vietnam y se rod\u00f3 en Washington, DC y Virchinia. Amuestra la vida d'un militar de l'exercito estausunidense, veterano d'as guerras de Corea y Vietnam, que decide protecher a lo fillo d'un d'os suyos antigos companyeros."}
{"id": "151950", "revid": "69718", "url": "https://an.wikipedia.org/wiki?curid=151950", "title": "The Way West (cinta)", "text": "The Way West (t\u00edtol orichinal en angl\u00e9s, en aragon\u00e9s Cam\u00edn enta l'ueste, enguerada en Arag\u00f3n con o t\u00edtol en castellano de Camino de Oreg\u00f3n, en aragon\u00e9s Cam\u00edn d'Oreg\u00f3n) ye una cinta de l'anyo 1967 de cine de western dramatico estausunidense dirichida por Andrew V. McLaglen seguntes un gui\u00f3n adaptau por Ben Maddow y Mitch Lindemann basau en a novela \"The Way West\", d'A.B. Guthrie Jr. (Premio Pulitzer de 1950), con una Banda Sonora Orichinal de Bronis\u0142aw Kaper, una direcci\u00f3n de fotograf\u00eda de William H. Clothier y una producci\u00f3n cinematografica de Harold Hecht ta la suya productora cinematografica \"Harold Hecht Productions\". En l'elenco d'a cinta podemos trobar en os suyos papels principals a destacaus actors, como Kirk Douglas, Robert Mitchum, Richard Widmark, Lola Albright, Jack Elam, Sally Field, Stubby Kaye, Katherine Justice u Eve McVeagh.\n\"The Way West\" s'ambienta en una caravana que marcha cam\u00edn d'Oreg\u00f3n en 1843 y explica los problemas que troban os miembros d'ixa caravana y las suyas vicisutuz mientres o viache. Se rod\u00f3 en Oreg\u00f3n y en a localidat de Tucson (Arizona)."}
{"id": "151964", "revid": "69718", "url": "https://an.wikipedia.org/wiki?curid=151964", "title": "Primer ministro d'Italia", "text": ""}
{"id": "151966", "revid": "610", "url": "https://an.wikipedia.org/wiki?curid=151966", "title": "Legionnaire (cinta)", "text": "Legionnaire (t\u00edtol orichinal en angl\u00e9s, en aragon\u00e9s Lechionario, enguerada en Arag\u00f3n con o t\u00edtol en castellano de Soldado de fortuna, en aragon\u00e9s Soldau de fortuna) ye una cinta de cine estausunidense de drama belico de l'anyo 1998 dirichida por Peter MacDonald seguntes un gui\u00f3n adaptau por Sheldon Lettich y Rebecca Morrison basau en una historia de Sheldon Lettich y Jean-Claude Van Damme, con una direcci\u00f3n de fotograf\u00eda de Douglas Milsome, una Banda Sonora Orichinal de John Altman y una produccu\u00f3n cinematografica a'l ciudiau de Christian Halsey Solomon, Kamel Krifa, Sheldon Lettich, Peter MacDonald, Roberto Malerba, Richard G. Murphy, Edward R. Pressman y Jean-Claude Van Damme ta las productoras \"Edward R. Pressman Film Enterprises\", \"Long Road Productions\" y \"Quadra Entertainment\". En l'elenco d'a cinta destacan en os principals papels actors como Jean-Claude Van Damme, Adewale Akinnuoye-Agbaje, Daniel Caltagirone, Nicholas Farrell y Steven Berkoff.\nA cinta s'ambienta en a ciudat de Marsiella en 1924 y conta la historia d'un boxiador franc\u00e9s qui, ta fuyir d'uns g\u00e1ngsters a qui ha enganyau se veye obligau a alistar-se en a Lechi\u00f3n Forana Francesa y marcha enta un chicot fuerte franc\u00e9s en bel meyo d'o desierto d'o Sahara, en Marruecos, a on ha de luitar contra los rebels d'Abd el-Krim en remerando a lo suyo amor, a qui creye muerta a mans d'os g\u00e1ngsters. \"Legionnaire\" se rod\u00f3 en puestos exteriors en Marruecos, incluyindo-ie la ciudat d'Ouarzazate, y en Marsella en Francia."}
{"id": "151968", "revid": "69718", "url": "https://an.wikipedia.org/wiki?curid=151968", "title": "The Great Wall (cinta)", "text": "The Great Wall (t\u00edtol orichinal en angl\u00e9s, en aragon\u00e9s A Gran Muralla, en chin\u00e9s \u9577\u57ce, en pinyin Ch\u00e1ng Ch\u00e9ng, enguerada en Arag\u00f3n con o suyo t\u00edtol traduciu enta lo castellano de La gran muralla) ye una cinta de l'anyo 2016 de cine d'acci\u00f3n y aventuras fantasticas coproducida por o cine chin\u00e9s, o cine estausunidense y lo cine chapon\u00e9s y dirichida por Zhang Yimou. Con una Banda Sonora Orichinal de Ramin Djawadi, una direcci\u00f3n de fotograf\u00eda de Stuart Dryburgh y Zhao Xiaoding y una producci\u00f3n cinematografica de Thomas Tull, Charles Roven, Jon Jashni y Peter Loehr ta las productoras cinematograficas \"Legendary Pictures\", \"Legendary East\", \"Atlas Entertainment\", \"China Film Group\", \"Le Vision Pictures\", \"Dentsu Inc.\" y \"Fuji Television Network, Inc.\", en os suyos papels principals trobamos a los actors Matt Damon, Jing Tian, Pedro Pascal, Willem Dafoe y Andy Lau.\nA cinta s'ambienta en l'Imperio Chin\u00e9s mientres a dinast\u00eda Song en o sieglo XI y explica c\u00f3mo tres mercenarios europeus que son en busca d'a polvora plegan en a Gran Muralla Chinesa y troban a un exercito chin\u00e9s, a \"Orden sin Nombre\", especializau en a luita contra uns sers muit especials, os \"taotie\", uns sers que nom\u00e1s aparixen que cada 60 anyadas; ixas tropas son as solas unidaz militars que pueden salvar a China y a toda la Humanidat d'un desastre. As suyas escenas se filmoron en China (ye la cinta rodada en China con mas presupuesto d'a historia d'o cine chin\u00e9s) y en Nueva Zelanda."}
{"id": "151970", "revid": "69718", "url": "https://an.wikipedia.org/wiki?curid=151970", "title": "Where Eagles Dare", "text": "Where Eagles Dare (t\u00edtol orichinal en angl\u00e9s, Aon as aligas gosan, enguerada en Arag\u00f3n con o t\u00edtol en castellano de El desaf\u00edo de las \u00e1guilas, en aragon\u00e9s O desaf\u00edo d'as aligas) ye una cinta de cine belico de cine britanico y cine estausunidense de l'anyo 1968 dirichida por Brian G. Hutton seguntes un gui\u00f3n adaptau por Alistair MacLean basau en a suya propia novela \"Where Eagles Dare\", publicada en 1967. Con una Banda Sonora Orichinal de Ron Goodwin, una direcci\u00f3n de fotograf\u00eda d'Arthur Ibbetson y una producci\u00f3n cinematografica d'Elliott Kastner y Jerry Gershwin ta la productora cinematografica \"Winkast Film Productions\", de l'elenco d'a cinta fan parte, ebtre d'atros, os actors Richard Burton, Clint Eastwood, Mary Ure, Patrick Wymark, Michael Hordern y Peter Barkworth.\nYe una cinta ambientada en l'hibierno de l'anyo 1943 en o sud d'o Tercer Reich (en as actuals Austria y Alemanya) mientres a Segunda Guerra Mundial y conta la historia d'un grupo de comandos de l'exercito britanico (am\u00e1s d'un militar de l'exercito estausunidense) que s'infiltran en una base militar d'as tropas de montanya d'a \"Wehrmacht\" aparentment ta liberar a un cheneral estausunidense que poseye informacions sobre o futuro desembarco d'os Aliaus en Europa. Se rod\u00f3 en Austria, Suiza y Reino Uniu y en Bavera en Alemanya."}
{"id": "151971", "revid": "69718", "url": "https://an.wikipedia.org/wiki?curid=151971", "title": "There Was a Crooked Man...", "text": "There Was a Crooked Man... (t\u00edtol orichinal en angl\u00e9s, en aragon\u00e9s Bi n'heba un hombre malmarroso, enguerada en Arag\u00f3n con o t\u00edtol en castellano de El d\u00eda de los tramposos, en aragon\u00e9s O d\u00eda d'os trampalandans) ye una cinta de cine estausunidense de cine de western y garcholas de l'anyo 1970 dirichida por Joseph L. Mankiewicz seguntes un gui\u00f3n orichinal de David Newman y Robert Benton, con una Banda Sonora Orichinal de Charles Strouse, una direcci\u00f3n de fotograf\u00eda de Harry Stradling Jr. y una producci\u00f3n cinematografica de Joseph L. Mankiewicz ta la productora cinematografica \"Warner Bros.\", y con un elenco d'actors formau, en os suyos papels principals, por Kirk Douglas, Henry Fonda, Hume Cronyn, Warren Oates, Burgess Meredith, John Randolph, Lee Grant y Arthur O'Connell.\n\"There Was a Crooked Man...\" s'ambienta en una garchola en Arizona en 1883 y conta la historia d'un delincuent que i ye engarcholau y d'os suyos plans ta fuyir d'a suya garchola con l'aduya d'os atros condenaus enganyando a l'alcaide. A cinta se rod\u00f3 en a ciudat de Tucson, en Arizona."}
{"id": "151972", "revid": "69718", "url": "https://an.wikipedia.org/wiki?curid=151972", "title": "Must Love Dogs", "text": "Must Love Dogs (t\u00edtol orichinal en angl\u00e9s, en aragon\u00e9s Cal que ame a los cans, enguerada en Arag\u00f3n con o t\u00edtol en castellano de Y que le gusten los perros, en aragon\u00e9s Que li cuaquen os cans) ye una cinta de cine de comedia y cine de romance de l'anyo 2005 de cine estausunidense dirichida por Gary David Goldberg seguntes un gui\u00f3n adaptau por \u00e9l mesmo basau en \"Must Love Dogs\", una novela de Claire Cook publicada en 2002. Con una direcci\u00f3n de fotograf\u00eda de John Bailey, una Banda Sonora Orichinal de Craig Armstrong y una producci\u00f3n cinematografica a'l cudiau de Gary David Goldberg, Jennifer Todd y Suzanne Todd ta las productoras cinematograficas \"Team Todd\" y \"Ubu Productions\", en l'elenco d'a cinta participan en os suyos papels principals os actors Diane Lane, John Cusack, Dermot Mulroney, Elizabeth Perkins, Stockard Channing y Christopher Plummer.\nA cinta s'ambienta en California mientres os anyos 2000 y explica la troballa entre un hombre que fa poquet que s'ha esvurciau y una muller a qui las suyas chirmanas han decidiu buscar parella en publicando-le un anuncio en un periodico. Se rod\u00f3 en o laco Malib\u00fa en l'aria metropolitana de Los Angeles, un puesto aon se bi han rodau mas de 100 cintas dende los primers tiempos d'o cine."}
{"id": "151974", "revid": "69718", "url": "https://an.wikipedia.org/wiki?curid=151974", "title": "The Mummy Returns", "text": "The Mummy Returns (t\u00edtol orichinal en angl\u00e9s, en aragon\u00e9s A momia regresa, enguerada en Arag\u00f3n con o t\u00edtol en castellano de El regreso de la momia, en aragon\u00e9s O regreso d'a momia) ye una cinta de cine estausunidense de l'anyo 2001 de cine d'aventuras de terror fantastico dirichida por Stephen Sommers seguntes un gui\u00f3n orichinal d'\u00e9l mesmo, con una Banda Sonora Orichinal d'Alan Silvestri, una direcci\u00f3n de fotograf\u00eda d'Adrian Biddle, una producci\u00f3n cinematografica de Sean Daniel y James Jacks ta las productoras cinematograficas \"Universal Pictures\" y \"Alphaville Films\" y con un elenco d'actors d'o que fan parte, entre d'atros, Brendan Fraser, Rachel Weisz, John Hannah, Arnold Vosloo, Oded Fehr, Patricia Vel\u00e1squez, Freddie Boath, Alun Armstrong y Dwayne Johnson. Ye la segunda cinta d'a clamada \"Troloch\u00eda d'a momia\", dezaga de \"The Mummy\" (1999) y antes de ' (2008). Antiparte, o personache d'o \"rei Escurpi\u00f3n\" chener\u00f3 una serie de cintas protagonizadas por \u00e9l, a saga de The Scorpion King: \"The Scorpion King\" (2002, Chuck Russell), ' (2008, Russell Mulcahy), ' (2012, Roel Rein\u00e9), ' (2015, Mike Elliott) y \"\" (2018, Don Michael Paul), con belatro prochecto encara en preproducci\u00f3n.\nA cinta s'ambienta d'una man en o sieglo XXXI aC en l'antigo Echipto y, d'atra man, en o moderno Echipto y en Londres en l'anyo 1933. Conta c\u00f3mo retorna a la vida la momia d'Imhotep, qui secuestra a lo fillo de \"Rick O'Connell\" y \"Evelyn Carnahan\" ta recuperar o suyo antigo poder. O suyo rodache se faci\u00f3 en Marruecos y la cinta recibi\u00f3 bellos premios cinematograficos."}
{"id": "151984", "revid": "69718", "url": "https://an.wikipedia.org/wiki?curid=151984", "title": "Khoxotz", "text": ""}
{"id": "151985", "revid": "69718", "url": "https://an.wikipedia.org/wiki?curid=151985", "title": "Torgotz", "text": ""}
{"id": "151986", "revid": "69718", "url": "https://an.wikipedia.org/wiki?curid=151986", "title": "Black Hawk Down (cinta)", "text": "Black Hawk Down (t\u00edtol orichinal en angl\u00e9s, Black Hawk cayiu en aragon\u00e9s, enguerada en Arag\u00f3n con o t\u00edtol en castellano de Black Hawk derribado, en aragon\u00e9s Black Hawk feito cayer) ye una cinta de cine belico coproducida entre lo cine britanico y lo cine estausunidense en l'anyo 2001, dirichida por Ridley Scott seguntes un gui\u00f3n adaptao por Ken Nolan basau en o libro \"Black Hawk Down: A Story of Modern War\", publicau por Mark Bowden en 1999. Con una Banda Sonora Orichinal de Hans Zimmer, una direcci\u00f3n de fotograf\u00eda de S\u0142awomir Idziak y una producci\u00f3n cinematografica de Jerry Bruckheimer y Ridley Scott ta las productoras \"Columbia Pictures\", \"Revolution Studios\", \"Jerry Bruckheimer Films\" y \"Scott Free Productions\", en l'elenco d'a cinta destacan en os suyos papels principals os actors Josh Hartnett, Ewan McGregor, Tom Sizemore, Eric Bana, William Fichtner, Ewen Bremner, Sam Shepard, Jason Isaacs, Jeremy Piven, Ioan Gruffudd, Hugh Dancy, Tom Hardy (o suyo primer papel destacau), Orlando Bloom, Ty Burrell y Nikolaj Coster-Waldau.\n\"'Black Hawk Down\" s'ambienta en a batalla de Mogadixo, escaicida mientres a clamada \"Operaci\u00f3n Sirpient Gotica\" en Somalia en a Guerra Civil somal\u00ed os d\u00edas 3 y 4 d'octubre de 1993, cuan milicians de l'\"Alianza Nacional Somal\u00ed\" facioron cayer un Sikorsky UH-60 \"Black Hawk\" y bi morioron militars de l'exercito estausunidense. L'alacet d'a suya trama argumental ye lo relato explicau en o libro de no ficci\u00f3n \"Black Hawk Down: A Story of Modern War\", publicau por o periodista y escritor Mark Bowden en l'anyo 1999 y a on se bi narran os feitos. Lo rodache d'a cinta se faci\u00f3 en a ciudat de Rabat y en bellos atros puestos de Marruecos y ye una cinta que recibi\u00f3 cuantos premios y nominacions, destacandone dos Premios Oscar en a suya 74ena edici\u00f3n (Millor Soniu y Millor Montache, am\u00e1s d'atrs dos nominacions (Millor Director y Millor Fotograf\u00eda), y tres nominacions a los Premios BAFTA en a suya 55ena edici\u00f3n (Millor Fotograf\u00eda, Millor Montache y Millor Soniu."}
{"id": "151987", "revid": "69718", "url": "https://an.wikipedia.org/wiki?curid=151987", "title": "Many Rivers to Cross (cinta)", "text": "Many Rivers to Cross (t\u00edtol orichinal en angl\u00e9s, en aragon\u00e9s Muitos r\u00edos ta trescruzar, enguerada en Arag\u00f3n con o t\u00edtol en castellano de La novia salvaje, en aragon\u00e9s A novia salvache) ye una cinta de l'anyo 1955 de cine de western comedia y romance d'o cine estausunidense dirichida por Roy Rowland seguntes un gui\u00f3n adaptau por Harry Brown y Guy Trosper, basau en una historia de Steve Frazee, con una direcci\u00f3n de fotograf\u00eda de John F. Seitz, A.S.C., una Banda Sonora Orichinal de Cyril J. Mockridge y una producci\u00f3n cinematografica a'l cudiau de Jack Cummings ta la productora cinematografica \"Metro-Goldwyn-Mayer\", y con un elenco d'actors formau, entra d'atros, por Robert Taylor, Eleanor Parker, Victor McLaglen, Jeff Richards, Russ Tamblyn, James Arness, Alan Hale, Jr., John Hudson, Rhys Williams, Josephine Hutchinson y Sig Ruman.\nA cinta s'ambienta en o sieglo XVIII en Kentucky mientres as clamadas \"Trece Colonias\" baixo lo dominio colonial de l'Imperio Britanico y conta las aventuras d'un trampero de qui s'enamora una mesacha que decide fer cualsiquier cosa que s'amenista ta casar-se con \u00e9l, y lo rodache d'as escenas d'a cinta s'escaici\u00f3 en Wyoming."}
{"id": "151989", "revid": "69718", "url": "https://an.wikipedia.org/wiki?curid=151989", "title": "48 Hrs.", "text": "48 Hrs. (t\u00edtol orichinal en angl\u00e9s, 48 horas en aragon\u00e9s, enguerada en Arag\u00f3n con o t\u00edtol en castellano de L\u00edmite 48 horas, en aragon\u00e9s Limite 48 horas) ye una cinta de cine estausunidense de comedia policiaca d'acci\u00f3n de l'anyo 1982 dirichida por Walter Hill seguntes un gui\u00f3n orichinal de Roger Spottiswoode, Walter Hill, Larry Gross y Steven E. de Souza, con una Banda Sonora Orichinal de James Horner, una direcci\u00f3n de fotograf\u00eda de Ric Waite, una preoducci\u00f3n cinematografica de Lawrence Gordon y Joel Silver ta la productora cinematografica \"Lawrence Gordon Productions\" y un elenco d'actors a on destacan en os suyoa papels principals Nick Nolte, Eddie Murphy, Annette O'Toole, Frank McRae, James Remar, David Patrick Kelly, Sonny Landham y Brion James,\n\"48 Hrs.\" s'estructura como una \"buddy movie\" a on un polic\u00eda y un ladr\u00f3n colaboran ta perseguir a uns asasins, con o limite maximo de 48 horas, momento en o que lo ladr\u00f3n caldr\u00e1 que torne en a garchola dica que remate de cumplir a suya condena. S'ambienta en os anyos 1980 en a ciudat de San Francisco y se rod\u00f3 en ixa mesma ciudat de California. A cinta recibi\u00f3 bellos premios y nominacions, en destacando una nominaci\u00f3n a los Premios Globos d'Oro en a suya 40ena edici\u00f3n (Millor Estrela Emerchent, ta Eddie Murphy)."}
{"id": "151991", "revid": "69718", "url": "https://an.wikipedia.org/wiki?curid=151991", "title": "Treat Williams", "text": "Richard Treat Williams, naixiu de Rowayton (Connecticut, Estaus Unius) l'1 d'aviento de 1951 y muerto o 12 de chunio de 2023 en l'Albany Medical Center d'Albany (Nueva York, Estaus Unius) a on yera ingresau dimpu\u00e9s d'un accident de motocicleta en a Vermont Route 30, esti\u00f3 un destacau actor, actor de voz, director cinematografico y productor cinematografico estausunidense (tami\u00e9n teni\u00f3 una chicota actividat como escritor), activo en o teatro y lo cine estausunidense dende meyaus d'os anyos 1970 dica la suya muerte, con cuantos premios y nominacions recibius mientres a suya carrera cinematografica."}
{"id": "151992", "revid": "69718", "url": "https://an.wikipedia.org/wiki?curid=151992", "title": "Another 48 Hrs.", "text": "Another 48 Hrs. (t\u00edtol orichinal en angl\u00e9s, Atras 48 horas en aragon\u00e9s, enguerada en Arag\u00f3n con o suyo t\u00edtol traduciu enta l' castellano como 48 horas m\u00e1s) ye una cinta de cine policiaco d'acci\u00f3n y comedia d'o cine estausunidense de l'anyo 1990 dirichida por Walter Hill seguntes un gui\u00f3n adaptau por John Fasano, Jeb Stuart y Larry Gross basau en una historia de Fred Braughton con personaches creyaus por Roger Spottiswoode, Walter Hill, Larry Gross y Steven E. de Souza ta la cinta \"48 Hrs.\" (1982); con una direcci\u00f3n de fotograf\u00eda de Matthew F. Leonetti, una Banda Sonora Orichinal de James Horner, una producci\u00f3n cinematografica de Lawrence Gordon y Robert D. Wachs ta l\u00f1a productora d'Eddy Murphy, \"Eddie Murphy Productions\", y con un elenco d'actors a on destacan como papels principals Eddie Murphy, Nick Nolte, Brion James, Kevin Tighe y Ed O'Ross.\nYe una continaci\u00f3n u secuela anyos dimpu\u00e9s d'a cinta \"48 Hrs.\" (1982, Walter Hill) con a mesma estructora de \"buddy movie\" y con os mesmos papels y actors, nom\u00e1s que agora l'inspector de Polic\u00eda ye acusau d'un asasinato y amenista l'aduya d'o ladr\u00f3n. Encara que esti\u00f3 un exito de taquilla, la critica cinematografica esti\u00f3 prou negativa, en resaltando que las corteras feitas en o metrache d'a cinta ta lo suyo montache malfeban la trama artgumental d'a cinta. Como en a cinta anterior, l'acci\u00f3n argumental s'escayece en a ciudat de San Francisco en California (en iste caso ya en os anyos 1990) y se rod\u00f3 en San Francisco y atros puestos de California."}
{"id": "152005", "revid": "69718", "url": "https://an.wikipedia.org/wiki?curid=152005", "title": "Portero de f\u00fatbol", "text": ""}
{"id": "152029", "revid": "401", "url": "https://an.wikipedia.org/wiki?curid=152029", "title": "Hastings Kamuzu Banda", "text": "Hastings Kamuzu Banda, nauxiu Akim Kamnkhwala Mtunthama Banda cerca de Kasungu en Malawi o 15 de febrero de 1898 y muerto en Johannesburgo o 25 de noviembre de 1997, esti\u00f3 un medico\u200b y politico que esti\u00f3 primer ministro de Malawi entre 1964 y 1966, tambi\u00e9n esti\u00f3 lo primer president d'o pa\u00eds, gubernando-lo dende o 6 de chulio de 1966 dica mayo de 1994.\nPartidario d'a independencia de Malawi, dimpu\u00e9s d'acabar los suyos estudios difuera, en a tornada a lo pa\u00eds denunci\u00f3 lo colonialismo. En ixa epoca en o pa\u00eds i heba conflictos entre partidarios d'a independencia y las autoridaz colonials, per lo que Banda esti\u00f3 engarcholau en [[1959]] per lo gubierno colonial. Ixe mesmo anyo fund\u00f3 lo Partiu d'o Congreso de Malawi (\"Malawi Congress Party\" - MCP).\nCon a independencia d'o pa\u00eds lo [[6 de chulio]] de [[1964]], Banda se convierte en [[Primer Ministro]] mientres os dos primers anyos, posteriorment en 1966 plega a president, mientres este peridodo elimina tota la oposici\u00f3n, engarchola a los suyos l\u00edders y estableixe o suyo partiu politico como o solo partiu d'o pa\u00eds. Organizacions y gubiernos extranchers anuncian las suyas preocupacions sobre l'aplicaci\u00f3n d'os [[dreitos humans]].\nDende de [[1971]], dica la suya muerte esti\u00f3 [[president vitalicio]].\nVinclos externos.\n[[Categor\u00eda:Presidents de Malawi]]\n[[Categor\u00eda:Politicos de Malawi]]\n[[Categor\u00eda:Muertos en Johannesburgo]]\n[[Categor\u00eda:1898 (naixencias)]]\n[[Categor\u00eda:1997 (muertes)]]"}
{"id": "152034", "revid": "69718", "url": "https://an.wikipedia.org/wiki?curid=152034", "title": "Saddle the Wind", "text": "Saddle the Wind (t\u00edtol orichinal en angl\u00e9s, en aragon\u00e9s Ensillar o viento, enguerada en Arag\u00f3n con o t\u00edtol en castellano de M\u00e1s r\u00e1pido que el viento, en aragon\u00e9s Mas rapido que lo viento) ye una cinta de cine estausunidense de cine de western de l'anyo 1958 dirichida por Robert Parrish seguntes un gui\u00f3n orichinal de Rod Serling, con una direcci\u00f3n de fotograf\u00eda de George J. Folsey, una Banda Sonora Orichinal d'Elmer Bernstein, una producci\u00f3n cinematografica a'l cudiau d'Armand Deutsch ta la productora cinematografica \"Metro-Goldwyn-Mayer\" y con un elenco d'actors a on destacan en os suyos papels principals Robert Taylor, John Cassavetes, Julie London, Royal Dano, Charles McGraw, Donald Crisp u Richard Erdman.\n\"Saddle the Wind\" conta la historia d'un antigo pistolero y soldau de l'exercito confederau mientres a Guerra Civil estausunidense que veye c\u00f3mo su chirmano, con un apersonalidat inestable, preba de sustituyir-lo en o control d'o rancho y luita contra los suyos vecins. A cinta se rod\u00f3 en l'estau de Colorado y s'ambienta en o \"Far West\" d'Estaus Unius en a segunda metat d'os anyos 1860."}
{"id": "152036", "revid": "69718", "url": "https://an.wikipedia.org/wiki?curid=152036", "title": "Lord Jim (cinta de 1965)", "text": "Lord Jim (t\u00edtol orichinal en angl\u00e9s, enguerada en Arag\u00f3n con ixe mesmo t\u00edtol) ye una cinta de anglo-estausunidense de cine d'aventuras de l'anyo 1965 dirichida por Richard Brooks seguntes un gui\u00f3n adaptau por \u00e9l mesmo basau en a novela \"Lord Jim\", publicada por Joseph Conrad en 1900, con una direcci\u00f3n de fotograf\u00eda de Freddie Young, una Banda Sonora Orichinal de Bronis\u0142aw Kaper, una pproducci\u00f3n cinematogrfica d'o mesmo director Richard Brooks ta la productora cinematografica \"Columbia Pictures\" y un elenco d'actors formau en os suyos papels principals por Peter O'Toole, James Mason, Curd J\u00fcrgens, Eli Wallach, Jack Hawkins, Paul Lukas, Akim Tamiroff y Daliah Lavi.\n\"'Lord Jim\" ye la segunda adaptaci\u00f3n d'a novela de Conrad en o cine, estando-ne la primera \"Lord Jim\" (1925, Victor Fleming), encara que se tractaba d'una cinta de cine mudo. A cinta conta c\u00f3mo un oficial d'a marina mercant britanica s'ixenega d'o suyo barco pero iste no s'esfonsa con a cuala cosa pierde lo suyo prestichio y se refuchia en Sumatra con un nombre ficticio, dica que li plega la posibilidat de redimir-se en luitando a favor d'os nativos contra un despota local. S'ambienta en os anyos 1880 en Malaisia, Indonesia y Cambocha y se film\u00f3 en a suya mayor parte en iste zaguer pa\u00eds, incluyindo-ie Angkor (ye visible en bellas escenas o templo d'Angkor Wat), con bellas escenas filmadas en Malaca (Malaisia) y Hong Kong y tami\u00e9n en os \"Shepperton Studios\" en Surrey en o Reino Uniu. "}
{"id": "152038", "revid": "610", "url": "https://an.wikipedia.org/wiki?curid=152038", "title": "Rio Bravo (cinta)", "text": "Rio Bravo (t\u00edtol orichinal en angl\u00e9s, enguerada en Arag\u00f3n con ixe mesmo t\u00edtol) ye una cinta de cine estausunidense de l'anyo 1959 de chenero de cine de western dirichida por Howard Hawks seguntes un gui\u00f3n adaptau por Jules Furthman y Leigh Brackett basau en \"Rio Bravo\", una historia curta de B. H. McCampbell (qui yera en realidat Barbara Hawks McCampbell, filla de Howard Hawks que li ampraba lo suyo nombre ta las suyas obras). Con una Banda Sonora Orichinal de Dimitri Tiomkin, una direcci\u00f3n de fotograf\u00eda de Russell Harlan y una producci\u00f3n cinematografica de Howard Hawks ta la productora cinematografica \"Armada Productions\", en l'elenco d'a cinta podemos trobar en os suyos papels principals a actors como John Wayne, Dean Martin, Ricky Nelson, Angie Dickinson, Walter Brennan, Ward Bond, John Russell, Pedro Gonzalez Gonzalez y Estelita Rodriguez.\n\"Rio Bravo\" conta la historia d'un \"sheriff\" que ha arrestau a lo chirmano de l'hombre mas cabalenco y poderoso d'a redolada y se troba con que nom\u00e1s tiene ta que l'aduyen a un aduyant permenent bufau y a un viello chancadet, y con \u00e9ls cal que se concare con o chirmano de l'arrestau. Rodada en os estudios d'\"Old Tucson\" en Tucson (Arizona) y en California, s'ambienta en l'estau de Texas en os anyos 1870 y recibi\u00f3 bellos premios y nominacions, en destacando un premio Globo d'Oro en a suya 17ena edici\u00f3n a la Millor Estrela Emerchent como Actriz ta Angie Dickinson."}
{"id": "152039", "revid": "69718", "url": "https://an.wikipedia.org/wiki?curid=152039", "title": "Sor Citro\u00ebn", "text": "Sor Citro\u00ebn (t\u00edtol orichinal en castellano, enguerada en Arag\u00f3n con ixe mesmo t\u00edtol) ye una cinta de cine espanyol de cine de comedia de l'anyo 1967 dirichida por Pedro Lazaga seguntes un gui\u00f3n orichinal de Pedro Mas\u00f3 y Rafael J. Salvia, con una Banda Sonora Orichinal d'Ant\u00f3n Garc\u00eda Abril, una direcci\u00f3n de fotograf\u00eda de Juan Marin\u00e9 y una producci\u00f3n cinematografica de Pedro Mas\u00f3 ta las productoras \"Pedro Mas\u00f3 Producciones Cinematogr\u00e1ficas\" y \"Filmayer Producci\u00f3n, S.A.\", y con a participaci\u00f3n en l'elenco d'a cinta, entre d'atros, d'os actors Gracita Morales, Jos\u00e9 Luis L\u00f3pez V\u00e1zquez, Rafaela Aparicio, Juanjo Men\u00e9ndez, Mari Carmen Prendes, Rafael Alonso, Andr\u00e9s Mejuto, Antonio Ferrandis, Jos\u00e9 Sacrist\u00e1n, Margot Cottens y Luis S\u00e1nchez Polack.\nSe tracta d'una cinta ambientada en a ciudat de Madrit en o momento actual d'a cinta, en 1967, que conta la historia d'una moncha que vive en un convento y a on, encara que fa un poder ta adaptar-se-ie, finalment os resultaus no son como ella espera, y que consigue convencer a la superiora d'o convento ta mercar un auto, un \"Citro\u00ebn 2CV\", ta poder desembolicar millor as labors propias d'o convento. O suyo rodache d'escaici\u00f3 en Robledo de Chavela (Comunidat de Madrit), en Madrit, en Alcal\u00e1 de Henares (Comunidat de Madrit) y en La Robla (Ley\u00f3n, Castiella y Ley\u00f3n)."}
{"id": "152040", "revid": "69718", "url": "https://an.wikipedia.org/wiki?curid=152040", "title": "The Proposal (cinta de 2009)", "text": "The Proposal (t\u00edtol orichinal en angl\u00e9s, en aragon\u00e9s A propuesta, enguerada en Arag\u00f3n con o t\u00edtol en castellano de La proposici\u00f3n, en aragon\u00e9s A proposici\u00f3n) ye una cinta de cine estausunidense de l'anyo 2009, una comedia romantica dirichida por Anne Fletcher seguntes un gui\u00f3n orichinal de Peter Chiarelli, Roberto Orci y Alex Kurtzman (istos dos zaguers, no acreditaus), con una direcci\u00f3n de fotograf\u00eda d'Oliver Stapleton, una Banda Sonora Orichinal d'Aaron Zigman y una producci\u00f3n cinematografica de David Hoberman y Todd Lieberman ta las productoras \"Touchstone Pictures\", \"Kurtzman/Orci Productions\" y \"Mandeville Films\". En l'elenco d'a cinta participan en os suyos papels principals os actors Sandra Bullock, Ryan Reynolds, Malin \u00c5kerman, Craig T. Nelson, Mary Steenburgen y Betty White.\n\"The Proposal\" s'ambienta en epoca actual d'a cinta (2009) en a ciudat de Nueva York y en l'estau d'Alaska y conta la historia d'una exitosa executiva canadiense en una editorial de Nueva York a qui li deniegan la renovasci\u00f3n d'o suyo permiso de residencia en Estaus Unius y, dabant d'a menaza d'estar deportada d'o pa\u00eds, convence a lo suyo asistent ta fer una voda y evitar asinas perder lo suyo treballo. As escenas d'a cinta se filmoron en a ciudat de Nueva York (en o barrio de Lower Manhattan), en Massachusetts (Boston, Rockport, Manchester-by-the-Sea, Gloucester y cabo Ann) y en Los Angeles en California. Con un important exito de taquilla, la cinta recibi\u00f1o cuantos premios y nominacions, en destacando una nominaci\u00f3n a los Premios Globos d'Oro en a suya 67ena edici\u00f3n a la Millor Actriz de Comedia u Musical ta Sandra Bullock."}
{"id": "152166", "revid": "69718", "url": "https://an.wikipedia.org/wiki?curid=152166", "title": "War and Peace (cinta de 1956)", "text": "War and Peace (t\u00edtol orichinal en angl\u00e9s, en aragon\u00e9s Guerra y paz, enguerada en Arag\u00f3n con ixe mesmo t\u00edtol en castellano) ye una cinta de drama epico historico de l'anyo 1956 coproducida entre lo cine italiano y lo cine estausunidense dirichida por King Vidor seguntes un gui\u00f3n adaptau por Bridget Boland, Mario Camerini, Ennio De Concini, Gaspare napoletano, Ivo Perilli, Mario Soldati, King Vidor y Robert Westerby basau en a celebre novela \"Voyn\u00e1 i mir\", publicada por Leo Tolstoy en 1865. La direcci\u00f3n de fotograf\u00eda de \"War and Peace\" ye de Jack Cardiff, la suya Banda Sonora Orichinal de Nino Rota y la suya producci\u00f3n cinematografica de Dino De Laurentiis ta la productora cinematografica \"Ponti-De Laurentiis Cinematografica\". L'elenco d'actors d'a cinta ye formau, entre d'atros, por Audrey Hepburn, Henry Fonda, Mel Ferrer, Vittorio Gassman, Herbert Lom, Oskar Homolka, Anita Ekberg, Helmut Dantine y Tullio Carminati.\n\"War and Peace\" s'ambienta mientres as Guerras napoleonicas, dende la batalla d'Austerlitz dica la redota de l'exercito franc\u00e9s de Napole\u00f3n Bonaparte en a Campanya de Rusia de 1812 y se centra en as complexas relacions d'unas familias de l'alta nobleza rusa mientres ixe periodo historico y as suyas relacions interpersonals y con toda la sociedat. Rodada en os estudios de Cinecitt\u00e0 en Roma y en exteriors en Torino y Cerdenya, ye una cinta que recibi\u00f3 cuantos premios y nominacions, destacando un Globo d'Oro a la Millor Cinta Dramatica en a suya 14ena edici\u00f3n (am\u00e1s de cuatro nominacions), tres nominacions a los Premios Oscar en a suya 29ena edici\u00f3n, dos nominacions a los Premios BAFTA en a suya 10ena edici\u00f3n y la suya nominaci\u00f3n por l'\"American Film Institute\" en o suya lista AFI 100 Anyos de Bandas Sonoras de Cintas y lista AFI 10 top 10."}
{"id": "152167", "revid": "69718", "url": "https://an.wikipedia.org/wiki?curid=152167", "title": "Notorious (cinta de 1946)", "text": "Notorious (t\u00edtol orichinal en angl\u00e9s, en aragon\u00e9s Notorio, enguerada en Arag\u00f3n con o suyo t\u00edtol en castellano de Encadenados, en aragon\u00e9s Encadenaus) ye una cinta de cine estausunidense de l'anyo 1946 de cine negro d'intriga dramatica y romantica d'espionache dirichida por Alfred Hitchcock seguntes un gui\u00f3n orichinal de Ben Hecht, con una Banda Sonora Orichinal de Roy Webb, una direcci\u00f3n de fotograf\u00eda de Ted Tetzlaff y una producci\u00f3n cinematografica d'o mesmo Alfred Hitchcock ta las productoras \"RKO Radio Pictures\" y \"Vanguard Films\". En l'elenco d'a cinta podemos trobar, en os suyos papels principals, a actors como Cary Grant, Ingrid Bergman, Claude Rains, Louis Calhern y Leopoldine Konstantin.\n\"Notorious\" presenta la historia d'una mesacha filla d'un esp\u00eda d'o Tercer Reich en Estaus Unius que accede a colaborar con os servicios de contraespionache estausunidenses para destruyir una trama d'esp\u00edas nazis en Brasil que son un periglo ta los Estaus Unius, y que s'enamora (con reciprocidat) d'un d'os esp\u00edas estausunidenses que han de controlar-la. S'ambienta en Rio de Janeiro (Brasil) y en Miami (Florida, Estaus Unius) en l'anyo 1946. Lo rodache d'a cinta se faci\u00f3 integrament en os estudios d'a \"RKO Radio Pictures\" en Los Angeles, con bella escena filmada en Arcadia, encara que o segundo equipo de filmaci\u00f3n rod\u00f3 las im\u00e1chens de Miami y Rio de Janeiro que amanixen en a cinta con un sistema de retropochecci\u00f3n. L'\"American Film Institute\" incluy\u00f3 la cinta en o suya Lista AFI 100 Anyos...100 Thrillers (numero 38) y lista AFI 100 Anyos...100 Pasions (numero 86)."}
{"id": "152168", "revid": "69718", "url": "https://an.wikipedia.org/wiki?curid=152168", "title": "The Man in the Iron Mask (cinta de 1998)", "text": "The Man in the Iron Mask (t\u00edtol orichinal en angl\u00e9s, en aragon\u00e9s L'hombre en a carota de fierro, enguerada en Arag\u00f3n con o t\u00edtol en castellano de El hombre de la m\u00e0scara de hierro, en aragon\u00e9s L'hombre d'a carota de fierro) ye una cinta de cine d'aventuras dramaticas de capa y espada historico d'o cine estausunidense de l'anyo 1998 dirichida por Randall Wallace seguntes un gui\u00f3n adaptau por \u00e9l mesmo basau en a novela \"Le vicomte de Bragelonne\", d'Alexandre Dumas, publicada en 1847-1850 como continaci\u00f3n de \"Les trois mousquetaires\". Con una Banda Sonora Orichinal de Nick Glennie-Smith, una direcci\u00f3n de fotograf\u00eda de Peter Suschitzky y una producci\u00f3n cinematografica de Randall Wallace y Russell Smith ta la productora cinematografica \"United Artists\", en l'elenco d'a cinta partecipan, entre d'atros, os actors Leonardo DiCaprio, Jeremy Irons, John Malkovich, G\u00e9rard Depardieu, Gabriel Byrne, Anne Parillaud, Judith Godr\u00e8che, Peter Sarsgaard, Edward Atterton, Hugh Laurie y David Lowe. Se tracta d'a primera cinta de Leonardo DiCaprio dimpu\u00e9s d'o suyo exito con \"Titanic\" (1997, James Cameron).\nA cinta s'ambienta en 1662 mientres o reinau d'o rei Lo\u00eds XIV de Francia y amuestra las andanzas d'os cuatre mosqueteros \" Athos\", \"Porthos\", \"Aramis\" y \"D'Artagnan\", en ligando la suya historia con o mito de l'hombre d'a carota de fierro, adoptando ta la suya trama argumental mas similituz con a cinta \"The Iron Mask\" (1929, Allan Dwan) que con a novela orichinal. Se rod\u00f3 en Francia, y las escenas d'o castiello se filmoron en o castiello de Vaux-le-Vicomte (Maincy, en Sena y Marne), en o castiello de Fontainebleau (Fontainebleau, Sena y Marne), en o castiello de Pierrefonds (Pierrefonds, Oise) y en un \"logis\" ubicau en Fontenay-sur-V\u00e8gre (Sarthe), con bellas escenas rodadas en o centro historico d'a ciudat de Le Mans (Sarthe); tami\u00e9n se rodoron escenas en os Estudios d'Arpajon, en Saint-Germain-l\u00e8s-Arpajon (Essonne) y en Montroulez, en Finisterre, en a Bretanya. As criticas a la cinta por parte d'a critica profesional no estioron masiau favorables, encara que teni\u00f3 prou exito de publico, con un presupuesto de 35 millons de d\u00f3lars y un recaudo de 182,9 millons de d\u00f3lars; tanimientres, a cinta recibi\u00f3 bellas nominacions, encara que a premios menors."}
{"id": "152170", "revid": "51103", "url": "https://an.wikipedia.org/wiki?curid=152170", "title": "Nucifraga caryocatactes", "text": "O gai de noguera (Nucifraga caryocatactes) ye una especie d'au d'a orden d'os Passeriformes y familia Corvidae que se troba dende Chap\u00f3n a travi\u00e9s de grans partes d'a zona templada d'Eurasia dica los Alpes occidentals."}
{"id": "152171", "revid": "51103", "url": "https://an.wikipedia.org/wiki?curid=152171", "title": "Gai de noguera", "text": ""}
{"id": "152172", "revid": "51103", "url": "https://an.wikipedia.org/wiki?curid=152172", "title": "Bonasa bonasia", "text": "A gallineta montesina (Bonasa bonasia) ye una especie d'au d'a orden d'os Galliformes y familia Phasianidae que ye sedentaria y se reproduz dende Hokkaido, a lo este, y a lo ueste, dica Europa central y oriental, en selvas de coniferas densas, humidas y mixtas, preferiblement con bella mica d'abet. En o Pireneu esti\u00f3 present dica 1992."}
{"id": "152173", "revid": "51103", "url": "https://an.wikipedia.org/wiki?curid=152173", "title": "Gallineta montesina", "text": ""}
{"id": "152174", "revid": "69718", "url": "https://an.wikipedia.org/wiki?curid=152174", "title": "White House Down", "text": "White House Down (t\u00edtol orichinal en angl\u00e9s, en aragon\u00e9s A Casa Blanca enta abaixo (u cayida), enguerada en Arag\u00f3n con o t\u00edtol en castellano de Asalto al poder, en aragon\u00e9s Asalto en o poder, encara que en bellas reposicions d'a cinta por televisi\u00f3n s'ha feito servir o suyo t\u00edtol orichinal) ye una cinta de cine estausunidense de l'anyo 2013 de cine d'acci\u00f3n y cine d'intriga dirichida por Roland Emmerich seguntes un gui\u00f3n orichinal de James Vanderbilt, con una Banda Sonora Orichinal de Harald Kloser y Thomas Wander, una direcci\u00f3n de fotograf\u00eda d'Anna Foerster y una producci\u00f3n cinematografica a'l cudiau de Bradley J. Fischer, Harald Kloser, James Vanderbilt, Larry Franco y Laeta Kalogridis ta las productoras \"Columbia Pictures\", \"Centropolis Entertainment\" y \"Mythology Entertainment\". L'elenco d'actors principals d'a cinta ye formau por Channing Tatum, Jamie Foxx, Maggie Gyllenhaal, Jason Clarke, Richard Jenkins y James Woods.\nA trama d'a cinta se centra en l'asalto por un grupo de paramilitars enta la Casa Blanca, y qui trata de liberar l'edificio y a lo President d'os Estaus Unius ye un antigo achent de Polic\u00eda que preba de trobartreballo en a Casa Blanca. Ambientada en Washington, DC en 2014 (ye decir, en o futuro cuan se rod\u00f3), y en Francia, Ir\u00e1n, Israel, China y Rusia, y se rod\u00f3 en Mont-reyal (Quebec, Canad\u00e1), en a Cit\u00e9 du Cin\u00e9ma d'ixa ciudat. Recibi\u00f3 bel premio menor, no estando nominada a garra premio cinematografico destacau."}
{"id": "152175", "revid": "51103", "url": "https://an.wikipedia.org/wiki?curid=152175", "title": "Gryllus campestris", "text": "A grilla u grilleta (Gryllus campestris) ye una especie de insecto d'a orden d'os Orthoptera y familia Gryllidae que ye com\u00fan en a mayor parte d'Europa occidental. Prefiere puestos ixutos y soleyaus con vechetaci\u00f3n curta, como feners ixutos."}
{"id": "152190", "revid": "6885", "url": "https://an.wikipedia.org/wiki?curid=152190", "title": "De Havilland DH.98 Mosquito", "text": ""}
{"id": "152293", "revid": "6885", "url": "https://an.wikipedia.org/wiki?curid=152293", "title": "A3J Vigilante", "text": ""}
{"id": "152295", "revid": "51103", "url": "https://an.wikipedia.org/wiki?curid=152295", "title": "Aix galericulata", "text": "L'aneda colorita (Aix galericulata) ye una especie d'au d'a orden d'os Anseriformes y familia Anatidae que ye nativa de China, Chap\u00f3n y Siberia que ha estau introducida en cuantos puestos d'Europa y que ye muit apreciada per a suya polideza, per o que se la tien en numbrosos parques de tot o mundo. \nYe sexualment dimorfica: os masclos amuestran una diferencia dramatica respective a las fembras. Ye de grandaria meyana, de 41 a 49 cm de luengo con una envergadura de 65 a 75 cm."}
{"id": "152296", "revid": "51103", "url": "https://an.wikipedia.org/wiki?curid=152296", "title": "Aneda colorita", "text": ""}
{"id": "152297", "revid": "51103", "url": "https://an.wikipedia.org/wiki?curid=152297", "title": "Barbus meridionalis", "text": "O b\u00e1rbol de montanya (Barbus meridionalis) ye una especie de peix d'a orden d'os Cypriniformes y familia Cyprinidae que se troba en Francia y Espanya. Ye un d'os peixes de r\u00edo mas saborosos, apreciau per a suya delicada textura y suculento gusto. \nO suyo habitat natural son os r\u00edos. Se ye tornando raro a resultas d'a perda d'o suyo habitat."}
{"id": "152298", "revid": "51103", "url": "https://an.wikipedia.org/wiki?curid=152298", "title": "B\u00e1rbol de montanya", "text": ""}
{"id": "152299", "revid": "51103", "url": "https://an.wikipedia.org/wiki?curid=152299", "title": "Hippolais polyglotta", "text": "O barcero (Hippolais polyglotta) ye una especie d'au d'a orden d'os Passeriformes y familia Acrocephalidae que se troba en selvas y arbustos. Ye insectivoro, encara que puede minchar atras cosetas, tals como chicoz lulos."}
{"id": "152300", "revid": "51103", "url": "https://an.wikipedia.org/wiki?curid=152300", "title": "Barcero", "text": ""}
{"id": "152301", "revid": "51103", "url": "https://an.wikipedia.org/wiki?curid=152301", "title": "Cicada orni", "text": "O ferfet (Cicada orni) ye una especie d'insecto d'a orden d'os Hemiptera y familia Cicadidae que ye com\u00fan en Europa d'o sud y central, Orient Proximo y Africa d'o Norte."}
{"id": "152302", "revid": "69718", "url": "https://an.wikipedia.org/wiki?curid=152302", "title": "Michel Strogoff (cinta de 1956)", "text": "Michel Strogoff (t\u00edtol orichinal en franc\u00e9s, enguerada en Arag\u00f3n con o t\u00edtol en castellano de Miguel Strogoff: el correo del zar, en aragon\u00e9s Miguel Strogoff: o correu d'o zar) ye una cinta de cine d'aventuras historico-dramaticas coproducida entre lo cine franc\u00e9s, lo cine alem\u00e1n, lo cine yugoslavo y lo cine italiano en l'anyo 1956 y dirichida por Carmine Gallone seguntes un gui\u00f3n adaptau por Marc-Gilbert Sauvajon basau en a novela \"Michel Strogoff\" de Jules Verne, publicada en 1876. Con una Banda Sonora Orichinal de Norbert Glanzberg, una direcci\u00f3n de fotograf\u00eda de Robert Lefebvre y una producci\u00f3n cinematografica d'Emile Natan ta las productoras \"Illiria Film\", \"Les Films Modernes\", \"Produzione Gallone\" y \"Udruzenje Filmskih Umetnika Srbije\", l'elenco d'actors principals d'a cinta ye formau por Curd J\u00fcrgens, Genevi\u00e8ve Page, Jacques Dacqmine, Sylva Koscina, G\u00e9rard Buhras, Jean Par\u00e9d\u00e8s, Valery Inkijinoff, Fran\u00e7oise Fabian y Henri Nassiet.\nAmbientada en Siberia, parte de l'Imperio Ruso, mientres o sieglo XIX, la cinta conta la historia d'un oficial de l'exercito ruso, o tenient Miguel Strogoff, a qui lo zar Aleixandre II de Rusia li encomenda viachar enta Siberia ta advertir a lo chirmano d'o zar d'una traidur\u00eda d'un atro oficial que ye conspirando a favor d'os tartaros ta que puedan conquistar Siberia a los rusos. A cinta se film\u00f3 en unos estudios cinematograficos en Belgrado y en bellos atros puestos de l'actual Serbia (alavez Republica Federal Popular de Yugoslavia)."}
{"id": "152304", "revid": "69718", "url": "https://an.wikipedia.org/wiki?curid=152304", "title": "El \u00faltimo cupl\u00e9", "text": "El \u00faltimo cupl\u00e9 (t\u00edtol orichinal en castellano, en aragon\u00e9s O zaguer cupl\u00e9, enguerada en Arag\u00f3n con o suyo t\u00edtol orichinal) ye una cinta de cine espanyol de cine musical dramatico de l'anyo 1967 dirichida por Juan de Ordu\u00f1a seguntes un gui\u00f3n orichinal de Jes\u00fas Mar\u00eda de Arozamena y Antonio Mas Guindal, con una Banda Sonora Orichinal de Juan Solano, una direcci\u00f3n de fotograf\u00eda de Jos\u00e9 Fern\u00e1ndez Aguayo, una producci\u00f3n cinematografica a'l cudiau de Juan de Ordu\u00f1a y Fortunato Bernal ta la productora cinematografica \"Producciones Ordu\u00f1a Films\" y con un elenco d'actors formau por Sara Montiel, Armando Calvo, Enrique Vera, Julia Mart\u00ednez, Matilde Mu\u00f1oz Sampedro, Alfredo Mayo, Jos\u00e9 Moreno, Laly del Amo, Aurora Garc\u00eda Alonso, Beni Moreno, Luis Ordu\u00f1a, Erasmo Pascual, Consuelo de Nieva, Miguel Fleta, Manolita Guerrero, Antonio Alc\u00e1zar, Rafaela Aparicio y Jos\u00e9 Mar\u00eda Caffarel, entre d'atros.\nA cinta conta la historia de \"Mar\u00eda Luj\u00e1n\", una cantaire de cupl\u00e9, dende los suyos or\u00edchens dica lo suyo zaguer cupl\u00e9, que da lo suyo t\u00edtol a la cinta, un cupl\u00e9 que cantaba en 1914 la cantaire \"La Fornarina\", qui mori\u00f3 meses dimpues. Ambientada en Barcelona, Madrid y Par\u00eds mientres os anyos 1920, a cinta se rod\u00f3 en Barcelona, en proveitando d'una estancia en Espanya de Sara Montiel, qui alavez yera treballando en o cine mexicano y en o cine estausunidense; Sara Montiel torn\u00f3 en os Estaus Unius ta rodar-ie \"Run of the Arrow\" (1957, Samuel Fuller) antes de conoixer l'important exito d'a critica y d'o publico d'a cinta, que heba interpretau cuan renunci\u00f3 Carmen Sevilla en estar filmando en ixos momentos \"La venganza\" (1958, Juan Antonio Bardem). En a 13ena edici\u00f3n d'as Medallas CEC recibi\u00f3 dos premios, Millor Actriz y Millor Fotograf\u00eda en Color."}
{"id": "152307", "revid": "69718", "url": "https://an.wikipedia.org/wiki?curid=152307", "title": "The Siege", "text": "The Siege (t\u00edtol orichinal en angl\u00e9s, en aragon\u00e9s O setio, enguerada en Arag\u00f3n con o t\u00edtol en castellano de Estado de sitio, en aragon\u00e9s Estau de setio) ye una cinta d'acci\u00f3n y d'intriga d'o cine estausunidense de l'anyo 1998 dirichida por Edward Zwick seguntes un gui\u00f3n adaptau por Lawrence Wright, Menno Meyjes y Edward Zwick basau en una historia de Lawrence Wright, con una direcci\u00f3n de fotograf\u00eda de Roger Deakins, una Banda Sonora Orichinal de Graeme Revell y una producci\u00f3n cinematografica de Lynda Obst y Edward Zwick ta la productora cinematografica \"Twin River Productions\". L'elenco d'a cinta te formau, en os suyos papels principals, por os actors Denzel Washington, Annette Bening, Bruce Willis, Tony Shalhoub, David Proval, Aasif Mandvi, Amro Salama, Sami Bouajila, Mark Valley y Lance Reddick.\n\"The Siege\" conta c\u00f3mo lo \"Federal Bureau of Investigation\", en investigar un atentau terrorista en a ciudat de Nueva York, descubre una trama terrorista d'un chicot grupo d'arabes que d'antes mas heban recibiu aduya y diners ta lo suyo funcionamiento d'os propios Estaus Unius encara que dimpu\u00e9s los albandonoron. Cuan o FBI ye investigando, lo Gubierno estausunidense decreta la lei marcial y la ciudat queda baixo lo control de l'exercito estausunidense. S'ambienta asinas en a ciudat de Nueva York en o mesmo tiempo d'a cinta, 1998, y se rod\u00f3 en l'estau de California y en a ciudat de Nueva York. En a 19ena edici\u00f3n d'os Golden Raspberry l'actor Bruce Willis recibi\u00f3 lo Golden Raspberry a lo Pior Actor. La cinta no recibi\u00f3 criticas positivas ni teni\u00f3 exito de taquilla dica los atentaus de l'11 de setiembre de 2001, cuan se la consider\u00f3 como una cinta premonitoria d'os feitos y augmentoron las vendas en video."}
{"id": "152309", "revid": "69718", "url": "https://an.wikipedia.org/wiki?curid=152309", "title": "Play Dirty", "text": "Play Dirty (t\u00edtol orichinal en angl\u00e9s, en aragon\u00e9s Chugar sucio, enguerada en Arag\u00f3n con o t\u00edtol en castellano de Mercenarios sin gloria) ye una cinta de cine britanico de l'anyo 1969 de cine belico dirichida por Andre DeToth seguntes un gui\u00f3n adaptau por Melvyn Bragg y Lotte Colin basau en una historia de George Marton, con una Banda Sonora Orichinal de Michel Legrand, una direcci\u00f3n de fotograf\u00eda d'Edward Scaife, una producci\u00f3n cinematografica de Harry Saltzman ta la productora cinematografica \"Lowndes Productions Limited\" y un elenco d'actors formau, en os suyos papels principals, por Michael Caine, Nigel Davenport, Nigel Green, Harry Andrews, Aly Ben Ayed, Vivian Pickles, Patrick Jordan, Daniel Pilon, Bernard Archard, Enrique \u00c1vila y Rafael Albaic\u00edn.\nSe tracta d'una cinta ambientada en 1942 en a campanya d'Africa d'o Norte mientres a Segunda Guerra Mundial y conta c\u00f3mo una unidat de comendos britanicos penetra en as linias de l'\"Afrika Korps\" ta destruyir os suyos depositos de combustible ta asinas paralizar a los suyos tanques y facilitar una ofensiva d'o VIII Exercito britanico. O rodache d'a cinta s'escaici\u00f3 en o desierto d'Almer\u00eda, estando rodadas as escenas relativas a lo puerto en o puerto de Roquetas de Mar."}
{"id": "152354", "revid": "41", "url": "https://an.wikipedia.org/wiki?curid=152354", "title": "Ilesia de Sant Tom\u00e1s ap\u00f3stol de Zaragoza", "text": "A ilesia de Sant Tom\u00e1s ap\u00f3stol de Zaragoza ye una ilesia que se troba en Zaragoza (Comarca Central, Arag\u00f3n). Perteneixe a l'arcipestrau de Santo Dominguito de Val."}
{"id": "152360", "revid": "41", "url": "https://an.wikipedia.org/wiki?curid=152360", "title": "Ix", "text": "Ix ye un digrafo emplegau en aragon\u00e9s y catal\u00e1n pa representar o fonema prepalatal fricativo xordo /\u0283/. \nEn aragon\u00e9s.\nEn aragon\u00e9s o fonema prepalatal fricativo xordo puet tener as realizacions [\u0283], [i\u0283], [i\u032f\u0283] y [t\u0283], y puet estar representau tanto por o digrafo &lt;ix&gt; como por a letra u grafema &lt;x&gt; seguntes as siguients reglas:\nDimpu\u00e9s de consonant, de semivocal y d'a vocal /i/ o fonema prepalatal fricativo xordo se representa siempre con o grafema &lt;x&gt;: enxargar ([e\u0272\u0283a\u027e\u2019\u0263a(\u027e)]), engauxar ([e\u014bgau\u032f \u2019\u0283a(\u027e)]), mixina ([mi\u2019\u0283ina]). Cal parar cuenta que en istos casos nom\u00e1s ye posible a realizaci\u00f3n [\u0283].\nEn textos dialectals en que se quiera marcar explicitament la pronunciaci\u00f3n sin a semivocal, s'admite tami\u00e9n l'uso d'o grafema &lt;x&gt; pa representar o fonema prepalatal fricativo xordo: \"caxa\" ([\u2019ka\u0283a]), \"coxos\" ([\u2019ko\u0283os]), \"buxo\" ([\u2019bui\u032f\u0283o]), etc.\nEn catal\u00e1n.\nIgual que en aragon\u00e9s o digrafo &lt;ix&gt; representa o fonema prepalatal fricativo xordo, seguntes as siguients reglas:\nEn posici\u00f3n inicial de parola s'escribe u dimpu\u00e9s de consonant, de semivocal y d'a vocal /i/ o fonema prepalatal fricativo xordo se representa siempre con o grafema &lt;x&gt; que tami\u00e9n puede tener a realizaci\u00f3n [t\u0283]: \"xarop\" ([\u0283a\u2019\u027e\u0254p] u [\u02a7a\u027e\u0254p]), \"xeringa\" ([\u0283e\u2019\u027ei\u014bga] u [\u02a7e\u2019\u027ei\u014bga]), \"xarampi\u00f3\" ([\u02a7a\u027eam\u2019pio]), \"panxa\" ([pan\u2019\u02a7a]), punxar ([pun\u2019\u02a7a\u027e]), \"enguixar\" ([e\u014bgi\u2019\u0283a\u027e]), \"rauxa\" ([\u2019raw\u0283a] u [\u2019raw\u02a7a]).\nEn bellas zonas d'o dominio ling\u00fcistico a \u201ci\u201d se vocaliza, en istos dialectos, por tanto, no forma un digrafo."}
{"id": "152365", "revid": "41", "url": "https://an.wikipedia.org/wiki?curid=152365", "title": "IX", "text": "IX puet fer referencia a:"}
{"id": "152366", "revid": "41", "url": "https://an.wikipedia.org/wiki?curid=152366", "title": "Ix (desambigaci\u00f3n)", "text": "Ix puet fer referencia a:"}
{"id": "152367", "revid": "69718", "url": "https://an.wikipedia.org/wiki?curid=152367", "title": "Republica Popular de Lugansk (2014-2022)", "text": ""}
{"id": "152369", "revid": "41", "url": "https://an.wikipedia.org/wiki?curid=152369", "title": "Oret", "text": "L'oret u or\u00f3n ye o nombre con que se conoixe popularment a l'as, ye decir a carta con o numero uno, d'o palo d'oros d'a baraixa espanyola. Tami\u00e9n ye conoixiu como bufer\u00f3n u forongo."}
{"id": "152370", "revid": "41", "url": "https://an.wikipedia.org/wiki?curid=152370", "title": "Copeta", "text": "A copeta ye o nombre con que se conoixe popularment a l'as, ye decir a carta con o numero uno, d'o palo de copas d'a baraixa espanyola."}
{"id": "152371", "revid": "41", "url": "https://an.wikipedia.org/wiki?curid=152371", "title": "Bastiello", "text": "A bastiello u bastet ye o nombre con que se conoixe popularment a l'as, ye decir a carta con o numero uno, d'o palo de copas d'a baraixa espanyola."}
{"id": "152372", "revid": "41", "url": "https://an.wikipedia.org/wiki?curid=152372", "title": "Bastet", "text": ""}
{"id": "152374", "revid": "69718", "url": "https://an.wikipedia.org/wiki?curid=152374", "title": "Espadiella", "text": "A espadiella u espadeta ye o nombre con que se conoixe popularment a l'as, ye decir a carta con o numero uno, d'o palo d'espadas d'a baraixa espanyola."}
{"id": "152375", "revid": "51103", "url": "https://an.wikipedia.org/wiki?curid=152375", "title": "Alcelaphus buselaphus", "text": "O bubalo (Alcelaphus buselaphus) ye una especie de mamifero d'a orden d'os Artiodactyla y familia Bovidae que se troba en Africa."}
{"id": "152376", "revid": "41", "url": "https://an.wikipedia.org/wiki?curid=152376", "title": "Pelicana", "text": "A pelicana ye o nombre con que se conoixe popularment a la carta con o numero siet d'o palo d'oros d'a baraixa espanyola."}
{"id": "152377", "revid": "41", "url": "https://an.wikipedia.org/wiki?curid=152377", "title": "Raboseta", "text": "A raboseta ye o nombre con que se conoixe popularment a la carta con o numero cuatre d'o palo d'oros d'a baraixa espanyola."}
{"id": "152378", "revid": "41", "url": "https://an.wikipedia.org/wiki?curid=152378", "title": "Espadeta", "text": ""}
{"id": "152379", "revid": "41", "url": "https://an.wikipedia.org/wiki?curid=152379", "title": "Bocarrana", "text": "O bocarrana ye o nombre con que se conoixe popularment a la carta con o numero cinco d'o palo de bastos d'a baraixa espanyola."}
{"id": "152381", "revid": "610", "url": "https://an.wikipedia.org/wiki?curid=152381", "title": "Digrafo", "text": "Un digrafo (de di- \u2018dos\u2019, y -grafo \u2018que escribe\u2019 u \u2018que describe\u2019, y istos d'o griego \u03b4\u03b9- \"di-,\" y -\u03b3\u03c1\u03ac\u03c6\u03bf\u03c2 \"-gr\u00e1phos,\" iste zaguero d'a radiz de \u03b3\u03c1\u03ac\u03c6\u03b5\u03b9\u03bd \"gr\u00e1phein\" \u2018escribir\u2019) ye un grupo de dos letras que representan un solo fono, u uno doble pero africau. Beluns d'istos digrafos corresponden a sonius no representaus por una sola letra en l'idioma correspondient.\nEn aragon\u00e9s.\nEn aragon\u00e9s s'emplegan actualment dica 7 digrafos pa representar cuantos fonemas: \u00abch\u00bb, \u00abix\u00bb, \u00abll\u00bb, \u00abny\u00bb, \u00abrr\u00bb, \u00abgu\u00bb y \u00abqu\u00bb, consideraus istos dos zagueros como variants posicionals pa os fonemas /g/ y /k/.\nAs secuencias de letras \u00abnn\u00bb y \u00abl\u00b7l\u00bb no se pueden considerar digrafos, sino cheminacions d'as letras n y l, ya que representan una pronunciaci\u00f3n alargada y con valor distintivo d'ixas mesmas consonants.\nAs normas graficas d'o EFA definen am\u00e1s un ueiteno digrafo \u00abtz\u00bb pa compatibilizar a pronunciaci\u00f3n interdental d'as segundas personas plurals y de cualques plurals en aragon\u00e9s cheneral con a pronunciaci\u00f3n /ts/ d'estas desinencias y estos plurals en aragon\u00e9s benasqu\u00e9s."}
{"id": "152383", "revid": "51103", "url": "https://an.wikipedia.org/wiki?curid=152383", "title": "Arion ater", "text": "O limaco negro (Arion ater) ye una especie de gastropodo d'a orden d'os Stylommatophora y familia Arionidae nativa d'Europa encara que ye una especie invasora en Australia, Canad\u00e1 y los Estaus Unius."}
{"id": "152384", "revid": "51103", "url": "https://an.wikipedia.org/wiki?curid=152384", "title": "Limaco negro", "text": ""}
{"id": "152385", "revid": "69718", "url": "https://an.wikipedia.org/wiki?curid=152385", "title": "The Interpreter (cinta de 2005)", "text": "The Interpreter (t\u00edtol orichinal en angl\u00e9s, en aragon\u00e9s La interprete, enguerada en Arag\u00f3n con o suyo t\u00edtol traduciu enta lo castellano de La int\u00e9rprete) ye una cinta de l'anyo 2005 de drama d'intriga politica coproduciu por o cine franc\u00e9s, o cine alem\u00e1n, o cine britanico y lo cine estausunidense dirichida por Sydney Pollack seguntes un gui\u00f3n adaptau por Charles Randolph, Scott Frank y Steven Zaillian basau en una historia de Martin Stellman y Brian Ward, con una Banda Sonora Orichinal de James Newton Howard, una direcci\u00f3n de fotograf\u00eda de Darius Khondji y una producci\u00f3n cinematografica de Tim Bevan, Eric Fellner y Kevin Misher ta las productoras cinematograficas \"Working Title Films\", \"StudioCanal\" y \"Mirage Enterprises\". En os papels principals de l'elenco d'a cinta trobamos a actors como Nicole Kidman, Sean Penn, Catherine Keener, Jesper Christensen, Yvan Attal, Earl Cameron, Curtiss Cook, George Harris y Michael Wright.\n\"The Interpreter\" cuenta la historia d'una interprete que treballa en a Organizaci\u00f3n d'as Nacions Unidas y que accidentalment descubre un plan ta asasinar a lo president d'a Republica Democratica de Matobo, un pa\u00eds africano ficticio, encara que no ha podiu veyer qui yera qui explicaba lo plan de l'asasinato, y cuenta tami\u00e9n la historia d'a investigaci\u00f3n subsiguient y d'a propia historia d'a mesma intereprete qui, be que de raza blanca, ye orichinaria de Maboto y politicament bien luent d'o president. A cinta s'ambienta en Nueva York y en Africa en l'anyo 2005 y se film\u00f3 en l'estau de Nueva Jersey y en a ciudat de Nueva York, incluyindo-ie la seu de l'Asamblea Cheneral d'as Nacions Unidas y atros edificios d'a ONU (esti\u00f3 la primer cinta en rodar-ie) y recibi\u00f3 u fue nominada a bellos premios menors."}
{"id": "152386", "revid": "51103", "url": "https://an.wikipedia.org/wiki?curid=152386", "title": "Arion vulgaris", "text": "O limaco espanyol (Arion vulgaris) ye una especie de gastropodo d'a orden d'os Stylommatophora y familia Arionidae que la suya procedencia s'ha atribuyiu tradicionalment a la Peninsula Iberica pero que actualment s'ha extendiu per gran parte d'Europa dende lo decenio de 1950 y agora ha plegau enta America d'o Norte. Puede aconseguir altas densidaz y estar una pesta horticola y agricola grieu. O suyo ciclo de vida ye anyal, asinas os adultos amaneixen de verano y mueren antes de l'hibierno."}
{"id": "152387", "revid": "51103", "url": "https://an.wikipedia.org/wiki?curid=152387", "title": "Limaco espanyol", "text": ""}
{"id": "152388", "revid": "51103", "url": "https://an.wikipedia.org/wiki?curid=152388", "title": "Cornu aspersum", "text": "O caragol gordo (Cornu aspersum) ye una especie de gastropodo d'a orden d'os Stylommatophora y familia Helicidae nativa d'Europa. S'emplega como alimento en cualques arias, pero tami\u00e9n se considera una peste en os chardins y en l'agricultura, especialment en rechions an s'ha introduciu accidentalment."}
{"id": "152389", "revid": "51103", "url": "https://an.wikipedia.org/wiki?curid=152389", "title": "Cryptomphalus aspersus", "text": ""}
{"id": "152390", "revid": "51103", "url": "https://an.wikipedia.org/wiki?curid=152390", "title": "Helix aspersa", "text": ""}
{"id": "152391", "revid": "51103", "url": "https://an.wikipedia.org/wiki?curid=152391", "title": "Caragol gordo", "text": ""}
{"id": "152392", "revid": "69718", "url": "https://an.wikipedia.org/wiki?curid=152392", "title": "The Wedding Planner", "text": "The Wedding Planner (t\u00edtol orichinal en angl\u00e9s, en aragon\u00e9s A planificadora de bodas; enguerada en Arag\u00f3n con o t\u00edtol en castellano de Planes de boda, en aragon\u00e9s Plans de voda) ye una cinta de comedia romantica estausunidense de l'anyo 2001 dirichida por Adam Shankman seguntes un gui\u00f3n orichinal de Michael Ellis y Pamela Falk, con una Banda Sonora Orichinal de Mervyn Warren, una direcci\u00f3n de fotograf\u00eda de Julio Macat, una producci\u00f3n cinematografica de Peter Abrams, Deborah Del Prete, Jennifer Gibgot, Robert L. Levy y Gigi Pritzker ta las productoras \"Columbia Pictures\" , \"Intermedia Films\", \"Tapestry Films\", \"Dee Gee Entertainment\" y \"Prufrock Pictures\" y que conta con un elenco d'actors en os suyos papels principals formau por Jennifer Lopez, Matthew McConaughey, Bridgette Wilson-Sampras, Justin Chambers, Judy Greer, Alex Rocco y Joanna Gleason.\nA cinta conta la historia de \"Mary Fiore\", una mesacha adedicada profesionalment a la planificaci\u00f3n de vodas bel d\u00eda conoix a \"Steeve\", un choven muit agradable de quien bien luego s'enamora y l'atracci\u00f3n parixe estar mutua; tanimientres lo suyo pai insiste en que se case con \"Massimo\" y \"Mary\" veye que ye fundament enamorada de \"Steeve\", pero se troba que iste ye lo novio en la voda que ella mesma ye organizando. La cinta, rodada en Los Angeles, San Francisco (incluyindo-ie lo Golden Gate Park, a on se filmoron a mayor\u00eda d'as escenas) y atros lugars de California, s'ambienta en l'anyo d'a cinta (2001) en San Francisco."}
{"id": "152394", "revid": "69718", "url": "https://an.wikipedia.org/wiki?curid=152394", "title": "Sergeant Rutledge", "text": "Sergeant Rutledge (t\u00edtol orichinal en angl\u00e9s, en aragon\u00e9s Sarchento Rutledge, enguerada en Arag\u00f3n con o t\u00edtol en castellano de El sargento negro, en aragon\u00e9s O sarchento negro) ye una cinta de cine de werstern belico de chudicios de l'anyo 1960 dirichida por John Ford seguntes un gui\u00f3n orichinal de James Warner Bellah y Willis Goldbeck, con una direcci\u00f3n de fotograf\u00eda de Bert Glennon, una Banda Sonora Orichinal de Howard Jackson y una producci\u00f3n fotografica a'l cudiau de Willis Goldbeck y Patrick Ford ta la productora cinematografica \"John Ford Productions\", y con un elenco formau, en os suyos papels principals, por os actors Jeffrey Hunter, Constance Towers, Billie Burke, Woody Strode, Juano Hernandez y Willis Bouchey.\n\"Sergeant Rutledge\" s'ambienta en l'anyo 1881 en l'estau d'Arizona, encara que se film\u00f3 en l'estau de Utah, y explica la historia d'un sarchento \"Braxton Rutledge\" d'o 9eno Rechimiento de Caballer\u00eda d'os Estaus Unius, un rechimiento de Caballer\u00eda de l'exercito estausunidense formau por soldaus afroamericanos, qui se troba acusau d'a violaci\u00f3n y asasinato d'a filla d'o suyo comandant en chefe y de l'asasinato d'iste zaguero cuan lo trob\u00f3 en a cambra con o cadavre dimpu\u00e9s d'a violaci\u00f3n y asasinato, encara que dica l'inte yera considerau un \"soldau eixemplar\". O tenient \"Tom Cantrell\", qui ha mandau o grupo de soldaus d'o rechimiento que l'ah perseguiu y capturau, ye l'encargau d'a suya defensa en o chudicio militar subsiguient. La cinta teni\u00f3 a-saber-la de notoriedat dende un primer en estar una d'as primeras cintas estausunidenses en amostrar o racismo en o pa\u00eds y en tener como protagonosta a un actor afroamericano."}
{"id": "152498", "revid": "41", "url": "https://an.wikipedia.org/wiki?curid=152498", "title": "AAL", "text": ""}
{"id": "152505", "revid": "69718", "url": "https://an.wikipedia.org/wiki?curid=152505", "title": "Ciencia medica", "text": ""}
{"id": "152507", "revid": "41", "url": "https://an.wikipedia.org/wiki?curid=152507", "title": "Merecina", "text": ""}
{"id": "152510", "revid": "69718", "url": "https://an.wikipedia.org/wiki?curid=152510", "title": "Tightrope (cinta)", "text": "Tightrope (t\u00edtol orichinal en angl\u00e9s, en aragon\u00e9s Cordel u Cordel d'equilibrista, enguerada en Arag\u00f3n con o t\u00edtol en castellano de En la cuerda floja, en aragon\u00e9s Andar en as pinganetas) ye una cinta de cine negro (cine neo-noir) d'intriga policiaca de l'anyo 1984 dirichida por Richard Tuggle seguntes o suyo propio gui\u00f3n orichinal, con una Banda Sonora Orichinal de Lennie Niehaus, una direcci\u00f3n de fotograf\u00eda de Bruce Surtees, una producci\u00f3n cinematografica de Fritz Manes y Clint Eastwood ta la productora cinematografica \"The Malpaso Company\" (propiedat d'Eastwood) y que conta con un elenco d'actors formau, en os suyos papels principals, por Clint Eastwood, Genevi\u00e8ve Bujold, Dan Hedaya, Alison Eastwood, Jenny Beck, Marco St. John, Rod Masterson, Jamie Rose y Janet MacLachlan. Clint Eastwood esti\u00f3 tami\u00e9n director d'a cinta, encara que no ye acreditau.\n\"Tightrope\" conta la historia de \"Wes Block\", un polic\u00eda d'a ciudat de Nueva Orleans, en Loisiana, qui dimpu\u00e9s d'o suyo esvurcio entabla una relaci\u00f3n con una prostituta y caye en l'alcoholismo y las practicas sadomasoquistas dica que bel d\u00eda la prostituta con qui se relaciona ye asasinada y se troba acusau d'ixe asasinato, cometiu por un asas\u00edn multiple a qui \"Wes Block\" yera investigando. Lo rodache d'a cinta s'escaici\u00f3 en a mesma ciudat de Nueva Orleans.\nVinclos externos.\n&lt;br&gt;[["}
{"id": "152512", "revid": "69718", "url": "https://an.wikipedia.org/wiki?curid=152512", "title": "Vengeance Valley", "text": "Vengeance Valley (t\u00edtol orichinal en angl\u00e9s, A val d'a venganza en aragon\u00e9s, enguerada en Arag\u00f3n con o t\u00edtol traduciu enta lo castellano de El valle de la venganza) ye una cinta de cine estausunidense de western de l'anyo 1951 dirichida por Richard Thorpe seguntes un gui\u00f3n adaptau por Irving Ravetch basau en \"Vengeance Valley\", una novela de 1950 de Luke Short, con una Banda Sonora Orichinal de Rudolph G. Kopp, una direcci\u00f3n de fotograf\u00eda de George J. Folsey, una producci\u00f3n cinematografica de Nicholas Nayfack ta la productora cinematografica \"Metro-Goldwyn-Mayer\" y que conta en os suyos papels principals por un elenco formau por os actors Burt Lancaster, Robert Walker, Joanne Dru, Sally Forrest, John Ireland, Carleton Carpenter, Ray Collins, Ted de Corsia, Hugh O'Brian y Will Wright. Ye la primera actuaci\u00f3n de Burt Lancaster en una cinta d'iste chenero cinematografico.\n\"Vengeance Valley\" conta la historia d'un propietario d'un gran rancho que ha adoptau a un nino popiello y que veye como en creixer ixe fillo popiello ye una persona muitismo mas responsable que lo suyo propio fillo, qui cada vegada mas amuestra un mal comportamiento, encara que li fillo adoptau siempre preba d'animar-lo y de cubrir as suyas malfeitas. Una mesacha ye embarazada y los suyos chirmans, no masiau recomenables, plegan ta esclareixer qui en ye lo responsable, que lochicament en ye lo fillo d'o ranchero. La cinta s'ambienta en l'estau de Colorado en epoca indeterminada d'o \"Far West\" y se rod\u00f3 en ixe mesmo estau."}
{"id": "152514", "revid": "69718", "url": "https://an.wikipedia.org/wiki?curid=152514", "title": "High Plains Drifter", "text": "High Plains Drifter (t\u00edtol orichinal en angl\u00e9s, en aragon\u00e9s Pinganero d'as planas altas u Pinganero de High Plains, enguerada en Arag\u00f3n con o t\u00edtol en castellano de Infierno de cobardes) ye una cinta de western estausunidense de l'anyo 1973 dirichida por Clint Eastwood seguntes un gui\u00f3n orichinal d'Ernest Tidyman y Dean Riesner (iste zaguero, no acreditau), con una direcci\u00f3n de fotograf\u00eda de Bruce Surtees, una Banda Sonora Orichinal de Dee Barton, una producci\u00f3n cinematografica de Robert Daley ta la productora cinematografica \"The Malpaso Company\" (propiedat d'Eastwood) y un elenco d'actors ta los papels principals d'a cinta formau por Clint Eastwood, Verna Bloom, Mariana Hill, Billy Curtis, Mitch Ryan, Jack Ging, Stefan Gierasch, Ted Hartley.\nA cinta s'ambienta en \"Lago\", una localidat ficticia ubicada en Arizona u, seguntes atras fuents, en California, en calendata desconoixida mientres o \"Faw West\", y se centra en a figura d'un forano que plega en o lugar, fa cara a una banda de pistolers que bi heba y los mata, ta trobar-se con que yeran contractaus ta luitar contra un perigloso pistolero que ha de quedar libre d'a garchola en poquez d\u00edas y que heba menazau a los habitants d'o lugar con vengar-se d'els. Os habitants d'o lugar deciden de contractar-lo a \u00e9l ta lo treballo. Se rod\u00f3 en escenarios d'os estaus de California (a on se i construy\u00f3 la ciudat ficticia de \"Lago\") y Nevada."}
{"id": "152515", "revid": "51103", "url": "https://an.wikipedia.org/wiki?curid=152515", "title": "Littorina littorea", "text": "O caragol\u00edn de mar (Littorina littorea) ye una especie de gastropodo d'a orden d'os Littorinimorpha y familia Littorinidae que se troba en as costas de l'oceano Atlantico. Ye una especie comestible."}
{"id": "152516", "revid": "51103", "url": "https://an.wikipedia.org/wiki?curid=152516", "title": "Caragol\u00edn de mar", "text": ""}
{"id": "152517", "revid": "69718", "url": "https://an.wikipedia.org/wiki?curid=152517", "title": "Acrocephalus schoenobaenus", "text": "O carrascl\u00eds chicot (Acrocephalus schoenobaenus en clasificaci\u00f3n cientifica) ye una especie d'au d'a orden d'os Passeriformes y familia Acrocephalidae que ye migratoria y cruza lo Sahara pa salir d'as suyas arias de reproducci\u00f3n europeas y asiaticas y pasar l'hibierno en Africa."}
{"id": "152518", "revid": "51103", "url": "https://an.wikipedia.org/wiki?curid=152518", "title": "Carrascl\u00eds chicot", "text": ""}
{"id": "152519", "revid": "69718", "url": "https://an.wikipedia.org/wiki?curid=152519", "title": "Pearl Harbor (cinta)", "text": "Pearl Harbor (t\u00edtol orichinal, enguerada en Arag\u00f3n con ixe mesmo t\u00edtol) ye una cinta de cine estausunidense de l'anyo 2001 de cine belico, cine de drama y cine de romance dirichida por Michael Bay seguntes un gui\u00f3n orichinal de Randall Wallace, con una Banda Sonora Orichinal de Hans Zimmer, una direcci\u00f3n de fotograf\u00eda de John Schwartzman, una producci\u00f3n cinematografica de Jerry Bruckheimer y Michael Bay ta las productoras cinematograficas \"Touchstone Pictures\" y \"Jerry Bruckheimer Films\", y un elenco d'actors formau, en os suyos papels principals, por Ben Affleck, Josh Hartnett, Kate Beckinsale, Cuba Gooding Jr., Tom Sizemore, Jon Voight, Colm Feore y Alec Baldwin.\n\"Pearl Harbor\" se centra en a vida de dos amigos, \"Rafe McCawley\" y \"Danny Walker\", atrayius por o mundo de l'aviaci\u00f3n dende ninos y que se troban recient plegaus en a base aeronaval de Pearl Harbor en os anyos 1940, en plena Segunda Guerra Mundial, y conoixen a \"Evelyn\", una enfermera de qui \"Rafe\" s'enamora, estando correspondiu. Tanimientres, \"Rafe\" marcha voluntario ta luitar contra la \"Luftwaffe\" en a \"Royal Air Force\" mientres a batalla d'Anglaterra y aparentment i muere, y finalment \"Evelyn\" y \"Danny\" principian una relaci\u00f3n, quedando embarazada la mesacha, chusto cuan torna \"Rafe\"; tanimientres toz dos participan baixo lo mando de James H. Doolittle en abril de 1942 en a incursi\u00f3n Doolittle contra lo territorio metropolitano de Chap\u00f3n. La cinta se rod\u00f3 en Cambridgeshire, Gloucestershire, Kent y atros puestos d'Anglaterra, en os estaus d'Indiana, Hawaii (incluyindo-ie Honolulu) y Nevada, en as localidaz de Houston y Corpus Christi en Texas y Los Angeles en California y tami\u00e9n en Mexico, y s'ambienta en 1923 en Tennessee, en 1941 en Honolulu y Pearl Harbor (Hawaii), Nueva York, Washington, DC y Anglaterra y en 1942 en l'oceano Pacifico, Hawaii, Chap\u00f3n y China. Se tracta d'una cinta con buen exito de publico y que recibi\u00f3 cuantos premios, en destacando un Premio Oscar a la Millor Edici\u00f3n de Soniu en a suya 74ena edici\u00f3n, con atras tres nominacions (Millor Canci\u00f3n Orichinal, Millor Soniu y Millors Efectos Visuals) y dos nominacions a los Premios Globos d'Oro en a suya 59ena edici\u00f3n (Millor Gui\u00f3n Orichinal y Canci\u00f3n Orichinal)."}
{"id": "152520", "revid": "51103", "url": "https://an.wikipedia.org/wiki?curid=152520", "title": "Anthus pratensis", "text": "A cistrilla gran (Anthus pratensis) ye una especie d'au d'a orden d'os Passeriformes y familia Motacillidae que ye migratoria, fa niedo en a metat norte d'Europa, o nord-ueste d'Asia y lo sud-este de Gronlandia, y pasa d'hibierno en o sud d'Europa, norte d'Africa y sud-ueste d'Asia."}
{"id": "152521", "revid": "51103", "url": "https://an.wikipedia.org/wiki?curid=152521", "title": "Cistrilla gran", "text": ""}
{"id": "152523", "revid": "69718", "url": "https://an.wikipedia.org/wiki?curid=152523", "title": "The Command (cinta de 1954)", "text": "The Command (t\u00edtol orichinal en angl\u00e9s, en aragon\u00e9s O mando, enguerada en Arag\u00f3n con o t\u00edtol en castellano de Retaguardia, en aragon\u00e9s Retraguarda) ye una cinta de cine estausunidense de l'anyo 1954 de cine de western dirichida por David Butler seguntes un gui\u00f3n adaptau por Samuel Fuller y Russell S. Hughes basau en \"Rear Guard\", una novela de James Warner Bellah, con una Banda Sonora Orichinal de Dimitri Tiomkin, una direcci\u00f3n de fotograf\u00eda de Wilfred M. Cline y una producci\u00f3n cinematografica de David Weisbart ta la productora cinematografica \"Warner Bros.\". Fan parte de l'elenco d'a cinta, en os suyos papels principals, os actors Guy Madison, Carl Benton Reid, Joan Weldon, Don Shelton, Gregg Barton, Robert Nichols, James Whitmore, Boyd \"Red\" Morgan y Harvey Lembeck.\nEn \"The Command\" se conta c\u00f3mo una unidat d'a Caballer\u00eda de l'exercito estausunidense dimpu\u00e9s d'una chicota batalla contra los indios pierde a lo suyo comandant, greument feriu. Anter de morir, o comandant cede lo mando d'a unidat a un medico militar, qui se troba a lo mando sin tener garra experiencia militar. Ixo se complica cuan bien luego troban a una unidat d'Infanter\u00eda enrestida por os indios y los soldaus de Caballer\u00eda li demanan que se faga pasar por militar de Caballer\u00eda ta no tener que meter-se royos dabant d'a Infanter\u00eda en estar baixo lo mando d'un simple medico. La cinta se rod\u00f3 en l'estau de California y s'ambienta en puesto y momento indeterminaus mientres o \"Far West\"."}
{"id": "152524", "revid": "69718", "url": "https://an.wikipedia.org/wiki?curid=152524", "title": "Thirteen Days (cinta)", "text": "Thirteen Days (t\u00edtol orichinal en angl\u00e9s, en aragon\u00e9s Trece d\u00edas, enguerada en Arag\u00f3n con iste zaguer t\u00edtol como traducci\u00f3n enta lo castellano) ye una cinta de cine estausunidense de cine historico d'intriga politica de l'anyo 2000 dirichida por Roger Donaldson seguntes un gui\u00f3n adaptau por David Self en basando-se en l'ensayo \"The Kennedy Tapes: Inside the White House During the Cuban Missile Crisis\", publicau por os politologos Ernest R. May y Philip D. Zelikow. Conta con una Banda Sonora Orichinal de Trevor Jones, una direcci\u00f3n de fotograf\u00eda d'Andrzej Bartkowiak, una producci\u00f3n cinematografica d'Armyan Bernstein, Peter Almond y Kevin Costner ta la productora cinematografica \"Beacon Pictures\" y un amplo elenco d'actors, en destacando en os suyos papels principals Bruce Greenwood, Steven Culp, Stephanie Romanov, Kevin Costner, Dylan Baker, Michael Fairman, Daniel Vergara, Bill Smitrovich, Jack Blessing, Frank Wood y Ed Lauter.\nSe tracta d'una cinta ambientadas mientres a crisi d'os misils entre Estaus Unius y la Uni\u00f3n Sovietica en a Guerra Fr\u00eda por a instalaci\u00f3n por os sovieticos de misils en Cuba descubiertos por os servicios d'intelichencia estausunidenses en octubre de 1962, y conta los feitos dende lo punto d'anvista estausunidense en centrando-se en os escaicimientos en o sino d'o Gabinet d'os Estaus Unius y mas que mas en as figuras d'o President d'os Estaus Unius (John Fitzgerald Kennedy), d'o Fiscal Cheneral d'os Estaus Unius (Robert F. Kennedy), d'o Secretario d'Esfensa d'os Estaus Unius (Robert McNamara) y especialment de Kenneth P. O'Donnell, asesor d'o president. \"Thirteen Days\" amuestra los feitos escaicius d\u00eda a d\u00eda mientres o trece d\u00edas de duraci\u00f3n d'a crisi, s'ambienta en l'anyo 1962 en os estaus de Connecticut, Florida y Washington, D.C. y en Cuba y l'oci\u00e1n Atlantico, habendo-se filmau en Washington, D.C., Los Angeles y atros puestos de California, Newport (Rhode Island) y Filipinas, y recibi\u00f3 bellos premios y nominacions."}
{"id": "152526", "revid": "69718", "url": "https://an.wikipedia.org/wiki?curid=152526", "title": "The Rewrite", "text": "The Rewrite (t\u00edtol orichinal en angl\u00e9s, en aragon\u00e9s A reescritura, enguerada en Arag\u00f3n con o t\u00edtol en castellano de \u00bfC\u00f3mo se escribe amor?, en aragon\u00e9s C\u00f3mo s'escribe amor?) ye una cinta de cine estausunidense de l'anyo 2014 dirichida por Marc Lawrence. Ye una cinta de cine de comedia romantica con un gui\u00f3n orichinal d'o mesmo Marc Lawrence, una Banda Sonora Orichinal de Clyde Lawrence, una direcci\u00f3n de fotograf\u00eda de Jonathan Brown y una producci\u00f3n cinematografica a'l cudiau de Liz Glotzer y Martin Shafer ta las interpresas de producci\u00f3n \"Castle Rock Entertainment\" y \"Reserve Room\". En l'elenco d'a cinta destacan en os suyos papels principals os actors Hugh Grant, Marisa Tomei, Bella Heathcote, J. K. Simmons, Chris Elliott y Allison Janney.\nEn a cinta s'amuestra la historia d'un escritor bien guar\u00e1n que escribi\u00f3 lo gui\u00f3n d'una cinta con muito exito pero que dende alavez no ha publicau garra cosa d'intr\u00e9s y se veye obligau a acceptau un treballo como profesor universitario en una universidat bien luent d'a on vive, a Universidat de Binghamton, y ye en iste puesto a on a suya vida cambiar\u00e1. A cinta se rod\u00f3 en Nueva York y s'ambienta en o tiempo coetanio a la cinta (2014) en l'estau de Nueva York y en a ciudat homonima y se rod\u00f3 en a ciudat de Nueva York y en atras localizacions d'ixe estau homononimo."}
{"id": "152527", "revid": "69718", "url": "https://an.wikipedia.org/wiki?curid=152527", "title": "Cattle King", "text": "Cattle King (t\u00edtol orichinal en angl\u00e9s, en aragon\u00e9s O rei d'o vacumen, enguerada en Arag\u00f3n con o t\u00edtol en castellano de Pistolas en la frontera, en aragon\u00e9s Pistolas en a muga) ye una cinta de cine estausunidense de cine de western de l'anyo 1963 dirichida por Tay Garnett seguntes un gui\u00f3n orichinal de Thomas Thompson, con una direcci\u00f3n de fotograf\u00eda de William E. Snyder, una Banda Sonora Orichinal de Paul Sawtell y Bert Shefter, con una producci\u00f3n cinematrografica de Nat Holt ta la productora cinematografica \"Missouri Productions\" y un elenco d'actors formau en os suyos papels principals por Robert Taylor, Robert Loggia, Joan Caulfield, Robert Middleton, Larry Gates, Malcolm Atterbury, William Windom, Virginia Christine y Richard Devon.\n\"Cattle King\" ye una cinta ambientada en Wyoming en 1883 y conta la historia de l'enfrentamiento entre dos ganaders de l'estau. Un d'\u00e9ls ye defensor d'os pastos libres y l'atro construye cercaus con arambre de pugas ta protecher os suyos propios pastos, y ixo provoca una guerra ubierta. Lo rodache d'a cinta s'escaici\u00f3 mas que mas en a localidat de Kernville, en l'estau de California."}
{"id": "152528", "revid": "51103", "url": "https://an.wikipedia.org/wiki?curid=152528", "title": "Delphinus capensis", "text": "O dalf\u00edn com\u00fan costero (Delphinus capensis) ye una especie de mamifero d'a orden d'os Artiodactyla y familia Delphinidae que ye lo cetacio mas abundant d'o mundo, con una poblaci\u00f3n global d'uns seis millons."}
{"id": "152529", "revid": "51103", "url": "https://an.wikipedia.org/wiki?curid=152529", "title": "Dalf\u00edn com\u00fan costero", "text": ""}
{"id": "152530", "revid": "51103", "url": "https://an.wikipedia.org/wiki?curid=152530", "title": "Somateria mollissima", "text": "L'edredonero (Somateria mollissima) ye una especie d'au d'a orden d'os Anseriformes y familia Anatidae que se troba per as costas d'o norte d'Europa, America d'o Norte y l'este de Siberia."}
{"id": "152531", "revid": "51103", "url": "https://an.wikipedia.org/wiki?curid=152531", "title": "Edredonero", "text": ""}
{"id": "152532", "revid": "41", "url": "https://an.wikipedia.org/wiki?curid=152532", "title": "Vipera berus", "text": "O escurz\u00f3n europeu (Vipera berus) ye una especie de reptil d'a orden d'os Squamata y familia Viperidae que ye muit estendillada y se puede trobar en a mayor parte d'Europa Central y Europa de l'este. A suya mosegada ye verenosa."}
{"id": "152533", "revid": "51103", "url": "https://an.wikipedia.org/wiki?curid=152533", "title": "Escurz\u00f3n europeu", "text": ""}
{"id": "152591", "revid": "69718", "url": "https://an.wikipedia.org/wiki?curid=152591", "title": "Dido endice", "text": ""}
{"id": "152593", "revid": "69718", "url": "https://an.wikipedia.org/wiki?curid=152593", "title": "Endiz de Pres a o Consumo", "text": ""}
{"id": "152594", "revid": "41", "url": "https://an.wikipedia.org/wiki?curid=152594", "title": "Vocal", "text": "As vocals son os sonius d'una luenga que s'articulan exclusivament con a vibraci\u00f3n d'as cuerdas vocals, sin que o paso de l'aire por as cavidaz superiors de l'aparato fonador (a farinche, a cavidat bucal y a cavidat nasal) i adhiban deng\u00fan atro elemento sonoro. Istas cavidaz nom\u00e1s actuan como resonadors, alterando os harmonicos d'o soniu activau por as cuerdas vocals. As vocals s'oposan a las consonants.\nI hai tres factors de clasificaci\u00f3n d'as vocals, en funci\u00f3n de como a cavidat bucal y a cavidat nasal alteran os harmonicos d'o soniu produciu por as cuerdas vocals: \nEn acustica os diferents formants de cada vocal se veyen como partis foscas d'un espectrograma. As vocals son os sonius m\u00e1s estudiaus.\nUna vocal puet unir-se con atras en a pronunciaci\u00f3n y formar asinas un diftongo u un triftongo, presents en a mayor\u00eda de luengas. A capacidat de distingir entre sonius vocalicos seguius se diz vocalizaci\u00f3n cuantica. Cal sinyalar que a pronuncia d'as vocals var\u00eda muito entre os diferents idiomas. Os signos pa representar as vocals son os que m\u00e1s a sob\u00e9n levan un diacritico.\nVocals en as diferents luengas.\nEn bellas luengas, particularment as luengas semiticas, l'alternancia de vocals tiende a marcar inflexions, y no s'acostumbran a escribir en os suyos alfabetos. En atras luengas, as vocals son un fonema esencial d'a palabra. As vocals son especialment importants en luengas que disponen de pocas consonants (como por eixemplo o maor\u00ed u o hawaiano), u luengas en que a proporci\u00f3n de consonants ye relativament chicota (como o sedang, parient d'o vietnamita, que distingue 55 sonius vocalicos diferents). O chapon\u00e9s ye una d'as poquismas luengas que ti\u00e9n vocals xordas.\nEn muitas luengas, entre ellas l'aragon\u00e9s, no se puet tener una silaba sin vocal, ya que actuan como nuclio silabico. De feito, una vocal sola puet formar una silaba y mesmo una palabra completa: \"a\", \"a-rro-ce-gar\", \"pe-\u00f3n\", \"o-bo-e\", \"man\"... \nSistemas vocalicos.\nA mayor\u00eda de luengas tienen entre 3 y 7 vocals, y istas 5 son as m\u00e1s comunas: A, E, I, O, U. Se gosan representar seguntes o trianglo vocalico de l'AFI.\nIsta configuraci\u00f3n ye a m\u00e1s comuna porque representa l'uso m\u00e1s eficaz d'o espacio vocalico, de manera que chicotas variacions en una vocal no producen confusions. Como eixemplo, o castellano y o griego moderno emplegan iste sistema. O lat\u00edn ya teneba una configuraci\u00f3n pareixida, si bien distinguiba entre vocals curtas y largas. Manimenos, no toz os suyos derivaus estioron tan frugals como o castellano, ya que o franc\u00e9s distingue 16 vocals (incluyindo-ie as nasals). D'entre as luengas europeas, as chermanicas son particularment ricas en sonius vocalicos, con o sueco liderando iste grupo, con 17 vocals.\nEn l'atro extremo d'o espectro, os dialectos tsvanjaliano y sujumiano de l'abkhasio conoixen nom\u00e1s dos vocals. Todas as luengas naturals incluyen bella mena de \"a\".\nO sistema vocalico aragon\u00e9s.\nEn aragon\u00e9s, en cheneral, i hai cinco fonemas vocalicos: /a/, /e/, /i/, /o/ y /u/. L'aragon\u00e9s benasqu\u00e9s incluye am\u00e1s a posibilidat de E y O ubiertas u zarradas, por lo que tendr\u00eda dica siet vocals: as mesmas de l'aragon\u00e9s cheneral y as dos variants semiubiertas /\u025b/, /\u0254/"}
{"id": "152597", "revid": "69718", "url": "https://an.wikipedia.org/wiki?curid=152597", "title": "Acipenser sturio", "text": "L'esturi\u00f3n com\u00fan (Acipenser sturio) ye una especie de peix d'a orden d'os Acipenseriformes y familia Acipenseridae nativa d'Europa. Se troba en as costas d'Europa, fueras d'en as rechions mas septentrionals y la rechi\u00f3n d'a Baltica. Esta especie pasa la mayor parte d'a suya vida en augua salada, pero migra pa frecar en augua dulza en os r\u00edos cercanos a la costa.\nPueden aconseguir dica 6 m de longaria y 400 kg de peso, manimenos una longaria mas com\u00fan ye d'1,25 m. Tami\u00e9n pueden aconseguir una edat de 100 anyos.\nDica los primers decenios d'o sieglo XX, istos peixes yeran abundants y se capturaban extensivament per o suyo caviar, pero un fuerte cantimb\u00e1s a resultas d'a sobrepesca faci\u00f3 que desapareixesen d'a gran mayor\u00eda d'a suya antigas arias.\nI habi\u00f3 dica lo sieglo XIX en o r\u00edo Ebro."}
{"id": "152598", "revid": "51103", "url": "https://an.wikipedia.org/wiki?curid=152598", "title": "Esturi\u00f3n com\u00fan", "text": ""}
{"id": "152599", "revid": "51103", "url": "https://an.wikipedia.org/wiki?curid=152599", "title": "Sternula albifrons", "text": "A falceta d'augua chicota (Sternula albifrons) ye una especie d'au d'a orden d'os Charadriiformes y familia Laridae que ye nativa d'Europa y Asia."}
{"id": "152600", "revid": "51103", "url": "https://an.wikipedia.org/wiki?curid=152600", "title": "Sterna albifrons", "text": ""}
{"id": "152601", "revid": "51103", "url": "https://an.wikipedia.org/wiki?curid=152601", "title": "Falceta d'augua chicota", "text": ""}
{"id": "152602", "revid": "69718", "url": "https://an.wikipedia.org/wiki?curid=152602", "title": "Metodo scientifico", "text": ""}
{"id": "152604", "revid": "69718", "url": "https://an.wikipedia.org/wiki?curid=152604", "title": "Alemanya de Weimar", "text": ""}
{"id": "152618", "revid": "6885", "url": "https://an.wikipedia.org/wiki?curid=152618", "title": "Jeff Gordon", "text": "Jeffery Michael Gordon mas conoixiu como Jeff Gordon, naixiu de Vallejo, California o 4 d'agosto de 1971, ye un piloto d'automobilismo estausunidense hue retirau que teni\u00f3 una larga vida esportiva en a NASCAR Cup Series dende 1992 dica 2016, conduciendo l'automovil Chevrolet con o numero 24, aconseguindo 93 victorias y cuatro campionatos en as temporadas de 1995, 1997, 1998 y 2001.. Actualment, ocupa o puesto de Vicepresident en Hendrick Motorsports. "}
{"id": "152670", "revid": "69718", "url": "https://an.wikipedia.org/wiki?curid=152670", "title": "Pompero", "text": ""}
{"id": "152671", "revid": "69718", "url": "https://an.wikipedia.org/wiki?curid=152671", "title": "Ciencia-ficci\u00f3n", "text": ""}
{"id": "152673", "revid": "69718", "url": "https://an.wikipedia.org/wiki?curid=152673", "title": "Chunta ta l'Ampliaci\u00f3n d'Estudeos y Investigacions Cientificas", "text": ""}
{"id": "152734", "revid": "69718", "url": "https://an.wikipedia.org/wiki?curid=152734", "title": "Napoli\u00f3n Bonaparte", "text": ""}
{"id": "152746", "revid": "41", "url": "https://an.wikipedia.org/wiki?curid=152746", "title": "Harry Potter y o misterio d'o prencipe (cinta)", "text": ""}
{"id": "152756", "revid": "41", "url": "https://an.wikipedia.org/wiki?curid=152756", "title": "Comunidat de Treballo d'os Pireneus", "text": "A Comunidat de Treballo d'os Pireneus (en franc\u00e9s \"Communaut\u00e9 de Travail des Pyr\u00e9n\u00e9es\", en castellano \"Comunidad de Trabajo de los Pirineos\", en occit\u00e1n \"Comunautat de Trabalh dels Pirin\u00e8us\", en catal\u00e1n \"Comunitat de Treball dels Pirineus\", en basco \"Pirinioetako Lan Elkartea\"), por as suyas sieglas CTP, ye un organismo interrechional de cooperaci\u00f3n transfronteriza, creyau por iniciativa d'o Consello d'Europa en 1983. A suya seu se troba en Chaca y comprende o Prencipau de Andorra, a comunidaz autonomas espanyolas d'Arag\u00f3n, Catalunya, Pa\u00eds Basco y Navarra y as rechiones francesas de Nueva Aquitania y Occitania.\nO prencipal obchectivo d'a CTP ye contribuyir a o desembolique d'a zona d'os Pireneus, parando cuenta en os suyos retos y preservando as suyas fortalezas. Am\u00e1s, busca favoreixer os intercambios entre os territorios y os actors ubicaus en o macizo pirenenco, tractar conchuntament os suyos problemas y buscar solucions comunas y meter en practica accions transbogatizas.\nDende 2005 ye un consorcio y as suyas luengas oficiales son o basco, o catal\u00e1n, o castellano, o franc\u00e9s y l'occit\u00e1n. L'aragon\u00e9s y o petav\u00edn-santonch\u00e9s son tami\u00e9n luengas propias d'istos territorios, pero no tienen o status d'oficialidat. O consorcio ye, am\u00e1s, l'autoridad de chesti\u00f3n d'o Programa Operativo de Cooperaci\u00f3n Territorial Espanya-Francia-Andorra (POCTEFA 2007-2013) y torna a estar autoridat de chesti\u00f3n d'o programa Interreg VA Espanya-Francia-Andorra (POCTEFA 2014-2020), que programan fundos FEDER. \nA CTP crey\u00f3 tami\u00e9n l'Observatorio Pirenenco d'o Cambeo Climatico (OPCC) en 2010 con l'obchectivo de comprender millor as consecuencias d'o cambeo climatico y reflexionar sobre c\u00f3mo adaptar-se a istos efectos.\nPresidents.\nCada miembro d'a CTP exerce por turnos de dos anyadas a suya presidencia, que tien a funci\u00f3n prencipal de representar o consorcio. Cuenta igualment con una Secretar\u00eda Cheneral, encargada de parar as reunions y realizar o seguimiento d'a situaci\u00f3n d'a CTP; una Asambleya Cheneral, que se re\u00fane una vegada a l'anyo, y un Comit\u00e9 Executivo. Han estau presidents d'a CTP:"}
